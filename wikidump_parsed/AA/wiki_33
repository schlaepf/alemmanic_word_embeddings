<doc id="52645" url="https://als.wikipedia.org/wiki?curid=52645" title="Eichboson">
Eichboson

D Äichbosone si in dr Elementardäilifüsik die Däili, wo d Grundchreft vermiddle. Das bassiert eso, ass Äichbosone vom ene Däili gschiggt und vom ene andere empfange wärde. Dorum wärde si au as Usduschdäili, Botedäili, Dräägerdäili, Chraftdäili oder Wäggselwirkigsdäili bezäichnet.
S Foton isch s bekanntiste Äichboson. Es vermiddlet die elektromagnetischi Wäggselwirkig. Die andere Äichbosone vom Standardmodäll si die acht Gluone vo dr starke Wäggselwirkig und d W-Bosone und Z-Bosone vo dr schwache Kärnchraft.




</doc>
<doc id="52651" url="https://als.wikipedia.org/wiki?curid=52651" title="Newtonsche Gesetze">
Newtonsche Gesetze

Im Joor 1687 isch im Isaac Newton si Wärk "Philosophiae Naturalis Principia Mathematica" ("Mathematische Prinzipien der Naturphilosophie"), wo dr Newton din drei Grundsetz (Gsetz) vo dr Beweegig formuliert het, wo als die newtonsche Axiom, d Grundgsetz vo dr Beweegig, die newtonsche Brinzip oder au d Gsetz vom Newton bekannt si. Si wärde im Newton sim Wärk mit "Lex prima", "Lex secunda" und "Lex tertia" bezäichnet, zämme as "Axiomata, sive leges motus" (‚Axiom, oder Gsetz vo dr Beweegig‘).

Die Gsetz bilde s Fundamänt vo dr klassische Mechanik. Au wenn si im Raame vo modärne füsikalische Theorie wie dr Kwantemechanik und dr Relatiwidäätstheorii nit ooni Iischränkige gälte, cha mä mit iirer Hilf innerhalb vom ene wit gfasste Gültigkäitsberiich zueverlessigi Vorussage mache.
S erste Gsetz vom Newton wird au as lex prima, Drääghäitsbrinzip, Drääghäitsgsetz oder Inerzialgsetz bezäichnet. Es isch zum erste Mol vom Galileo Galilei im Joor 1638 formuliert worde. S Drääghäitsbrinzip macht Ussaage über wie sich füsikalischi Körper in Inerzialsüsteembeweege, wenn s käini Cgreft vo usse git:

Dr latiinisch Originalteggst:

D Gröössi und d Richdig vo dr Gschwindigkäit formula_1 si also under dene Umständ konstant. Dr Bewegigszuestand änderet sich also nume, wenn e Chraft "vo usse" uf e Körper wirkt, zum Bischbil d Schwerchraft.

In dr klassische Mechanik entspricht s erste Gsetz vom Newton de Gliichgwichtsbedingige.

Em zwäite Gsetz vom Newton säit mä au lex secunda oder s Akzionsbrinzip. 

Es isch d Grundlaag für e hufe Beweegigsgliichige in dr Mechanik:

Dr latiinisch Originalteggst:

Formal wird dä Zämmehang zwüsche dr Chraft und dr Änderig vo dr Beweegig usdruckt als

Dr Punkt über eme Buechstaabe isch d Notazion für d Änderig von ere füsikalische Gröössi in dr Zit, wo dr Newton im ene andere Zämmehang iigfüert het. S Zäiche formula_3 drzwüsche bedütet "broporzional," also dass es fests Verhältnis bestoot.

Im Originalwärk het dr Newton wurde, wemm mä s in modärne Begriff usdruckt, scho die allgemäin gültigi Formulierig formula_4 (mit em Impuls formula_5) beschriibe. Dr Newton mit geometrische Daarstellige vo de Gränzwärt vo Strecke- und Flechiverheltniss gschafft. 

In dr Form formula_6 isch s Gsetz zerst 1750 vom Leonhard Euler formuliert worde. 

Doodrbii isch formula_7 d Beschleunigung, also e Maass für d Veränderig vo dr Gschwindigkäit. 

Die Gliichig häisst – egal öb in dr Formulierig vom Newton oder vom Euler – hüfig Grundgliichig vo dr Mechanik. 

Im dritte Gsetz vom Newton säit mä au lex tertia, Wäggselwirkigsbrinzip, Gegewirkigsbrinzip, oder Reakzionsbrinzip. Es säit:

Dr latiinisch Originalteggst:

S Wäggselwirkigsbrinzip wird au as s Brinzip vo "actio" und "reactio" oder churz „"actio" gliich "reactio"“ (lat. "actio est reactio") bezäichnet. S dritte Gsetz vom Newton setzt en ummiddelbari Färnwirkig vorus. Doorum isch s in dr spezielle Relatiwidäätstheorii nid allgemäin gültig.
S Wäggselwirkigsbrinzip cha mä au eso formuliere, ass im ene zuenige Süsteem d Summe vo de Chreft gliich Null isch. Zämmen mit em zwäite Axiom git s dr Impulserhaltigssatz.

Im Newton sim Wärk wird s "Brinzip vo dr ungstörte Überlaagerig" oder "Superposizionsbrinzip" vo dr Mechanik als Zuesatz zu de Beweegigsgsetz beschriibe.

Spööter het mä däm Superposizionsbrinzip au , s "vierte Gsetz vom Newton" gsäit.



</doc>
<doc id="52653" url="https://als.wikipedia.org/wiki?curid=52653" title="CGS-Einheitensystem">
CGS-Einheitensystem

S cgs-Äihäitesüsteem (us em Änglische „centimetre gram second“) isch e metrischs, koheränts Äihäitesüsteem wo uf de Äihäite "Santimeter", "Gramm" und "Sekunde" basiert. D cgs-Äihäite vo dr Mechanik lön sich äidütig us dene Basisäihäite abläite, es existiere aber meereri konkurrierendi Erwitrige vom CGS-Süsteem für elektromagnetischi Äihäite. Die vier Wariante, wo am witiste verbräitet si, sin:
Vo Bedütig isch hüte nume no s gaußsche Äihäitesüsteem, mit „CGS-Äihäit“ isch in dr modärne Litratuur mäistens e gaußschi CGS-Äihäit gmäint.

In dr Dabälle wärde die Abchürzige für elektromagnetischi CGS-Äihäite mit bsundrigem Naame verwändet:


</doc>
<doc id="52655" url="https://als.wikipedia.org/wiki?curid=52655" title="Federwaage">
Federwaage

D Fääderewoog und dr Fääderechraftmässer si Mässgräät, wo d Deenig von ere Schruubefäädere verwände, zum Chreft z mässe. D Fääderewoog bestimmt über d Gwichtschraft d Masse und het e Skala in Kilogramm (kg). D Skala vo de Fääderechraftmässer isch in Newton (N) aagee.

D Fääderewoog nützt zum Zug- oder Gwichtschreft z mässe die lineari und elastischi Deenig von ere Schruubefäädere us, wenn e Zuugchraft uf sä wirkt. Doodrbii wird d Usdeenig vo dr Lengi gmässe, wo im lineare Deenigsberiich vo dr Fäädere noch em Gsetz vom Hooke broporzional zur Zuugchraft isch. In dr Braxis duet mä an die bäide Ändi von ere Schruubefäädere e Hogge oder e Ring zum Ufhänke oder festheebe draa, am undere Ändi vo dr Fäädere au e Zäiger und am oobere e Skala, so dass dr Zäiger uf dr Skala d Chraft cha aazäige, wenn die s undere Fäädereändi aabeziet.

Gueti Fääderewooge chönne bis zu zwäi bis äi Bromill vom grösste Wärt uf dr Skala genau si.



</doc>
<doc id="52656" url="https://als.wikipedia.org/wiki?curid=52656" title="Hermann von Helmholtz">
Hermann von Helmholtz

Dr Hermann Ludwig Ferdinand von Helmholtz (* 31. August 1821 z Potsdam; † 8. Septämber 1894 z Charlotteburg) isch e dütsche Füsioloog und Füsiker gsi. Er isch en Universalgleerte und äine vo de vilsitigste Naturwüsseschaftler vo sinere Zit gsi und d Lüt häi em mänggisch dr "Riichskanzler vo dr Füsik" gsäit. Sit 1995 häisst e Verbund vo groosse usseruniwersitääre Forschigszentre, d Helmholtz-Gemeinschaft Deutscher Forschungszentren, noch em Helmholtz.

1842 het dr Helmholtz in sinere Dokteraarbet zäigt, ass d Närvefaasere us Gangliezälle waggse. Er het dr Augespiegel entwigglet zum dr Augehindergrund z undersueche und het en Apparat erfunde, zum d Läitgschwindigkäit vo de Närve vo Frösch z mässe. Er het d Theorii vom Thomas Young verbesseret, wo gsäit het, ass mä mit e baar Grundfarbe - dr Young het säggs brucht, dr Helmholtz nume drei - alli sichtbare Farbe cha erzüüge. 1851 het er s Ophthalmometer erfunde zum dr Chrümmigsradius vo dr Augehornhut z mässe, und 1857 s Telestereoskop. In sim "Handbuch der Physiologischen Optik" het er d Rolle beschriibe, wo s "Umbewusste" bi dr Woornäämig spiilt.

In dr Abhandlig "Über die Erhaltung der Kraft" (1847) het er dr Energiierhaltigssatz, wo denn no umstritte gsi isch, genauer formuliert und het en au uf Lääbewääse aagwändet was im Widerspruch zur "Witalchraft" as Grundchraft vom Lääbe gstanden isch. Mit de de Wirbelsetz het er wichdigi Grundlaage für d Hüdrodünamik gläit. Er het Naturfenomeen wie Wirbelstürm, Gwitter oder Gletscher undersuecht und isch eso zum Begründer vo dr wüsseschaftlige Meteorologii worde. In dr Elektrochemii het er dr Begriff vo dr freie Energii iigfüert. Mit dr sogenannte Helmholtz-Spuele het er en Instrumänt entwigglet, zum e Magnetfäld erzüüge, wo fast ganz homogen und vo alle Site zuegänglig isch. E het en Überlaagerigsbrinzip für Strööm und Spannige in elektrische Netz formuliert und die allgemäini parzielli Differenzialgliichig

wo formula_2 dr Laplace-Operator isch.

In dr Elektrodünamik bechunnt mä die sogenannte Helmholtz-Gliichig us dr Wällegliichig für s Wektorpotenzial über wenn mä e harmonischi Zeitabhängigkäit aanimmt:





</doc>
<doc id="52657" url="https://als.wikipedia.org/wiki?curid=52657" title="Südwestfunk">
Südwestfunk

Dr Sidweschtfunk (offiziäll Südwestfunk, churz SWF) isch vu 1946 bis 1998 d Landesrundfunkaastalt vum Land Rhyland-Pfalz un em sidlige Bade-Wirttebärg gsii. Di gnau Gränze zum Sändebiet vum Siddytsche Rundfunk (SDR) z Bade-Wirttebärg isch an dr ehmolige Gränze vu dr Länder Baden un Wirttebärg-Hauezollre im Side zue Wirttebärg-Baden im Norde vum Land lang gloffe.

Hauptsitz vum Sidweschtfunk isch Bade-Bade gsii, Landesstudio het s z Fryybeg, z Dibenga un z Mainz gee. Anne 1998 het dr SWF mit em SDR zum neie Sidweschtrundfunk (SWR). Fusioniert.

Bis anne 1945 het s fir s speter Sändebiet vum Sidweschtfunk kai aigeständigi Rundfunkaastalt gee. S Biet het zum Yyzugsberych vu dr Sändegsellschafte bzw. Rychssänder z Frankfurt am Main, e Stuegert un z Saarbrücken ghert. Anne 1945 isch dur di franzesisch Bsatzig dr Sänder "Radio Koblenz" yygrichtet wore. Am 31. März 1946 isch dr Sidweschtfunk as Rundfunkaastalt fir di gsamt franzesisch Bsatzigszone, ußer dr Sonderzone Saarland, uf Sändig gange. D Yyrichtig isch dur d „Direction générale des affaires culturelles“ gferderet wore. Är isch zue dr Landesrundfunkaastalt fir Rhyland-Pfalz un du sidlige, franzesisch bsetzte Länder Baden un Wirttebärg-Hauezollre wore.

Au no dr Bildig vum Land Bade-Wirttebärg 1952 isch dr SWF Landesrundfunkaastalt fir dr sidlig Landesdail vun em blibe, wu mit Bade-Baden au dr Sitz vum Sänder gsii isch. Bade-Wirttebärg isch dodermit fir vyl Johr s ainzig Bundesland gsii, wu zwee effetli rächtligi Landesrundfunkaastalte ghaa het (SDR un SWF). 

Am 31. Mai 1997 hän d Minischterbresidänte vu Bade-Wirttebärg un Rhyland-Pfalz dr Staatsverdrag iber d Grindig vu dr Zwai-Länder-Aastalt "Sidweschtrundfunk" (SWR) unterzaichnet. Aafangs 1998 hän dr SWF un dr SDR formal zum SWR fusioniert, im Lauf vu dr negschte Monet hän si Rundfunk- un Verwaltigsrot konschtituiert, im Merz isch d Intändantewahl gsii. Ab 30. Augschte sin di neie Programm uf Sändig gange. Am 1. Oktober sin dr SDR un dr SWF ändgiltig ufglest wore, Rächt un Pflicht sin uf dr SWR ibergange.

Grind fir d Verschmelzig sin vor allem d Finanze gsii, dur d Straffig vu dr Organisationsstrukturen un d Reduzierig vum Verwaltigsapperat sin großi Mittel frei wore. Derzue isch d Bresänz vu zwoo Landesrundfunkaastalte z Bade-Wirttebärg fir anachronistisch un nimi verdrättbar ghalte wore. E Roll hän au demografischi Pinkt gspiilt, d Gebihrenyynahme vum SWF sin all me zrugggange, derwylscht dr SDR mit syne Balligsryym finanziell guet uusgstattet gsii isch. 

Zum Verbraitigbiet het dr SWF au dr Ruum Köln un s Saarland zellt, wu im Wätterbricht als gnännt wore sin („Der Wetterbericht für Baden-Württemberg, Rheinland-Pfalz, das Saarland und die Kölner Bucht“).

Dr SWF het bis anne 1951 nume ai Herfunkprogramm uusgstrahlt (speter "SWF1" gnännt). Derno het s 2. Herfunkprogramm "SWF2" iber UKW sy Sändebdrib ufgnuu. Vu 1949 bis 1958 het dr Schurnalischt Dr. Wilhelm Sandfuchs dr Chilchefunk vum SWF ufböue.

Am 3. Augschte 1964 isch iber UKW zerscht as „Gaschtarbaiterprogramm“ s 3. Herfunkprogramm chuu, wu in dr 1970er-Johr zue dr Musik- un Servicewälle "SWF3" uusböuen un wyterentwicklet woren isch.

Am 5. April 1969 het dr SWF zämme mit em Siddytsche Rundfunk (SDR) un em Saarländische Rundfunk (SR) fir d Bundesländer Bade-Wirttebärg, Rhyland-Pfalz un Saarland s Dritt Färnsehprogramm "Sidwescht 3" gstartet. S Programm isch Zug um Zug zum Vollprogramm uusböue wore, syter 1971 git s Sändige, wu all Dag cheme.

In dr Austaschtlucke vu däm Programms het dr SWF anne 1984 mit sym regionale Videotext-Aagebot aagfange unter em Name "SWF-Text", wu speter mit em glychzytig gstartete "Südfunk-Text" zum "Südwest-Text" zämmegfiert woren isch (Text-Produktionsstandort isch hite s Landesfunkhuus z Mainz).

Am 1. Jänner 1991 isch s 2. Herfunkprogramm SWF2 mit SDR 2, em 2. Herfunkprogramm vum Siddytsche Rundfunk, zum neie Kulturkanal "S2 Kultur" verschmulze wore. Um des Zyt het s glychfalls mit zämme mit em SDR veraastaltet 4. Herfunkprogramm S4 Baden-Württemberg sy Sändebdrib ufgnuu. As Pendant zue däm 4. Herfunkprogramm fir Bade-Wirttebärg het dr SWF am 1. Dezämber 1991 sy Landesprogramm "SWF4 Rheinland-Pfalz" gstartet.

Am 17. Mai 1997 isch s zämme mit em SDR produziert Jugendmultimedium "DASDING" im Ramme vum DAB-Pilotprojäkt Bade-Wirttebärg uf Sändig gange. S handlet sich um e digital 24-Stunden-Aagebot fir Jugedligi zwische 14 un 24 Johr, wu iber UKW, DAB un ADR un au im Internet verbraitet wird. DASDING verbindet d Medie Herfunk, Färnseh un Internet zuen eme neiartigen Aagebot.

No dr Grindig vum "Sidweschtrundfunk" hän alli Programm vum SWF no bis Ändi Augschte 1998 gsändet. Am 30. Augschte hän d Programm vum Sidweschtrundfunk ihre Sändebedrib ufgnuu. SWF1 isch in "SWR1 Bade-Wirttebärg" bzw. "SWR1 Rhyland-Pfalz" ufgange, S2 Kultur isch in "SWR2" umgnännt wore, SWF3 isch in "SWR3" ufgange, S4 Bade-Wirttebärg isch in "SWR4 Bade-Wirttebärg" un SWF4 Rhyland-Pfalz in "SWR4 Rhyland-Pfalz" iberfiert wore. S Jugedprogramm "DASDING" wird vum SWR wytergfiert.

S Dritt Färnsehprogramm Sidwescht 3 isch in di baide Programm Sidwescht BW und Sidwescht RP (speter Sidwescht Färnseh un hite SWR Färnseh) iberfiert wore.


As Pausezaiche het dr Sidweschtfunk d Aafangstakt vum Terzett "Bald prangt, den Morgen zu verkünden" us "Die Zauberflöte" vum Wolfgang Amadeus Mozart brucht. Im Lauf vu dr Johr het s unterschidligi Variatione dervu gee, speter sin aber d Jingle ufchuu un s Pausezaiche isch derno nimi bruucht wore.

Derzue het dr SWF in Kooperation mit andere Rundfunkaastalte Bydreg gmacht fir:


Fir d Uustrahlig vu syne Herfunkprogramm un eme erschte Färnsehprogramm vu dr ARD het dr SWF am Änd die Grundnetzsänder ghaa:
Derzue het dr SWF d Sänderaalage Bad Marienberg, Bornberg un Blaue vu dr Dytsche Telekom un au dr Standort Grünte vum Bairische Rundfunk bruucht. Alli Sänderstandort usser em Bodeseesänder wäre hite vum SWR wyterbedribe.



</doc>
<doc id="52661" url="https://als.wikipedia.org/wiki?curid=52661" title="Herbst">
Herbst

S Spotjohr, au Spötlig oder Herbscht, isch aini vu dr vier meteorologische un astronomische Johreszyte un lyt zwische Summer un Winter.

In dr gmäßigte Zone isch s d Zyt vu dr Ärn un d Zyt, wu d Bletter vu dr Baim aabegheie. Im Spotjohr vu dr Nordhalbchugle lauft d Sunne schymber vum Himmelsäquator zum sidlige Wändekrais.

Je nodäm, eb s Spotjohr uf dr Sid- oder Nordhalbchugle herrscht, wird unterschide zwisch em Sidspotjohr un em Nordspotjohr. Wel dr Zenitstand vu dr Sunne zwisch em sidlige un em nerdlige Wändekrais wanderet, widerholt si s Spotjohr in jedere Hemisphäre all Johr.

Aschtronomisch fangt s aa mit em Spotjohr-Äquinoktium:

Wel d Umlaufbahn vu dr Ärd um d Sunnen um 1,7 Prozänt vun ere Kraisbahn abwycht, sin di vier Johreszyte nit ganz glych lang. Au dr klimatisch Aafang vum Spotjohr cha wäge däm e weng abwyche vum aschtronomische.

In dr Meteorology wäre em Spotjohr d Monet Septämber, Oktober un Novämber in dr nerdlige Hemisphäre bzw. Merz, April un Mai in dr sidlige Hemisphäre zuedailt.

Im Spotjohr verfärbe si d Bletter an d, voreb si derno abgheie. Ursach doderfir isch dr langsam Ruckzug vu dr Pflanzesäft in dr Stamm bzw. in d Wurzle. S Chlorophyll wird abböue un anderi Blattfarbstoff sorge fir di bunt Färbig, z. B. um Carotinoid un Anthocyan. Zum Dail sin si scho vorhär in dr Bleter vorhande, zum Dail wäre si nei bildet, wie d Anthocyan. Die Farbstoff hän e Schutzfunktion vor em Sunnelicht.

Im Spotjohr wird in e Dail Länder uf dr Wält au d Uhrzyt umgstellt vu dr Summer- uf di normal Zyt.



</doc>
<doc id="52663" url="https://als.wikipedia.org/wiki?curid=52663" title="Winter">
Winter

Dr Winter isch di cheltscht vu dr vier Johreszyte in dr gmäßigte un arktische Klimazone vu dr Ärd. Je nodäm, eb dr Winter uf dr Nord- oder dr Sidhalbchugle herrscht, wird unterschide zwisch em Nordwinter un em Sidwinter. Dr Nordwinter findet glychzytig mit em Sidsummer statt.

D Johreszyte entstehn, wel d Ärdrotation nit in dr Ebeni vu dr Umlaufbahn um d Sunne erfolgt, sundern um 23,4° gnaigt isch. Doderdur lige Sid- un Nordpol im Wächsel als e halb Johr im Sunneliecht, un dr Zenitstand vu dr Sonne wächslet im Johreskrais zwisch em sidlige un em nerdlige Wändekrais. An dr geografische Pol herrscht e halbes Johr lang d „Polarnacht“, in dr Nechi vu dr Polarkrais goht si ne baar Däg bis Wuche.

Astronomisch fangt dr Winter mit dr Wintersunnewändi aa, em Zytpunkt, wu d Sunne sänkrächt iber em Wändekrais vu dr andere Ärdhelfti stoht un d Däg am chirzeschte sin:
Derno wäre d Däg wider lenger un d Nächt chirzer. Dr Winter hert uf mit dr Friehjohrs-Dag-un-Nacht-Glychi am

Dr Winter goht dodermit 89 Däg uf dr Nordhalbchugle un 93 Däg uf dr Sidhalbchugle.

Wel d Umlaufbahn vu dr Ärd um d Sunnen um 1,7 Prozänt vun ere Kraisbahn abwycht, sin di vier Johreszyte nit ganz glych lang. D Nordwinter sin wäg dr Sunnenechi (Perihel am 3. Jänner) e weng chirzer un milder wie d Sidwinter.

Meteorologisch fangt dr Nordwinter am 1. Dezämber aa un dr Sidwinter am 1. Juni, wel d Meteorologe bi dr Johresyzte alliwyl volli Monet zelle. 

Phänologisch cha dr Winteraafang zimli vum astronomische abwyche un hangt unter anderem ab vu dr Kontinäntalitet vum Klima.





</doc>
<doc id="52665" url="https://als.wikipedia.org/wiki?curid=52665" title="Liste der Rheinbrücken">
Liste der Rheinbrücken

D Lischtè vo dè Rhybruggènè git d Bruggènè a, wo dè Rhy und sini verzweigte Ärm im Rhydelta übberquered.

D Sortyrig erfolgt em Fluss no nidsi, sowit mò s kennt, suscht alphabetisch.

Im Rhydal, am Vorder- un am Hinterrhy gits vili Bruggene, drunter au söttigi, wo architektonisch odder ingenieurtechnisch intressant sin, wi zum Byschspill:


Di erschte Bruggènè vom Rhy ganz obe noch de Kwelle sind am Vorderrhy d Brugg vo der Alpstrooss under am Tomasee i der Bündner Gmeind Tavetsch und am Hinderrhy d Brugg bim Milidäärgländ i der Gmeind Hinderrhy.

E ganzi Grubbe vo Bruggene für Auto, Ysebaan und Fuessgänger gits bi Bonaduz und Rychenau.
















Inslè zwûschè èm Rhy un èm Wärchkanal vom Chraftwärch Albrugg-Dogèrè:am dütschè Ufer vom Hochrhy, gèrn bruucht vo dè Grènzgänger, wo im KKW Leibschtadt schaffed.





"Luèg au:" Basler Rhybruggènè























Graad im Berych Wesèl un Rees sin 1945 è großi Aazaal vo Behelfsbruggènè entschtandè, welli vom britischè, kanadischè un US-amrikanischè Pionyr baut worrè sin. Selli deils seer unterschydlichè Bruggènè (vo Boots- bis hy zuè Bailey-Bruggè) sin wòòrend dè Operation Plunder un denõch als Nachschubroutè für diè alliyrtè Armeè vowendet worrè.











"– luèg au ndl. Wikipedia" –










Wôôrend dè Koalitionschrièg hèt è preußischs Heer unter Kommando vom Oberst Szekely bi Kaub dè Rhy mithilf von èrè Pontonbrugg übberquert. D Stell isch au gwäält worrè, well dè Pfalzgrõfèschtei èn zuèsätzlichè Stützpunkt im Rhy botè hèt. 

A dè glychè Stell hèt zum Johreswechsel 1813/1814 diè Schlesischi Armee unter m Kommando vom Feldmarschall Blücher dört übber (Details luèg au Im Blücher sin Rhyübbergang bi Kaub). 
Russischi Pionyr hèn dõdezuè è Brugg uss Lynwandpontons baut.

Im Früèling 1945 hèn diè Weschtalliyrtè einigi Pontonbruggènè übber dè Rhy baut. Nu so hèn si schwèrs Matriaal übber dè Fluss schaffè chönn!, denn d Weermacht hèt diè meischtè Bruggènè gschprengt gha un diè meischtè Fäärè unbruuchbar gmacht.

Jeddi vo dè alliyrtè Army Groups hèt Blään für dè Rhyübbergang gschmièdet. D Blään vo dè SHAEF (Supreme Headquarters Allied Expeditionary Force) hèn sich zunägscht uff dè Nidderrhy konzentryrt, wo Truppè vo dè 21st Army Group (Feldmarschall Montgomery) nõch dè Schlacht im Rychswaald (bi Kleve) dè Rhy erreicht hèn. Öppè am 6. März isch Köln eroberèt worrè.

Am 7. März isch es eim US-Trupp glungè, d Ludèdorff-Brugg bi Remagè fascht uuvoseert z eroberè. Sèll hèt d Vormarsch-Blöän gänderèt. Innerhalb vo 24 Stundè hèn 8000 Soldatè dè Rhy übberquert. Am 13. März sin è "M-2 steel treadway" un è voschtärkti "heavy ponton bridge" fèrtiggschtellt worrè. Am 17. März 1945 isch d Ludèdorff-Brugg ygschtürzt.

US-Truppè hèn im März 1945 au witeri Ponton-Bruggènè baut
zwûschè Nidderbreisig/Bad Hönningè un Oberwinter/Unkel übber dè Rhy, um dè Nõchschub vom rächtsrheinischè Bruggèchopf sicherzschtellè.

Èndi Mai 1945 sin selli Behelfs-Bruggènè widder abbaut worrè (si hèn dè Schiffsvokeer vohinderèt).

I dè Nacht vom 22. uff dè 23. März isch es US-Truppè unter m General Patton, bi Nyrschtei (zwûschè Oppèheim un Mainz) glungè, èn Bruggèchopf z eroberè un bald z erwiterè. Am 23. isch è Treadway-Bridge fèrtiggschtellt worrè, am 24. März è zweiti Treadway-Bridge un è schwèri Pontonbrugg (nôcheres dõ). Zwûschè m 24. un èm 31. März 1945 hèn 60.000 Faarzüüg dè Rhy uff sellè Bruggènè übberquert.

Am 26. März 1945 hèn US-Pionyr nebbè dè kabuttè Rhybrugg Worms è Pontonbrugg baut, wo nõch General Alexander M. Patch „Alexander Patch Bridge“ benamst worrè isch. Dè glych Nammè hèt è Mainzer Brugg drait, wo als Pontonbrugg bis zum 14. April 1945 beschtandè hèt, denõch isch si Behelfsbrugg gsi un 1962 abbaut worrè.

Es git è Guètachtè, „Verbesserung des Schienenpersonennahverkehrs (SPNV) zwischen Köln, Flughafen Köln/Bonn un Bonn“ für d Blaanig vo dè S 13, in Uffdrag gää vom Vokeersminischterium vom Land NRW. 

È Strõßèbrugg übber dè Rhy südlich vo Köln isch im Gschprôch. NRW-Vokeersminischter Michael Groschek (SPD) befürwortet dè Bau von èrè söttigè Rhyquerig. S Bauwärch wörd als Brojèkt vom Land NRW für dè Bundesvokeerswägblaan 2015 aagmeldet. Si würd d Autobaanè A 59 un A 555 mitènand vobindè un würd öppè 200 Mio Euro koschtè.



</doc>
<doc id="52666" url="https://als.wikipedia.org/wiki?curid=52666" title="Sommer">
Sommer

Dr Summer isch di wermscht vu dr vier Johreszyte in dr gmäßigte un arktische Klimazone vu dr Ärd. Je nodäm, eb dr Winter uf dr Nord- oder dr Sidhalbchugle herrscht, wird unterschide zwisch em Nordsummer un em Sidsummer. Dr Nordsummer findet glychzytig mit em Sidwinter statt.

D Johreszyte entstehn, wel d Ärdrotation nit in dr Ebeni vu dr Umlaufbahn um d Sunne erfolgt, sundern um 23,4° gnaigt isch. Doderdur lige Sid- un Nordpol im Wächsel als e halb Johr im Sunneliecht, un dr Zenitstand vu dr Sonne wächslet im Johreskrais zwisch em sidlige un em nerdlige Wändekrais. An dr geografische Pol herrscht e halbes Johr lang d „Polardag“, in dr Nechi vu dr Polarkrais git s e baar Wuche lang Mitternachtssunne un „Wyssi Nächt“.

Astronomisch fangt dr Summer mit dr Summersunnewändi aa, em Zytpunkt, wu d Sunne sänkrächt iber em Wändekrais vu dr aigene Ärdhelfti stoht un d Däg am lengschte sin:
Derno wäre d Däg wider chirzer un d Nächt lenger. Dr Summer hert uf mit dr Spotjohrs-Dag-un-Nacht-Glychi am

Wel d Umlaufbahn vu dr Ärd um d Sunnen um 1,7 Prozänt vun ere Kraisbahn abwycht, sin di vier Johreszyte nit ganz glych lang. D Nordsummer e weng lenger un milder wie d Sidsummer, wel d Ärd im Nordsummer e weng wyter ewäg isch vu dr Sunne (Aphel am 5. Juli) .

Meteorologisch fangt dr Nordsummer am 1. Juni aa un dr Sidsummer am 1. Dezämber, wel d Meteorologe bi dr Johresyzte alliwyl volli Monet zelle. 

Phänologisch cha dr Summeraafang zimli vum astronomische abwyche un hangt unter anderem ab vu dr Kontinäntalitet vum Klima.



</doc>
<doc id="52668" url="https://als.wikipedia.org/wiki?curid=52668" title="Edward Snowden">
Edward Snowden

Dr Edward Joseph Snowden (* 21. Juni 1983 z Elizabeth City, North Carolina) isch en US-amerikanische Whistleblower. Syni Enthillige hän Yyblick gee in s Uusmaß vu dr wältwyte Iberwachigs- un Spionagepraktike vu Ghaimdienscht, vor allem vu dr Verainigte Staate un vu Großbritannie. die hän im Summer 2013 di Global Iberwachigs- un Spionageaffäre uusglest.

Doderfir isch er meefach vu Nitregierigsorganisationen uuszaichnet un fir dr Friidesnobelbryys nominiert wore. Am 24. Septämber 2014 het er dr Right Livelihood Award, vylmol "Alternative Nobelbryys" gnännt, iberchuu.

Dr Snowden isch en ehmolige Agänt, wu as tächnischi Fachchraft fir di US-amerikanische Ghaimdienscht CIA, NSA un DIA gschafft het. Bis Mai 2013 het er im Ufdrag vu dr NSA as Sischtemadminischtrator fir s Berotigsunternämme Booz Allen Hamilton im Kunia Regional SIGINT Operations Center gschafft. Im Ramme vu syre Arbet het er Zuegang ghaa zue Informatione, wu as sträng ghami yygstuft gsii sin, u. a. iber US-amerikanischi Programm fir d Iberwachig vu dr wältwyte Internetkommunikation (PRISM un Boundless Informant) un s no umfassnder britisch Iberwachigsprogramm Tempora. Dr Snowden het die Informationen ibermittlet an d Filmmacheri Laura Poitras un an dr Guardian-Schurnalischt Glenn Greenwald, wu si im Juni 2013 ohni Aagab vun ere Quälle in Dail vereffetligt het.

Am 9. Juni 2013 het dr Snowden z Hongkong sy Identitet gegeniber dr Effetligkait bekannt gee. Am 14. Juni 2013 het s FBI mit ere Strofaaziag u. a. wärge Spionasch e Haftbefählt gege ihn erwirkt. Dr Snowden het Hongkong chenne verloo, isch derno aber e Zytlang im Transitbereich vun eme internationale Flughafe z Moskau feschtghockt. Derwylscht isch uf diplomatischer Ebeni um sy wyter Schicksal gstritte wore.

Am 1. Augschte 2013 het d Prässe gmäldet, ass dr Snowden vu Russland Asyl iberchuu heb. Am 7. August 2014 het em Snowden sy Aawalt Anatolij Kutscherena bekannt gee, ass dr Snowden en Ufenthaltserlaubnis fir drei Johr z Russland iberchuu diei, si diei syt em 1. Augschte 2014 gälte.




</doc>
<doc id="52669" url="https://als.wikipedia.org/wiki?curid=52669" title="Dehnungsmessstreifen">
Dehnungsmessstreifen

Deenigsmässsträife (Abk.: DMS, änglisch: "strain gauge") si Mässiirichdige zum Verformige z erfasse, wenn Körper deent oder gstuucht wärde. Si ändere scho bi seer chliine Verformige iire elektrisch Widerstand und wärden as Deenigssensore iigsetzt. Mä chläbt sä mit Spezialchlääber uf Baudäil, wo sich nume seer wenig verforme, wenn si belastet wärde. Die Verformig (Deenig) veränderet dr Widerstand vom DMS.

D DMS si s Kärnstück vo vile Tüpe vo Kontrollgräät: Chraftsensore, Wooge in alle Gröössenornige, vo Hushaltswooge bis zu Kranwooge, Drucksensore oder au Dräimomäntsensore. S Mässe vo Verformige (Experimentelli Beaaspruchigsanalüüse, Spannigsanalüüse) uf vile Wärkstoff cha mä au mit DMS-Mässige mache. Mä setzt drbii vor allem Bruggeschaltige ii, wo d Viertel-, d Halb- und d Vollbrugg drzueghööre.

Deenigsmässsträife git es in verschidnige Material und Forme wie Folie-, Droot-, und Halbläiter-DMS und as Meermol-DMS in verschidnige Aaornige wie DMS mit Kwerdeenig, Vollbrugg-DMS und Rosette-DMS.



</doc>
<doc id="52670" url="https://als.wikipedia.org/wiki?curid=52670" title="Feder (Technik)">
Feder (Technik)

As Fäädere bezäichnet mä in dr Technik Baudäil vilmol us bsundrigem Staal, wo noochgääbe, wenn si belastet wärde, und wider die ursprüngligi Form überchömme, wenn si entlastet wärde, sich also elastisch verhalte.

E wichdigi Chrakteristik von ere Fäädere isch iiri Fääderekonstante. Sie verbindet d Chraft wo uf e Fäädere wirkt mit wie stark si usenanderzooge oder zämmegstuucht wird. Bin ere lineare Fäädere isch si bis zur Elastizidäätsgränze konstant.
Noch em Gsetz vom Hooke isch d Fääderechraft formula_1 von ere sonige Fäädere broporzional zur Uslänkig formula_2. Em Broporzionalidäätsfaktor formula_3 säit mä d Fääderekonstante. D Formle isch

Es git as Maschineelimänt e hufe verschidnigi Bauforme: si chönne us Droot in dr Form vo Schruube oder Spirale gwigglet wärde oder d Form vom en graade oder chrumme Staab haa. Au en iigschlossnigs Gasbolster cha fäädere.

Fäädere si hüfig Spiicher für potenzielli Energii (Düüreschliesser, Uurenaadriib, Ventilfäädere). Si chönne au Baudäil eso verbinde ass es e groosi Chraft brucht, zum sä drenne, zum Bischbil bi elastische Kupplige, Brämse und Ventil. Mit Fääderewooge cha mä Chreft mässe und mit Rutschkupplige Chreft begränze. Mit Hilf vo Fäädere wärde Maschinedäil bewegt oder Schaltkontakt uf- und zuedoo (Kontaktfäädere in Rölä). Do isch d Chraft für zum Zruggstelle in dr gspannte Fäädere ufbewaart. 


</doc>
<doc id="52675" url="https://als.wikipedia.org/wiki?curid=52675" title="Bewegung (Physik)">
Bewegung (Physik)

As Beweegig im füsikalische Sinn verstoot mä wenn s Objekt, wo mä beobachdet, si Ort im Lauf vo dr Zit änderet.

Die bäide Fachgebiet vo dr Füsik, wo sich als "Beweegigsleere" mit dr Beweegig befasse, sin:

Dr Gsamthäit vo allne Ort, wo sich e punktförmigs Objekt im Lauf von ere Beweegig befindet, säit mä "Baankurve" oder "Trajektorii". Baankurve si immer ununterbroche (d. h. im mathematische Sinn stetig) und, wenn d Beweegig an käim Punkt vo dr Baankurve aaghalte het, au glatt (d. h. im mathematische Sinn differenzierbar). Wenn für jede Zitpunkt formula_1 dr Ort formula_2 bekannt isch, bezäichnet mä d Funkzion formula_3 as "Wääg-Zit-Gsetz" vo dr Beweegig.

D Beschriibig vo dr Beweegig vpm ene Beobachdigsobjekt hängt vom Beobachter ab. Wenn zum Bischbil e Fuessgänger uf e Passaschier im ene Auti luegt, gseets für en us, wie wenn er sich wurd beweege, wääred dr Schofföör dänggt, ass er näben em wurd sitze ooni sich z beweege. En anders Bischbil: Us dr Sicht vo dr Sunne bewegt sich dä, wo die Linie schribt, mit ere hooche Gschwindigkäit uf ere Baan, wo fast kräisförmig isch, um d Sonne und er bewegt sich gliichzitig, au seer schnäll, kräisförmig um d Aggse vo dr Ärde. Us dr Sicht vo öbberem, wo mit em am Disch sitzt, bewegt er sich aber nid.

D Gschwindikäit isch s Verheltnis vo dr Lengi vom ene chliine Stück vo dr Baankurve, wo wenigstens in dr Aanööcherig graad isch, zu dr Zit, wo s Objekt brucht, zum über das Stückli Wääg drüüberzchoo. Je chliiner das Stückli Wääg isch, undo genauer cha mä für dä Ort und dä Zitpunkt d Momentangschwindikäit aagee. D Gschwindigkäit het e Richdig, wo dr Richdig vo dr Beweegig an däm Zitpunkt entspricht. D Gschwindigkäit isch e Wektor, wo am däm Punkt tangenzial zur Baankurve lit.

Im Lauf vo dr Beweegig cha sich d Gschwindigkäit ändere, in iirer Gröössi wie in iirer Richdig. In dr Umgangssprooch säit mä däm je noch dä Umständ Beschlöinigung, Brämse oder Abbiege, in dr Füsik und dr Technik immer nume Beschlöinigung. D Beschlöinigung isch definiert as s Verheltnis vo dr Änderig vom Gschwindigkeitswektor zu dr Zit, wo die Änderig brucht. Bin ere Tangenzialbeschlöinigung änderet sich nume d Gröössi vo dr Gschwindigkäit, bin ere Normalbeschlöinigung nume d Richdig. Im allgemäine Fall bechunnt mä us dr Wektorsumme vo dr Tangenzialbeschlöinigung und dr Normalbeschlöinigung dr Beschlöinigungswektor.

Mathematisch gsee isch s Wääg-Zit-Gsetz vom ene punktförmige Objekt, also dr Ortsvektor formula_3, e stetigi Funkzion vo dr Zit. Wenn si a cha differenziert wärde, denn isch die ersti Abläitig dr Gschwindigkeitswektor, die zwäiti Abläitig dr Beschlöinigungswektor.


</doc>
<doc id="52677" url="https://als.wikipedia.org/wiki?curid=52677" title="Hebel (Physik)">
Hebel (Physik)

E Heebel isch in dr Füsik und Technik e mechanische Chraftwandler, wo us eme starre Körper bestoot, wo am ene Angelpunkt eso aagnacht isch, ass er sich um dä cha dräie. Dr mathematische Beschriibig vom ene sonige Süsteem säit mä s Heebelgsetz. Das Gsetz isch scho in dr Antike vom Archimedes formuliert worde.

Mä underschäidet zwüsche "äisitige" und "zwäisitige" Heebel, je nochdäm öb d Chreft nume uf äinere Site oder uf bäide Site vom Angelpunkt aagrife. Es git au gradi Heebel und Winkelheebel, wie er in dr Näigigswoog aagwändet wird.

Die zentrali füsikalischi Gröössi, wo mä brucht, zum e Heebel beschriibe, isch s Dräimomänt formula_1 im Bezug uf en Angelpunkt, wo sich dr Heebel um en ume cha dräije.
Drbii isch formula_3 dr Ortswektor vom Angelpunkt und formula_4 dr Ortswektor uf e Punkt, wo d Chraft formula_5 aagrift. Dr Abstand zwüschen em Angelpunkt und em Aagriffspunkt vo dr Chraft formula_6 wird as Heebelarm bezäichnet. Dr Betrag vom Dräimomänt isch broporzional zum Heebelarm. Mit eme groosse Heebelarm cha eso mit ere chliine Chraft e groosses Dräimomänt usgüebt wärde. Wäge däm häig dr Archimedes gsäit:

E Heebel befindet sich im Gliichgwicht, wenn d Summe vo alle Dräimomänt wo an em aagrife, gliich Null isch:

Wenn dr Heebel dur e Stöörig vom Gliichgwicht dur e zuesätzligs Dräimomänt kippt eird, so wird uf bäide Site vom Angelpunkt die gliichi Aarbet formula_8 verrichdet, wobii formula_9 jewiile dr Wääg isch, wo bi dr Kippbeweegig zrugggläit wird.

D Rächnig wird äifacher, wemm mä d Chreft aaluegt, wo sänkrächt zum Heebel stöön. Eso wird s Chrüzbrodukt zum ene normale Brodukt us de Beträäg vo de Wektore. Mä bechunnt s Verheltnis über

vo de bäide Chreft formula_11 und formula_12 an de Pünkt formula_13 und formula_14 vom Heebel.

Das isch d Form vo dr bekannte Formulierig:

En anderi Gröössi, wo mä cha aluege, isch d Gschwindigkäit an verschidnige Stelle vom Heebel wääred dr Beweegig vom Heebel. Wil s e Rotazionsbeweegig isch, hängt d Baangschwindigkäit formula_15 vom Abstand formula_16 zum Angelpunkt und vo dr Winkelgschwindikäit formula_17 ab: formula_18. Mä cha, analog zum Chraftverheltnis, e Gliichg ufstelle zum d Gschwindigkäitsverhältniss z berächne:



</doc>
<doc id="52678" url="https://als.wikipedia.org/wiki?curid=52678" title="Waage">
Waage

E Woog isch e Mässgräät zum d Masse vo Geegeständ z bestimme. Mäistens misst si d Gwichtschraft, s Gwicht, wo äng mit dr Masse zämmehängt. S Gwicht wird äntwääder diräkt gmässe, wie öbbe bin ere Fääderewoog, oder es wird mit dr Gwichtschraft von ere bekannte Masse vergliche. E Bischbil doodrfür isch d Balkewoog.

Bi Wooge vo dr erste Art hängt d Mässig vom Ortsfaktor ab. Bi bäide Arte wird dr Wärt, wo gmässe wird, dur e statisch Ufdriib in dr Luft beiiflusst. Je noch dr Aawändig und dr Gnauigkäit, wo s brucht, wärde die Iiflüss vernoochlässigt oder dur gäigneti Maassnaame berücksichtiget.

E bsundrigi Form isch d "Zelwoog", wo us dr Masse vo äim oder vo meerere Äinzelstücke bestimmt, wie vil gliichi Objekt es git.

Mä underschäidet Wooge je nochdäm für was si brucht wärde, wie Persoonewoog, Briefwoog, usw. oder wie si baut sin, wie Balkewoog, Fääderewoog usw., oder wie genau si mässe: Handelswoog, Mikrowoog, Grobwoog usw.



</doc>
<doc id="52681" url="https://als.wikipedia.org/wiki?curid=52681" title="Rasterkraftmikroskop">
Rasterkraftmikroskop

S Rasterchraftmikroskoop, sältener Atomchraftmikroskoop (ängl. ; abkürzt AFM bzw. SFM, sältener RKM), isch e speziells Rastersondemikroskoop. Es isch e wichdigs Wärkzüüg in dr Ooberflechechemii und mä brucht s, zum Oberfleche mechanisch abzdaste und zum atomari Chreft uf dr Nanometerskala z mässe. 
Das Mikroskoop isch 1986 vom Gerd Binnig, Calvin Quate und Christoph Gerber entwigglet worde.

Mit ere nanoskopisch chliine Noodle, wo an ere Blattfäädere (uf änglisch "Cantilever") befestigt isch, dastet mä Ziile um Ziile im ene definierte Raster d Oberflechi vo dr Broob ab. Die atomare Chreft zwüsche dr Oberflechi und em Spitz vo dr Noodle biege d Blattfäädere je noch dr Posizioon e chli andersch stark. Wie stark das cha mä mit kapazitive oder optische Sensore mässe und eso d Struktur vo dr Oberflechi vergröösseret daarstelle.




</doc>
<doc id="52686" url="https://als.wikipedia.org/wiki?curid=52686" title="Paul-Falle">
Paul-Falle

In ere Paul-Falle wärde elektrisch gladnigi Däili im ene elektrische Wäggselfäld gspiicheret. Mänggisch bezäichnet mä sä as Quadrupol-Ionefalle, was sich uf d Geometrii vom elektrische Fäld beziet. Dr dütsch Füsiker Wolfgang Paul (1913–1993) het für d Entwicklig 1989 dr Füsik-Nobelbriis überchoo.

D Paul-Falle bestoot in iirer klassische Bauform us drei Elektrode: Ere Ringelektrode und zwäi Ändchappeelektrode. Die häi hüperbolischi Inneflechene. Zwüsche dr Ringelektrode und de Ändchappenelektrode wird e Wäggselspannig mit ere Hoochfrekwänz (HF) vo mäistens 1 MHz aagläit. Die erzügt im Innere vo dr Falle en elektrischs Quadrupolfäld, und üebt uf d Ione e Chraft us, wo zitlig periodisch wäggslet. Je witer d Ione vom Zentrum vo dr Falle äwägg si, umso gröösser wird d Späicherchraft. D Baane vo de Ione wärde dur die Mathieuschen Differenzialgliichige beschriibe.

D Chreft uf d Ionewolke in dr Falle wäggsle ab: es git e Fokussierig in dr xz-Ebeni (dur d Ringelektrode) und gliichzitig e Defokussierig sänkrächt drzue (z-Dimension), bim Faasewäggsel git s denn e Fokussierig in dr z-Dimension und gliichzitig e Defokussierig in dr xy-Ebeni. Bäidi Effekt wäggsle sich mit ere hooche Frekwänz ab und erzüüge eso en effektivi Fokussierig in alle drei Dimensione, also e Spiicherig.



</doc>
<doc id="52687" url="https://als.wikipedia.org/wiki?curid=52687" title="Florenz (Begriffsklärung)">
Florenz (Begriffsklärung)

Florenz () chan eini vo däne Bedütige ha:

Lueg au:


</doc>
<doc id="52723" url="https://als.wikipedia.org/wiki?curid=52723" title="Pontifícia Universidade Católica de Minas Gerais">
Pontifícia Universidade Católica de Minas Gerais

D Pontifícia Universidade Católica de Minas Gerais ("Päpschtiligi Katholischi Universitet vu Minas Gerais", churz "PUC-MG") isch e privati katholischi Universitet z Belo Horizonte im Bundesstaat Minas Gerais, Brasilie. 

Si isch am 12. Dezämber 1958 grindet wore. 

D PUC-MG bietet Kurs un Uusbildigsprogramm uf verschidene Ebene vu dr sekundäre un tertiäre Bildig. Yygschribe sin an dr PUC-MG rund 63.500 Studänte.



</doc>
<doc id="52726" url="https://als.wikipedia.org/wiki?curid=52726" title="Prager Burg">
Prager Burg

D Prager Burg (tschechisch: "Pražský hrad") bildet s gröscht gschlosse Burgareal vo de Wält und lit uf em Berg Hradschin i de tschechische Hauptstadt Prag. Si isch im 9. Jahrhundert gründet worde und hät sither ihr Uskseh starch veränderet: Generatione vo Baumeischter vo verschidene Baustil sind dra beteiligt ksi, di einzelnen Etappe vo de Prager Gschicht händ ihri Spure hinterlah. 

Hüt isch d Prager Burg Sitz vom tschechische Präsident. Früener zur Zit vo de Tschechoslowakei isch si Residenz vom tschechoslowakische Präsident ksi. I de Mitti vo de Burgaalag befindet sich de Veitsdom.





</doc>
<doc id="52727" url="https://als.wikipedia.org/wiki?curid=52727" title="Veitsdom">
Veitsdom

De Veitsdom (au St.-Veits-Dom, tschechisch "Katedrála" oder "chrám sv. Víta", volle Name "Katedrála svatého Víta, Václava a Vojtěcha") uf de Prager Burg isch d Kathedrale vom Erzbistum Prag und di gröscht Chille vo Tschechie.

De mächtig drüschiffig Dom isch im Stil vo de Gotik erbaut.

Mass vom Dom




</doc>
<doc id="52728" url="https://als.wikipedia.org/wiki?curid=52728" title="Altstädter Ring">
Altstädter Ring

De Altstädter Ring (, au „"Altstädter Märt"“) isch de zentrali Märtplatz vo de Prager Altstadt. Er nimmt me als 9000 m² ii.

S historische Rathus, d Teynchille, d Hussitechille St. Niklas i de Altstadt, s Palais Kinský, s Huus „Zur Stinerne Glocke“ und anderi sehenswerti Gebäude umgäbet de Platz. Inmitte vom Altstädter Ring staht s Dänkmal für de Jan Hus. I de Chäller vo de Hüser, wo dä Platz umgäbe, sind romanische und gotische Grundmure z finde. Dadruf stönd Renaissance-, Barock- und Rokokohüser.

Am 21. Juni 1621 sind am Altstädter Ring insgesamt 27 Teilnähmer vom Ständeufstand vo 1618 hiigrichtet worde.




</doc>
<doc id="52729" url="https://als.wikipedia.org/wiki?curid=52729" title="St. Nikolaus Kirche Prag">
St. Nikolaus Kirche Prag

D St.-Nikolaus-Chille "(Kostel sv. Mikuláše)" isch anstell vo de Chlinsiter Pfarrchille vo 1283, wo 1625 vo de Jesuite überno worde isch, errichtet worde und zählt zu de bedeutendste Barockbauwerk vo Prag und vo de Wält. Vo 1703 bis 1711 hätt de Christoph Dientzenhofer s neue Chilleschiff mit de Westfassade baut und sin Sohn Kilian Ignaz Dientzenhofer hät vo 1737 bis 1752 de Chor und d Kupple baut. De Glocketurm isch 1756 vom Anselmo Lurago errichtet worde.

A de Inneussstattig sind zahlreichi namhafti Künstler beteiligt ksi. De Johann Lucas Kracker us Wien hät in dr Kupple s Fresco d "Apotheose vom hl. Nikolaus" gmolt, wo mit ere Usdehnig vo 1500 m² zu de grösste vo Europa ghört.



</doc>
<doc id="52730" url="https://als.wikipedia.org/wiki?curid=52730" title="Prager Pulverturm">
Prager Pulverturm

De Prager Pulverturm (tschechisch: "Prašná brána") isch en 65 Meter höche gotische Pulverturm am Platz vo de Republik z Prag, wo sin Name em bis zum Ändi vom 17. Jahrhundert döt glagerete Schwarzpulver verdankt.

Im 1475 isch mit em Turmbau aagfange worde. Erst 400 Johr spöter sind d Bauarbeite beendet worde. Im Johr 1484 sind d Arbeite a dem Repräsentazionsobjekt abbroche worde, wil de König Vladislav II. sin Amtssitz vo de Altstadt i d Burg verleit hät. De Turm hät langi Zit es provisorischs Dach gha. Erst im Johr 1886 isch er binere Restaurierig under de Leitig vom Josef Mocker im neugotische Stil noch em Vorbild vom Altstädter Bruggeturm umbaut und es Walmdach montiert worde. Hüt isch am Turm s Gmeindshuus aabaut, wo 1905 bis 1911 im Jugendstil realisiert worde isch.



</doc>
<doc id="52731" url="https://als.wikipedia.org/wiki?curid=52731" title="Nationalmuseum (Prag)">
Nationalmuseum (Prag)

S Nationalmuseum (tschechisch: Národní muzeum) z Prag isch s führende Museum in Tschechie zur Kultur- und Naturgschicht vo Tschechie und de ehemolige Tschechoslowakei. Es verfüegt über zahlrichi Sammlige, Usstellige und au historisch bedütsami Baute. S Hauptgebäud beherbergt e archäologisch-historischi Abteilig mit alte Ussstellige (sit 1966) über d Ur- und Früegschicht vom hütige Staatsgebiet und de Slowakei. S Gebäud lit am Wenzelsplatz. 



</doc>
<doc id="52734" url="https://als.wikipedia.org/wiki?curid=52734" title="Red Hat">
Red Hat

S Unternemmè Red Hat isch èn US-amrikanischè Softwarehèrschteller mit Sitz z Raleigh, North Carolina, wo unter anderem diè wit vobreiteti Linux-Dischtribution Red Hat Enterprise Linux (RHEL) vodrybt un am Fedora-Projèkt bedeiligèt isch. Früèner isch au Red Hat Linux (RHL) vo dè Red Hat vodribbè worrè. D Aktiè vo dè Red Hat Inc. wörred a dè US-Börsè NYSE ghandlet.

S Unternèmmè Red Hat isch 1993 vom Marc Ewing gründèt worrè un hèt sich 1995 mit èm Unternèmmè ACC vom Kanadier Bob Young zämmègschlossè. Young hèt im Unternèmmè s Amt vom CEO übbernõ, wo 1999 uff dè Matthew J. Szulik übbergangè isch, dè bis Èndi 2007 im Unternèmmè vorgschtandè isch.

Im Juli 1999 isch s Unternèmmè Delix, wo in Stuègètt aasässig gsi isch, übbernõ worrè, Hèrschteller isch diè Dütsch Linux-Dischtribution (DLD) gsi, uss derrè denn d Red Hat GmbH druuss hervorgangè isch. Am 11. Auguscht 1999 isch Red Hat mit èm Initial Public Offering vo sechs Millionè Aktiè zum Prys vo 14 $ pro Aktiè a d Börse NASDAQ gangè. Am 15. Novembèr 1999 hèt d Red Hat bekannt gää, dass si dè Open-Source-Entwickler Cygnus Solutions übbernää düèn. Red Hat isch sitdem au für Cygwin voantwortlich. Anderi Übbernaamè sin denõch gfolgèt, drunter unter anderem d ArsDigita, d Sistina un dè Netscape-Directory-Server.

2003 hèt d Red Hat beschlossè, sich zuèkümpftig nu no uf Unternèmmènskundè, wo dü gröschte Deil vom Red-Hat-Umsatz generyrt hèn, z konzentryrè. Uss sellèm Grund isch d Witterentwicklig vom "Red Hat Linux" (RHL) formèll a s Community-Brojèkt Fedora abgää worrè. Dõby bschtòt s Chèrnteam vo Fedora witerhy uss Entwickler, wo vo dè Red Hat zallt wörred, d Möglichkeit vo dè Beteiligung durch Freiwilligi isch abber wesèntlich größer un umfangrycher als früèner. Uff dè Fedora-Codebase basyrt sitdèm s Red Hat Premium-Produkt für Unternèmmenskundè, "Red Hat Enterprise Linux". (RHEL) Am 19. Oktobèr 2005 hèt dè Unternèmmènsmitbegründer Bob Young s Unternèmmè volõ, um sich brivatè Brojèkt z widmè. 

Hüt isch d Red Hat Marktfüürer im Berych vo dè Linux-Dischtributionè für Server. Red Hat hèt wältwit übber 6000 Mitarbeiter un 70 Büros. Dè Stammsitz lyt z Raleigh i dè USA.

S Unternèmmè isch aktiv uff dè Gebièt vo dè Entwicklig, Yfüürig un Management vo Linux- un Open-Source-Lösigè für Netzwärch-Infraschtrukturè. S Broduktaagebot gòt deby vo ybettetè Sischteem bis zu dè Webserver un umfasst zuèsätzlichi Support-, Trainings- un Managementaagebot.

Red Hat hèt im Juni 2006 d Akquisition vo JBoss abgschlossè. Durch dè Erwèrb vo JBoss, im wältwit füürendè Aabièter vo Open Source Middleware, cha Red Hat d Entwicklig hy zuè Serviceorientyrtè Architekturè (SOA) beschlüünigè. S Unternèmmè ermöglicht asè au dè Betrièb vo webfähigè Aawendigè uff èrè Open-Source-Blattform.

Nòch èm Rüggdritt von Szulik hèt dè Jim Whitehurst im Johr 2008 ym sini Nõchfolg als CEO un Bräsident aadrettè.

2010 isch Red Hat zum widderholtè Mòl i dè Top-10-Lischtè vo dè Unternèmmè, wo diè meischtè Commits zum Linux-Kernel gmacht hèn. 12,4 Brozènt vom Büèz am Kernèl hèt vo Programmyrer gschtammt, wo vo Red Hat zallt wörred. Dòmit sin si uff Blatz zwei, nõch dè Gruppè vo dè unbezaaltè Bydrägendè.

D Brodukt wörred als "kommerzièlli Software" entwicklèt un vodribbè, wo meischtens èng mit èm Fedora-Brojèkt zämmèhänge duèt.

Zu dè aabotenè Brodukt ghört zum eintè è Linux-Betrièbssischteem. D Entwicklig erfolgt im Raamè vom Fedora-Brojèkt (früèner Fedora Core). Diè vomarkteti Variantè mit Aapassigè un besser erprobtè Versionè vo Softwarepakeet drait d Bezeichnig "Red Hat Enterprise Linux".

Mit dè JBoss Enterprise Middleware Suite (JEMS) biètet Red Hat Lösigè i dè Berych Applikationsserver (JBoss Application Server, Apache Tomcat), Objèkt-/relationali Persischtènz (Hibernate), Bortàl-Blattform (JBoss Portal), Workflow / Business Process Management / BPEL (JBoss "jBPM"), Business Rules (JBoss Rules), Objèkt-Datè-Cache (JBoss Cache), Vodeilts Transaktions-Management (JBoss Transactions), Enterprise Messaging (JBoss Messaging) sowiè Entwickligstools (JBoss Eclipse IDE) aa.

Dè vo dè Netscape erworbeni LDAP-kompatible Vozeichnisdiènscht wörd im Raamè vom Fedora Directory Server-Brojèkt entwicklet un isch kommerzièll als Red Hat Directory Server benamst. S ebbèfalls erworbeni Zertifizyrigssischteem (Red Hat Certificate System) betreut s Brojèkt Dogtag Certificate System.

Zur Zit wörd au an èrè umfassendè, zentralisyrtè Vowaltigsblattform für voschideni Betrièbssischteem un Blattformè gschaffet: FreeIPA. Si voeint Technigè wiè Kerberos, LDAP, DNS un NTP, un umfasst au diè Berych „Identidätskontrollè“ (Identity), „Richtlinniè“ (Policy) un „Übberwachig“ (Audit) von èrè heterogenè Client/Server-Computerlandschaft.

Erwäänenswärt sin au s Global File System (GFS) un d Cluschter Suite.

Im witerè unterschtützt Red Hat villi anderi Opensource-Brojèkt wiè dè Linux Kernèl, Samba un OpenJDK in Form vo IcedTea. Red Hat isch s Gründigsmitglièd vo dè Open Source Business Alliance, früèner Lisog.

Allnè Brodukt isch gmeinsam, dass si für Gschäftskundè uusglait sin un nu mit Support-Vodrääg z erwerbè sin. È Chèrnkomponentè vo dè Kundè-Unterschtützig stellt dõby s Red Hat Network dar. Brodukt für Endnutzer stellt d Red Hat zurzit nit zur Vofüègig. S Unternemmè finanzyrt sich ußerdèmm durch Berõtigè, Schuligè sowiè Management vo exischtyrendè Lösigè un Zertifizyrigè.

Byschpill: Um Enterprise-Kundè, Sischteemintegratorè un Softwarehèrschteller bi dè Maximyrig vom Return on Investment durch dè Ysatz vo dè JBoss-Enterprise-Middleware-Suite-Brodukt optimal z unterschtützè, biètet d Red Hat in Form vom Dochterunternèmmè JBoss è umfassends Leischtungs-Portfolio uss technischè Support (JBoss Subscription), Consulting sowiè Training un Zertifizyrigè aa.

In China ist Red Hat eine Partnerschaft mit der Distribution Red Flag Linux eingegangen.

Red Hat biètet sechs Zertifizyrigè für iri Dischtribution aa:


Selli Zertifikat sin kei Ergänzigè zum LPI, sondern eigèschtändigi Zertifizyrigè.

Witeri Zertifizyrigè wörred für dè JBoss Application Server aabotè.

Red Hat sponsert s Fedora-Brojèkt, eini vo dè Community draiti Linux-Dischtribution, derrè iren Fokus uff èm Ysatz vo aktueller un freier Software lyt. Einigi Füürungsbositionè innerhalb vom Fedora-Brojèkt sin mit Red-Hat-Mitarbeiter bsetzt. So isch es möglich, neui Technigè im Fedora yzsetzè un vo dè Community teschtè z lõ, bevor si im Red Hat Enterprise Linux, welles uff Fedora basyrt, oft in Untermèmmè, also broduktyv, zum Ysatz chunnt.



</doc>
<doc id="52736" url="https://als.wikipedia.org/wiki?curid=52736" title="Prager Kleinseite">
Prager Kleinseite

D Prager Chlisite (tschechisch: "Malá Strana") mit em "Chlistädter Ring" (tschechisch: "Malostranské náměstí") isch en Stadtteil vo de tschechische Hauptstadt Prag.

Vo 1257 bis 1784 isch d Prager Chlisite e rächtlich eigenständigi Stadt unterhalb vo de Prager Burg ksi, wo sech vo de Prager Altstadt dütlich underschide het. Nach zwei verheerende Bränd isch si zur Stadt vo de Riche und vom Adel worde. 

Im Staddteil stönd hüt prunkvolli Paläst und Kirche. Sehenswürdigkeite sind d Sankt Niklaus Chille, de Prager Bischofshof, s Sächsische Huus, d Sankt Thomas Chille, d Chille Sankt Maria unter de Chetti, d Chille vom Johannes em Töifer a de Bleichi, d ungermuur, d Sankt Laurentius Chille, d Chille Maria vom Sieg, s Palais Lobkowitz, s Palais Vrtba und der Vrtba-Garten, d Gärte vo de Prager Burg und de Ussischtsturm Petřín.

1991 hätt d Prager Chlisite 8411 Iwohner ka. Im Jahr 2001 sind dört 471 Wohnhüser gsi, mit 6809 Mänsche wo im Kwartier gläbt händ.




</doc>
<doc id="52737" url="https://als.wikipedia.org/wiki?curid=52737" title="Prager Börse">
Prager Börse

D Prager Börse (tschechisch: Burza cenných papírů Praha) isch e Wertpapierbörse i de tschechische Hauptstadt Prag und Tochtergsellschaft vo de CEE Stock Exchange Group. Si isch am 24. November 1992 gründet worde und isch de Hauptorganisator für de Aktiemaart i de Tschechische Republik. De Handel mit Aktie a de Prager Börse basiert uf enere Mitglidschaft, was bedütet, dass nur genehmigti Händler Zuegang zum Handelssystem händ.

Di öschtrichischi Erschti Bank isch am 1. Oktober 2002 s erste usländische notierte Unternähme ksi. Dur d Mitglidschaft vo Tschechie i de EU am 1. Mai 2004 isch d Prager Börse automatisch volls Mitglid vo de FESE worde.

D Prager Börse ghört sit em 9. Dezember 2008 mehrheitlich (92,4 %) zu de Wiener Börse bzw. de CEE Stock Exchange Group.



</doc>
<doc id="52738" url="https://als.wikipedia.org/wiki?curid=52738" title="Prager Hauptbahnhof">
Prager Hauptbahnhof

De Prager Hauptbahnhof (tschechisch: "Stanice Praha hlavní nádraží") isch de wichtigsti Fernbahnhof z Prag und de grössti Personebahnhof vo Prag und Tschechie.

D Bahnhof isch 1871 eröffnet worde und ligt östlich vo de Prager Innestadt. De Architekt Josef Fanta hät in im Jugendstil baut.

De Prager Hauptbahnhof isch en internazionale Vercherschnotepunkt för Zugsverbindige i alli umligende Länder und drüber use. Es git au Verbindige i di grössere Städt vo Tschechie, wie zum Bischbil Brünn/Brno, Budweis/České Budějovice, Karlsbad/Karlovy Vary, Olmütz/Olomouc, Ostrava, Pilsen/Plzeň und Ústí nad Labem. De Bahnhof hät Aaschluss anes dichts Netz vo regionale Streckene vo de Mittelböhmische Region und de Prager S-Bahn (Esko Prag).



</doc>
<doc id="52739" url="https://als.wikipedia.org/wiki?curid=52739" title="Flughafen Prag">
Flughafen Prag

De Flughafe Prag (, gem. tschechischem Luftfahrthandbuech "Praha/Ruzyně") isch de internationali Verkehrsflughafe vo de tschechische Hauptstadt Prag und ligt bi Ruzyně im sächste Prager Stadtbezirk, 15 km vom Stadtzentrum entfernt. Er befindet sich im Besitz vom tschechische Staat.

D Flughafe isch 1937 zur Zit vo de Erste Tschechoslowakische Republik eröffnet worde. Er isch am 5. Oktober 2012 nach em Václav Havel benännt worde.

Im Johr 2008 sind uf em Flughafe Prag 12 630 557 Passagier abgfertiget und 178 628 Flugbewegige registriert worde.



</doc>
<doc id="52740" url="https://als.wikipedia.org/wiki?curid=52740" title="Karls-Universität Prag">
Karls-Universität Prag

Karls-Universität Prag (, ) isch d grössti Universität vo Tschechie und die ältischt Universität nördli vo de Alpe un öschtli vo Paris. Sie hät 17 Fakultäte (darunter zwei in Königgrätz und eini in Pilsen) und me als 53.000 Studänte, 7.000 Mitarbeiter und 745 Professore.

D Prager Universität isch am 7. April 1348 vom römisch-dütsche und böhmische König Karl IV. gründet worde. Im Jahr 1654 hät de Kaiser Ferdinand III. d Karls-Universität mit de 1556 gründete Jesuitehochschul im Clementinum vereinigt. D Universität hät vodere Zit bis 1920 de Name Karl-Ferdinands-Universität () kha. 1882 isch sie in e tschechischi und e dütschsprachigi Universität teilt worde. Nach de Entstig vo de Tschechoslowakei hät d tschechischi Universität de Name „Karls-Universität“ agno, während die dütschsprachigi Universität, wo bis zu de Beneš-Dekret 1945 tätig gsi isch, eifach de Name "Dütschi Universität Prag" () gfüert hät.




</doc>
<doc id="52741" url="https://als.wikipedia.org/wiki?curid=52741" title="Karlsbrücke">
Karlsbrücke

D Karlsbrugg (tschechisch "Karlův most") isch e im 14. Jahrhundert errichteti, historisch bedütsami Brugg über d Moldau z Prag, wo d Altstadt mit de Chlisite verbindet. Si isch di ältscht erhalte Brugg über de Fluss Moldau und eini vo de ältschte Steibrugge z Europa. D Brugg hät ihre hütige Name erscht im Jahr 1870 erhalte. Si gilt als Wahrzeiche vo de Stadt und ghört zue de nationale Kulturdenkmäler. Über d Brugg hät de Krönigsweg vo de böhmische König gfüert.




</doc>
<doc id="52742" url="https://als.wikipedia.org/wiki?curid=52742" title="Josefov (Prag)">
Josefov (Prag)

Josefov (dütsch "Josefstadt") isch en Stadtteil vo Prag in Tschechie, wo im 13. Jahrhundert per Chönigserlass zum jüdische Viertel vo Prag bestimmt worde isch. Mit de Verleihig vo de Bürgerrächt a d Jude im Jahr 1848 sind viili Jude vo döt wegzoge und d Gebäude sind zerfalle. Um d Wändi zum 20. Jahrhundert sind viili Gebäude neu enstande.

S Wappe vom Viertel isch en gäle Davidstern uf rotem Grund. Hüt repräsentiert d Flagge s Prager Judetum.

Zwüsche em 13. Jahrhundert und 1850 häts Viertel "Judenstadt", "Židovské Město pražské" kaisse. Di jüdische Bewohner sind zum Wohne i dem abgrenzte Stadtteil zwunge worde. 1850 isch s Viertel in "Josefstadt" umbenannt worde. 

1991 händ im Ortsteil 2354 Iwohner gläbt. Im Jahr 2001 isch Josefov us 66 Hüser bestande, wo nur no 1997 Mänsche din gläbt händ.

Wichtigi Strasse vom Stadtteil sind d Pariser Strass (urspr. Niklasstrass), Breiti Gass (urspr. Josefstädtergass), Maiselgass (Maiselova ul.), Karpfegass (Kaprova ul.).




</doc>
<doc id="52743" url="https://als.wikipedia.org/wiki?curid=52743" title="Josefov">
Josefov

Josefov isch de Name vo verschidene Ort i de Tschechische Republik:
Lueg au:


</doc>
<doc id="52744" url="https://als.wikipedia.org/wiki?curid=52744" title="Tomáš Hudeček">
Tomáš Hudeček

Tomáš Hudeček, (* 10. Mai 1979 z Olmütz) isch en tschechische Politiker vo de Partei TOP 09. Er isch sit dem 20. Juni 2013 Oberbürgermeischter vo de Hauptstadt Prag.

De Hudeček isch i sinere Geburtstadt Olmütz i de damalige Tschechoslowakei ufgwachse. Er hät döt a de Universität Mathematik und Geografii studiert. Sini politischi Karriere hät 2009 agfange wo er de neu gründete Partei "TOP 09" biträte isch. Am 20. Juni 2013 isch er mit 36 vo 43 abgäbene Stimme offiziell zum neue "Primátor" vo Prag gwählt worde.


</doc>
<doc id="52746" url="https://als.wikipedia.org/wiki?curid=52746" title="Grüne">
Grüne

GRÜNE isch di offizielli Churzform för:

Grüne chan folgendes bedüte:


Grüne isch de Familiename vo folgende Person:
Lueg au: 


</doc>
<doc id="52757" url="https://als.wikipedia.org/wiki?curid=52757" title="Matthäus Merian">
Matthäus Merian

Matthäus Merian haissed folgendi Persone:


</doc>
<doc id="52758" url="https://als.wikipedia.org/wiki?curid=52758" title="Die Zürcher Verlobung">
Die Zürcher Verlobung

Die Zürcher Verlobung ischt a deitscha Filmkomeede us-em Jôhr 1957 vom Regisseur Helmut Käutner. Dr sell hôt au – zamma mit dr Barbara Noack ond-em Heinz Pauck – s Drehbuech vorfasst. D Hauptrolla werret vo dr Liselotte Pulver, vom Paul Hubschmid ond vom Bernhard Wicki gschbiilt. A net zo ondrschätzenda Roll hôt au dr dômôlige Kendrstar Roland Kaiser. En dr Bundesrebublik Deitschland isch der Stroifa zom erschda Môl am 16. April 1957 ens Kino komma.

Weil se rauskriagt hôt, dass ihr Freind Jürgen au noh ara andra Frau scheene Auga macht, geit-em d Juliane kurzerhand da Laufpass ond fehrt zo ihrem Lieblengsonkel Julius nôch Hamburg. Deam kommt des Mädle grad reacht, weil’r a Zahnarztpraxis betreibt ond guad a Helfere braucha kôô. Ama scheena Dag daucht deet a schleacht glaunder Kerle mit-ma gheeriga Zôhweh auf ond vorlangt a schnella Behandlong. Begleidet wuud’r vo seim Freind Jean Berner, ama Schweizer Doktr aus Zirich. S Julchen ischt glei Feier ond Flamme vo sellem scharmanda Môô, em Gegasatz zo seim Freind. Nôch dr Behandlong vom „Büffel“, wia-nen sei Freind zo nenna pfleagt, reiset dia zwoi wieder ab.

Dr Juliane ihr Leidaschaft isch d Schriftstellerei. Zur Zeit schafft-se ama Drehbuach, wo se ihrn Liibeskommer dren vorarbeidet ond ihrn Wonschtraum vo-ra Liabschaft mit deam Schweizer Arzt neiprojeziirt. Des Buach ischt vo-ma Film-Vorlag ôgnomma wôrra. Wia-se deet perseenlich vorschbricht, trifft-se zo ihrer graußa Vorbliffong wiider uff da „Büffel“. Dr sell ischt vo Beruaf Regisseur ond hôt da Ufftrag kriagt, dr Juliane ihr Buach zo vorfilma. Uff des Mädle macht’r emmer noh an ganz oosimbadischa Eidruck. Ganz anders wirkt sui uff da Regisseur: dui gfellt-em so saumäßich guad, dass’r sich nix sehnlicher wenscht, als dass d Juliane fir sein halbwichsiga Sohn Pips amôl als Ersatzmueder en Frôg komma dät. Wia-nr abr mit-ra ôbandla will, schwätzt d Juliane vo ihrer Vorlobong, wo am kommenda Weihnachtsfescht en Zirich stattfende soll. Dr „Büffel“ indes ischt et uff da Kopf gfalla ond merkt glei, dass ehm a Liaga-Gschicht uffdischt wôrra ischt. Er biadet-ra abr ôô, se en seim Audo bis Zirich mitzonemma, weil dui Stadt uff seim Weag nôch St. Moritz leit, wo-nr mit-em Pips ond a baar Freind Silveschter feira will. D Juliane hofft, uff dui Weis ihrn omschwermda Schweizer Doktr wiider zo treffa ond fehrt mit.

Ondrweags kommet dr Juliane Bedenka, was-se eigentlich en Zirich dua soll. Drom erfendet-se a nuia Ausred: Beim ledschda Zwischaschdopp häb-se erfahra, dass dr Vadder vo ihrem kinfdiga Breidigam, a gewisser „Herr Uri“, ganz pletzlich vorschdorba wär. Drom miaß halt dui Vorlobong uff-nen schbätra Zeitponkt vorschoba werra.

Em Berghodel en Sankt Moritz ibrschlaget sich dia Ereignis. Om d Juliane en Vorleagaheit zo brenga, lôôt dr „Büffel“ an vorkrachda sächsischa Schauschbiiler da Schwizerdütsch schbrechenda „Uri“ schbiila, wo sich mit-ra vorloba will. D Folge send ällerloi Vorwechslonga, Irronga ond Wirronga, bis d Juliane gega End vom Film merkt, dass ihr richdiger Platz et an dr Seit vom Zircher Arzt Jean Berner, sondern an dr Seit vom „Büffel“ ischt.

D Außauffnahma send z Hamburg, z Heidelberg, en de Alba vo Sankt Moritz em Kanton Graubünden ond en Zürich dreht wôrra, d Ennauffnahma en de Studios vo dr Real-Film z Hamburg.

Der Film ischt vo dr Kridik durchweag posidiv uffgnomma wôrra. S Lexikon des internationalen Films moint, bei sellem Stroifa dät’s sich om a scharmanda deitscha Filmkomeede handla, wo mit vorgniagde Seidahiib uff d Filmbranche ond ällerloi Ironii gwirzt wär. A ehnlicha Moinong vortridd dr Evangelische Film-Beobachter: "Ein Mädchen macht aus ihren zunächst enttäuschenden Herzenserlebnissen eine Filmstory und bietet diese einer Filmfirma an. Ein Regisseur findet nicht nur an dem Stoff Gefallen, so daß es zu Verwicklungen kommt, die dieses Lustspiel mit Geist, Witz und Charme vorträgt."

Em Jôhr 2007 isch dr Barbara Noack ihr Roman ondrem Titl „Die Zürcher Verlobung – Drehbuch zur Liebe“ mit dr Lisa Martinek als Juliane ond em Christoph Waltz als „Büffel“ nui vorfilmt wôrra. Gega Ende vo deam Film hôt au d Liselotte Pulver an kloina Ufftridd, wo-se sich selber schbiilt.



</doc>
<doc id="52762" url="https://als.wikipedia.org/wiki?curid=52762" title="Elsass-Freunde Basel">
Elsass-Freunde Basel

„Elsass-Freunde Basel“ ìsch a Kültürverein ìwer em Thema vu dr Frìndschàft vu dr Schwitz mìt em Elsàss. Si Sìtz befìndet sìch z'Bàsel.

S Verein ìsch ànna 1985 grìnda worra, fer s Elsassischa Ecomusée, wo gliichzittig grìnda worra ìsch, z'unterstìtza. Da Zammahàng vum Verein mìt em Ecomusée kààt ma ìm Logo vum Verein sah.

Dr erschta Präsidant ìsch dr Dr. Max Gschwend gsìì, wo aui a wìchtiga Rolla ìm Ecomusée vu Ballenberg, ìm Kànton Barn, gspìelt hàt.

Bi da Grìnder fìndet ma noch: dr Bàsler Journalischt Jürg Lienhard, dr Bàsler Gymnasiallehrer Georges Bienz un dr Frànzoos André-Paul Weber.

Mìt dr Zitt sìn d „Elsass-Freunde Basel“ nìmm so ang mìt em Elsassischa Ecomusée verbunda blìewa, ìhr Ìntrassa geht jetz um s gànza Elsàss, un sogàr aui um s Bàdischa un Nordwestschwitz.

Sina Mìtglìeder orgànisiara regelmaßig Üsflug ìns Elsàss - un ìn d Noochberschàft - fer do d Bevälkerung, Làndschàft un Kültür besser z'lehra kenna. Viar Mol ìm Johr wìrd a Heftla (uf Hochditsch) veräffentligt: d „Elsass-Gazette“.

D àlemànnischa Sproch, wo Elsassisch un Baaseldütsch verbìndet, wìrd nìt vergassa: as gìtt zum Beispiel Mìtglìeder vu da „Elsass-Freunde Basel“ wo aui ìm elsassischa Kültürverein „AGATE“ (fer d Unterstìtzung vu dr Orthal-Schrìftàrt) gheera. Dia zwei Vereiner han àls gmeinsàm Projakt a àlemànnischer Dìchterwaj, ìn dr Gegend vu Bàsel, Hiniga un Wiil àm Rhii.

Zitter 2007 ìsch dr Dr. Robert Heuss dr Präsidant vum Verein. Wial dr Verein trinàtionàl ìsch, hàt'r aui drèi Vizepräsidanta: einer üs em Elsàss, einer üs em Bàdischa un einer üs Bàsel.

D elsassischa Üszeichnung „Grand Bretzel d’Or“ („Groß Guldbratzala“) vu 2014 kummt àn da „Elsass-Freunde Basel“.

Hans-Jörg Renk: "Der Kulturverein Elsass-Freunde Basel." In Alemannisch dunkt üs guet 1/2017, S. 26.



</doc>
<doc id="52767" url="https://als.wikipedia.org/wiki?curid=52767" title="Gemüse">
Gemüse

Gemüès (mhd. "gemüese", urschprünglichi Bedütig: Muès uss Nutzpflanzè) isch hüt èn Sammelbegriff für èssbari Pflanzèdeil vo wild wachsendè odder in Kultur zogènè Pflanzè. Meischtens handlet s sich um Blätter, Frücht, Knollè, Stängel odder Wurzlè vo ein- odder zweijöhrigè chruttigè Pflanzè, wo roh, kocht odder konservyrt gnossè wörred. Im Gegèsatz zu Pflanzè odder Pflanzèdeil, wo vor allem wegè irer Reserveschtoff (Kollèhûdrat, Eiwyß un Fettsüürè) gnutzt wörred un deshalb d Grundkoscht i dè menschlichè Ernäärig darschtelled, wörd Gmüès vor allem wegè sinèm Ghaalt aa Vitamyn, Mineralschtoff un sekundärè Pflanzèschtoff als Beikoscht vozeert. Gemüès isch gschmacksgäbend un kalorièarm. Zuèdem hèt Gemüès uffgrund vo sinem hochè Gehaalt a Ballaschtschtoff è wichtigi Fungtion für d Vodauig. 

Drocheni Samè wiè Èrbsè odder Linsè un Fruchtkörner zellèd "nit" zum Gmüès. Pflanzèdeil, wo als Gemüès "un" Gwürz vowendet wörrèd, wiè Paprika odder Zwiblè, gälted nu denn als Gmüès, wenn si è erkennbari Hauptkomponentè vom Gricht bildèd.

S Gemüès wörd nõch unterschidlichè Kriteriè unterdeilt.

D Unterschydig vo Obscht un Gemüès isch nit eidütig, si isch kulturell bedingt.

Z Dütschland git s voschideni Definitionè, wo ènand zum Deil widderschprèchèd:

"Fäldgmüès" isch èn Sammelbegriff für Gmüès, wo unter freiem Himmel aabaut wörd. Selli Aabauart stòt im Gegèsatz zum gärtnerischè Gmüèsbau, bi dèm in Glashüüser, Folièdunnèl odder äänlichè gschütztè Berych gschaffèt wörd. Zum Fäldgmüès zellt mò: Chabbis, Salòòt, Zwiblè, Gugumerè, Spargel, gääli Rüèbè, Peterle, Raanè u. v. a.

Nõch dè Erntezitè unterschydet mò "Früègmüès, Summergmüès, Hèrbschtgmüès, Wintergmüès" un "Duèrgmüès." Früèner isch selli Ydeilig zimli wichtig gsi für d Aabaublaanig un Ernäärig. Durch dè Aabau vo Gmüès in Gwächshüüser un èm internationalè ganzjöhrigè Handel hèt iri Bedütig stark abgnõ.

Nõch dè Fruchtryfi un èm Vozeer unterschydet mò "Frischgmüès" un "Lagergmüès". Au selli Unterschyd hèn durch Witervoschaffè un Läbensmittelkonserviyrig a Bedütig volorè. Zum Byschpill cha voderblichs Gemüès durch Düèfgfrürè odder in Konservèdosè frisch ghaaltè wörrè.

I dè Europäischè Union deilt mò zuèdèm s Gemüès in zwei Gruppè y, um s hysichtlich Priis un Erzüügig möglichscht voglychbar z machè:

Um è glychblybendi Qualidät bi Gemüès im Handel z gwôôrleischtè, unterlyt s beschtimmtè Vomarktkigsnormè un muè entschprèchend kennzeichnet wörrè. 

Nebbè spezièllè Normè für Gemüèspaprika, Salõt, krausi Endivy, Eskariol un Tomatè müèn alli Gemüèsartè folgendi Mindeschteigèschaftè vo dè allgemeinè Vomarktigsnorm erfüllè:


Übber d Mindeschtaaforderigè usè unterscheidet mò vir Qualidätsklassè:


Gemüès wörd als Frischgmüès (nit bhandlètes, nit voschafftes Gmüès), Düèfküèlgmüès, Dosègmüès, Glaswarègmüès, in Öllakè odder Essig odder vogorènès yglegts Gmüès un Drochègmüès vomarktet. Es wörd mitunter zwûschè Frischgmüès un „erntefrischem Gmüès“ unterschiddè, woby d „Frischi“ z Dütschland un i dè EU nit definyrt isch.

Sit 1957 git es z Dütschland düèfgküèlts Gemüès z kaufè. Ermöglicht worrè isch sell durch d Entwicklig vo dè Küèltechnig. Ooni dè Zuèsatz vo Konservyrigsschtoff cha sitdèm frisches Gmüès übber èn langè Zitraum haltbar gmacht wörrè. S èrschti TK-Gmüès uff èm dütschè Einzelhandelsmärkt isch dè Spinat gsi. Hüt isch s Aagebot wituus villsitiger un gòt vo eifachè Erbsè bis hy zuè asiatischü Gmüèsmischigè. Dè Vordeil isch, dass d Näärschtoff bzw. Vitamyn übber èn langè Zitruum drübber wäg durch d Kälti konservyrt wörred un nu wènnig abnämmed, witaus wènniger als zum Byschpill ein übber drei Dääg im Gmüèsfach vom Küèlschrank glagerts Gmüès. Selli Behauptig hèn Ökotrophologè vo dè Universidät Hamburg in èrè Studiè.übberbruèft Frischgmüès un Düèfküèl-Gmüès sin dõdezuè in unterschidlichè Voarbeitigs-, Lagerungs- un Zuèbereitigsschtuèfè uff iren Näärwèrt un iri Sensorik hy untersuècht. D Ernäärigswûssèschaftler hèn usègfundè, dass vill wichtigi Näärschtoff wiè Vitamyn C durch d Düèfküèlig au nõch vir Mönet in hochem Maaß erhaaltè gsi sin, wôôrend si bi gwissè Gmüèsartè bi Lagerig sowoll bi 4 °C als au bi 20 °C rasch abgnõ hèn. D Studiè isch u. a. vom Forschigschreis vo dè Ernäärigsinduschtry e. V. mitfinanzyrt worrè.




</doc>
<doc id="52770" url="https://als.wikipedia.org/wiki?curid=52770" title="Raspberry Pi">
Raspberry Pi

Dè Raspberry Pi isch èn kreditkartègroßè Einblatinècomputer, wo vo dè britischè "Raspberry Pi Foundation" entwicklèt worrè isch. Er isch Aafang 2012 uff dè Märkt cho, sin großè Märkterfolg wörd deilwys als Revival vom bis dõhy witgehend bedütungslos worrènè Heimcomputer für s Brogrammyrè un Experimentyrè aagsää.

Dè im Voglych zuè dè üblichè Personal Computer seer eifach uffbaute un mit 25 (Modell A) odder 35 US-$ (B un B+) prysgünschtige Rechner isch vo dè Stiftung mit èm Zyl entwicklèt worrè, jungè Menschè dè Erwèrb vo Brogrammyr- un Hardwarekenntnis z erlychtèrè. D Blatinè enthaalted è Ei-Chip-Sischteem vo dè Broadcom mit èm 700-MHz-ARM11-Brozèssor un HDMI-Schnittschtell. Diè drei Variantè unterschyded sich i dè witerè Uusschtattig: Modell A hèt 256 MB Arbètsschpycher un èn USB-Aaschluss, Modell B un B+ 512 MB un è Ethernet-Schnittschtell. Modell B hèt zwei USB-Aaschlüss, B+ vir un 26 statt 17 GPIO-Pins.

Als Betrièbssischteem könned unter anderem aabassti Linuxdischtributionè, Android odder RISC OS inschtallyrt wörrè, wo alli d ARM-Architekdur unterschtützed. È Feschtblattè-Schnittschtell isch nit vorhandè, stattdessè müèn SD-Spycherkartè als Bootmedium bruucht wörrè.

Bis Auguscht 2014 sin mee als 3,5 Millionè Gräät vokauft worrè. D Entwickler vom Raspberry Pi sin mit meererè Innovationsprys uuszeichnet worrè. Es exischtyrt è großes Zuèbehör- un Softwareaagebot für voschidenschti Aawendigsberych. Vobreitet isch d Aawendig als Mediacenter, well dè Rechner Videodatè mit voller HD-Ufflösig (1080p) dekodyrè un übber d HDMI-Schnittschtell uusgää cha.

S Motyv hinter dè Entwicklig von èm prysgünschtigè Rechner isch diè sinkendi Aazaal a Informatikschtudentè a dè Universidät Cambridge, sowiè diè all Johr gringerè Programmyrkenntnis vo dè Studièaafänger. Für ein vo dè Gründ hèt mò ghaaltè, dass Computer hüt i dè Regèl tüèr un komplèx sin un Elterèrè irè Chind sellèwäg hüüfig vobiètè, mit èm Familliè-PC z experimentyrè. Mò hèt dõher Jugendlichè èn günschtigè Computer zum Experimentyrè un Leerè vom Programmyrè a d Hand gää wellè. Dõby hèt mò ghofft, dass si wiè i dè Aafangszit vo dè Heimcomputer (z. B. IMSAI 8080, Apple I, Sinclair ZX80) d Computergrundlagè un -programmyrig spillerisch leerè wurded.

Dè Nammè wörd wiè "" uusgschprochè, ès änglische Wort für Himbeerchuèchè. S „Pi“ stòt für „Python interpreter“, urschprünglich hèt dè Rechner mit fescht ybautèm Interpreter für d Programmyrschprõõch Python gliferèt wörrè söllè, äänlich wiè bi dè Heimcomputer vo dè achtziger Johr fascht durchwäg èn BASIC-Interprèter ybaut gsi isch. D „Himbeeri“ chnüpft a d Tradition aa, Computer nõch Frücht z benennè, wiè öppè Apple odder Acorn.

S Logo vom Brojèkt isch im Raamè von èm öffentlich uusgschribbenè Wettbewèrbs uusgwäält worrè. Es zeigt è stilisyrti Himbeeri.

D "Raspberry Pi Foundation" isch è Stiftung un z Großbritanniè als Wooldätigkeitsorganisation ydrait. Si hèt sich zum Zyl gsetzt, s Studium vo dè Informatik un vo vowandtè Themè z förderè, bsunders a Schuèlè. Si sin am 5. Mai 2009 z Caldecote, South Cambridgeshire, Großbritanniè gründet worrè. D Treuhänder vp dè Stiftig sin:


Èn Brototûp mit èm Atmel-ATmega644-Mikrocontroller isch im Johr 2006 broduzyrt worrè. D Schaltblään vo dè Platinè sin voöffentlicht worrè.

D Leischtigè vom Gräät hèn d Entwickler nit übberzüügt. Wegè dèm Buum vo Smartphones, wo dõmòls grad aagfangè hèt, sin abber geigneti ARM-Brozessorè uff dè Märkt chò. Mò hèt mit èm BCM2835 èn günschtigè Brozessor mit vohältnismäßig hocher Leischtig gfundè un hèt für selli CPU è neui Multilayerblatinè entworfè. Für dè Atmel isch mò no mit enèrè Lochraschterblatinè uuschò.

50 "Alpha-Boards" sin im Auguscht 2011 gliferèt worrè. Selli Blatinè sin fungtional glych mit èm spôterè! Modell B vom Raspberry Pi, abber größer, well si Messpünkt für d Fäälersuèchi uffgwisè hèn. D Vokaufsversion hèt d Größi von èrè Kreditkartè. Uff sellènè Vosuèchsblatinè isch scho zeigt worrè, dass d Desktop-Umgebig LXDE unter Debian sowiè Quake 3 un H.264-Videos mit èrè Ufflösig vo 1080p via HDMI fungtionyred. Sit Hèrbscht 2012 wörd è lycht voänderti Version 2 vokauft. Si hèt zwei Befeschtigungslöcher un è baar Pins sin anderscht belait. Öppè glychzitig hèt wegè dè unerwartet großè Vokaufszaalè au d Broduktion vo China nõch Wales volagerèt wörrè chönnè, in è Fabrik vo dè Firma Sony , un dè Arbètsspycher vom B-Modell uff 512 MB vodopplèt wörrè chönnè.
Inzwûschè (Stand: März 2014) sin drei Millionè Gräät vokauft worrè, wovo übber ei Million z Wales broduzyrt wörrè chönnè.

Am 14. Mai 2013 isch è Kameramodul für dè Raspberry Pi i dè Handel cho. È Variantè ooni Infrarotfilter isch unter dè Bezeichnig "Pi NoIR" erhältlich (Novembèr 2013).
Am 7. April 2014 aakündigèt un sit èm 9. Juni 2014 liferbar isch s "Raspberry Pi Compute Module", èn Raspberry Pi i dè Größi un èm Uussää von èm DDR2-SO-DIMM-Spychermodul im Handel. S Modell glycht öppè dè technischè Spezifikationè vom Modell A, vofüègt abber zuèsätzlich übber 4 GB eMMC-Flashschpycher. Well èm Modul diè üblichè I/O-Aaschlüss fääled, lôn sich selli bi Bedarf übber è optionales I/O-Board nõchrüschtè.

Am 14. Juli 2014 isch s "Model B+" vorgschtellt worrè. Bi sellèm sin d Aazaal vo dè GPIO- un dè USB-Ports erhöht worrè, d Leischtigsuffnaam voringerèt un d Audiouusgaab vobesserèt. Dè SD-Kartèslot isch von èm kompakterè Micro-SD-Kartèslot abglöst worrè. S Modell B+ ersetzt s glych vill koschtende Modell B; sell wörd abber witer aabotè un isch für Kundè denkt, dennè iri Aawendigè uff d Form vp dè Blatinè un Pinbelegig hy konschtruyrt worrè sin. Èrschtmòls mit èm Modell B+ isch è offizièlli Spezifikation für Erwiterungsblatinè, sgnannti "HATs", vorgschtellt worrè.

D Spezifikationè vo dè unterschidlichè Versionè vom Raspberry Pi lutet:

Dè Brozèssor bruucht dè ARMv6-Inschtruktionssatz. Witerhy wörred d ARM-Inschtruktionssatz-Erwiterigè Thumb un Java-Bytecode unterschtützt ("Jazelle"). Dè Spycher isch übber è 64 Bit breitè Bus aabundè un wörd dirèkt als Package-on-Package uff dè Brozèssor glötet.

Well d Raspberry Pi Foundation è Voringerig vo dè Läbensduèr bi Übbertaktig befürchtèt, isch dè Brozèssor znägscht mit èm „Sticky (ängl. wörtlich „bäpendè“, sell bedütet: nit zruggsetzbarè) Bit“ uusgschtattet, wellès unwiderruèflich gsetzt wörd, sobald dè Brozèssor übbertaktet wörd un somit wörd è Erlöschè vo dè Garanty aazeigt. Nõchdèm uusfüürlichi Teschts zeigt hèn, dass sich è Übbertaktè uff bis zu 1 GHz minim uff d Läbbensduèr uuswûrkt, isch am 19. Septembèr 2012 mit nèm Tryber-Update d Möglichkeit gschaffè worrè, sowoll Brozèssor als au GPU un Spycher ooni Garantyvoluscht z übbertaktè. D Frequènz un Spannig wörd dõby im Betrièb nu denn erhöht, wenn d Leischtig bruucht wörd un d Temperadur vom Chips nit übber 85 °C lyt.
S Sticky-Bit wörd nu no gsetzt, wenn stärker als empfollè übbertaktet wörd.

È starkes Untertaktè uff bis zu 50 MHz un Voringerè vo dè Spannig isch ebbèfalls möglich, wa vo allem bim Modell A zuè nèr! dütlich reduzyrtè Leischtigsuffnaam füürt.

Dè ARM11-Brozèssor isch mit Broadcoms „VideoCore“-Grafikkobrozèssor kombinyrt. OpenGL ES 2.0 wörd unterschtützt, un Film in Full-HD-Ufflösig (1080p30 H.264 high-profile) chönned dekodyrt un übber d HDMI-Buchsè un FBAS-Cinchbuchsè uusgää wörrè.
Am 24. Auguscht 2012 isch bekanntgää worrè, dass Lizenzè für s hardwarebeschlüünigte Dekodyrè vo VC1- un MPEG-2-kodyrtè Videos zuèsätzlich erworbè wörrè könnè. D Lizènz beschränkt sich dõby uff dè bi dè Bschtellig mit dè Seriènummerè spezifizyrte Raspberry Pi, so dass für jeddi vo sellènè Mikrorechner è eigeni Lizènz erforderlich isch. Diè vorhandeni Lizènz zum Dekodyrè vo H.264-kodyrtè Videos erlaubt nõch Aagabè vo dè Raspberry Pi Foundation au s Kodyrè vo söttigè Videos.
Im März 2014 hèt d Broadcom Dokumentation un Drybercode für dè SoC BCM21553 offè glait, mit dèm au èn freiè Grafikdryber für dè vowendete BCM2835 gmacht wörrè cha. Selli isch nõch èm mit 10.000 US-$ dotyrtè Brogrammyrwettbewèrb im März 2014 von èm einzelnè Brogrammyrer voöffentlicht.worrè

Dè Raspberry Pi bûètet èn frei brogrammyrbari Schnittschtell (au bekannt als GPIO, General Purpose Input/Output), dô drübber LEDs, Sensorè, Displays un anderi Gräät agschtüèrèd wörrè könnè.
Es git 6 GPIO-Aaschlüsse, woby im Allgemeinè nu dè Aaschluss P1 bruucht wörd. D GPIO-Schnittschtell P1 bschtòt bi Model A un Model B uss 26 Pins, dèvò
Diè i dè Revision 2 dezuèchõènè GPIO-Schnittschtell P6 erlaubt èn Reset bzw. èn Start vom Raspberry Pi, nõchdèm er abbègfaarè worrè isch. Zu dè Stüèrung vo dè GPIOs exischtyrèd Bibliothekè für zaalrychi Brogrammyrsprõõchè. Au è Stüèrig durch è Terminal odder Webinterfaces isch möglich.

Für d dirèkti Aabindig von èrè Kamera isch è CSI (Camera Serial Interface) vorhandè.
Diè sit Mai 2013 erhältlichi Kamera mit 5 MP wörd per CSI aagschtüèrèt.
Dè Fokus isch nit voänderbar un s Kameramodul vofüègt übber kei Mikrofon. D Kamera nûmmt Fotos mit èrè maximaalè Ufflösig vo 2592×1944, Videos in 640×480, 720p odder 1080p bi maximaal 30 Bilder pro Sekundè uff. Bi schlechtem Liècht entschtòt lycht Bildruuschè.

Sit Oktobèr 2013 isch au d Variantè „PI NoIR“ ooni ybautem Infrarotfilter vofüègbar.

Für dè Raspberry Pi sin meereri Open-Source-Betrièbssischteem vofüègbar. So cha dè Käufer sèlbscht entscheidè, welles er inschtallyrè möcht. D Inschtallation bassyrt entwedder durch s Klonè von èm Image uff d SD-Kartè odder sit èm 3. Juni 2013 au mit dè eifacher z vowendendè Eigèentwicklig "NOOBS"-Installer (ängl. Abk. für "New Out Of Box Software"), dennè iri Dateiè nu uff d Kartè kopyrt wörrè müè. Mit "BerryBoot" git s è ebbèso eifach z inschtallyrendè Bootloader, dè s möglich macht, meereri Betrièbssischteem uff einèrè Kartè barallel z inschtallyrè un z vowendè. Sit Version 1.3 isch sell au mit NOOBS möglich.

Diè empfollenè Linux-Dischtribution isch Raspbian, welli uff Debian basyrt. Sell Betrièbssischteem basyrt uff èm Debian-7-Sischteem (Debian Wheezy) vo dè ARM-hard-float-Architegtur (armhf) mit Aabassigè am Befeelssatz für dè ARMv6-Brozèssor. Als grafischi Obberflächi wörd LXDE vorkonfiguryrt. Des öppè 3 GB großi Image cha uff SD-Kartè mit 4 GB odder mee übberdrait wörrè. Nõch èm Bootvorgang cha d Größi vo dè Raspbian-Partition uff diè komplètti SD-Kartè erwiterèt wörrè.

Nebbè Raspbian wörd au èini für ARM-Brozèssorè kompilyrti Version vom Arch Linux sowiè ei Version vom Fedora – unter m Nammè Pidora – aabotè.
Ebbèso git s Kali Linux, d Neuufflaag vo dè Security-Dischtribution BackTrack un Bodhi Linux für dè Raspberry Pi. OpenSUSE bûètet ebbèfalls lauffähigi Images un mit èm openSUSE Build Service usserdèmm d Möglichkeit, eigeni Brogrammpaket z erschtellè un dõmit eigene openSUSE basyrti Dischtributionè z erschtellè.

Mit Distributionè wiè OpenELEC, Raspbmc odder XBian, wo uff èm Media Center XBMC basyrèd, lòt sich dè Raspberry Pi als Mediacenter bruuchè. XBMC lòt sich au mit dè Fèrnbediènig vom Fèrnseher bruuchè.

Witerhy wörd s Android-Sischteem uff dè Raspberry Pi portyrt. È lauffähigI Beta-Version isch als Download vofüègbar.

Entgegè dè èrschtè Vomuètungè wörd d Linuxdischtribution Ubuntu nit uff èm Raspberry Pi z installyrè sy, well Ubuntu nu d ARMv7-Architegtur (Cortex-Familliè) unterschtützt, dè Raspberry Pi degegè d ARMv6-Architegtur (ARM11-Familliè) vowendèt.

Nebbè dè voschidenè Linux-Dischtis lauft uff èm Raspberry Pi au è Entwicklerversion vom RISC OS 5 sowiè Blaan 9. Au d BSD-Variantè FreeBSD un NetBSD sin uff dè Raspberry Pi bortyrt worrè.

Obwoll Windows RT uff ARM-Brozèssorè lauffähig isch, isch es wòòrschinlich nit möglich, sell Bedrièbssischteem uff dè Raspberry Pi z übberdrägề, well Windows 8 mindeschtens è Gigabyte Arbètsschpycher bruucht, wo dè Raspberry Pi nit hèt.

Einigi Brogramm wörred für dè Raspberry Pi aabasst, um vo dè hardwarebeschlüünigtè Grafik durch d GPU z brofityrè. Dezuè zellt bsunders s Kodi. Im Raamè vo dè Aabassig von XBMC a dè Raspberry Pi isch au èn eigèschtändigè Videoplayer mit GPU-Unterschtützig unter m Nammè OMXPlayer entwicklèt worrè.
Au s Spyl Minecraft git es in èrè spezièllè koschtèfreiè Version mit integryrter Brogrammyrschnittschtell. D Bibliothekè Qt un NGL sin uff dè Raspberry Pi unter m Nammè „QtonPi“ bortyrt worrè.

Sit Novembèr 2013 chriègt jeddè brivate Benutzer vom Raspberry Pi è koschtèloses Exemblaar vo dè Software Mathematica.

Wegè m günschtigè Priis un dè gringè Leischtigsuffnaam eignet sich dè Raspberry Pi abgsää vo dè vorgsäènè Nutzig als Schuèlrechner bsunders als Stüèreinheit für Robotik-, Embeddedbrojèkt, Media Center, Thin Client odder Server.

Sit èm Vokauf vom Raspberry Pi brichtet vo allem technisch uusgrichteti Mediè regelmäßig übber neui Brojèkt mit èm Raspberry Pi. Raspberry Pi isch als Innovation vom Johr bim T3 Gadget Awards 2012 uuszeichnèt worrè. Eben Upton, einè vo dè Entwickler vom Raspberry Pi, isch 2013 mit dè Silbermedaillè vo dè Royal Academy of Engineering uuszeichnèt worrè.

Im Mai 2012 isch diè èrscht Uusgaab vo dè Community-Zitschrift MagPi voöffentlicht worrè. S Heftle gryft alli Themè rund um dè Raspberry Pi uff.
Sit Juni 2013 git s è änglischi un sit Auguscht 2013 diè dütschschprôchigi Zitschrift „Raspberry Pi Geek“ vom Medialinx Volaag.

Nõch èm großè Erfolg vom Raspberry Pi sin etlichi äänlichi Einblatinècomputer uff dü Markt chò. Z nennè sin dõ bsunders s Cubieboard mit èrè schnellerè ARM-CPU un mee Arbètsschpycher für 49 US-Dollar un des uff èm BeagleBoard basyrende "BeagleBone Black" vo CircuitCo mit èm schnèllèrè Brozèssor vo Texas Instruments un ènèrè größerè Aazaal a I/O-Schnittschtellè für 45 US-$.
Für diè alternatxvè Sischteem git es derzit keini voglychbarè großè Chèrn-Communitys.





</doc>
<doc id="52772" url="https://als.wikipedia.org/wiki?curid=52772" title="Bollenhut">
Bollenhut

Èn Bollèhuèt isch è Chopfbedeckig, wo sit öppè 1750 zu dè (evangelischè Kirchè-)Tracht vo dè Wyber i dè drei benõchbòrtè Schwarzwalddörfer Guètach, Kirnbach (Ortsdail vo Wolfä) un Rychèbach (Ortsdail vo Hornbärg) ghört. Mit sinè uffgsetztè Bollè uss Wullè isch, trotz sinèrè lokal ygschränktè Hèrkumpft, bsunders dè pittoresk uussèhend rot Bollèhuèt zuè nèm Simbòl vom gsamtè Schwarzwald worrè.

Dè breitkrempigi, wyßchalchte Stròhuèt drait 14 uffallendi, chrützförmig aagordneti Bollè uss Wullè. Sichtbar sin abber nu elf Bollè, well drei vo drübberligendè Bollè vodeggt wörd. Bei unvohüròtetè Wyber sin selli rot, bi vohüròtetè schwarz. Dè Bollèhuèt cha bis zu zwei Kilogramm schwèr sy un wörd no immer vo Huètmacherinnè in Handarbèt gfertigèt. Dè rotè Bollèhuèt dürfed d Maidli erschtmòls bi dè Konfirmation drait.

Unter m Bollèhuèt wörd è sideny Huubè drait, welli unter m Kinn bundè wörd. Chlyni Maidli vor irer Konfirmation (Guètach un einigi Nõchbòrgmeindè hèn bis 1804 zuè Württèbörg un sind dõher im Unterschyd zum großè Deil vom Schwarzwald evangelisch) sowiè aalti Wyber dräget nu selli Huubè.

Hüt wörd dè Bollèhuèt un diè zuèghörigi Dracht no a Feschtdääg un bi Bruuchtumsvoaaschtaltigè drait. Ganzjöhrig z besichtigè isch dè Bollèhuèt mit dezuèghöriger Dracht z. B. im Schwarzwälder Drachtèmuseum z Haslach.

Èndi vom 18. Johrhundert hèt mò mit dè Schwarzwälder Dracht dè i dè Grafschaft Hauèschtei gebrüüchliche Schühuèt un dè Gupfhuèt assoziyrt.

Selli durch meereri Stichfolgè europawit bekannt woreni Huètformè sin bis zu dè Mitti vom 19. Johrhunderts allgemein abglait worrè. 1841 hèt dè Théodore Valerio nach einer Studienreise dur de Schwarzwald bi de Fréres Gihaut z Paris e Lithografie mit eme Paar in Tracht us Hornberg voöffentlicht, wo èrschtmòls z Frankrych è früèni Variantè vom Bollèhuèt zeigt hèt. Nõchdem Guètach 1873 a d Badischi Schwarzwaldbaan aagschlossè worrè isch, lòn sich dört Künschtler wiè Wilhelm Hasemann, Curt Liebich un Fritz Reiss nider, wo d "Guètacher Künschtlerkolony" bildet hèn. Si hèn d Guètacher Dracht als künschtlerischs Sujet, iri Wärch hèn massèhafti Vobreitig gha un s Bild vom Schwarzwald brägt. Wiè dè Heimetschriftschteller Heinrich Hansjakob sin si Deil von èrè badischè Volksdrachtèbewegig. Um d Wendi zum 20. Johrhundert isch bsundere s Bild vom Hasemann "Nõch èm Kirchgang", welles Bollèhuèt-Drägerinnè zeigt, übber illuschtryrti Zitschriftè un Bildposchtkartè wit publizyrt worrè.

D Bekanntheit vom Bollèhuèt als fälschlicherwys allgemein schwarzwaldtûpisch isch durch d Heimatfilm uss dè 1950er- un 1960er-Johr gschteigerèt worrè. Sell bezièt sich bsunders uff s "Schwarzwaldmädel" uss èm Johr 1950 mit Sonja Ziemann. Sellè èrschte dütsche Farbfilm vo dè Nõchchriègszit ghört mit gschätztè 15 Millionè Zuèschauer zu dè erfolgrychschtè dütschè Film übberhaupt.

J.-L. Debionne, T. Meissner: Die schönsten deutschen Trachten, Süddeutscher Verlag, München, 1987, S. 29, ISBN 3-7992-6379-4



</doc>
<doc id="52778" url="https://als.wikipedia.org/wiki?curid=52778" title="Botafogo Futebol Clube (João Pessoa)">
Botafogo Futebol Clube (João Pessoa)

Botafogo Futebol Clube isch ä Fuesballverein in da brasilianischa Stadt João Pessoa.




</doc>
<doc id="52779" url="https://als.wikipedia.org/wiki?curid=52779" title="Iselin (Basel)">
Iselin (Basel)

Z Baasel het s zwäi Gschlächt gee, wo Isely ghäisse häi, s erste isch im 16. Joorhundert usgstorbe, s zwäite isch us em Württebärgische in d Stadt choo und het zum berüemte Baasler Daig ghöört.

Die eltere Isely si en Achtburgergschlächt gsi. Dr Rudolf isch as erste Isely 1227 erwäänt worde und isch Offizier im Dienst vom Häilige Römische Riich gsi. Dr Heinrich, wo 1299 gstorbe isch, isch Pflääger vom Groosse Spiddaal gsi und dr Kuno (1380 gstorbe) het d Barfüesserkiirche gförderet. E Peter, wo 1437 erwäänt worde isch, het as Brueder vom Augustiner-Orde im Baasler Frauestift Klingedaal gläbt. Dr Heinrich (1439 bis 1490) isch e Rootsher und Oberzumftmäister gsi, dr Lienhart (1469–1521) Vogt uf Münchestäi und Obervogt uf Hombärg und dr Jakob (1472–1518) Obervogt uf Farnsburg. 

Wo Baasel reformiert worde isch, het d Familie d Stadt verloo und het im Bischof afo diene: dr Wolfgang (gstorbe 1526) isch Vogt z Pfäffige gsi und Landvogt z L’Isle. Dr Hans Jakob isch Vogt uf Birsegg gsi und won er 1540 gstorbe isch, isch mit iim s eltere Gschlächt vo de Isely usgstorbe.

Die jüngere Isely si mit em eltere Achtburgergschlächt nit verwandt. Iiire Stammvater isch dr Heinrich Isely gsi. Er isch 1346 us em württebärgische Rosefäld uf Baasel cho und isch 1404 gestorbe. Si Soon Konrad (1377–1436), wo as Kornschriiber gschafft het, isch 1403 Baasler Bürger worde. Dr Johann Lukas (1486–1560), Würzkrämer und Mäister zu Safre isch au noch dr Reformazioon katholisch bliibe und isch 1529 us dr Regierig verstoosse worde. Vo 1542 aa isch er aber wider im Root gsässe. Im Johann Lukas sini Söön häi die vier Hauptline vo de Iselys begründet.

D Linie vom Jakob (1512–87) isch 1853 usgstorbe. Zu sine Noochkomme ghööre dr Johann Lukas (1567-1626), Mäister und Rootsher vo dr Zumft zu Schmiid, wo Diplomat gsi isch und verschidnigi Baasler Gsandtschafte gläitet het, dr Reinhard (1608–68), wo vo 1651 aa Brofässer für Ethik an dr Uni gsi isch, und dr Geometer und Kartograaf Andreas Isely (1654–1732).

Dr Johann Ulrich (1520-64), vo 1548 aa Brofässer für Jurischbrudänz an dr Uni Baasel, het die zwäiti Hauptlinie begründet, und die git s hüte no. Drzue ghööre dr Ludwig Isely, wo 1591 d Sammlige vo de Amerbachs gerbt het und 1599 Brofässer für Rächt worde isch; dr Posamänter Johannes (1563–1622), wo 1591 uf Biel züüglet isch, dr Alfred (1826–1904), wo z Niederschönthal e Schappespinnerei gründet het, und dr Hans (1878–1953), sit 1937 ordentlige Brofässer für Chirurgii an dr Uniwersidäät Baasel. Die mäiste Isely us dere Linie si Kauflüt, Pfärrer und Offizier gsi und si mit bedütende Basler Gschlächter (u. a. Alioth, Bernoulli, Forcart, Merian, Vischer) verschwöögeret gsi.

D Linie vom Hieronymus (1522–84) isch scho im 17. Joorhundert usgstorbe.

Dr jüngst Soon, dr Johann Lukas (1526–57) het die vierti Linie begründet, und die existiert au hüte no. 1557 het er dr Rosshoof kauft, wo bis 1781 in dr Familie bliibe isch. Zu sine Noochfolger häi under anderem dr Jakob Christoph (1645–1719) ghöört, wo zämme mit sim Brueder Johann Lukas (1649–1707) und em Franz Fatio z Baasel d Siidefabrik Fatio & Iselin gründet het. D Fabrikazioon vo Siidebänder isch bis ins 20. Joorhundert für d Familie vo Bedütig bliibe. Au dr Schriftsteller und Filosoof Isaak Isely ghöört zu dere Linie. Die mäiste von ene si vom 16. bis zum 20. Joorhundert Kauflüt, Juriste und Offizier gsi und häi zum Daig ghöört. Im 18. und 19. Joorhundert si e baar von ene usgwanderet. Dr Johann Lukas Iselin (1681–1747), isch Salzinspäkter im badische Müllheim worde, dr Johann Jakob (1768–1828), Kaufmaa z London und dr Isaak Bankiee in Nöi York.




</doc>
<doc id="52782" url="https://als.wikipedia.org/wiki?curid=52782" title="Ausbruch des Weltfriedens">
Ausbruch des Weltfriedens

Ausbruch des Weltfriedens ischt a Theaderstick en oim Uffzug vom deitsch-schweizerischa Dramadiker ond Schauschbiiler Curt Goetz. Des Stick ischt a utopischa Satire mit deitliche Seidahiib gega d Politik ond d Kircha ond wuud meischdens zamma mit zwoi andre Oi-Akder ondrem Titl “Seifenblasen” zo-ra abendfillenda Vorstellong ausgweidet. Ma kôô’s abr au alloi odr zamma mit andre Oi-Akder uff d Bihne brenga.

S erschde Môl ibr d Bihne ganga isch des Werk em Jôhr 1958. A Uffihrong em Theater dauret ogfähr a dreivirtel Stond.

"Des Stick schbiilt uff-em Landsitz vom fikdiva englischa Premierminischder Lord Hatter en dr Nähe vo London. Als Zeit hôt dr Autor bloß „Wann?” ôôgäa."

S Bihnabild zeigt an Soloo emma Landhaus. Dr Lord Hatter gôht hin ond her. Seine Libba beweget sich, so, als dät’r a Ôschbrôch iaba. D Lady Gwendolin, sei Frau, wirft an priafenda Blick uffs kalde Bíffee em Hendrgrond ond frôgt ihrn Môô, was heit eigentlich Bsondrs los wär, er dät sich so seltsam benemma, seit’r heit môrga mit sellem oigaardiga Hollender a Schwätzle ghalda hett. Nô sait dr Lord zo seira Gaddin, dass-se bald drhendrkomma dät, was-es mit deam Fremda so uff sich hôt, der wär ibrigens a brilljander Gelehrder, a Physiker.

So nôch ond nôch meldet dr Butler d Ôkonft vo de gladene Gäscht: Zerscht tridd dr franzeesische Botschafder ei, bald druff dr deitsche, a bissle schbäter dr russische ond schliaßlich noh dr Botschafder vo dr Schweizerischa Eidgnossaschaft. De weitre Diplomada, wo au eiglada wôrra send, z. B. vo Amerika, lend sich entschuldiga. Als ledschder Gascht kommt dr Mijnher Willem van Aaradapellenbotten. Nôch-em iblicha kleina Gschwätz wuud dr Hollender uffgfordret, endlich mit seim Vortrag ôôzfanget. Der sait pfeilgrad raus, dr Ausbruch vom Weltfriida dät kurz bevorstanda. Ogfähr en fuffzg Menudda dirft’s soweit sei, sofern dia ôôwesende Herra nix drgega hedded. Jetzt wellet nadirlich älle vo sellem Fremda wissa, wia so a Wonder bassiira kôô. Dô druff sait dr Hollender, zamma mit a baar Kollega häb’r en jôhrelanger Arbet en-ra Irra-Ôstalt da SAGUWIL entwicklet, des isch dr SA-tellit des GU-ten WIL-lens. Wenn der erscht em Weltraum wär, dät’r Strahla uff d Erde senda, wo de ganz Menschheit en friidliche Lemmer vorwandla kôô. Dui Behaubdong leest bei älle Zuaheerer a graußa Diskussioo aus. Schliaßlich send sich älle dô dren einig, dass fir so ebbes d Welt noh lang et reif ischt. Drom wuud der Plôô au mit fadascheinige Ausreda abglehnt. Dô druff moint dr hollendische Mijnher, des hedd’r komma seha. Drom wär dr SAGUWIL au scho uff-em Weg ens All. Seine Freind heddet-en vôr wenige Menudda abgschossa!

Bei deane Diplomada herrscht a vorleagena Ratlosigkeit. Koiner woiß so reacht, wia-nr sich benemma soll, om sich et lächerlich zo macha. Schliaßlich ganget älle ans Fenschder, bis uff da Hollender, wo sitza bleibt ond sei Brill butzt. – S grauße Schweiga. – Warda. – Nausganga. – Wiidr reikomma. – S elektrisch Liacht flackret, vorlischt, gôht wiidr ôô. – Älle fallet sich om da Hals ond send friidlich. Dr Butler fillt d Gleser mit Sekt. „Auf das Wunder!” Us-em Radio teent „Freude schöner Götterfunken …”

Em Vorwort zo seim Stickle schreibt dr Curt Goetz, dui Idee, durch eißre Middel d Hirn vo de Menscha zom Guada zo vorleida, weil so ebbes durch geischdige Middel et meglich scheint, dät’r scho seit 30 Jôhr mit sich romtraga. Zom erschda Môl hedd’r sellen Gedanka en seim Drehbuach zom UFA-Film «Die sieben Ohrfeigen» vorwirklicht. Des hedd solla so ablaufa: A jonger Môô vorschafft sich bei dr Kriagsinduschtrii Zuatridd ondr dr Vorgab, er häb a Giftgas erfonda. Wia-nr nô abr erklärt, wia sich des Giftgas vo de andre Kriagsmiddel ondrscheida dät, nemlich dass des Gas d Leit et ombrengt, sondern älle, wo dô drô schnifflet, en friidvolle Lemmer vorwandlet, wo vo Kuhaglocka traimet statt vo Kanonadonner, wuud’r nausgschmissa. Zom Curt Goetz seim Vordruss isch dui Idee us-em Drehbuach gschdricha wôrra, weil mr glaubt ghet hôt, se wär firs „Lieschen Müller” zo hoch.


D Beschreibong vo dr Handlong bei fischerverlage.de


</doc>
<doc id="52789" url="https://als.wikipedia.org/wiki?curid=52789" title="Edelkastanie">
Edelkastanie

D Cheschtene ("Castanea sativa" Mill.; alemannischi Näme) isch dr ainzig europäisch Verdrätter vu dr Gattig Cheschtene ("Castanea") us dr Familie vu dr Buechegwechs (Fagaceae). Si isch e summergriene Baum un bildet sterkirychi Nussfricht. Z Sid- un z Weschteuropa wird si wäg däne essbare Fricht un wäg em Holz aaböue. Fir d Fricht isch näb em Uusdruck "Cheschtene" au Mar(r)oni gängig. Vum Mittelalter bis am Änd vum 19. Johrhundert isch d Cheschtene in dr Bärgregione vu Sideuropa s Hauptnahrigsmittel vu dr Landbevelkerig gsi. Im 20. Johrhundert sin d Bständ dur dr Befall mit em Cheschtenerindechräbs stark zruck gange, hän si aber am Änd vum Johrhundert wider erholt.

Cheschtene sin summergrieni Baim, sälte wachse si heckefermig. Si wären im Durschnitt 20 bis 25 Meter hoch, d Maximalhechi lyt bi 35 Meter. Dr Stammumfang lyt zmaischt bi ai bis zwee Meter, seli alti Baim chenne uf vier Meter chuu, in Extremfäll au uf sechs Meter. Dr Stamm isch grad un chreftig, d Verzwygig fangt zmaischt in ere gringe Hechi mit wenig starke Näscht aa. D Chrone het e braiti, rundligi Form. Iber 100 Johr alti Baim wäre vylmol hohl. Cheschtene chemen uf en Alter vu 500 bis 600 Johr. Z Mitteleuropa wäre si chuum iber 200 Johr alt, z Weschteuropa chenne si bis 1.000 Jahre alt wäre. Dr grescht bekannt Baum isch dr „Castagno dei Cento Cavalli“ (Cheschtenebaum vu dr hundert Ross) uf Sizilie.

S Wurzelsischtem vu dr Cheschtene isch arg chreftig uusbregt. Si bilde ne Bfohlwurzle, wu aber nit seli dief in Bode goht. S het relativ wenig Sytewurzle, wu aber intensiv verzwygt sin un dr Bode vertikal un horizontal guet ufschließe. Setzlig bilde in ihrem erschte Johr ne 40 Zäntimeter langi Bfohlwurzle, im zwaite un dritte Johr cheme derno d Sytewurzle.

Di junge Näschtli sin häll rotbruun gfärbt. Si drage e Hufe rundi bis elliptischi, wysslächti. D Rinde vu junge Drib isch iberzoge mit eme Ryfe, wu speter zmaischt verschwindet. D Blattnarbe zaichne si uf dr Näschtli ab as lycht glupfti Dreieck mit drei Gruppe vu Laitbindelspure. Im Zäntrum vu dr Zwyg git s e March, wu im Querschnitt fimfeckig, sälte dreieckig isch.

Jungi Näscht hän e glatti, bruunrotlächti Rinde mit langlächte Lentizälle, wu zwärch laufe. Au bi junge Stämm isch si no glatt, aber silbrig-grau. Im Alter wird si graubruun un rysst uf. S bildet si ne dicki Rinde mit braite Straife, wu zmaischt spiralig um dr drillte Stamm laufe. Fasch immer isch d Spirale no links drillt. D Rinde isch mit eme Tanninghalt vu vier bis zwelf Brozänt vum Druckegwicht arg rych an Gärbstoff.

S Holz vu dr Cheschtene isch ringporig un mittelschwär. S het e Raudichti (bi 15 Brozänt Fychti) vu 0,63 Gramm je Kubikzäntimeter. S Wyssholz isch schmal un wysslächt geel. S isch dytlig abgränzt vum bruune Chärnholz. D Johresring sin dytli z sääne. S het e Hufe Holzstrahle, wu glychmäßig ufböue, ai- oder zwaizylig sin un 15 bis 30 Zällraie hoch wäre. S Holz het e hoche Tanninghalt vu bis zue 13 Brozänt vum Druckgwicht.

D Winterchnoschpe sin acht bis zeh Millimeter lang, lycht gstuucht un rotlächt. Si hän zwoo bis drei Chnoschpeschiebe. D Chnoschpe stehn ainzeln an dr Driibspitz oder as Sytechnoschpen in spiraliger Anornig (wie speter au d Bletter). D Verzwygig vu dr Cheschtene isch sympodial: d Ändchnoschpe stärben im Spotjohr ab, di nechschtdiefer Sytechnoschpe ibernimmt im Friejohr s Lengewachstum vum Driib.

D Bletter sin wäg dr Drillig vu ihre Blattstiil zwoozylig aagordnet. Dr Blattuusdriib chunnt Ändi April bis Aafangs Mai. D Bleter sin zerscht lycht hoorig un wäre aber waidli chahl. D Lengi vu dr Bletter lyt bi 12 bis 20 Zäntimeter, d Braiti bi drei bis sechs Zäntimeter, dr Blattstiil misst 1,5 bis 2,5 Zäntimeter. Di baide linearen, 1,5 bis zwee Zäntimeter lange Näbebletter gheie frie ab. D Blattform isch elliptisch bis lanzeolat, dr Blattspitz isch churz zuegspitzt, d Blattbasis isch rundlächt bis chydelfermig. Dr Blattrand isch zehnt bis gcherbt, d Zehn heren uf in eme chlaine, firi grichete Spitz. D Bletter sin e weng läädrig, d Obersyte isch glänzig diefgrien un chahl, d Untersyte isch häller, di 12 bis 20 Oderebaar drätte do klar firschi. D Farb im Spotjohr isch geelbruun, diräkt vor em Abgheie bruun.

D Cheschtene sin aihyysig dränntgschlächtli (monözisch), ihri männligen un wyybligen Organ sin in drännte Bliete, aber uf aire Bflanze. D Bliete stehn 20 bis 25 Zäntimeter lange, geele, byyseliähnlige Bliescht.

Di rain staminate Bliescht stehn an dr Basis vu junger Driib. Si bstehn us rund 40 chepfliartige Dailbliescht, wu an dr lange, beweglige Blueschtachs aagornet sin. E jede Dailbluescht bstoht us us siibe Ainzelbliete. Di zwaigschlächtlige Bliescht draagen an dr Basis achsleständigi Zyme. In e jedere Zyme het s drei karpellati Bliete, wu zämme vun ere schiebige Schaide umgee sin. Di obere Dailbliescht sin staminat un draage je zwoo Bliete. Die zwaigschlächtige Bliescht stehn alliwyl an dr desjehrige Driib un bstehn us ai bis vier karpellate un 15 bis 20 staminate Dailbliescht.

E jedi Bliete isch vu ihre Aalag här zwittrig, s entwicklet si aber nume je ai Gschlächt wyter. Di staminate Bliete hän e sechszelligi Blietehille (Perigon) un acht bis zwelf Staubbletter. Dr vyl produziert Polle schmeckt intänsiv dur d Bildig vu Trimethylamin. Di karpellate Bliete hän au ne sechszellig, hoorig Perigon. Dr Fruchtchnote isch unterständig un bstoht us sechs (bis acht) Fruchtbletter, wu glych vyl Fächer bilde, im Zäntrum stoht doderby ne chreftigi Syyle (Columella). Är drait au sechs (sälte vier bis nyyn) staari, an dr Basis hoorigi Griffel. E jede Fächer het zwoo zäntralwinkelständigi Soomenaalage. Nume ai Soomenaalag pro Fruchtknoten entwicklet si zum Soome.

D Fricht sin glänzigi, dunkelbruuni Nuss. D Fricht vun eme Dailbluescht sin vun eme stachlige Fruchtbächer (Cupula) umgee, wu si us dr schiebige Schaide entwicklet. D Stachle sin aafangs grien un wäre geel, wänn d Frickt zytig sin. Bi dr Wildform het dr Fruchtbächer e Durmässer vu fimf bis sechs Zäntimeter, bi Kulturforme chan er bis uf zeh Zäntimeter chuu. Wänn d Nuss voll zytig sin, goht dr Fruchtbächer mit vier Klappen uf un losst di ai bis drei Fricht uuse. Bi mänke Sorte gheit au dr ganz Fruchtbächer mitsamt dr Nuss din ab.

S Perikarp vu dr Fricht isch läädrig un glychmäßig bruun oder gstraift. An dr Basis vu dr Frucht het s e wysslächte Fläcke, d Drännstell, wu si d Frucht vu dr Cupula lest. Si entspricht eme Querschnitt dur dr stark verdickt un verchirzt Blietestiil. Mit freiem Aug cha mer do dr Laitbindelring sääne. Am Perikarp cha mer d Laitbindel vylmol as Längsrippe sääne. S Änd vu dr Frucht isch zuegspitzt. un bstoht us dr Perigonbletter un dr verholzte Narbenäscht. Im Innere lyt em Perikarp e hoorig Endokarp aa. D Schaidewänd vum Fruchtchnote hän si ufglest, d Columella isch dur dr soome uf d Syte drängt. Dr Soome het e hytigi, gärbstoffrychi Schale. S Inner vum Soome wird vollständig vum Embryo yygnuu, wu in dr Hauptsach us zwai große Chymbletter (Kotyledone) bstoht. D Chymwurzle (Radicula) isch in dr Nechi vum Fruchtspitz. D Oberflechi vum Embryos isch meh oder weniger glatt oder gfuurt. Doderdur goht d Soomeschale dailwys bis in s Inner vum Embryo un mer cha si derno schlächt ewägmache.

Uusbraitet wäre d Nuss dur Aichchätzli, Siibeschlefer, Chrabbe un Herrevegel. D Dier versteckle Nahrigsvorret im Bode, vergässeni Fricht chyyme derno im Friejohr uus. Us Soome gchymti Biam draage zum erschte Mol bis 25 bis 35 Johr Fricht.
D Nuss hän vyl vu dr Chohlehydrat Sterki un Saccharose. Dr hoch Zuckerghalt losst si zämme mit em hoche Wasserghalt in frische Fricht schnäll verdärbe. Dr hoch Chohlehydratghalt unterschaidet d Cheschtene vu dr maischten andere Nuss, wu s in dr Hauptsach Fett din het. Dr Proteinaadail isch frei vu Prolamin un Glutenin, wäge däm cha mer s Cheschtenemehl nume in Mischig mit andere Mehlsorte zum Basche nee. Dr Ghalt an fir dr Mänsch essäntiällen Aminosyyrine isch arg hoch. Dr Proteinghalt isch hecher wie in Härdepfel, aber gringer wie in Frucht. Dr Fettghalt isch gring, het aber e hochen Aadail an Linol- un Linolensyyri (550–718 Milligramm Linolsyyri un 78–92 Milligramm Linolensyyri je 100 Gramm Frischmasse). Dr Kalium-Ghalt isch hoch, dr Natriumghalt seli nidrig (9 Milligramm je 100 Gramm Frischmasse). An Vitaminen sin nume zwai Vitamin vu dr B-Gruppe in greßere Mängine vorhande: Riboflavin (B2) u Nicotinsyyri (B3), wu au tämperaturstabil sin.

D Cheschtene bliet relativ spot, im Juni no dr Laubbildig. D Pflanze sin proterandrisch, di staminate Bleuet gehn sibe bis zeh Däg vor dr karpellaten uf, abhängig vu dr Sorte. Di aigschlächtlige Byseli blieje vor dr zwittrige – e Phänomen, wu Duodichogamy gnännt wird. E Baum produziert rund ai Monet lang Polle.

D Art vu dr Bstaibig isch in dr Literatur umstritte. E Dail Autore nänne d Cheschtene windbstaibt, anderi insektebstaibt, nomol anderi nänne boodi Bstaibigsarte. D Bildig vu Nektar, chlaibrige Polle, styfe, aber aiche Staubbletter un dr stark Gschmack vu dr Byseli dghere zuen ere Aabassig an Insektebstaibig. Näbe Imme sin 134 wyteri Insektenarten us sechs Ornige, in dr Hauptsach Chefer, beobachtet wore. Insekte bsuechen aber fascht uusschließli staminati Bliete. Windbstaibig cha s gee iber Dischtanze vu 20, jo sogar 100 Kilometer. D Polledichti isch aber nume innerhalb vu 20 bis 30 Meter ainigermaße groß gnue.

Noch em Marco Conedera isch d Cheschtene in eme Ibergangsstadium vu dr Insekte- zue dr Windbstaibig. Insektebstaibig git s doderno vor allem bi re fychte Witterig, dr Polle isch derno chlaibriger.

D Cheschtene isch sälbschtinkompatibel, d Pflanze cha si nit sälber bstaibe, s bruucht Främdbstaibig. E huffe kultivierti Sorte sin aber stainat-steril, si bilde kaini funktionsfähige Polle. In däm Fall mien in dr Plantasche in regelmäßige Abständ pollenspändendi Baim vu andere Sorte gsetzt wäre.

Wel d Cheschten syt dr Antike im ganze Mittelmeerruum un au in dr Biet nerdli dervu aaböue wird, losst si ihre natyrli Verbraitigsbiet nit gnau feschtstelle. As Nordgränze wäre vu Bottacci (2006) d Pyrenäen un dr Sidrand vu dr Alpen aagnuu, derzue d Gebirg z Bosnie, d Rhodopen un dr Kaukasus. Si chunnt au z Chlaiasie, im nerdlige Syrien un in dr Nordberych vum Atlas vor.

D Hechegränze lyt in dr Alpen un im Apennin bi 1000 Meter, uf Sardinien un Sizilie bi 1500 Meter, z Spanie bei 1600 Meter un im Kaukasus bi 1800 Meter.

Großflechigi Pflanzige git s z ganz Frankrych, im Side vu Ängland un Irland, vu dr Ungarische Diefebeni bis zum Schwarze Meer im Biet sidli vu dr Donau. Ainzelni Bstädn git s nerdli vu dr Alpe z Dytschland bis im Side vu Skandinavie. Nerdli vum 48. bis 50. Braitegrad wäre d Nuss nit regelmäßig zytig, do wird d Cheschtene wäg em Holz un as Parkbaum gsetzt.

Im eschtlige Verbraitigsbiet git s drei Regione, wu je ne ainhaitlige Genpool hän: in dr Nordoscht-Tirkei - des Biet isch wahrschyns s Refugium in dr letschte Yyszyt gsii, z Griecheland un im Berych vu dr tirkische Mittelmeerkischte, wu di europäische Bständ här stamme. Genetischi Untersuechige stitze friejeri Aanamme, ass alli europäischi Bständ (mit Uusnahm vu Griecheland) in dr letschte rund 2000 Johr mit chlaiasiatische Baim grindet wore sin.

In dr Schwyz lyt ihre Schwärpunkt im Tessin. Dernäbe chunnt si im Jura, um dr Gämfersee, im Wallis, am Vierwaldstättersee un am Zugersee vor. Z Eschtrych git s si in dr sidlige Steiermark un im Burgeland. Z Dytschland lige d Hauptvorchuu in dr Pfalz, an dr Nahe, dr Saar un dr Mosel. Derzue git s si au in dr Oberrhynische Diefebeni, im weschtlige Schwarzwald, im Odewald, am Unter-Main un im Taunus.

D Cheschte het gärn temperat-humidi, ozeanischi Klimabedingige un suuri Beede. Si isch e submontan-mediterrani Baumart, wzu s gärn warm het. D Johresmitteltämperatur sott zwische 8 un 15 °C liige bi warme Spotjohr un zmindescht sechs Monet iber +10 °C. Si isch arg empfindli gege Spotfrescht. Fir e gueti Entwicklig bruucht si ne Wermisumme vu dr Dagesmittelwärt vu 3600 Grad-Däg.

Vu dr Niderschleg, wu si bruucht, giltet d Cheschtene as mesophil: gueti Entwicklig bringt si bi Niderschleg zwische 600 un 1.600 mm im Johr. E verrägneti Blietezyt im Juni verdrait si schlächt. In dirrinegfehrdete Lage, in Biet mit ere uusbregte Summedrickeni un uf staunasse Beede driet si nit. D Cheschtene isch e Liechtbaumart un bruucht all mee Liecht, je wyter si im Norde wachst.

Dr bescht Boode fir d Cheschtene isch frisch, luck un diefgrindig mit eme hoche Kalium- un Phosphor-Ghalt. Uf eltere, diefgrindige Chalchbeede mit gnue verfiegbarem Kalium un Phosphor un eme Chalchghalt unter 20 % cha si drieje, sunscht myydet si Chalch. Uf schwäre, lättige Beede driet si nit. Seli guet gaignet sin phosphorrychi vulkanischi Beede.

D Cheschtene wird in dr Gattig "Castanea" in d Sektion "Eucastanon" gstellt, wu drei Fricht je Cupula het. In die Sektion gheren au di booden anderen as Schalenobst bruchten Arte, di Chinesisch Cheschtene ("Castanea mollissima") un di Japanische Cheschtene ("Castanea crenata").

D Rosscheschtene ("Aesculus") sin nit mit dr Cheschtene verwandt.




</doc>
<doc id="52791" url="https://als.wikipedia.org/wiki?curid=52791" title="Wasserkran (Eisenbahn)">
Wasserkran (Eisenbahn)

È Wasserkran diènt dè Vosorgig vo Dampfloks mit großem Wassermengè. Sell isch für dè Dampf bruucht worrè, wellè d Energy zum Faarè liferè duèt un d Lok wôrend dè Faart uss èm Chämmi uusstpßè duèt. Deshalb hèt mo dè Wasservorrõt von èrè Dampflokomotyv immer widder ergänzè wüèsè. Dè normale Wasserkran isch uss gusseisernè, senkrächt frei stehende Röörli mit èm Uusleger, wellè bi Normalschpuraalaagè mindeschtens 2,85 m übber s Gleis sitlich uusgschwenkt wörrè hèt könnè.

I dè Früèzit vo dè Ysèbaan sin d Wasserkrän oft a dè Wasserschtationshüüser odder am Kollèbunker dirèkt a dè Wand befeschtigèt worr!. Bi spôterè Baanhofsumbautè hèt mo d Wandwasserkrän durch freischtehendi Wasserkrän ersetzt.

Jeddi Baangsellschaft im 19. Johrhundert hèt iri eigeni Konschtruktion, so dass es rächt unterschidlichi Bauartè gää hèt. Wasserkrän mit starrè (nur um ein Uffhängepunkt drèèbarè) Uusleger erforderè, dass d Dampflokomotyv zimli exakt unter dè Uuslauf vom Wasserkran haaltet, wa nèn langsamè Brèmsvorgang voruussetzt (d Fähigkeit vom Lokfüürer, bsundere mit schwèrè Züüg zimli exakt für s Wasseruffnèè aahaltè z könnè, isch è uusgschprochè hoches Qualidätskriterium vo irer Faarkunscht gsi). Wasserkran-Uusleger mit zuèsätzlichèm Glenk (preußisch) odder mit voschièbbarer Wasserwannè (bayrisch) hèm ermöglicht, dè Uuslauf vom Wasserkran in gwissè Gränzè übber dè Ylauf-Öffnig vom Wasserkaschtè nit ganz exakt aaghaltener Dampflokomotyvè odder Tender z bewegè, wa Rangyrzit ygschpart hèt. I dè Höchi variabli Wasserkranuusleger hèn s Befüllè vo zimli unterschydlich hochè Wasserkäschtè bsundere bi chlynè Tenderlokomotyvè erlaubt un sin dõher mengmòl bi Schmalschpurbaanè aazdrèffè. Diè DR hèt ab 1924 diè preußischè Konschtruktionè von èm normalè un èm Glenkwasserkran als Einheitsbauartè ygsetzt.

D Durchlaufmengi von èm Wasserkran hèt uff wènniger bedütendè Wasserschtationè 1-2 m³/min betrait, isch abber per Erlass ab öppè 1900 uff 5 m³/min erhöht worrè. Bi Wasserkrään für Lokomotyvè mit Schlepptender vor Schnellzüüg, wo am Baanschteig schnell mit Wasser befüllt wörrè hèn müèsè, hèt mò dè Wasserdurchlauf uff 10 m³/min. feschtgsetzt, so dass in nu 3 Minutè dè Tender gfüllt wörrè hèt könnè.

Mit Hilf vo Wasserbhälter a dè Haaldè odder èm Wasserturm isch diè bruuchti Wassermengi un dè erforderliche Wasserdrugg sichergschtellt worrè. In mengè Fäll sin zwei odder drei Wassertürm vo meerèrè Generationè an eim Ort gschtandè. Glegèntlich sin au Windbumpè ygsetzt worrè. Wasservorsorgigsaanlaagè hèn s z Dütschland öppè alli 25 bis 30 km gää, im Mittelgebirge bi bsunders stygungsreichè Streggè au in kürzerè Abschtänd. Meischtens hèn sich d Wasserkrän i dè Baanhööf am Baanschteigendi zwûschè dè Gleis a dennè Stellè befundè, a wellènè d Lokomotyvè ghaaltè hèn. 

I dè Lokschtationè odder Baanbetrièbswärch(Bw) sin d Wasserkrään i dè Regèl a dè Entschlackungsaalaag gschtandè, mengmòl au am Bw-Uusfaargleis. In aaltè Rundschuppè, au Rotundè odder Heizhuusdom benamst, hèt mò am Aafang vo dè Ysèbaanzit chlyni Wasserkrään am Lokschuppèy- un -uusfaargleis uffgschtellt. Dô hèt sich au dè Schlackègruèb befundè. Spôter sin d Wasserkrääne in Lokschuppè oft durch Schluuchsischteem ersetzt worrè.

Im strengè Winter hèt mò d Wasserkräön vor Froscht schütztè müèsè, mò hèt si mit Hamöf umwicklèt odder d Süülè un Uusleger mittels offener Staalkörb, wo mit Kollè odder Koks befüèret worrè sin.

Durch Zuèsatz vo Soda odder Chalchmilch zum Kessèlschpysewasser isch dè Kessèlschteibildig vorbeugt worrè.

Hüt git s nu no wènnigi Wasserkrään. Si dièned in èrschter Linniè musealè Zwèck. Dè Wasservorrõt vo Dampfloks uff Sonderfaartè wörd dõher oft mittels Füèrweerschlüüch ergänzt, wodurrè d Befüllzitè dütlich länger sin als mit èm Wasserkran.


</doc>
<doc id="52792" url="https://als.wikipedia.org/wiki?curid=52792" title="Kohlenbunker">
Kohlenbunker

Èn Kollèbunker isch èn Lagerraum für Kollè in Chraftwärch, Baanbetrièbswärch odder Hüüser. In vill Fäll handlet s sich dõby eifach um è gmuèrti unterirdischi Gruèb, z. B. unterhalb vo dè Chuchi von èm nit unterkellertè Woanhuus, wo durch è Falldürè vom Chuchihèrd zuègänglich isch. Èn Kellerraum, i dèmm Kollè für dè Bedarf im Huus glagerèt worrè sin, wörd als Koölèkeller bezeichnèt.

Als Kollèbunker sin i dè Zit vo dè Dampfschifffaart Schiffsrüüm bezeichnè worrèt, wo zum Deil in glycher Höchi, zum Deil au höcher als d Kesselrüüm glägè sin. 

Hochbunker nènnt mò hüt meischtens 'Kollèsilo'; sit èm Zweitè Wältchrièg voschtòt mò unter Hochbunker meischtens obberirdischi Luftschutzbunker. 

Größeri, im Freiè lagerndi Kollèhuufè heißèd Kollèhaaldè. 



</doc>
<doc id="52794" url="https://als.wikipedia.org/wiki?curid=52794" title="Deckungssignal">
Deckungssignal

S Deckigssignaal (Abkürzig: "Dksig") isch è Ysebaasignaal un ghört zu dè Hauptsignaal. S stòt vor Gfòòrèschtellè im Gleis, z. B. vor beweglichè Bruggè in Haffègebièt, als Zugdeckigssignaal a Baanschteig odder au vor höchèglychè Baanschteigzuègäng, bi dennè d Faargäscht zum Y- un Uusschtygè s Gleis übberquerè müèn. S Deckigssignaal isch ènèrè Deckigsschtell zuègordnet. Wenn d Deckigsschtell d Uffgabè von èrè Blockschtell wòòrnimmt, isch s Deckigssignaal zglych Blocksignaal. 

Vor beweglichè Bruggènè odder im Fäärbetrièb wörd au s Schutzsignaal "Sh 2" als Deckigssignaal in èrè klappbarè Version vowendet.


</doc>
<doc id="52795" url="https://als.wikipedia.org/wiki?curid=52795" title="Aimé de Palézieux">
Aimé de Palézieux

Dr Pierre Aimé Dolben de Palézieux (gnännt Emme, * 1946 z Basel; † 2014 z Waldshuet) isch e bekannt Fryburger un Waldshueter Orginaal gsii.

Dr Aimé de Palézieux isch us ere adlige Familie gstammt, wu urspringli us dr Nechi vu Gämf chuu isch. Syni Eltere Vido de Palézieux (1900–1992) un Gerda geb. Sturm (1916–1976) hän z Waldshuet in dr Löiegass e chemischi Rainigung bedriibe. Si hän drei Sihn un ai Dochter ghaa. Em Aimé sy Schweschter Gabrielle het dr Elmar Elsner von der Malsburg ghyrote un läbt mit sällem uf em Wasserschloss Elmarshausen. Sy Brueder Christoph schafft as Psychotherapeut z Züri, dr jinger Brueder Nikolaus (* 1950 z Züri) isch Musikwisseschaftler un läbt as Freie Autor un Ibersetzer z Hamburg.

In dr Schuel isch dr Aimé sibe Mol hocke blibe, derno het er z Basel e Mechanikerlehr gmacht. In dr 1970er Johr isch er dur Indie un derno dur Dytschland graist. Lyt, wu ne gchännt hän, maine, er sei doderdur us dr Bahn gworfe wore. Vu 1978 bis Ändi 1990er Johr het er z Fryburg gläbt un isch dert bekannt woren as Obdachlose mit eme lange Bart un eme griene Lodemantel, wu am Brunnen am Martinsdor gstanden isch un d Lyt um Gäld aagschwätzt het ("«Könnt Ihr mir Geld geben? Bitteschön!»"). Sy richtige Name het z Fryburg chuum eber gchännt, in dr Stadt isch er bekannt gsii unter dr Näme "Nikolaus", "Graf" oder "Catweazle". Vor allem wel er als lut philososchischi Lääbeswyshaite vu sich gee het ("«Ihr Studenten!! Studiert doch das richtige Leben!!»"), het s z Fryburg ghaiße, är sei en ehmolige Philosophiprofässor oder au ne Millionenerb.

Um 1999 isch er wider retuur gange uf Waldshuet un het dert en aigene Kurierdienscht ufgmacht.

Anne 2014 isch dr de Palézieux im Alter vu 68 Johr gstorbe. Är het e Suhn ghaa.



</doc>
<doc id="52796" url="https://als.wikipedia.org/wiki?curid=52796" title="Blocksignal">
Blocksignal

È Bloggsignaal (Abkürzig: "Bksig") isch è Ysèbaasignaal un ghört zu dè Hauptsignaal. Es begränzt èn Zugfolgeabschnitt vo dè freiè Streggi. In èm Zugfolgeabschnitt darf sich jewyls nu ein Zug befindè, wa uff Hauptbaanè un dè meischtè Nebbèbaanè durch dè Streggèblogg gwôôrleischtet isch. Dè Streggèblogg haaltet s Bloggsignaal solang unter Voschluss vo dè nägschstè Zugfolgeschtell (Bloggschtell odder Baanhof), bis dè dèzwûschè ligende Zugfolgeabschnitt vom Zug grummt isch, wo nèn zletscht befaarè hèt. Signaal a Abzwygschtellè un Übberleitschtellè vo dè freiè Streggi wörred ebbèfalls als Bloggsignaal benamst.

È Bloggsignaal an èrè Ysèbaaschtreggi mit sèlbschttätigèm Streggèblogg heißt Selbschttätigs Bloggsignaal (Sbk). Es wechslèt durch Zugywûrkung in Vobindig mit dè Fungtionè von èrè Streggègleisfreimeldeaalaag sèlbschttätig sy Signaalbild.


</doc>
<doc id="52801" url="https://als.wikipedia.org/wiki?curid=52801" title="Arduino-Plattform">
Arduino-Plattform

D Arduino-Blattform isch èini uss Soft- un Hardware beschtehendi Physical-Computing-Blattform. Beidi Komponentè sin im Sinn vom Open Source quèlloffè. D Hardware bschtòt uss eim eifachè I/O-Board mit èm Mikrocontroller un analogè un digitalè Y- un Uusgäng. D Entwickligsumgebig basyrt uff Processing, wo au technisch wènniger Versyrtè dè Zuègang zu dè Brogrammyrig un zu dè Mikrocontroller erlychtèrè soll. D Brogrammyrig sèlbscht erfolgt in C bzw. C++ woby technischi Details wiè "Header Dateiè include" vor dè Aawender witgehend voborgè wörred un umfangrychi Libraries un Byschpill d Brogrammyrig voeifachèd. Arduino cha vowendet wörrè, um eigèschtändigi interaktivi Objèkt z stüèrè odder um mit Softwareaawendigè uff Computer z interagyrè (z. B. Adobe Flash, Processing, Max/MSP, Pure Data, SuperCollider, diversè Skriptschprõchè, Terminal, vvvv etc.). Arduino wörd byschpillswys au an Kunschthochschuèlè bruucht, um interaktivi Inschtallationè uffzbauè.

S Arduino-Brojèkt hèt 2006 dè Prix Ars Electronica i dè Kategory Digital Communities erhaaltè.

S èrschte Arduino-Board isch 2005 vom Massimo Banzi un David Cuartielles entwicklèt worrè un nõch èm Pub benamst. Dè David Mellis hèt d Brogrammyrschprõch dezu! gschribbè. S Schema isch im Netz voöffentlicht un unter è Creative-Commons-Lizenz gschtellt worrè. Diè èrscht Ufflaag hèt 200 Stugg bedrait, devò sin 50 an è Schuèl gangè. Bis 2008 sin öppè 50.000 Boards vokauft worrè.

D Hardware basyrt uff eim Atmel AVR-Mikrocontroller uss dè megaAVR-Seriè bzw. bim Arduino Due uff eim Atmel ARM Cortex-M3 Brozèssor. Urschprünglich isch dè ATmega8, spôter dè ATmega168 un aktuèll dè ATmega328, dè ATmega1280 un dè ATmega2560 vobaut worrè. Alli Boards wörred entweder übber USB (5 V) odder è extèrni Spannigsquellè (7-12 V) vosorgt un vofüèged übber èn 16 MHz-Schwingquarz (s git Variantè mit 3,3 V Vosorgigsschpannig un söttigi mit abwychendem Takt).

Konzeptionèll wörred alli Boards übber è serièlli Schnittschtell brogrammyrt, wenn Reset aktivyrt isch. Dè Mikrocontroller isch mit nèm Boot-Loader vorbrogrammyrt, wodurrè d Brogrammyrig dirèkt übber d serielli Schnittschtell ooni extèrns Brogrammyrgräät erledigt wörrè cha. Bi älterè Boards wörd dõfür d RS-232-Schnittschtell bruucht. Bi aktuèllè Boards bassyrt d Umsetzig vo USB nõch serièll übber èn extra dõdefür entwicklètè USB-Serièll-Konverter, basyrend uff èm ATmega8U2. Devòr isch s mit èm bopulärè Bauschtei FT232RL vo FTDI realisyrt worrè. D Version Arduino Leonardo vowendèt als Brozèssor dè ATmega32u4, wellè d USB-Unterschtützig nativ bereitschtellt un sich dõmit au als Taschtatur odder Muus gegèübber èm PC uusgää cha.

D Arduino-Boards stellèd diè meischtè I/O-Pins vom Mikrocontroller für dè Gebruuch vo elegtronischè Schaltigè zur Vofüègig. Diè aktuèll gängigè Boards bièted 14 digitali I/O-Pins, vo dennè sechs PWM-Signaal uusgò chönned. Dezuè chömmed zuèsätzlich sechs analogi Ygäng. Für d Erwiterig wörred voruus beschtüggti odder deilwys unbeschtüggti Blatinè – sognannti „Shields“ – aabotè, wo uff s Arduino-Board aufgschteggt wörrè chönnè. S chönnèd abber au z. B. Steggblatinè für dè Uffbau vo Schaltigè bruucht wörrèd.

Diè neuschti Version Arduino Due hèt èn ARM Cortex-M3 32-Bit-Brozèssor vom Tûp Atmel SAM3X8E un isch mit 84MHz Tagtfrequènz diè leischtigschtärkschti Variantè.

Arduino bringt è eigeni integryrti Entwickligsumgebig (IDE) mit. Dõby handlet s sich um è plattformunabhängigi Java-Aawendig. Si basyrt uff dè IDE vom Processing, enèrè uff dè Ysatzberych Grafik, Simulation un Animation spezialisyrtè Entwickligsumgebig. D Arduino-IDE bringt èn Code-Editor mit un bindet gcc als Compiler y. Zuèsätzlich wörred d avr-gcc-Library un witeri Arduino-Librarys ybundè, wo d Brogrammyrig in C un C++ stark voeifachèd.

Für è fungtionstüchtigs Brogramm gnüègt s, zwei Methodè z definyrè:

Dõ è Byschpill für è Brogramm (i dè Arduino-Diktion: "Sketch"), wellès è LED blinggè lòt, wo as Arduino-Board aagschlossè isch:
int ledPin = 13; // d LED isch am Pin 13 aagschlossè, wa i dè Variablè ledPin gschpycheret isch

void setup() {

void loop() {

Mit S4A (Scratch for Arduino) git s è Scratch-Modifikation, wo è freii visuelli Brogrammyrschprǒch mit Brogrammyrumgebig für dè Arduino-Mikrocontroller zur Vofüègig stellt.





</doc>
<doc id="52802" url="https://als.wikipedia.org/wiki?curid=52802" title="Instrumentenmundstück">
Instrumentenmundstück

Èn Inschtrumäntèmundschtugg isch dè Deil von èm Blõsinschtrumänt, wo dè Musiger a d Schnörrè setzt un dört durrè d Atemluft i s Inschtrumänt blõst. Je nõch Fungtionsbrinzyp, wo z Grund lyt, nimmt s Mundschtugg unterschydlichi phûsikalischi Yflüss uff d Dònerzüügig (bi Blèchblõsinschtrumänt d Bolschterpfiifè odder bi Holzblõsinschtrumänt diè drei voschidenè Zungèartè). Wäg dè Fungtionswys luèg au bi: Blèchblõsinschtrumänt odder Holzblõsinschtrumänt.

Blèchblõsinschtrumänt sin meischtens mit eim abnèmbarè Kesselmundschtugg (Drumbeetè, Bosuunè, Tubè) odder eim Drichtermundschtugg (Waldhorn) uusgschtattet. Si sin nit dè eigèntliche Donerzüüger, sondern nu s Übberdragungselemènt vo dè Luftimpuls, wo mit dè Lippè vom Blõser uff dè Luftschtròm modulyrt wörred, zum nõchfolgendè Inschtrumènt. Diè exakti Größi vom individuèllè Mundschtugg isch abhängig vom vowendetè Blèchblõsinschtrumänt, anatomischè Gegèbèheitè un dè Klangwünsch vom Musiker (im folgendè aagfüürti Maaß sin nu byschpillhaft). Vincent Bach hèt braktisch als einè vo dè èrschtè sistematisch d Zämmèhäng vo dè einzelnè Komponentè vom Mundschtugg erforscht.

Sellè isch entschprèchend m übberwigend blõsènè Frequenzberych (Dònberych) gwäält. Dè innere Randdurchmesser bschtimmt un unterschtützt somit diè schwingendè Aadeil vo dè Lippè. 

Obwoll è Waldhorn zwei- bis dreimal länger als è Drumbeetè isch, isch dè Innèdurchmesser vom Mundschtugg mit 16 bis 18 mm öppè glych groß, well dè gschpillte Dònberych au öppè glych isch. 

Bi dè Bosuunè, glych lang wiè s B-Waldhorn, isch sellè Maß ca. 25 bis 30 mm.

D Tuba (F-Tuba glycht dè F-Hornlängi, B-Tuba isch doppelti B-Hornlängi) vowendet Größè mit ca. 30 bis 35 mm.

D Randform wiè au d Breiti wörd individuèll vom Blõser gwäält, mitunter sin s nit klar bezeichenbari Kriteriè. Voallgemeinert wörd gsait: 

Well èn chräftigerè Drugg vom Mundschtugg uff d Lippè dennè iri Muskelschpannig un somit d Frequenz vo irer Schwingig erhöhè duèt, cha durch sell phûsisches „Pressè“ èn höcherè Dòn erzüügt wörrè. Sell behinderèt diè nötigi Durchbluètig vo dè Lippèmuskulatur, wodurrè è vill schnelleri Ermüdig ydrettè duèt. S Ermüèdè betrifft vo allem d Flexibilidät vo dè Lippè bis schnellè Läuf mit grossè Interväll un d Obberdöön am obberè Rand vo dè Skala, wa z. B. bedütet, dass èn Drumbeeter s gefürchtete "hohe C" (dè achte Obberdòn), s dreigeschtrichene c, nûmmè chriègt.
D Gfòòr vom Quètschè vo dè Muskulatur isch vor allem bi ungnüègendem Konditionsträning („falschè Aasatz“) un stomatologischer Fäälbehandlig (durchdrènnti Nervèbaanè bi Zahnwurzeloperationè) uffgrund vo fäälender Schmerzrüggkopplig gää.

Diè geometrischi Innèform vom Mundschtugg isch grundlegènd klangbeyflussènd. D „U“-Kesselform erzüügt mee Obberdöön un dè Klang wörd „scharf“ un „hell“ wiè bi dè Drumbeetè, è „V“-Drichterform erzüügt wenniger Obberdöön un dè Klang wörd weich un dunkel wiè bi m Flügelhorn, Waldhorn un dè Wagnertuba.

Witerhy begünschtigt è Mundschtugg mit 

Im Jazz-Berych wörd mitunter èn extreem flachè Kessel odder èn Doppelkessel (èn witerè chlynè Kessel im Übbergang zu dè Seelè) vowendet, um zimli „scharfi“ un „spitzigi“ (zimli obberdònhaltigi) Kläng z erzüügè.

Bi historischè Inschtrumänt (Baroggdrumbeetè, Baroggbosuunè) findet sich mitunter zimli großi Kessel in Vobindig mit jewyls extreem scharfer Randinnèkantè un èm Übbergang i d Seelè.

D Seelè (au "Boorig") isch è churzes zûlindrischs Stugg bezièigswys dè èpngschte Durchmesser zwûschè m Kessel odder Drichter un dè Rüggboorig. Tûpischi Maaß sin für:
D Rüggboorig isch dè Aafang vom konischè Roor vom Inschtrumönt, iri konkreti Mensur isch modellspezifisch durch Experimentyrè feschtglait un wörd im allgemeinè byschpillswys bi Drumbeetè in 5 unterschydlichè Kategoriè ydeilt: Èng, halbèng, mittel, halbwit un wit. I dè Regèl wörred Standard-Drumbeetè-Mundschtüggle als "halbèng" gliferèt (byschpillswys Bach „7C“). D Rüggboorig entschtòt durch Uusdrüllè vom Innèkonus mit èm Drèèmeiße odder durch Bearbeitig mit èm entschprèchend gformtè Rybaalè. Dè geometrische Querschnitt cha vo konkav übber linear konisch (Kegèlschtumpf) bis konvex gformt sy.

Seelè un Rüggboorig hèn entscheidendè Yfluss uff d Dònschtabilidät un Dònerzüügig bim Musizyrè. Aawenderbezogè chönnèd iri konkretè Maaß variyrè, jeder Blôser wäält sich uff Grundlaag vo sinè subjektivè Empfindigè è individuelles Mundschtugg uus. Phûsikalisch ghöred beidi Elemänt zum eigèntlichè Inschtrumänt un beyflussèd sini Intonation stark.

Mundschtüggle hèn èn konischè Schaft (hüt meischtens Kegèlvohältnis KV 1:20), mit dèm s Mundschtugg is Mundroor vom Inschtrumänt gschteggt wörred. Dõmit si individuèll uuswäälbar sin, hèt sich i dè letschtè Johrzeent diè absoluti Schaftgrößi i dè voschidenè Inschtrumäntègattigè braktisch aaglichè. Für d Bosuunè un s Flügelhorn (je drei Größè) git s im allgemeinè jewyls nu eini Größi. Obacht gää muè mò bim Tenor- un Barydònhorn, zwûschè dennè Brüèder isch dè Schaft i dè Regèl nit kompatibel.
Hüt gebrüüchlich bi dè höcher gschtimmtè Inschtrumänt (ab B-Drumbeetè uffwärts) sin folgendi Größè (jewyls am Aafang vom Schaft gmessè):
Kornètt: ca. 8,7 mm mit änglischem churzè Schaft odder amrikanischem langè Schaft, amrikanisches Flügelhorn: ca. 9,5 mm, dütsches Flügelhorn: ca. 10 mm, Drumbeetè: ca. 10 mm.
Nõchbautè vo aaltè Baroggdrumbeetè hèn hüüfig dè glychè Schaft wiè Tenorbosuunè mit 10,8 mm.

Uffgrund vo dè vylfältigè Maaßuusfüürigè hèn sich einigi Mundschtuggmacher-Wärchschtättè uff dè Mundschtuggbau spezialisyrt, wo è Standardsortiment aabiètet, abaer au individuèlli Uusfüürungè aafèrtiged chönned. 

S vowendete Grundmatriaal isch i dè meischtè Fäll Messing. Well s Mundschtugg in dirèktem Kontagt mit dè duèrnd lycht füüchtè Lippè isch, wörd für gwöönlich èn galvanischè Übberzùg uus Silber uffbrocht. Au Gold odder Titan wörred aagwendèt.

Mittlerwyl isch s au möglich, Mundstüggle uss Lexan hèrzschtellè, è Polycarbonat, welles transparent isch un sich in jeddi belièbigi Farb yfärbè lòt. S Matriaal isch hauptsächlich für chalti Umgebigè geignet, well s thermisch isolyrend wûrkt. I dè Praxis wendèt mò selli Mundschtüggle nu im Freiè aa, wenn s gu Früürè chunnt, ergo ab +5° C absi bis ca. -12° C (dört limityrt diè zuèfrürendi Ventylmaschinnè). Bi höcherè Temperadurè chunnt diè negativè klanglichè Eigèschaftè vom Kunschtoffmundschtugg zum Dräägè, well dei s Matriaal nit mitschwingt un dè Dòn scho am Aafang vom Inschtrumänt durch diè amorphe Bschaffèheit vom Kunschtoff dütlich dämpft wörd.

S Mundschtugg für Zink un Serpènt isch i dè Regèl uss Grenadill, Horn odder Elfèbei.

Diè meischtè Holzblõsinschtrumänt sin mit eim Roorblatt-Mundschtugg (luèg au bi Zungè) uusgschtattet.

Einigi Blõsinschtrumänt hèn abber au Mundschtüggle, wo wiè nè Pfyfè fungtionyrè. Diè bekannteschtè Vodrètter sin d Bloggflötè un d Trillerpfyfè, abber au mengi exotischeri Inschtrumänt wiè diè irischi Tin Whistle sin mit so èm Mundschtugg uusgrüschtet.

S Mundschtugg mit eifachem Roorblatt isch geformt wiè èn Entèschnabel un unnè offè. Selli Öffnig wörd durch s Roorblatt fascht zuè gmacht. Bim Aablõsè wörd s Blättle in Schwingungè vosetzt, so entschtòt dè Dòn. D Dònhöchi beyflusst dè Spiller durch dè Aasatz un dè Drugg vo dè Unterlippè (im Gegèsatz zu dè Blèchblõsinschtrumänt, wo d Obberlippè für sell bruuchèd), dè Drugg vo dè Luftsüülè, durch è entschprechendes Erwiterè (ähnlich wiè bim normalè Gäänè) bzw. Èngermachè vom Rachèruum un dè Klappèschtellig vom Inschtrumänt. Mundschtugg mit eifachem Roorblatt wörred a vill Eifachroorblattinschtrumänt vowendèt, vo dènnè d Klarinettè un s Saxophon diè bekannteschtè sin.

Zu dè Befeschtigung vom Blättle uff dè "Baan" vom Mundschtugg wörd entwedder è Schnürle meefach um s Blättle un s Mundschtugg gwicklèt un voknotet odder s Blättle unter rè Metall- odder Plaschtikklèmmè vo Hand mit ein odder zwei Klèmmschruubè feschtklèmmt. Selli Schruubè chönned je nõch guschto vom Spiller uff dè Obber- odder Untersitè aagordnèt wörrè.

In Längsrichtig lòt sich s Blättle frei bositionyrè, so dass es entweder bündig mit èm spitzè Ènd vo dè Mundschtuggbaan abschlièßt (dè Normalfall), lycht übberschtòt odder öppis chürzer isch. Es gòt deby um Größèordnungè vo Millimeterbruchdeil, maximaal öppè zwei Millimeter in beidi Richtigè. Grundsätzlich lòt sich è Inschtrumènt lychter aablõsè, wenn s Blättle è wengele übberschtòt.

S Mundschtugg wörd mit èm Blättle nõch unnè (a d Unterlippè herè) i s Muul gnõ, d Schneidezää druggèd dirèkt uff d Obbersitè vom Mundschtugg. Demit letschteri nit z schnèll mechanisch durrèkaut wörd, wörd oft èn robuschtè Gummiflickè (pragtisch wiè für èn Faarradschluuchflickè) uff selli Obbersitè bèppèd.

Bim doppeltè Roorblatt nimmt dè Spiller s Blatt ganz odder deilwys i s Muul un bildet so è voänderbari Windkapslè, i wellerè d Blätter schwingè chönned. Zu dè Doppelroorblattinschtrumänt ghörèd zum Byschpill d Oboè, s Fagott un s Kontrafagott.


</doc>
<doc id="52803" url="https://als.wikipedia.org/wiki?curid=52803" title="Einstellung (Psychologie)">
Einstellung (Psychologie)

Istöuig (dütsch "Einstellung", i dr meischt änglische Fachliteratur "attitude") bezeichnet i der Psychologi d Bereitschaft (Präposition), wo us Erfahrig gwonne isch, vome Individuum, ire bestemmte Wiis uf en Person, en soziali Groppe, es Objekt, en Situazion oder en Vorstellig wärtend z agiere, was sech met kognitive (Ahnahm ond Öberzgige), affektive (Gfüel ond Emotione) und behaviorale (Verhaltenswise) Beriche erchläre cha.
Bispel för en Istellig sind Vorurteil, Sympathie ond Antipathie oder de Säubschtwärt. Istöuige hent d Funktion, Objekt izschätze oder dorch Identifikation ond Distanzierig, individuelli soziali Apassige z erreiche.

D Istöuigsforschig erchlärt Zämehäng vo Istöuig, Verhalte ond Handle. Si frogt vor allem denoh, onter welere Bedengig Istöuige zostand chöme, wie durhaft die send ond onter welere Bedengig si gänderet wärde.




</doc>
<doc id="52807" url="https://als.wikipedia.org/wiki?curid=52807" title="Suppe">
Suppe

Soppe wird en warmi, flössigi oder dönnbreiigi Spiis gnennt, wo us Wasser, Melch, Chäs, Gmües, Obscht, Fleisch, Fleischextrakt, Fesch, Fett, Gwörz, Chochsalz, Zocker, Getreideprodukt ond/oder wittere Zuetate härgstellt werd. Soppe werd meischt als Vorspiis serviert. Chan au en Hauptmahlzit oder als Nachspies abotte wärde. Es werd zwösche klare ond bondene Soppe onterschede.



</doc>
<doc id="52809" url="https://als.wikipedia.org/wiki?curid=52809" title="Moianacht">
Moianacht

Moianacht ischt a deitscha Filmkomeede (Kurzfilm) us-em Jôhr 2000 vom Regisseur Stefan Hering. Dr sell hôt au s Drehbuech vorfasst. D Hauptrolla werret vom Tillbert Strahl-Schäfer, vo dr Friederike Kempter ond vom Christof Arnold gschbiilt. Zom erschda Môl seha kenna hôt mr dean Film am4. Juli 2001 em Fernseha vom Sender 3sat.

Der Film schildret d Erleabnis vo zwoi Briader em jugendlicha Aldr en dr Walpurgisnacht emma fikdiva schwäbischa Dorf. En viil lendliche Gegenda geit’s noh da alda Brauch, dass a jonger lediger Bursch en dera Nacht sellem Mädle, wo-nr a Aug druff gwôrfa hôt, a gschmickda Birk als „Moiaboom“ en da Garda oder vôr d Hausdiir setzt. Ema Mädle abr, wo-nen amôl em Stich glau hôt oder wo-nr hôt et beira landa kenna, dui kriagt manchmôl an ganz kahla Boom, wo leere Bichsa (= Dosa) drô hanget. So ebbes hoißt-ma an „Bichsaboom“.

Am Nôchmiddag vom 30. April probt dr 17-jährige Micha mit seira Bänd „Hangman“ fir dui am Ôbad staddfendenda „Tanz-in-den-Mai-Party“. Vo seine Bändmitglieder wuud’r uffzoga, weil’r abstreidet, en d Ina vorknallt zo sei. Uff oimôl daucht sei fenf Jôhr jengerer Bruader Benny auf ond will wissa, was mr fir-en Bichsaboom so älles braucha dät. Nôchdem’r d Antwort kriagt hôt, zuit’r mit seine Freind ab ens Derfle, wo dia Kerle s Schaufenschder vom Metzgergschäft mit Rasiirschaum „vorziiret“. 

Wia d Bändmitgliader uff dr Bihne vom Danzsaal ihre Instrument uffbauet, kommt d Ina mit ihrer Freindin. Dr Micha gôht glei uff d Ina zua, om s Gschbräch mit-ra zo suacha. Des will abr et so richdich klabba, weil der Kerle arg schichtern ischt. Wia-nr grad sellem Mädle vorzehla will, dass’r extra fir sui a Liad gschriiba hôt, daucht pletzlich dr Weiberheld Richie auf, schnabbt-em des Mädle weg ond entfihrt-se an d Bar.

Dr Benny ischt grad dorbei, da Bichsaboom fir sei Schuelkameradin Julia uffzostella, dô wuud’r vo dera ihrer Mueder ibrrascht. Dui moint, der Bua wär a Vorehrer vo ihrem Dechterle ond ledt-en ei, ens Haus reizokomma. 

Beim Ufftridd vo de „Hangmans“ kô dr Micha vo dr Bihne aus erkenna, wia dr Richie emmr noh mit dr Ina rombussiirt. Dô druff kindigt’r sein nuia Song ôô, was kurz dr Ina ihr Uffmerksamkeit erregt. Abr glei druff mueß dr Micha mit ôôgucka, wia sein Schwarm mit-em Richie Hand en Hand us-em Saal vorschwendet. Ohne lang zo ibrlega rennt’r deane zwoi hendrher ond stellt da Richie zor Red. Boide steigret sich e-na Wuat nei ond send fascht soweit, sich zo vordrescha, dô wuud dr Micha vo seim Bändkollega Tommy wegzoga. Dr sell macht-em jetzt gheerige Vorwirf, dass’r s Konzert hôt platza lau. Jetzt kriaget dia zwoi au noh Krach mitnandern. Dô druff lôôt sich dr Micha mit Alkohol volllaufa.

En dr Zwischazeit hôt sich dr Benny vo dr Julia ond ihrer Mueder losreißa kenna. Mit de ibrig-bliibene Bichsa dekoriirt’r jetzt em Metzger sein schwera Mercedes. Dô drbei wuud’r abr vom Besitzer vordwischt.

Wia sich dr Micha uff-em Kloo frisch macha will, heert’r us-ra Kabine vordächdige Gereisch ond luegt ibr d Trennwand. Dô mueß’r mit ôôseha, wia sich sei Rivale Richie mit dr Susi – also et mit dr Ina – vorgniagt. Nôch-ra kloina Schlägerei hôt dr Richie a Ei-seha ond sait zom Micha, er soll noh zor Ina ganga, dui dät uff-en warda. Zruck em Saal entdeckt’r sein Schwarm uff dr Danzfleche. Weil-en abr dr Alkohol arg em Griff hôt, muaß’r sich ibrgäa. Dô druff wuud’s dr Ina ganz schleacht. Drom rennt-se drvoo. Dr Tommy siht ei, dass’r Scheiße baut hôt ond vorsehnt sich wiidr mit-em Micha.

Wia dr nuie Dag ôôbricht, machet sich älle Bändmitglieder mit-ma Trakdor-Fuhrwerk uff da Weag zor Ina ihrem Haus. Se fahret uff dr Dorfstrôß, wo en dr Freinacht mit ällerloi Gerätschafda ond Wescheleina dekoriirt wôrra ischt. Wia-se am Ziil ôôkommet, stellet-se an graußa Moiaboom auf. Glei druff schmeddret dr Micha sei nuis Liadle fir d Ina. De sell tridd uff da Balkon ond lächlet ihrem Vorehrer zua.

2001 isch der Stroifa bei dr Filmschau Bada-Wirdaberg mit-em Publikomspreis auszeichnet wôrra. Em gleicha Jôhr ischt’r beim Sternafescht vo dr Minchner Abendzeitung fir da Regie-Preis nominiirt wôrra. D Filmbewerdongsstell Wiisbada hôt deam Werk s Prädikat «Wertvoll» vorliha ond des so begrendet: „Der Film ... geht unverkrampft und lustbetont mit der Welt der Provinz um. Jugendkultur einmal anders. Die Darstellerleistungen wurden im Bewertungsausschuß positiv aufgenommen, die dramaturgischen Einfälle als unterschiedlich gelungen gesehen und die Dominanz der Musikebene kritisch angemerkt. Aber auch in der Moianacht geht es etwas ungehobelt zu.“

„Moianacht“ isch em Stefan Hering sei Abschlussfilm an dr Hochschuel fir Fernseha ond Film en Mincha. D Stuegerter Schauschbiilere Friedrike Kempter geit en deam Stroifa ihr Filmdebüt. D Roll vo dr Julia schbiilt d Maylin Hausch, wo schbädr als deitscha Moischdere em Eiskunschtlauf glenzt hôt. S Liad „Ich und Du“ ischt s oinzige hochdeitsche Element en deam Stroifa. Gschriiba hôt dean Song d Karlsruher Rockbänd „NTS“, wo dômôls kurz vôr ihrem Durchbruch gschdanda ischt. Gschwätzt wuud ausschliaßlich Schwäbisch. Dreht wôrra isch der Film z Lauterstoi em Landkreis Gebbenga sowia z Megglenga, z Bartholomä ond z Heubach, älle drei Gmoida send em Ostalbkreis.



</doc>
<doc id="52811" url="https://als.wikipedia.org/wiki?curid=52811" title="Rheinwald (Begriffsklärung)">
Rheinwald (Begriffsklärung)

Rheinwald chan folgendes bedüte:


Rheinwald isch de Familiename vo folgende Persone:
Lueg au:


</doc>
<doc id="52813" url="https://als.wikipedia.org/wiki?curid=52813" title="Ebolafieber">
Ebolafieber

S Ebolafieber, vilmol churz nume Ebola, isch en Infekzioonschranket, wo vom Ebolawiirus verursacht wird. D Bezäichnig chunnt vom Fluss Ebola in dr Demokratische Republik Kongo, wo in dr Nööchi von em 1976 dr erst allgemäin bekannti groossi Usbruch vorchoo isch.

Sovil mä hüt wäiss, stärbe am Ebolafieber 50 bis 90 Brozänt vo alle Fäll. As Therapii git s bis jetz nume Maassnaame zum äinzelni Chrankheitssümptom z bekämpfe oder z lindere. Z Dütschland, Östriich, in dr Schwiz und e hufe andere Länder gits e Mäldpflicht bim e Verdacht uf Ebolafieber, wenn dr Erreeger diräkt oder indiräkt noochgwiise wird, wenn d Chranket usbricht oder wenn e hämorrhagische Chrankhetsverlauf oder Dood voorchunnt.

Es git fümf Arte in dr Gattig "Ebolawiirus": Zaire- (EBOV), Sudan- (SUDV), Reston- (RESTV), Taï-Forest- (TAFV, früener Elfenbäichüste- bzw. Côte-d’Ivoire-Ebolawiirus) und Bundibugyo-Ebolawiirus (BDBV). Usser em Reston-Ebolawirus löse alle andere vier Arte bim Mensch hoochs Fieber über 38,5 °C us zämme mit Bluetige (hämorrhagischs Fieber). 50 bis 90 % vo alle Chranke stärbe dra (Letalität), in Äinzelfäll, z. B. bi Infekzioone mit dr Wiirusspezies BDBV, isch d Letalitäatsroote chliiner. Wäge dr hooche Letalität und Infekzionsgfoor isch dr Erreeger in dr höggste Risikogrubbe 4 noch dr Biostoffverordnig iigordnet (nume d Spezies RESTV isch in dr Risikogrubbe 2).

S natürlige Reserwuar vom Wiirus, dr Reserwuarwirt, isch bis jetz umbekannt. Es git aber Indizie drfür, ass as dr Hauptwirt d Nilflugünd in Froog chömme. In Gabun het mä Wiirusbruchstück oder Wiirusantikörper in säggs Arte vo Flughünd, wo sälber nid chrank gsi si, gfunde. Das si "Epomops franqueti", Hammerchopf ("Hypsignathus monstrosus"), Schmalchraage-Flughund ("Myonycteris torquata"), "Micropteropus pusillus", "Mops condylurus" und dr Nilflughund ("Rousettus aegyptiacus") gsi, und in dere Geegend si vorhär Schimpanse und Gorilla am Ebolafieber gstorbe. In Däil vo West- und Zentralafrika wärde die Dier as „Buschfleisch“ gässe. Dorum rootet mä drvo ab, roos Fleisch nid aazlänge oder z ässe.

Dr Subtüp "Reston" löst in dr Affe-Gattig vo de Makake d Chrankhet us. Bim Mensch het mä das nonif festgestellt.



</doc>
<doc id="52814" url="https://als.wikipedia.org/wiki?curid=52814" title="Ebola">
Ebola

Ebola bezäichnet:


</doc>
<doc id="52815" url="https://als.wikipedia.org/wiki?curid=52815" title="Flora">
Flora

Flora nennt mer d Gsammtheit vo der Pflanzewält. Als Flora chan au d Vilfalt vo Pflanze imene bestimmte Gebiet oder inere bestimmte Region bezeichnet wärde und e Verzeichnis, wo d Pflanzewält imene bestimmte Gebiet ufglischtet wird.

De Begreff leitet sech vom latinische Name "Flora," de römische Göttin vo de Blueme und vo de Jugend, ab. De Pflanzewält stoht d Wält vo de Tier oder d Fauna gegenüber, benennt noch de römische Göttin "Bona Dea", wo au "Fauna" gheisst.



</doc>
<doc id="52819" url="https://als.wikipedia.org/wiki?curid=52819" title="Boris Palmer">
Boris Palmer

Dr Boris Erasmus Palmer (* 28. Mai 1972 z Woeblenga) isch e dytsche Bolitiker (Bindnis 90/Di Griene. Är isch vu Merz 2001 bis zum Mai 2007 Abgordnete im Landdag vu Bade-Wirttebärg un syt Jänner 2007 Oberburgermaischter vu dr Stadt Dibenga. 

Dr Palmer isch z Geradstetten ufgwachsen un isch e Suhn vum Obstbaumkundler Helmut Palmer (1930–2004), wu as barteilose Kandidat bi iber 250 Burgermaischterwahle z Bade-Wirttebärg iberregional bekannt woren isch as „Remstal-Rebell“. Dr Palmer isch scho ase Chind bi dr Wahlkämpf vu sym Vater derby gsii. Är isch e Großkusäng vum CDU-Bolitiker Christoph Palmer, wu friejer Landdagsabgordnete, Staatsminischter, Verdröute vum Minischterbresidänt Erwin Teufel un Kraisvorsitzer vu dr Stuegerter CDU gsii isch.

Noch em Abitur 1992 an dr Freie Waldorfschuele Engelberg het dr Palmer dr Wehrdienscht verwaigeret un sy Zivildienscht bim DRK absolviert. Derno het er vu 1993 bis 1999 Gschicht un Mathematik uf Lehramt an dr Universitet Dibenga un z Sydney studiert Noch em Studium het er as wisseschaftlige Mitarbaiter fir d Fraktion vu Bindnis 90/Di Griene im Bundesdag gschafft.

Dr Palmer isch mit dr griene Bundesdagsabgordnete un Europaabgordnete Franziska Brantner liiert gsii. Är het as ain vu dr erschte Oberburgermaischter z Dytschland no dr Geburt vu ihre gmainsame Dochter im Mai 2010 vu Ändi Augschte bis Aafangs Novämber 2010 fir zwee Monet Elteregäld in Aaspruch gnuu un het sy Amt in däre Zyt rueje loo. Im Oktober 2013 het dr Palmer bekannt gee, dass är un d Brantner si drännt hebe, des aber us em Bundesdagswahlkampf hän welle uusehalte.

In syre Studiezyt isch dr Palmer as Studäntenverdrätter aktiv gsii. An dr Universitet isch er vu 1995 bis 2000 AStA-Referänt fir Umwält un Verchehr gsii. Um des Zyt het er e Konzäpt fir d Yyfierig vu Nachtbus im Ruum Dibenga entwicklet, wu ab April 1996 umgsetzt woren isch, un het an dr Yyfierig vum Semeschterticket mitgwirkt. Dr Palmer het si fir Studiegebihre im Noolauf uusgsproche.

Syter anne 1996 isch dr Palmer Mitglid bii Bindnis 90/Di Griene. Vu 1997 bis 2000 het er em Vorstand vum Dibenger Kraisverband vu syre Bartei aaghert. Im Novämber 2012 isch er bi dr Wahl zum Barteirot vu Bindenis 90/Di Griene uf dr letscht Blatz chuu un het em 16-chepfige Gremium syterhär nimi aaghert.

Dr Palmer isch anne 2001 zum erschte Mol in dr Landdag vu Bade-Wirttebärg gwehlt wore, wun er iber e Zwaitmandat dr Wahlkrais Dibenga verdrätte het. Är isch Mitglid im Uusschuss fir Umwält un Verchehr un umwält- un verchehrsbolitische Sprächer vu dr Fraktion Bindnis 90/Di Griene gsii. In däre Funktion het er zue dr profilierteschte Kritiker vum Verchehrs- un Stedteböuprojäkt Stuttgart 21 ghert.

Bi dr Landdagswahl 2006 isch dr Palmer wider zum Abgordnete gwehlt wore. In sym Wahlkrais isch er uf e Stimmenaadail vu 22,1 % chuu, dodermit sin di Griene do zum erschte Mol zwootsterkschti Bartei vor dr SPD wore. Dr Palmer isch zue aim vu drei stellverdrättende Fraktionsvorsitzer gwehlt wore, het die Funktion mit em Amtsaadritt zum Oberburgermaischter vu Dibenga aber wider abgee. Zum 25. Mai 2007 het er sy Landdagsmandat niderglait, wien er s vor dr Oberburgermaischterwahl aagchindet ghaa het.

Im Spotjohr 2004 het si dr Palmer as Kandidat vu dr Griene fir s Amt vum Oberburgermaischter vu Stuegert beworbe. Im erschte Wahlgang am 10. Oktober 2004 isch er uf e Stimmenaadail vu 21,5 % chuu un isch dodermit 2,8 Brozäntpink iber em Ergebnis vu dr Griene bi dr Gmaindsrotswahl vum 13. Juni 2004 gläge. Hinter em Amtsinhaber Wolfgang Schuster (CDU) un dr Ute Kumpf (SPD), wu baidi di erforderli absolut Stimmemeehait verfählt ghaa hän, isch dr Palmer uf Blatz drei gläge un het wäge em dytlige Ruckstand uf di zwootblatziert Ute Kumpf sy Kandidatur zruckzoge. Mit baide Konkurränt het er Gspräch gfiert iber megligi inhaltligi Zuegständnis. Doderby het dr Schuster im Unterschid zue dr Kumpf en Entgegechuu in sechs Pinkt signalisiert, was dr Palmer derno in ere effetlige Stellignahm darglait het. Dr Schuster het unter anderem erklert, dass e Burgerentschaid iber s umstritte Großprojäkt Stuttgart 21 bi erheblige Cheschtestaigerige fir d Stadt megli sei. Em Palmer syni Uussage fir dr zwoot Wahlgang am 24. Oktober sin as indiräkti Wahlempfählig fir dr Schuster interpretiert wore un hän heftigi un kontroversi Reaktione firigruefe. E Huffe Beobachter hän des as Reaktion aagsääne uf s Verhalte vu dr Stuegerter SPD bi dr Oberburgermaischterwahle z Stuegert anne 1996, wu dr im erschte Wahlgang drittblatziert SPD-Bewärber Rainer Brechtken nit berait gsii isch, sy Kandidatur zruckzzie un dodermit villicht e Wahlsiig vum Griene Rezzo Schlauch verhinderet het. Wu di Stuegerter Griene bi dr Gmaindrotswahl im Juni 2009 sterkschti Bartei wore sin, het dr Palmer zerscht Inträssi an ere nomolige Kandidatur bi dr Stuegarter Oberburgermaischterwahl anne 2012 ghaa, het aber im Merz 2010 verchindet, ass er vun ere sonige Kandidatur absiht.

Am 22. Oktober 2006 isch dr Palmer zum Oberburgermaischter vu Dibenga gwhelt woret. Al Rusforderer vu dr syt acht Johr amtierende AmtsinhaberinBrigitte Russ-Scherer (SPD) isch er scho im erschte Wahlgang mit eme Stimmenaadail vu 50,4 % uf di erforderli absolut Mehhait chuu. D Russ-Scherer het 30,2 % iberchuu, sunschtigi Kandidaten insgesamt 19,4 %. Di Wahlbedailigung isch bi 51,6 % gläge. Vierenhalb Monet no sym Amtsaadritt het dr Palmer sy Landtagsmandat niderglait. Fir ihn isch d Ilka Neuenhaus in dr Landdag noogruckt. 

Am 19. Oktober 2014 isch dr Palmer mit 61,7% vu dr Stimmen im erschte Wahlgang widergwehlt wore, sy Gegekandidati Beatrice Soltys isch uf 33,2% chuu.



</doc>
<doc id="52821" url="https://als.wikipedia.org/wiki?curid=52821" title="Blasius">
Blasius

Blasius isch en Name mit griechischem Ursprung.



Abgleiteti Familienäme: 


De Name leitet sich vermuetlich entweder vom lat. "blaesus" = s Lisple ab, also öpa: "de Lispler", oder vo de latinisierte Form vom griechische Name "basilios" (altgr. "basíleios") = de Königlichi, de wo „uf de Name vom Christkönig (Jesus Christus) tauft isch.“







</doc>
<doc id="52822" url="https://als.wikipedia.org/wiki?curid=52822" title="Calanca">
Calanca

Calanca isch a politaschi Gmaind im Schwizer Kanton Graubünde.

D Gmaind Calanca liggd im mittlara Tail vom Calancatal, ama Sitatal vom Misox. Si ghöört politisch zur Region Moesa und hät früener mit vier andara Gmainda vom gliicha Tal de Krais Calanca pildet. D Gmaind bestoot us da Frakziona (Dörfer) Arvigo, Bodio, Braggio, Cauco, Landarenca und Selma.

Die Gmaind isch uf de 1. Januar 2015 gründet worde und us de bishäriga politischa Gmainda Arvigo, Braggio, Cauco und Selma zämmagsetzt. Ursprünglich isch d Idee gsi, dass alli acht Gmainda vom Calancatal tüand fusioniera. Vier davo händ schlussendlich bim nötiga Verfahra mitgmacht. Am 11. Juli 2014 händ alli Gmaindsversammliga vo da vier beträffenda Gmainda em Fusionsvertrag zuegstumma.




</doc>
<doc id="52823" url="https://als.wikipedia.org/wiki?curid=52823" title="Rohr">
Rohr

Rohr chan folgendes bedüte:

Rohr isch de Name vo folgende geographische Objekt:




Gmaindstail:



Fluss:
Rohr isch de Name vo folgende Persone:
Lueg au:


</doc>
<doc id="52830" url="https://als.wikipedia.org/wiki?curid=52830" title="Gebirge (Begriffsklärung)">
Gebirge (Begriffsklärung)

Gebirge chan folgende bedüte:
Gebirge als Ortsnäme:


</doc>
<doc id="52831" url="https://als.wikipedia.org/wiki?curid=52831" title="Juraj Dobrila Universitet Pula">
Juraj Dobrila Universitet Pula

D Juraj Dobrila Universitet Pula (kroatisch "Sveučilište Jurja Dobrile u Puli", ), isch e staatligi Universitet z Pula, Kroatie. D Hochschuel isch 2006 grindet worde. 

D Juraj Dobrila Universitet Pula glideret si in insgsamt 5 Abdailige:




</doc>
<doc id="52833" url="https://als.wikipedia.org/wiki?curid=52833" title="ISO 3166-2:BA">
ISO 3166-2:BA

Alli Kantön sind en Teil vo de Föderation Bosnie und Herzegowina.



</doc>
<doc id="52838" url="https://als.wikipedia.org/wiki?curid=52838" title="Universidade Fundação Mineira de Educação e Cultura">
Universidade Fundação Mineira de Educação e Cultura

D Universidade Fundação Mineira de Educação e Cultura ("Universitet vu FUMEC", churz "FUMEC") isch e privati Universitet z Belo Horizonte, Minas Gerais, Brasilie. Si isch 1965 grindet wore. 

D FUMEC bietet Kurs un Uusbildigsprogramm uf verschidene Ebene vu dr sekundäre un tertiäre Bildig.



</doc>
<doc id="52841" url="https://als.wikipedia.org/wiki?curid=52841" title="Kamešnica">
Kamešnica

Kamešnica chann folgendes bedüte:


</doc>
<doc id="52842" url="https://als.wikipedia.org/wiki?curid=52842" title="Kaiser-Wilhelm-Gedächtniskirche">
Kaiser-Wilhelm-Gedächtniskirche

Die evangelischi Kaiser-Wilhelm-Gedächtniskirche (au: "Kaiser-Wilhelm-Gedächtnis-Kirche" oder eifach "Gedächtniskirche", im Berliner Volksmund „Höche Zahn“) staht uf em Breitscheidplatz zwüsche em Kurfüstedamm, de Tauentzinstrass und de Budapester Strass im Berliner Ortsteil Charlottenburg. 

Die neui Kirche wird vo de Kaiser-Wilhelm-Gedächtnis-Kirchegmeind für Gottesdienst und Verastaltige gnuzt. De alti Teil vo de Kirche, wo nöd zerstört worde isch, isch hüt es Museum und Mahnmal für de Fride. S ganze Ensemble isch es Wahrzeiche vo Berlin. 

De ursprünglichi Kirchebau vo de Gmeind gaht ufs Programm vom Evangelische Kirchebauverein zrugg. Uf Arägig vom Kaiser Wilhelms II. isch d Bedütig vom Gebäud um d Facette vo de Gedenkstätte zu Ehre vom Wilhelm I. erwitert worde. Im Architekturwettbewerb, wo defür usgschribe worde isch, hät sich de Franz Schwechten, de spöteri königlichi Baurat und Mitgliid vo de Berliner Bauakademii, durchgsetzt. Bereits vorher isch de Schwechten in Berlin a de Planig vom Anhalter Bahnhof beteiligt ksi und hät sich scho en Name gmacht.

Obwohl offiziell de Kirchebauverein de Bauträger ksi isch, häts amtierende Kaiserpaar vo Dütschland vilmol Ifluss uf d Usführig kno und hät d Baustell mehrfach bsuecht. An de Finanzierig hät sich die kaiserlichi Familie aber kum beteiligt. D Baukoste vo 6,8 Millione Mark (inflationsbereinigt in hütiger Währig: rund 44.254.000 Euro) sind hauptsächlich vo Einzelpersone und de dütsche Provinze zahlt worde. De Grundstei isch am 22. März 1891 glegt worde, um a de Geburtstag vom Namensgeber z erinnere. Bereits am 1. September 1895, em Vorabend vom damalige Sedantag, hät d Iweihig sölle gfiirt werde.
S neue Bauwerk isch mit sinere architektonische Höchi vo 115 m vo 1895 bis 1924 s höchst Bauwerk vo Berlin und trotz de Zerstörig 1943 no mit knapp 80 m vo 1943 bis 1965 s höchste Gebäud vo Berlin ksi.

Mit em Aafang vom Zweite Wältchrieg isch d Kirche no bis 1943 vo allierte Luftagriff verschont bliibe. Durch en allierte Luftagriff uf Charlotteburg isch s Kirchegebäud i de Nacht vom 22. zum 23. November 1943 in Brand grate, was sowohl zersch zum Zämmebruch vom Dachstuhel über em Kircheschiff als au s Abknicke vom Spitz vom Hauptturm gführt hät. Vo Site vo de Nationalsozialiste hät es gägeüber de Gemeind d Zusag kä, die zerstörti Gedächtniskirche im Nachkriegsberlin ebeso gross und prachtvoll widerufzbaue. D Siigermächt vom Zweite Wältchrieg händ sich aber im Gägesatz dazue relativ schwer ta, wil s Gebäud immer no de wilhelminisch-dütschi Nationalstolz gspiegelt hät. So hät mer d Ruine zerst ihrem Zerfall überla. 

Am Afang vo de 1950er Jahr hät aber die Meinig d Chille widerufzbaue starch zuegno. 1953 hät mer extra defür mit mehrere Briefmarke in Westberlin gworbe. Jedoch isch 1956 mit em Abriss vom Chor aagfange worde. Spöter isch au no s Kircheschiff abgrisse worde.

Im März 1957 hät de Egon Eiermann de neui Architekturwettbewerb zum Neubau vo de Kirche gwunne. Sis Modell hät zu Gunste vo em moderne Neubau de vollständigi Abriss vo de Ruine vorgseh. Die Plän händ e ungewohnt lideschaftlichi öffentlichi Debatte verursacht. Si hät mit em Kompromiss, wo sowohl vom Architekt als au vo de Bürger widerstrebend akzeptiert worde isch, gändet. D Ruine vom alte Hauptturm isch si gla worde und als Mahnmal gäge de Chrieg erhalte bliibe. Um si ume hät mer sich uf de Bau vomene vierteilige Gebäudeensemble nach de Entwürf vom Eiermann geinigt. 

Vo 1959 bis 1961 isch die neui Gedächtniskirche baut worde und am 17. Dezember 1961 dur de Landesbischof Otto Dibelius igweiht worde.

I de 1980er isch die hütig Turmruine ufwändig renoviert worde und hät sich zu eme Wahrzeiche vo Berlin entwickelt. Vo 2011 bis 2014 isch de alti Glocketurm wider renoviert worde und isch unter eme wisse Baugrüst versteckt worde. De oberi Teil vom alte Turm isch sit em Sommer 2014 wider frei sichtbar. Als Nächstes söll au de neui Turm renoviert werde.

En witere Schritt isch e Sanierig vo de Kapelle vo de neue Gedächtniskirche mit Hilf vo de Wüstenrot Stiftig im Jahr 2015. Renoviert werde söttet Fänster, Fassade, Garte, Heizig, Lüftig, Elektro- und Sanitäralage.

Schwechten, en gebürtige Kölner, hätt en Entwurf im Stil vo de Neoromanik geliifert, orientiert a de romanische Kirche vom Rhiiland. D Zahl vo de Türm und d Form vom Vierigsturm hät as Bonner Münster, de Chor an d evangelischi Mariekirche z Gelnhausen erinnert. Vili Details sind sehr genau überno worde. Er isch eso wit kange bim Noochmache, dass für d Fassade Kalksandstei benutzt worde isch, wo in de Eifel vorchunt und für Kirche im Rhiiland verwändet worde isch, in Brandenburg aber völlig fremd ksi isch.

S Gebäude hät mit sine fünf Türm monumental gwirkt. De Hauptturm, wo zum Teil no hüt existiert, isch mit 115 Meter langi Zit s höchste Bauwerk vo Berlin ksi. Nach em Bispil vo dere Kirche isch d Neuromanik für e Zit in ganz Dütschland zum ebeliebte Baustil worde. Mehreri Gebäude i de direkte Umgäbig sind in bewusstem Bezug zur Kirche ebefalls im neuromanische Stil baut worde und händ sogenannti „Romanischi Forum“. Es Bispiel devo isch s Romanische Café uf em Gländ vom hütige Europa-Center, wo au vom Schwechten baut worde isch.




</doc>
<doc id="52843" url="https://als.wikipedia.org/wiki?curid=52843" title="Neue Kaiser-Wilhelm-Gedächtniskirche">
Neue Kaiser-Wilhelm-Gedächtniskirche

Die evangelischi Neue Kaiser-Wilhelm-Gedächtniskirche (oder au nur: "Kaiser-Wilhelm-Gedächtniskirche") staht näbe de "alte" Chille uf em Breitscheidplatz zwüsche em Churfüstedamm, de Tauentzinstrass und de Budapester Strass im Berliner Ortsteil Charlottenburg. 

Die neui Chille wird vo de Kaiser-Wilhelm-Gedächtnis-Chillegmeind für Gottesdienst und Verastaltige gnuzt. De Neubau isch vo 1959 bis 1961 nach de Plän vom Egon Eiermann baut worde.



</doc>
<doc id="52844" url="https://als.wikipedia.org/wiki?curid=52844" title="Calancatal">
Calancatal

S Calancatal () isch s grösti Sytetal vom Misox.

S Calancatal lit im Südwesta vom Kanton Graubünda, isch öpa 27 km lang und wird vo da Calancasca durflossa. Zur Zyt (2015) gits füf Gmainda, wo im Krais Calanca (Circolo di Calanca) zämmagschlossa sind. Dä Chrais ghört zämma mit de Krais Mesocco und Roveredo zum Bezirk Moësa.

D Dörfer vom Calancatal sind mit Arvigo (Gmaind Calanca) als Hauptort i füf politischi Gmainda zämmagfasst (d Raiafolg vo Süda noch Norda, asoo taliiwärts):

S Calancatal hät sit 1733 a abnehmendi Bevölkerig. Damals händ 2900 Iiwohner im Tal gläbt. 1773 sind s 2246 gsii; 1850 → 1595; 1950 → 1287; 1990 → 740; 2000 → 809; 2010 → 796. Aastrengiga, wo d Entvölkerig stoppa söttend, händ i da letschta Johr zun ara Stabilisierig gfüart.

S Calancatal isch wie s Misox, s Puschlav, s Bergell und s Dorf Bivio am Julierpass, en Tail vo da italienischsprochiga Gebiet vo Graubünda und ghört zur italienische Schwiz. De Dialäkt, wo do gredt werd, isch Alpelombardisch und ghört zu de lombardische Sproch.




</doc>
<doc id="52848" url="https://als.wikipedia.org/wiki?curid=52848" title="Kaiser-Wilhelm-Gedächtnis-Kirchengemeinde">
Kaiser-Wilhelm-Gedächtnis-Kirchengemeinde

D evangelischi Kaiser-Wilhelm-Gedächtnis-Kirchegmeind isch die offizielli christlichi Gmeind vo de Neue Kaiser-Wilhelm-Gedächtniskirche z Berlin. Si zählt rund 3500 Mitglider. Die beide Pfarrer vo de Gmeind sind d Pfarrerin Dr. Cornelia Kulawik und de Pfarrer Martin Germer.





</doc>
<doc id="52849" url="https://als.wikipedia.org/wiki?curid=52849" title="Thamyris">
Thamyris

De Thamyris ( oder Θαμύρας, "Thamýras") isch i de griechische Mythologii e thrakische Sänger und Kitharoid gsii. 

De Thamyris, Soo vom Philammon, isch ann vo de erste groosse Sänger gsii. Er het sich under anderem in Hyakinthos verliebt und söll noch de Bibliotheke vom Apollodor so de ersti Maa gsi sii, wo en andere Maa gliebt heb:

Er isch vo de Stadt Oichalia uf Messenie choo und het bi de Stadt Dorion di Dorischi Wiis erfunde und sini Musig vollendet. Er hett sich grüemt, e schönneri Stimm as d Muuse haa und het si zomene Wettsinge uufgforderet. Wen er gwüni, so wöl er sich mit ene veraine, verlüüri er, so taared si em ewegg nee was si möchtet. Er het verloore und d Muuse hend em s Augeliecht und d Singchunst eweggnoo. Noch de Niiderlaag het er am Fluss Balyra, wo i de Nööchi vo Dorion flüüsst, sini Kithara wegrüert.



</doc>
<doc id="52850" url="https://als.wikipedia.org/wiki?curid=52850" title="Dionysos">
Dionysos

De Dionysos () isch der griechisch Gott vom Wii. Er ghört zo de olympische Zwölfgötter. D Römer hend en mitem Liber gliichgsetzt.

De Dionysos isch de Soo vom Zeus und vo sinere Gliebte Semele, de Töchter vom Kadmos. Well d Hera, d Frau vom Zeus, iifersüchtig woren isch, het si a de Semele de Floo is Oor gsetzt, as si umsverode de Zeus ase gsie wöll, wien er sich a de Hera zaigi. De Zeus het die Bitt aber zruggwise. Well d Semele aber nöd ufghört hett bettle, het er sich im End ere i sinere woore Form zaigt, under Blitz und Tunder. D Semele, wo scho schwanger gsii isch, isch gstorbe. De Zeus het aber de Embryo us de tote Semele gnoo und i siin Oberschenkel iignaiit, demit das Chind nöd ono umchöm, und het ase de Dionysos uustrait.

Noch de Giburt isch de Dionysos uf d Insle Naxos broocht wore, won er vo Nymphe uufzoge woren isch. Spööter het er denn Und well de Dionysos uf Naxos e schöni Chindhait verbroocht het, het er spööter a de Insle di beste Reebe geschenkt und de Naxischi Wii het i de Antiki zo de beste Woosorte zällt.

Sini Juget het er z Lydie ufem Berg Tmolos verbrocht, und zwor i de Gsellschaft vo Satyre. Debi het er sich in gliichaltrige Ampelos verliebt, emene Soo vomene Satyr und ere Nymphe. De jungi Gott het em Jüngling ase gschmaichlet, as de gern echli öbermüetig woren isch, vor lutter Froid, und isch denn, trotz de Warnig vom Dionysos, im Iifer ufen Stier ufeghocket um e Wettrene zmache. Aber er isch abghait und vom Stier vertramplet wore. Uf Bitte vom Dionysos isch denn de Ampelos in e Reebe (agr. "ampelos") verwandlet wore.

As junge Maa het de Dionysos useme Heer vo Silene, Satyre, Fraue und anderne, womer nöd umbidingt wör erwarte, as si gueti Soldaate hergend, gege Indie zoge und het dai de König … bisigt. Drufabe isch de Dionysos uf Griecheland zrugg und het dai d Reebe und de Wiibau iigfüert. 

De erscht wo z Griecheland Wii gmacht het, isch de Athener Lykos gsii. Er het de noiji Trank sinene Bikannte uuftischet; wo die aber afange hend de Ruusch z spüre, hend si gmaind, er wöl si vergifte, und si hend en tööt.

De Dionysos het de Wiibau erfunde. Sin Stab, de "thyrsos", isch us Schilfroor ("narthex") gmacht und um de sind Ebhoi und Rebe gwunde, s oberi End vom Thyrsos goot in en Piniezapfe öbere. 

De Dionysos isch scho vo de Mykener vereert wore. I de kretische Stadt Chania (agr. Kydonia; mykenisch: "Kudonija") sind em Zeus und em Dionysos () Biilihung gopferet wore. Au ufeme Archivtäfeli us de mykenische Stadt Pylos (myk. "pu-ro") werd de Gott gnennt, offebar imene Kontext mit Wii. Aber da Täfeli isch nöd guet erhalte und cha nöd schlüssig erchlärt were.

Noch em Mythos het sich de Dionysoskult nu geg groosse Widerstand bi de Grieche iibörgeret, drum het die früenrig Forschig globt, as de Dionysos relatiiv spoot usem anatolische Ruum z Griecheland iigfüert woren isch. Di bronzezittliche Zügnis zaiget aber, as er zo de alte griechische Gotthaite ghört.

Noch de orphische Traditio, hets zwee Dionysos ggee. De erst isch de Soo vom Zeus und vo de Persephone und werd au Zagreus oder Sabazios gnennt. De erst Dionysos isch aber vo de Titane umbroocht wore. Spööter hett den de Zeus mit de Semele de zweet Dionysos zügt. Drum werd de Dionysos au Demetor ("vo zwo Müettere") gnennt oder Digenes ("zwaimoll giboore"). De zweet Name werd aber seget anderi, het er, well er zerscht vo de Semele und denn usem Oberschenkel vom Zeus giboore woren sai. De Zagreus und de Sabazios stamed us nödgriechische Kulture und hend sich den z Griecheland mit em alte Dionysoskult vermischt.



</doc>
<doc id="52851" url="https://als.wikipedia.org/wiki?curid=52851" title="Pylos">
Pylos

Pylos (, Pýlos, noigriechisch: Pílos; ) isch de Name vo merere antike Ortschafte uf de Peloponnes und vonere moderne Chliistadt z Messenie. I de mykenische Zitt hets no e Pulos Lauranthia ggee und e Matorpulos, wa "Muetterpylos" haisst.

Noch de homerische Saage het de Neleus und sii Soo, de Nestor z Pylos gherrscht. Aber scho i de Antiki isches umstritte gsii, weles Pylos dodemit gmaint gsii isch. 

Drum het de Strabo e Versli uufgschribe:

Da haisst: "Pylos litt vor Pylos, jo und s gitt no en anders Pylos.«

De Name (; myken. Pulos) ghört vermuetli zu .

Do chasch nochelese:


</doc>
<doc id="52852" url="https://als.wikipedia.org/wiki?curid=52852" title="Ano Englianos">
Ano Englianos

Ano Englianos isch en Ort z Messenie, wo vom Archäolog Blegen e mykensiche Palast usgrabe woren isch. De Palast werd hüüffig - aber falsch - as "Nestorpalast" bizaichnet. De Ort vom Palast het i de mykenische Zitt Pulos ghaisse und isch s Zentrum vomene grössere Riich gsii, wo öppe de Umfang vom antike Messenie ghaa het.

De mykenischi Palast isch ufeme Gupf baut wore mitere wiite Uussicht. De Palast isch guet zee Kilometer vo de Bucht Navarino ewegg. Underhalb vom Hügel isch die mykenischi Understadt gsii. 

De Hügel isch sittem spoote Früehelladikum bsidlet und isch denn im 16. Jh.v.Chr. bifestigt wore. Um 1400 v.Chr. sind d Muure abgrisse wore und de Hügel het mer planiert zomene Plateau vo rund 150 Are. Uf dem isch de älteri Palast baut wore (SH IIIA). Um 1300 v.Chr. isch de abebrennt und nebete Brandruine isch de jüngeri Palast uufbaut woore (SH IIIB). Churz noch 1200 v.Chr. isch de Palast gwaltsam zerstört wore. De Ort isch nochene verloo wore und nüme bsidlet woore.


</doc>
<doc id="52853" url="https://als.wikipedia.org/wiki?curid=52853" title="Pylos (Messenien)">
Pylos (Messenien)

Pylos () isch en antike Ort z Messenie gsii und isch nördlich vo e Bucht vo Navarino glege. De Ort litt bim staile Kap Koryphasion (Κορυφάσιον »Nolle«). D Stadt Pylos isch erst noch de Noigründig vom Messenische Staat im 4. Jh.v.Chr gründet wore.

S Kap Koryphasion litt nördlich vo de Bucht vo Navarino, parallel zu de Chüste. Im Süüde raagts stail usem Meer, im Norde isches echli flächer. Am Nordabhang isch e Hööli. Nördlich do devo isch e chliini rundi Bucht, wo i de Antiki Bouphras, hütt aber Voidokilia ("Chuebuuch") haisst.

I de Hööli ufem Kap Koryphasion hend scho i de Jungstaizitt Mensche glebt. I de Bronzezitt isch d Bucht vo Navarino zomene wichtige Hafe woore und a de Bucht Voidokilia sind denn zwai Chuppelgräber baut wore, e Zaiche, as de Ort strategisch wichtig gsii isch. Noch de Zerstörig vom mykenische Palast z Ano Englianos isch am Südfuees vom Kap Koryphasion e chliine Hafenort entstande.

I de Messenische Chrieg isch s Kap an vo de letschtere Rückzug vo de Messenier gsii, bivoor si vo de Spartaner underjocht oder vertribe woore sind. Drufabe isch s Land veröödet.

Im Summer 425 v.Chr. hett de Athener Demosthenes druf hiigwise, as s Kap Koryphasion wunderbar gaignet sai, för e Festig. I nume sechs Taag hend d Athener s Kap bifestigt. D Spartaner hend drufabe wöle d Athener vertriibe, aber noch 72 Tääg hend s müese uufgee. D Athener hend de Ort Pylos gnennt. Zwai Joor spööter hend d Spartaner und d Atheener e Fride gschlosse und bschlosse, as d Athener ufem Kap bliib tööred, und zwoor ghöri ene s Land am Koryphasion zwöschet de Bucht Bouphras und em Berg Tomeus. De Vertrag isch nocheme Joor gänderet woore, nämli as d Athener abzüchet, was aber nöd gmacht hend. 410 v.Chr. hends d Spartaner aber gschafft, d Athener z verjage und s Kap Koryphasion iznee.

Noch de Gründig vom Messenische Staat ane 369 v. Chr. isch bim Kap Koryphasion di noi Stadt Pylos entstande. Im 2. Jh.n.Chr. het de lydischi Schirftsteller Pausanias die Stadt bsuecht und gfunde, as da d Stadt vom sagehafte Nestor sai, wo nochem Homer sind Palast z Pylos gha het. Allerdings hend sich die antike Gleerte gstritte, weles Pylos gmaint sai, dos dozmol drai Pylos ggee het, ais z Messenie, ais z Triphylie und ais z Elis. Di Iihaimische hend em Pausanias i de Stadt s Huus vom Nestor zaiget, wo au e Bild vom König gmoolet gsii isch. Au sis Graab het er gsie, im Norde vo de Stadt hend s em s Graab vom Thrasymedes zaigt, de Soo vom Nestor wo z Troia umchoo isch. Natüürli chönnt die Plätz nöd wörkli a dene unhistorische Helde zuegschribe were.

Im 6. Jh. n.Chr. sind d Aware i d Peloponnes iigfale und hend sich am Kap Koryphasion niderloo. Drum werd d Bucht hütt no Navarino gnennt.


</doc>
<doc id="52854" url="https://als.wikipedia.org/wiki?curid=52854" title="Las (Lakonien)">
Las (Lakonien)

Las (; bim Homer: Λάας, "Lăas") isch e Periökestadt und e wichtige Hafe vo Sparta gsii, wo spööter zo de Eleutherolakone ghört hett. D Iiwooner wered "Laer" (agr. Λᾶοι, "Lāoi") gnennt. Am Ort vo de antike Akropolis isch im Mittelalter d Festig "Passava" gstande.

Las werd mitem Burghügel Passava und sinere Umgebig i de Kato Mani identifiziert, wo südwestlich vo Gythion litt. S nöchst gröösseri Dorf isch Chosiari.

De Burghügel vo Passava isch scho i de Bronzezitt bisidlet gsii, wie e paar Keramikscherbe zaiget, doch chönnt die nöd gnoier datiert were. Di antiki Stadt cha ahand vo Fund vo de Protogeometrische Zitt bis i d Röömerziit datiert were.

Z erstmool gnennt werd Las vom Homer im Schiffkatalog vo de Ilias:

Las isch e Periökestadt vo Sparta gsii und e wichtige Hafe. Im Peloponnesische Chrieg (431-404 v. Chr.) isch er de Chriegshafe vo de spartanische Flotte gsii. Öppe i dem Zittruum isch vermuetli d Akropolis vo Las bifestigt woore. Nochdem aber drufabe de Hafe vo de Nochburstadt Gythion uusbaut woren isch, hett Las a Bidüttig verloore.

Ane 219/8 v.Chr. isch im Makedonisch-Röömische Chrieg de makedonischi König Philippos V. miteme Heer bis as Vorpirg Tainaron zoge. S makedonische Heer isch bi Asine zruggschlage wore und hett bim Karnion glageret. Dodemit isch woll s Hailigtum vom Apollon Karneios bi Las gmaint. D Laer hend e Tail vom makedonische Heer, wo sich vom Hoptheer glööst ghaa hett, bisigt und d Sigestrophäe uf de Akropolis uufgstellt.

Well de spartanischi König Nabis (ermordet 192 v.Chr.) Geld bruucht het für sini Chriegsplään, het er afange die riiche Börger vo Sparta uusquetsche. E paar vo dene sind uf Las gfloche. Ane 196 v.Chr. hend sich meriri Städt, vor alem die a de Chüste, vo Sparta loosgsait un de Bund vo de Eleutherolakonen ("fraiji Lakone") gründet. Die 24 Städt sind vo de Röömer, wo doozmool chräftig i de Politik mitgmischlet hend, under de Schutz vom Achäische Bund gstellt wore. Sparta aber, wo jetzt kann aigne Hafe mee ghaa het, het ane 189 v.Chr. znacht Las öberfale, aber d Laer hend sich erfolgriich gweert.

I de röömische Chaiserzitt isch Las e Mitgliid vom Bund vo de Eleutherolakone gsii. und hett as en aigeständigi Polis Münze prägt. De Bund vo de Eleutherolakone isch vom Chaiser Diokletian uufglööst wore. Wenn d Stadt verloo woren isch, isch nöd bikannt.

I de Chrützzüüg hend d Franzoose s Förstetuum Achaia gründet. Debii isch d Mani em Baron Jean de Neuilly as Lehe ggee wore. De het astell vo de antike Akropolis d Festig Passava baue loo. Lang hett sini Famili d Burg nöd chöne bhalte, denn scho 1262 isch d Mani wider zum Byzantinische Riich choo. 

Die Burg isch strategisch guet glege, a de wichtigste Strooss vom Lakonische Golf an Messenische Golf.

Ane 1460 isch Passava mit de Mani zo de Törgge choo. Si isch 1601 vo Spanier öberfale wore. D Törgge hend d Festig 1670 verstärcht. Ane 1685 isch si vo Venedig eroberet woore.

D Burgmuur vo Passava isch hütt no guet erhalte. Si isch tailwiis uf de antike Stadtmuure vo Las uufbaut wore. I de Burg sind no Spuure vonere Moschee und andere Baute.




</doc>
<doc id="52855" url="https://als.wikipedia.org/wiki?curid=52855" title="Peter Welti">
Peter Welti

De Peter Welti (* 1799/1800 z Ittethal, † 4. September 1834 z Ännetbade) isch en Priester, Posträuber un Brandstifter gsi.

De Peter Welti isch z Ittethal im Fricktal mit sine vier ältere Gschwischterte ufgwachse, wo sini Eltere en chline Buurehof hei gha. Im 1812 het sin Vater de Hof verchauft und d Familie isch uf Stette züglet. Scho früeh isch de Familie klar gsi, dass de Welti einisch söd Priester werde und si hei ihn z Bade in d Schuel gschickt. Wil de Vater sis ganze Vermöge verlore het, het de Welti sis Studium selber müesse finanziere und het sich mit Unterrichte e chli öppis chönne verdiene. Zudem het er vo Verwandte Geld chönne uslehne, so dass er, wo er sini erschti Stell als Kaplan z Stette aaträte het, hoch verschuldet isch gsi. Sini Köchin, d Anna Maria Fischer isch mit 22 schwanger worde und de Welti het si ins Elsass gschickt, um das möglischt gheim z bhalte. S Chind isch derte kurz nach de Geburt gschtorbe.
Vo Stette isch de Welti öppe im 1832 uf Woleschwil cho, wo er Dorfpfarrer worde-n-isch. Aber nach wi vor het er Geldproblem gha, isch gern in Beize gange und het derte au gschpild.

In de Nöchi vo Woleschwil isch in de Nacht vom 12. uf de 13. November d Poschtkutsche vo Aarau uf Züri überfalle worde. De Täter, wo unerkannt het chönne entkomme, het 1'100 Franke chönne erbüte. Numme ei Woche spöter isch d Poschtkutsche no einisch überfalle worde, wobi es dismol numme 300 Franke sind gsi, wo de Täter het chönne mitneh. Danach isch es in und um Woleschwil zu verschidnige Füür cho, wo grosse Schade aagrichtet hei und zwei Mönsche s Läbe choscht het. <br>
De erschti Brand isch am 10. Jänner 1834 z Woleschwil im Huus vom Jakob Meyer usbroche und noch während de Lösch- und Rettigsarbeite hets Huus vom Metzger Jakob Wirth aafange brönne. Derte isch en 10-jährige Bueb ums Läbe cho. Au im Eschtirch vom Pfarrhuus het es aafange brönne, aber das Füür het schnell chönne glöscht werde. Z Wohleschwil hei an dem Tag 46 Persone alles verlore, wo si vorher gha hei. <br>
Nöd emol en Monet spöter, am 6. Februar, isch z Mägewil es Füür usbroche, wo de Justa Huber s Läbe choscht het. Wil de Peter Welti bim Usbruch vom Brand z Mägewil isch gsi, het es erschti Grücht geh, er chönnti de Brandstifter gsi si. Wo dann am 21. Februar z Birret wider es Huus brönnt het und wider de Welti vor Ort isch gsi, hei sich d Verdächtigunge gege de Welti noch verstärkt. 

En Tag nach em Brand z Birret, am 22. Februar, isch de Bezirksamtmaa vo Bade uf Woleschwil cho. Er het de Welti eigentlich numme welle usfroge, warum er immer in de Nöchi vo de Tatört gsi sig. Im Dorf hets aber scho en Mönscheuflauf geh und d Lüt hei sich vor em Pfarrhuus versammlet gha. De Bezriksamtmaa het au erfahre, dass de Dorfpfarrer immer nach de Poschtkutscheüberfäll Geld heig gha. Er het insgsamt 120 Züüge befrogd und Indizie gsammlet. Am 1. März isch de Welti dann uf Bade brocht und in Haft gsetzt worde. Am Aafang het et alles glügnet und wil er au aagfange het «ärgerlichen Liebeshandel mit einer Weibsperson» z mache, het me ihn im alte Gfängnisturm z Bade bi Wasser und Brot iigschperrt. Am 3. Mai het er sich dann de Verbreche, wo me ihm vorgworfe het, schuldig bekannt. Überlifered isch sis Gständnis so:<br>
«Ich bin der Verbrechen, deren ich angeklagt wurde, leider aller schuldig, und bereue sie aus Herzensgrund, und bitte den Richter, es dem mächtigen Gefühl der Selbsterhaltung zuzurechnen, dass ich bisher geleugnet habe; auch bitte ich ihn, mir dieses Leugnen verzeihen zu wollen.»<br>
Am 5. Ougschte het s Bezirksgricht vo Bade de Pfarrer Peter Welti wege mehrfacher Brandstiftig mit Todesfolg zum Tod verurteilt. Er heti d Möglichkeit gha, bim Grosse Rot en Umwandlig vo de Todesstrof in läbeslänglichi Kettestrof z erbitte, het aber druf verzichtet.

D Hiirichtig het am 4. September 1834 uf em Richtplatz z Bade stattgfunde. Am Morge um achti het de Stadtpfarrer vo Bade im Welti d Degrationsakte vom Bischof vorgläse, wo ihn offiziell vo sine Rächt und Pflichte als Pfarrer entbunde het. Am nüni isch er dann begleitet vo ere Kompanii Soldate zum Richtplatz gfüert worde. Derte isch s Todesurteil verlese worde und de Scharfrichter, en 68-jähriger Maa vo Rhyfälde, het de Peter Welti mit eme Schwertstriich köpft. Nach de Bricht vo Augezüüge siged me wi 10'000 Lüüt z Bade gsi, um bi dere Hiirichtig chönne derbi z sii und im Aaschluss an d Vollstreckig vom Urteil sig der Tag zu eme grosse Volksfäscht worde.



</doc>
<doc id="52856" url="https://als.wikipedia.org/wiki?curid=52856" title="Mani (Peloponnes)">
Mani (Peloponnes)

D Mani (ngr. η Μάνη) isch e Halbinsle vo de griechische Halbinsle Peloponnes und zwor de "mittleri Finger". D Halbinsle werd vom Pirg Taygeton bildet und lauft is Kap Tainaron uus.

De antiki Name vo de Halbinsle isch nöd öberliferet. De Name Mani erschiint zerschtmool im 10. Joorhundert i de Form Maïne (Μαΐνη) bim byzantinische Chaiser Konstantinos VII. Porphyrogennetos (913–959; "De Administrando Imperio"). Da isch denn au s anzig Zügnis vo de Halbinsle us de byzantinische Zitt. D Herkunft und Bidüttig vom Name sind nöd bikannt. D Venezianer hend d Halbinsle "Brazzo di Maina" gnennt.

D Mani ghört zo de wasserärmste Gegete vo de Peloponnes und im südliche Tail gits wege dem fast ka Bömm. De Bode isch stainig und hett nume e dünni Humusschicht. Dromm werd kai Veezucht betribe. De Öölbomm isch die Kulturpflanze, wo em beste wachst, und denebet ono di "Fränkischi Fige" (Figekaktus).

S Klima isch haiss und troche. D Mani isch bergig und nume a de Chüste gits chlinneri Ebine, wo Chorn abaut were cha. Früener sind d Dörfer underenand nume mit grosse Hindernis uf em Landweg eraichbar gsii, doch gits a de Chüste e paar Häfe, wo scho vo Natuur uus guete Schutz för d Schiff büütet.

"Lueg au de uusfüerlicheri Artikel" Gschicht vo de Mani
Uf de Mani hend scho i de Jungstaizitt Mensche glebt. Us de Bronzezitt sind archäologisch öppe 20 Fundstele bikannt. Bi Kampos, Leuktra und ufem Mavrovunos südlich vo Gythion hend dozmol lokaali Fürste Chuppelgräber baue loo. 

Noch de dorische Wanderig um 1100 v.Chr. isch d Mani dorisiert wore. D Spartaner hend di iihaimisch Bivölkerig underworfe und zo Helote gmacht, wo sozsäge kai Recht ghaa hend. Uf em Kap Tainaron isch e Tempel för de Poseidon gstande, wo d Helote s hailige Asylrecht ghaa hend. D Städt Gythion und Las i de nördöstliche Mani sind debi di wichtigste Hafestädt vo Sparta gsii, wo 40 km landiiwärts glegen isch. Noch de Noigründig vom Messenische Staat im 4. Jh. v.Chr. isch d Mani zwöschet Sparta und Messenie uuftailt gsii, doch het d Grenze immer gwechslet.

I de Römerzitt hend meriri Städt uf de Mani zo de Eleutherolakone ghört und d Halbinsle het e wertschaftliche Uufschwung erlebt, vor alem wegem wertvolle Marmor, wo dai abbaut woren isch. De lydischi Schriftsteller Pausanias het im 2. Jh. n.Chr. Griecheland biraist und debii au e gnaui Bischriibig vo de Mani ggee. Im Joor 395 n.Chr. hend d Gote under em Alarich, wo i d Peloponnes igfale sind, au d Halbinsle plünderet. 

746 sind Slawe igwanderet. Debii hend sich Ezerite (Ἐζερίτες) und Melinger (Μηλιγγοί) i de Hügel vom Taygeton agsidlet, wobii a de Chüste witter Grieche glebt hend. Die Ezerite und Melinger hend im 9. Jh. en Uufstand gmacht und sind zittewiis vom byzantinische Chaiser unabhägig wore. D Grieche uf de Mani sind degege chaisertroi blibe. Si hend no lang die alte griechische Götter vereert und sind erst underem Chaiser Basileios I. (876–886) christianisiert wore.

1204 het de Gottfrid vo Villehardouin im Zämehang mit de Chrützzüüg d Peloponnes underworffe und 1209 s Förstetum Achaia errichtet, wobi di chaisertroie Maniote uufständisch gsii sind. D Franke hend meriri Burge im Land errichte loo. Vo 1453 bis 1684 het d Mani zom Osmanische Riich ghört und isch denn zo de Republik Venedig choo. 1715 hend d Osmane d Mani zruggeroberet und ane 1777 het de Sultan d Autonomi vo de Mani anerchennt. Scho 1821 bim Uusbruch vo de Griechischi Revoluzio isch d Mani e Hochburg vo de Fraihaitschämpfer gsii.

Noch de Gründig vom moderne Griecheland 1828 isch di mittelalterlichi Gsellschaft uf de Mani zämebroche. Im moderne Land hets kai Platz me ggee för Piraterii und bluetigi Feede, wo uf de Mani alltäglich gsii sind. Vili Maniote sind drum i d Städt oder is Ussland uusgwanderet. Nume Gythion im Nordoste het e Uufschwung erlebt. De Tourismus isch uf de Mani relativ spoot uufchoo.

Mirologie ("mirológi"), gsungni Tooechlaage, hend uf de Mani e starchi und langi Traditioo. Si sind vo Chlagifraue ("mirologístres") komponiert und voortrait woore. I de messenische Mani sind die Mirologie lyrisch und föfzeesilbigi Vers. Di achtsilbige Veers i de tüüffe Mani wörket degege episch. I dene Chlagilieder werd de Tooti bichlagt und gwürdigt, notfalls au loobghudlet, glichzittig wered aber au di Hinderblibne zor Raach uufgrueffe. S söll Fraue ggee haa, wo d Mirologie a de unmündige Söö aselang vorgsunge hend, bis die i de Laag gsii sind de Vatter z rääche.

"Lueg de uusfüerlichi Artikel Maniotisch."

D Maniote redet en altertümliche Tielekt – s Maniotisch (Μανιάτικα "Maniátika") –, wo sich vom Peloponnesische starch underschaidet. Natüürli gits au Underschiid innerhalb vom Maniotische. Dezue chunnt no de Tielekt vo Cargèse, e Dorf uf de französische Insle Korsika, wo 1678 vo Maniote gründet woren isch. Typische Merchmool sind d Uussprooch vom /y/ as /u/ i villne Worter und e starchi Palatalisierig.

Uf de Mani sind ono e paar alti Ortsnäme erhalte und zwoor i de dorische Form: Die beede Ortschafte Βίτουλο /Vítulo/ und Σκαρδαμούλα /Skardmúla/ nennt de Homer, wo Ionisch gschribe hett, i de Ilias: Οἴτυλος /Oítylos/ und Καρδαμύλη /Kardamýlē/. Die hüttige amtliche Forme sind vom Homer entleent und luutet offiziell /Ítilo/ und /Kardamíli/.


</doc>
<doc id="52857" url="https://als.wikipedia.org/wiki?curid=52857" title="Tainaron">
Tainaron

S Kap Tainaron oder Tainaros (; ; ,"Ténaro") au Kap Matapán ( "Kávo Matapá"; venez. Cabo Matapan) isch de süüdlichsti Punkt vo de Peloponnes im üsserste Süüde vo de Halbinsle Mani.

S Vorpirg Tainaron isch de Uusloiffer vom Pirg Taygetos, wo Messenie vo Lakonie tailt. De Berg us Marmorstai isch öppe fööf Kilometer lang und öppe halb so brait. De höchst Punkt Skourka isch 314 Meeter hööch. Im Norde verbindet e 540 Meter schmooli Landengi s Vorpirg mit em Festland, uf em Höchste Punkt vo de Landengi stoot e maniotische Weerturm, de Pyrgos Grigorakaki. D Landengi werd vo zwoo Buchte bildet. Im Oste litt de Pórto Kágio (ngr. Πόρτο Κάγιο; osmanisch: Porto Kalı; venezianisch: Porto Quaglio "Wachtelhafe"), wo e guete sichere Natuurhafe isch und geg de Lakonischi Golf offen isch. I de Antiki isch do de Hafe Psamathous (Ψαμαϑοῦς "Sandig") glege. Nördlich vo de Bucht isch di törkisch-venezianischi Festig La Magna (osman. Manya) gstande, wo de Hafe öberwacht hett. Im Weste litt d Bucht Marmári (ngr. Μαρμάρι "n."; venez. Porto Inferno) mit eme gliichnamige Wiiler. Si isch gege de Messenischi Golf offe und weniger guet gaignet zom lande. I de Antiki hett die Bucht Achilleios-Hafe (agr. Ἀχίλλειος λιμὴν) ghaisse.

Vo de Landengi goot e Schlucht zom Pórto Stérnes (ngr. Πόρτο Στέρνες "Zisternehafe"), wo geg de Süüde offen isch und e gaignete natüürliche Landeplatz för chlinneri Schiff büütet. De antiki Name vo dere Bucht isch nöd öberliferet, obwoll do e Tempel vom Poseidon gstanden isch. De süüdlichst Spitz, s Kap Ténaro, mit eme Lüüchtturn isch knapp zwee Kilommeter südwestlich vo dere Bucht. D Vathy-Bucht (ngr. Όρμος Βαθύ "Tüüffi") im Südooste isch degege ganz schlecht för Schiff.

S Kap Tainaron isch i de Antiki e Hailigtum vom Poseidon gsii mit em Asylrecht för Helote, da sin die vo Sparta underdruckte alte Iiwooner vo Lakedaimon und Messenie gsii. Im früene 5. Jh. v.Chr. sind drumm e paar Helote i de Tempel gfloche, aber trotz dem hailige Schutzrecht, hend d Spartaner die Flüchtling umbroocht. Chorz drufabe, im Joor 485 v.Chr. isch d Stadt Sparta vom ene starche Erdbebe völig verwüestet wore und sogäär d Spartaner hend den globt, as si wege dem Mord a de Helote, vom Poseidon gstroofft wore saied, denn noch em Globe vo de alte Grieche isch de Gott au för d Erdbebe verantwortlich.

De Kult vom Poseidon uf em Kap Tainaron isch sicher vordorisch, obwoll mer bis hütt kai archäologischi Spuure us de Bronzezitt gfunde hett. Im lokaale dorische Tielekt het de "Poseidon" do "Pohoidan" ghaisse. Da isch uuffälig, wil uf Dorisch de Gott normalerwiis "Poteidan" haisst. Me ninnt drum aa, as d Dorer de mykenischi Name "Poseidahon" öbernoo hend, wa denn spöter ebe zu Pohoidan woren isch. Au as d Helote do s Asylrecht bsesse hend, gelt as e Hiiwiis, as de Kult vordorisch si mue. Bim alte Tempel isch e Hööli, wo i de Antiki as ann vo de Iigäng in Hades, aso i d Underwelt, ggolte het. De Herakles söll dör die Hööli de Höllehund Kerberos ufebroocht ha. Hütt stoot bi de Hööli e chliis Chappeli vo de "Ajon Asomaton" ("de heilige Körperloose"), zu Eere vo de Erzengel, wo a de Pfingste die Toote i d Oberwelt biglaitet.

Bim Ort isch i de Antiki o e chliini Bronzestatue gsii, wo de Arion uf eme Delphin zaigt.


</doc>
<doc id="52863" url="https://als.wikipedia.org/wiki?curid=52863" title="Präfektur Messenien">
Präfektur Messenien

Messenie () isch e Region in Griecheland. In dr Antike isch si e blüjende Staat im Südweste vom Peloponnes gsi. Messenie isch vor allem wägen em Nestor bekannt, wo dr müthischi Köönig vo Pylos gsi isch. In dr Antike isch Messene d Hauptstadt gsi; hüte isch d Haafestadt Kalamata s Zentrum vom Gebiet. Messenie isch au hüte für griechischi Verheltniss e wasserriichi und gliichzitig warmi und fruchtbari Region, wo Obst und Gmües abaut wärde, au für en Export.

Noch dr Gründig vom modärne Griecheland isch Messenie vo 1833 aa e Prefektur (gr. "nomos" νομός) vom Land gsi. Mit dr Griechische Verwaltigsreform 2010 si iiri Kompetänze an d Gmäinde und an d Region Peloponnes übergange und s Gebiet isch zum Regionalbezirk Messenie worde. Dä het aber käi politischi Bedütig usser für d Sitz, won er im Regionalroot het.



</doc>
<doc id="52864" url="https://als.wikipedia.org/wiki?curid=52864" title="Messenien">
Messenien

Messenie (, "Messēnē"; , "Messānā") isch e griechischi Landschaft im Südweste vo de Peloponnes und zimmli fruchtbar. D Grenze vo Messenie hend immer e bitzeli gänderet, as grobi geographischi Grenze chame im Norde de Fluss Neda und im Oste de Taygetos as Grenze anee, dezue chunnt no e Tail vo de Halbinsle Mani. S Piet vom röömerzittliche Messenie entsprecht grob a de Regionalbezirk Messenie.

S Messenie hett im Norde a de Chüste vom Ionische Meer a Triphylie grenzt und im Landesinnere an Arkadie. Im Oste het de Taygetos d Grenze zo Lakonie (Sparta) bildet. De schmooli Landstraife zwöschet em Taygetos und em Messenische Golf isch immer zwöschet Sparta und Messenie umstritte gsii und d Grenze isch mol mee nördlich, mol mee südlich glege.

Nebet em Pirg Taygetos, wo nume wenigi Öbergäng botte het, isch im Norde d Nomia gsii, wo Messenie gege s Tal vo de Neda abgrenzt. Z Messenie selber isch s Pirg Aigialeon, wo vo Nord geg Süüd verlauft. De wichtigst Fluss isch de Pamisos, wo s ganz Joor vill Wasser füert. Öberhopt het Messenie recht vill Bäch und Quele.

De Euripides het i sinnere Tragödie "Kresphontes" Messenie trääf as e Land voll mit Frücht bischribe, mit unzälige früsche Bäch, vill Waide, im Winter nöd z frostig und im Summer nöd z haiss.

Messenie werd i de Ilias vom Homer öberhopt nöd gnennt und i de Odyssee werds aimol gnennt, denoo ghörts zo Lakedaimon. Dromm schribt o de Strabon, as Messenie nöd zom Riich vom Neleus und Nestor ghört hebi, sondern zum Menelaos. De Pindar isch de erst, wo de Nestor mit Messenie verbindet, indem er en Messenische Grais nennt. O Zueghörigkait vo de Noochome vom Perieres isch nöd sicher, entweder ghöred die uf Sparta oder Messenie. De Euripides het de Kresphontes z Messenie lokalisiert. Di antike Autore hend vor alem öber Pylos und de Nestor vill gschribe und da Probleem erörteret. De Pausanias hett degege e klarers Bild ghaa und en uusfüerlichi mythischi Gschicht vo Messenie gschribe.

Die Situation werd dodemit erchlärt, ass Messenie lang zo Sparta ghört hett und as i dere Zitt di alte mythische Traditione zom grööste Teil verloore gangen sind. Wo ane 369 v.Chr. Messenie en aignige Staat woren isch, het mer sich uf di mythischi Vergangehait brueffe und d Saage a de Bidürfniss vo dere Zitt apasst.

Nochem Pausanias isch Messenie zerscht vom Polykaon und sinere Frau Messene, enere Töchter vom argivische König Phorbas, bsidlet wore. Si hend d Königsstadt Andania gründet und ufem Berg Ithome de Kult vom Zeus Ithomatas iigrichtet. Si sind vom Phlius, emene Enkel vo de Erdgöttin Gaia in Mysteriekult vo de Grooss Göttin bi Andania iigfüert wore. Noofaare vo de Messene und em Polykaon sind kani öberliferet.

Spööter isch de Perieres, e Soo vom Aiolos iigwanderet und het vo Andania uus regiert. Si Soo Aphareus het d Arene ghüüroote und noch ere e noiji Stadt gnennt, won er gründet het. De Aphareus isch de Vatter vom Idas und Lynkeus, wo nöd nu a de Kayldonische Jagd sondern au a de Argonautefaart tailgnoo hend. Baid sind zäme im Striit mit de Dioskure umchoo.

De Aphareus het de Neleus bi sich ufgnoo, wo vo sim aigne Brüder Pelias us Iolkos vertribe woren isch. Wel de Aphareus und de Neleus mitenand verwandt sind, het er a dem e Straiffe Land a de Chüste gee, wo de Neleus z Pylos siin Palast baut het. De Soo vom Neleus isch de Nestor gsii. Scho i de Antiki het mer sich drom gstritte, weles Pyos gmaint isch. Doozmol hets nämli drai Pylos, ais i de Pisatis, nördlich vo Olympia, ais z Triphylie, grad am Meer und ais bim Vorpirg Koryphasion z Messenie. De Nestor het em Troianische Chrieg tailgnoo, woner scho e Grais gsii isch. Er isch ann vo de wenige Grieche, wo glücklich i d Haimat zruggfunde hend und nochem Chrieg witter König blibe sind, ooni jeglichi Intriige. Wer nochem Nestor z Pylos gherrscht het, isch nöd öberliferet. 

Hundert Joor nochem Fall vo Troia, hend d Heraklide d Peloponnes underworfe und de Melanthos, e Noofaar vom Neleus, wo dozmol z Pylos König gsii isch, isch zäme mit sine Verwandte und de ionische Bivölkerig uf Athen gfloche, wos em Melanthos glunge isch, de athenischi König z stürze und selber König z were. Sini Söö - ussert em Kodros, wo noch em König vo Athen woren isch - hend den die chliiasiatischi Chüste bisidlet und zwölf ionischi Städt gründet, drunter aus Milet.

D Heraklide hend noch de Eroberig vo de Peloponnes s Land uuftailt und de Kresphontes isch debii König öber Messenie wore. De isch aber denn vom Polyphon ermordet wore. De Soo vom Kresphontes, de Aipytos, het dozmol z Arkadie glebt und er hett spööter sii Vatter gräächt und isch König wore. Noch em sind sini Noofaare, di spöötere messenische Könige, Aipytide gnennt wore. Obwoll di antike Liste d Näme und Taate vo dene aagend, chamer si no nöd zo de historische Könige zäle.

Weniger zo de Mythologii aber in Beriich vo de Heldedichtig ghört d Saag vom messenische Fraihaitsheld Aristomenes.

Messenie as e wasserrichs und fruchtbars Land isch i de Bronzezitt ais vo de em dichtiste bisidlete Piet gsii. Früebrpnzezittlichi Hüser usem dritte Joortuusig sond z Akovitika uusgrabe wore und z Malthi isch e mittelhelladischi Stadt (2000-1700 v. Chr.) entdeclt wore. Us de Mykenische Zitt (1400-1200 v. Chr.) sind rund 200 Sidlige gfunde wore. S Zentrum isch dozmool isch de Palast vo Pylos bi Ano Englianos gsii, womer en Archiiv gfunde het, mit öber tuusig bischribnige Tontäfeli vo de Palastverwaltig. Drus use sind öppe 200 Ortsneme bikannt. S Land isch dozmol i meriri Provinze tailt gsii, d Grenze sind im Norde offesichtlich de Fluss Neda gsii im Oste und gege Arkadie hii sind d Grenze nöd adüttig, si schiinet aber äänlich mit de hüttige Grenze öberizstime, nume as d Mani nöd dezue ghört het. De König wo zo de Zitt vo de Zerstörig vom Palast glebt hett, isch de Encheljawon (e-ke-rja-wo) gsii. Wered die früenrig Forschig agnoo het, ass d Seevölker för d Zerstörig verantwortlich gsii saiet, ninnt mer hütt a, as inneri politische Spanige zom Zämebruch vo de mykenische Paläst gfüert hend.

Im end vo de Bronzezott um 1100 isch Messenie völlig entvölkeret woore. Offebar sind d Mensche uusgwanderet, anderersiits sind i dere Zitt d Dorer iigwanderet. Im südwestliche Messenie schiint ahand vo archäologische Zügnis di alti Bivölkerig witte glebt z haa.

Gege s End vom 8. Joorhundert sind z Messenie vill Ortschaft zerstört wore, möglicherwiis e Folg vom Erste Messenische Chrieg, wo d Spartaner östliche Messenie underworffe hend. D Messenier hend müese d Hälfti vo de Feldfrücht ablifere. S isch öppe 40 Joor noch erste Chrieg zomene zwaite choo, de hett mit de völlige Underwörffig vo Messenie gfüert und vill Messenier sind uusgwanderet. Nocheme groosse Erdbebe 464 v. Chr. isch s zom Helooteuufstand choo, wo vo Sparta nidergschlage woren isch, wa zo de Aasidlig vo Messenier i de Stadt Naupaktos z am Korinthische Golf i de Landschaft Lokris gfüert hett.

371 v. Chr. hend d Thebaner i de Schlacht vo Leuktra d Spartaner bisigt und drufab isch Messenie bifrait wore und 369 v. chr. isch a de Ithome d Stadt Messene baut wore. De Thebaner Epameinondas isch biuftrait wore, de noi messenischi Staat z gründe. 365 v. Chr. isch Westmessenie vo Argos eroberet wore und a Messenie öbergee wore.

De noji Staat Messenie isch schnell uufblüet und isch den 191 v. Chr. Mitgliid vom Achäische Bund wore, allerding nöd grad gern. Wo dee 146 v. Chr. vo de Röömer ignoo woren isch, het sich Messenie i de Chempf noitraal verhalte. Noch de Ermordig vom Casar hend d Messenier d Gegner vom Octavian understützt, und wo de Chaiser wore isch, hett er de Messenier d Stedt Thouria, Pharai, Gerenia und Kardamyle eweggnoo.

Us de Spootantiki und us de byzantinische Zitt bis 900 isch nu wenig bikannt. Im 9. Joorhundert isch de slawischi Stamm vo de Krivitzer i Messenie iigwanderet. Byzanz het recht Müe ghaa, d Peloponnes wider under sini Kontrolle z bringe. Um 880 hett de Bischof Ansthanasios vo Methone d Krivitze missioniert. 1125 hett Venedig d Stadt Methone abebrennt, wege de Piraate un drai Jor spööter hend si vo Byzanz s Recht öberchoo, i dere Stadt Handel ztriibe. 1204 hend si noch em Fall vo Byzanz Methoni und Koroni iignoo und bifestigt. Ane 1205 isch s fränkische Förstetum Achaia gründet wore. Ab öppe 1400 hend Franke afange albanischi Söldner aazwerbe, wo sich uf de Peloponnes niderloo hend. 1425 isch Messenie zo Byzanz choo.

D Osmane hend 1460 d Peloponnes iignoo und und anme 1500 sind o Coron, Modon und Navarino vo de Osmane eroberet wore, wo bis denn zo Venedig ghört hend. S Land isch nodisnoo immer mee entvölkeret wore. Vo 1685 bis 1688 hend Venezianer d Peloponnes eroberet und s "Regno di Morea" iigrichtet und si hend d Peloponnes mit Grieche stärcher bisidlet. Vo 1715 bis 1821 isch Messenie wider osmanisch gsii. Ane 1770 sind Russe i Messenie iigfalle und hend d Stadt Kalamata eroberet. S isch zomene Uufstand choo, wo vo de Osmane nidergschlge woren isch. Denno hett messenie wider afange prosperiere, well d Osmane a de Franzose erlobte hend, Handel z triibe.

D griechischi Revoluziio hett am 4. April 1821 mit de Iinam vo Kalamata dör maniotischi Fraihaitschämpfer aagfange. Ane 1825 isch en ägyptischi Flotte z Methoni glandet und s Land isch plünderet wore und d Bömm sind im groosse Stil gfällt wore, well d Osmane Holz för eri Flotte bruucht hend. Am 20. November 1827 isch di osmanisch-ägyptischi Flotte i de Schlacht vo Navarino gschlage wore. 1832 het de griechisch König Otto vo Bayere (Othon I.) de Nomos Messinía iigrichtet, mi de Hoptstadt Kiparissía. 1845 isch Kalamata di noi Hoptstadt wore. Sitt den hend d Grieche vor alem ai poltischi Verwaltigsreform dörezoge noch de andere und ständig Ortsnäme gänderet. 1899 isch de Nomos Messinía tailt wore, 1909 isch da wider zrugg gmacht wore, 1937 isch die Üsseri Mani dezue choo, 1939 isch de nördlich Tail an Nomos Elis abtrete wore. 1997 sind di vier messenische Provinze abgschafft wore und vo 31 Gmainde abglööst wore. 2010 isch de Nomos Messeni in Regionalbiziirk Messeni verwandlet wore und d Gmainde zu sechs grösseri Gaminde fusioniert wore.

De Pausanias het frestgstellt, as d Messenier no zu sinere Zitt de Dorischi Tielekt rain erhalte hebid. un de Thukydides het gschribe, as d Messenier vo Naupaktos de gliich Tielekt wie d Spartaner gredt hend, drumm hend si sich unerchannt is spartanische Laager iischliiche chöne.
Die Uussage wered dör messenischi Inschrifte bistätigt, bsunders i de archaische Inschrifte, wered sich i de jüngere Inschrifte Iiflüss vo de Koine vorchömed. S uufäligste Merchmool vom dorische Tielekt isch, as si hüüffig e langs /ā/ hend, wo i de Koine e langs /ē/ stoot, so z. B. i de Ortsnäme: Messānā (Messēnē), Stenyklāros (Stenyklēros), Phārai (Phērai) etc. Zodem isch s /y/ nöd as /ü/ sondern wiene /u/ usgsproche wore; z. B. Pylos werd wie /Pulos/ uusgsproche. Wie im Lakonische sind o im Messenisch s Theta (θ) und s Sigma (ς) hüüfig verwechslet, wore, wa druf hiiwiist as die beede Luut äänlich uusgsproche wore sind. I messenische Inschrifte nenet sich d Messenier drum selber Methanioi (Μεθάνιοι).



</doc>
<doc id="52865" url="https://als.wikipedia.org/wiki?curid=52865" title="Aubonne">
Aubonne

Aubonne chan folgendes bedüte:



</doc>
<doc id="52867" url="https://als.wikipedia.org/wiki?curid=52867" title="Oitylos">
Oitylos

Vítulo (maniot.: Βίτουλο; amtlich: Οἴτυλο, Ítilo) isch e griechische Ort uf de peloponnesische Halbinsel Mani.

De Name werd z erstmool im Schiffkatalog vo de Ilias, wo de Homer gschribe het, erwäänt und luutet Oítylos (Οἴτυλος). Noch Uuswiis vo de antike Inschrifte usem Ort selber und verschidnige antike Schriftsteller hett de Ort im lokaale dorische Tielekt /Witulos/ ghaisse. Im Mittelalter werd de Hafe "Porto Vitolo" gnennt. Au hütt no haisst de Ort im lokale Tielekt Vítulo (Βίτουλο).

Vitulo litt amene strategisch wichtige Punkt a de Liméni-Bucht am Messenische Golf. Die Bucht büütet vo Natuur uf guete Schutz för Schiff aa. De Ort litt a de Chüstestroos, wo di nördlichi und südlichi Mani verbindet und isch de Endpunkt vo de Passtross öber de Taygeton zo de Lakonische Bucht. S alti Stedtli litt am Hang oberhalb vo de Bucht, öberem Hafe Karavostási (Καραβοστάσι "Schiffplatz"). Südlich devoo, enet en Bach Milolángada am Strand litt s Feriedorf Néo Ítilo, grad underhalb vo de törggische Festig Tschelefá (Kelefá).

Underhalb vom Stedtli, halbwegs zom Hafe, litt s Chloster Dekoúlou usem Joor 1765, wo iidrucksvoll uusgmoolet isch. Drunder isch e Bild, wo e höbschi vorstelig vom Jüngste Gricht und de Verdammte gitt.

De Ort isch scho prähistorisch bisidlet gsii, allerdings stamed nume wenigi Chliifund us dere Zitt. Zerstmool gnennt werd Oitylos bim Homer: noch de Agoobe im Schiffkatalog het Oitylos zom Riich vom sagehafte König Menelaos vo Sparta gghört. Oitylos isch e unfraiji Perioikestadt vo de Spartaner gsii. Noch de Niderlaag vom spartanische König Nabis im Joor 195 v. Chr. isch Oitylos uf Bifeel vo de Römer frai wore und under de Schutz vom Achäische Bund gstellt wore. De Chaiser Augustus het Oitylos zom Bund vo de Eleutherolakone ggornnet. 

Im Mittelalter isch Vitulo e wichtige Hafe blibe, wo lokaali Güeter und Sklave ghandlet wore sind. Genöber vom Stedtli, uf de andere Sitte vo de Schlucht Milolángada ("Mölischlucht"), isch 1670 vo de Törgge d Festig Tschelefá baut wore.

Ane 1671 isch d Sippe vo de Iatraioi i d Toskana uusgwanderet und um 1676 hend Genuese d Biwooner vo Vitolo s Agibott gmacht, e noiji Haimet z gee, well d Mani dozmol starch umchämpft gsii isch. Rund 1000 Lütt us Vitolo und de Umgebig hend denn under de Füerig vom Iohan Stefanopoulos d Mani verloo und hend vo de Genuese de Ort Paomia uf Korsika öberchoo, wo dozmol zo Genua ghört het. Rund 100 Joor spöter hend si d Erlaubnis öbercho de Ort Cargèse z gründe, wo hüt no de Maniotisch Tielekt gredt werd.

De Jules Verne bischribt i sim Buech "L'Archipel en Feu" de Ort Vitylo .


</doc>
<doc id="52868" url="https://als.wikipedia.org/wiki?curid=52868" title="Paul von Hindenburg">
Paul von Hindenburg

De Paul Ludwig Hans Anton von Beneckendorff und von Hindenburg (* 2. Oktober 1847 z Posen; † 2. August 1934 uf Gut Neudeck, Ostpreusse) isch en dütsche Generalfeldmarschall und Politiker ksi. Im Erste Wältchrieg hät die Obersti Heeresleitig gfüert und vo 1916 bis 1918 quasi diktatorisch z Dütschland regiert. De Hindenburg isch 1925 zum zweite Richspräsident vo de Weimarer Republik gwählt worde. 1932 isch er widergwählt worde. Am 30. Jänner 1933 hät er de Adolf Hitler zum Richskanzler ernannt und d Zit vom Nationalsozialismus igleitet.





</doc>
<doc id="52869" url="https://als.wikipedia.org/wiki?curid=52869" title="Maniotisch">
Maniotisch

Maniotisch (Μανιάτικα "Maniátika") isch e griechische Tielekt, wo uf de Halbinsle Mani gredt werd. Er underschaidet sich starch vom Peloponnesische. Da hett scho de französischi Historiograph Georges Guillet de Saint-George im Joor 1675 bimerkt: "»Le Grec vulgaire des Magnottes est beaucoup plus corrompu quʼailleurs.«" (S Volks-Griechisch vo de Maniote isch vill verdorbener as anderi.). 

Natüürli gits au Underschiid innerhalb vom Maniotische. Dezue chunnt no de Tielekt vo Cargèse (τὸ Καργέσι /Kargési/), e Dorf uf de französische Insle Korsika, wo vo Maniote - di maiste us Vítulo - gründet woren isch.

Zäme mitem Altathenische und em Tsakonische bildets e Tielektgruppe, wo sich vo allne anderne noigriechische Tielekt dütli underschaidet. Die drai Tielekt hend gmainsam, as s alti /y/ (υ), wo i de anderne Tielekt immer zomene /i/ woren isch, mengisch as /u/, selte as /iu/ realisiert werd (man. ξούλο /ksúlo/, ξύλο /ksílo/ "Holz" ; man. σούκο /súko/, ngr. σύκο /síko/ "Fiige"; man. χιούνου /chiúnu/, ngr. χύνω /chíno/ "güüsse"). Im Gegesatz vom Tsakonische, isch da /u/ kan dorische Archaismus, sondern en Entpalatalisierig vom /ü/.

D Palatalisierig im Maniotische isch starch usprägt. Vor helle Vokääl wered Velar und zom Tail Dental palatalisiert:
/k/ (κ) > /tš/č/; /nk/ (γκ) > /dž/ğ/; /g/j/ (γ) > /ž/; /ch/ (χ) > /š/; /sk/, /sch/ (σκ, σχ) > /śš/ (wo us zwee verschidnige sch-Luut bistoot!). (man. tšeratší, ngr. kiriakí "Sunntig"; man. žida, ngr. jída "Gaiss"; man. šóni, ngr. chióni "Schnee"; man. žáolo, ngr. diávolos "Tüüfel"; man. klišá, ngr. ekklisiá "Chile"). Au /l/ (λ) und /n/ (ν) wered palatalisiert.

Witteri Luutgesetz sind (Uuswaal):

D Zaale luutet: 1: mía, éna; 2: δío (selte au žío); 3: trí, tría; 4: téssare; 5: péde; 6: éksa; 7: ftá; 8: chtú; 9: ená.

S Maniotische chennt drai Gschlechter (Feminin, Maskulin und Neutrum) und Singular und Plural. S het drai Kasus (Nominativ, Akkusativ, Genitiv), de Vokativ wo im Noigriechische no bruucht werd, feelt im Maniotische. D Zaalwörter 1, 3 und 4 wered noch em Gschlecht flektiert. Bim Verb werd s Futur mit νά /ná/ bildet statt ngr. θά /θá/.

Uf de Mani sind ono e paar alti Ortsnäme erhalte und zwoor i de dorische Form: Die beede Ortschafte Βίτουλο /Vítulo/ und Σκαρδαμούλα /Skardmúla/ nennt de Homer, wo Ionisch gschribe hett, i de Ilias: Οἴτυλος /Oítylos/ und Καρδαμύλη /Kardamýlē/. Die hüttige amtliche Forme sind vom Homer entleent und luutet offiziell /Ítilo/ und /Kardamíli/.

De Tielekt vo Cargèse het sich zom Tail mit anderne griechische Tielekt vermischt, well nöd ali Uuswanderer Maniote gsii sind. D Grieche vo Cargèse sind trilingual. I de Famili und underenand redets Maniotisch, sös aber Korsisch, wa en italienische Tielekt isch. Schriibe aber tüends Französisch, wa au d Schuelsprooch isch.

S Französische het fast kann Iifluss uf s Maniotische, degege wered immer mee korsischi Wörter uufgnoo, wie /speráro/ "i hoff".

S Maniotisch cha is 16.Jh. zruggverfolgt were: e Brief vo de Maniote en Poopst Gregor XIII. usem Joor 1582 zaigt dütlichi Spuure vom Tielekt, da gelt au för de Brief, wo d Maniote ane 1618 em Duc de Nevers gschickt hend. Usem 19. und 20. Joorhundert sind maniotische Myrologie und Lieder öberliferet. De Stefano Stefanopoli, Pfarrer vo Cargèse, het 1860 e Parable i sim Tielekt gschribe.

D Forschig het sich nu wenig mit em Maniotische abgee, und maist nume wenig Biispil uufgfüert. De Tielekt vo Cargese uf Korsika isch recht guet vom Gerard Blanken erforscht wore.




</doc>
<doc id="52870" url="https://als.wikipedia.org/wiki?curid=52870" title="Mahnmal">
Mahnmal

Es Mahnmal isch e Spezialform vomene Denkmal, wo dur sini öffentlichi Präsenz mahnend a es historischs Ereignis erinnere sött. D Mahnmal sölled i dem wo si aalueged, Betroffeheit uslöse und d Erinnerig öber d Generatione use tradiere. Komplexi Aalage vo däre Art, wie zum Byspil d Öberräst vo de Konzentrationslager us de Zyt vom Nationalsozialismus, wärded ehner als Gedänkstätte bezeichnet.

Mahnmal chönd künstlerisch gstaltet si (z. B. s Holocaust-Mahnmal z Berlin) oder aber au Sache si, wo erst naher zumene Mahnmal worde sind (z. B. d Kaiser-Wilhelm-Gedächtniskirche z Berlin).



</doc>
<doc id="52871" url="https://als.wikipedia.org/wiki?curid=52871" title="Neuromanik">
Neuromanik

Neuromanik oder Neoromanik isch d Bezeichnig für e Kunststil im 19. und am Aafang vom 20. Jh., wo sich als Gägebewegig zum Naturalismus und de Moderne verstande hät und ad Inhalt vo de Romanik aaknüpft hät. D Stilgschicht wird bim Historismus igordnet.



</doc>
<doc id="52872" url="https://als.wikipedia.org/wiki?curid=52872" title="Kirche (Bauwerk)">
Kirche (Bauwerk)

Unter ere Chile wird es Bauwerk verstande, wo dur e christlichi Glaubensgmeinschaft für Gebät, Adacht und Gottesdienst bruucht wird. S Wort chunt vom griechische "kyriake" „em Herr khörig“, drum sind Chile "Gotteshüser". I anderne Religione haissed entsprächendi Gebäüde Synagoge, Moschee oder Tämpel. Si wärded, wie Chile und Kapälle, zämegfasst under em Begriff Sakralbaute.

I dr christliche Tradizion gits Klosterchile, Stiftschile, Kathedrale, Dom, Münster, Basilike und Kapälle.

Scho im Urchrischtetum sind Chilche entschtande. Langi Zyt über sind sii z Nordeuropa no uus Holz baut worde (lueg au Stabchilche), vor me am Ändi vom Früehmittelalter konsequenter zur Schteibauwiis choo isch (Boukunscht vo de Karolinger).

E Bluescht vom Chilchebau isch denn s Hochmittelalter mit der Romanik und s Spätmittelalter mit de meischterhafte gotische Kathedrale gsii, e wyteri d Zyt vom Barock, denn die us em Historismus und zletscht die vo der modärne Chilchenarchitektur.




</doc>
<doc id="52874" url="https://als.wikipedia.org/wiki?curid=52874" title="Karl Klingler">
Karl Klingler

Dr Karl Klingler (* 7. Dezember 1879 z Strôßburg, † 18. Merz 1971 z Nymphaburg – heit a Stadtdoil vo Mincha) ischt a deitscher Geiger, Bratschischt, Kombonischt, Autor vo Sachlitradur ond zeitweis au Hochschuellehrer gwäa.

Dr Karl Klingler ischt am 7. Dezember 1879 z Strôßburg em Elsass uff d Welt komma, wo dômôls zom Deitscha Reich gheert hôt. Scho em Kendesaldr hôt-em sei Vadder, a Bratschischt am Strôßburger Theater, s Geiga- ond Bratschaschbiila beibrôcht. Des älles hôt’r saumäßich schnell glernt, so dass der Bua scho em Aldr vo fenf Jôhr als Wonderkend ufftredda ischt. Wia-nr 17 Jôhr alt gwäa ischt, hôt’s dean Jengleng nôch Berlin vorschlaga, wo-nr am Konservadorium beim Joseph Joachim Musik – Fach Geigeschbiil – studiirt hôt. Nôchdem’r des Instrument guat beherrscht hôt, hôt’r noh s Fach Kombosizioo druffgsaddlet, zerscht beim Max Bruch ond hendrher noh beim Robert Kahn.

Em Jôhr 1901 – dô ischt’r grad amôl zwoiazwanzga gwäa! – isch dr Klingler Erschtr Konzertmoischtr bei de Berliner Philharmoniker wôrra. Wia anno 1906 s weltberihmde Joachim-Streichquardedd (grendet ond benannt nôch-em Klingler seim erschda Hochschuellehrer) an nuia Bratschischda braucht hôt, hôt dr Klingler dui Stell eignomma. 1910 schliaßlich isch seller Môô zom Keniglich Preisischa Professor am Berliner Konservadorium ernannt wôrra. Deet hôt’r s Fach Geigeschbiila glehrt. Wia abr d Nazionalsozialischda an d Macht komma send, hend se kurzerhand em Klingler d Professur entzoga, weil der et uff deane ihrer Linie gwäa ischt.

Nôchdem sich s Joachim-Quardedd uffgleest hôt, hôt dr Klingler a oiges Streichquardedd grendet ond dô drmit dui graußa Tradizioo vom Joachim-Quardedd weitergfihrt. Weil abr en sellem Quardedd au a bridischer ond a russischer Musiker mitgschbiilt hend – also Birger vo Naziona, wo sich vo 1914 bis 1918 bekämpft hend –, isch des Quardedd em Erschda Weltkriag uffgleest wôrra. Dr Klingler hôt als Soldad en Kriag ziha miaßa. 1917 hôt’r d Margarethe von Gwinner gheiradet. Em Lauf dr Zeit hend viir Kendr s Licht dr Welt erblickt.

Em Lauf vo de Jôhr 1946 bis 1948 hôt dr Klingler sei ganza Kraft druff vorwendet, wiider a Streichquardett ens Leaba zo rufa, was-em schliaßlich au glonga ischt. D Mitschbiiler send seine ehemalige Schialer Agnes Ritter, Friedrich Hausmann ond Otto Garvens gwäa. 1949 isch d Familie Klingler nôch Mincha omzoga. Deet hôt’r hauptsächlich schriftstellerisch gschafft, indem’r Schrifda ibr musikalische Thema vorfasst hôt. S ischt abr kaum amôl an Dag vorganga, ohne dass em Haus Klingler et musiziirt wôrra ischt, sei’s mit seira Frau, mit de Kender, mit Freind ond Bekannde.

Am 18. Merz 1971 hôt dr Klingler z Nymphaburg seine Auga fir emmer gschlossa. Fascht 92 Jôhr alt isch’r wôrra.






</doc>
<doc id="52879" url="https://als.wikipedia.org/wiki?curid=52879" title="Le Pâquier">
Le Pâquier

Le Pâquier isch de Name vo mehrere Ortschafte:
Lueg au:


</doc>
<doc id="52880" url="https://als.wikipedia.org/wiki?curid=52880" title="Wendelinus Wurth">
Wendelinus Wurth

Dr Wendelinus Wurth (* 27. September 1953 z Renche) isch e dytsche Dialäktdichter un Schriftsteller. 

Em Wurth sy Mueter isch vu Urloffe gsii, sy Vater vu Zusehofe. Är isch z Zienken im Markgreflerland, z Diersche im Hanauerland un z Urloffen ufgwachse. Mit 17 Johr isch er as Uusduschschueler uf Virginia (USA) gange, dert het er zerscht e High School-Abschluss gmacht un derno z Offeburg s Abitur.

No dr Schuel het er Änglisch, Dytsch, Sport un Volkskund an dr Universitet Fryburg un in dr USA z Iowa City un z Detroit studiert. Är schafft as Lehrer an dr Chaufmännische Schuel z Huuse un as freie Mitarbaiter bi dr Badische Zytig un em Offeburger Dagblatt. Drzue ibersetzt er us em un ins Änglisch un au us em Rumänisch un Japanisch.

Är verdritt d Mainig, ass d Paralelle vum Alemannisch zum Änglisch e starki Hilf im Änglischunterricht chennte syy, aber d Vorurdail, wu d Lehrer gege dr Dialäkt hebe, dieje ne dr Wääg verspeere. Är sälber nutzt s Alemannisch in sym Änglisch-Unterricht.

Dr Wendelinus Wurth isch ghyrote un läbt mit syre Frau Karin un dr gmainsame Chinder, em Suhn Lionel un dr Dochter Caroline, z Guede.

Dr Wurth schrybt Gedicht un Proasa uf Hochdytsch un in sym nideralemannische Diläkt us dr Gegnug vu Urloffe. Bekannt wore isch er unter anderem fir syni alemanische Haiku.

Wun er si um 1980 uf sy Anglischtik-Exame vorberaitet het, het er mit ere alemannische Ibersetzig vum Roman "„The Adventures of Huckleberry Finn“" vum Mark Twain aagfange, eme Schlisselwärch vu dr amerikanische Literatur. Uf eme Fescht het er dodrus syne Kommilitone vorgläse un däne het s gfalle, wäge däm het er derno wytergmacht mit dr Ibersetzig. Insgsamt het er rund sibe Johr an dr Ibersetzig gschafft. Di verschidene Sidstaate-Dialäkt („Pike County-Dialäkt“), wu dr Mark Twain im Buech bruucht het het dr Wurth noobildet, indäm er die Textstelle in Dialäkt vu verschidene andere alemannische Dialäktautore ibersetzt het un die Passasche derno au vu sällene Autore het iberbriefe loo: vu dr Karin Ernst (Hugschwiir), em Rolf Feger (Bollebach), dr Lioba Nägele (Chilchhofe), em Markus Manfred Jung (Stette) un em Fabian Samuel (Züri). Derzue het er fir d Sproch vu dr Schwarze Sprochforme vu Uusländer un Uussidler gnuu. 

Anne 1995 hän dr Wendelinus Wurth (as Verleger), dr Markus Manfred Jung (as Lektor) un dr Franz Handschuh (as Grafiker) dr Drey-Verlag z Guede grindet. Fir syy Programm het dr Drey-Verlag am 18. Jänner 2007 z Charlsrueh dr "Landespreis für literarisch ambitionierte Kleinverlage" iberchuu, wu mit 12.500 € dotiert isch.

Syter anne 2000 isch dr Wurth ain vu dr Autore vu dr alemannische Kolumne "Lueginsland" in dr Badische Zytig, im Wächsel mit dem Markus Manfred Jung, em Harald Noth un em Martin Schley. Syt 2007 schrybt d Ulrike Derndinger as fimfti Autori mit. Unter em Pseudonym 'Willi Trautmann' schrybt er e Kolumne im Offeburger Dagblatt. Im gmainsame amtlige Blettli vu dr dr Gmaine Huuse, Hornberg un Guede erschynt regelmäßig e Haiku vum Wurth.

Dr Wurth isch Mitgliid im Literatur Forum Südwest Freiburg, im Verband deutscher Schriftsteller (VS) un im IDI (Internationales Dialektinstitut, Wien).









</doc>
<doc id="52884" url="https://als.wikipedia.org/wiki?curid=52884" title="Lothar Eiermann">
Lothar Eiermann

Dè Lothar Eiermaa (* 2. März 1945 z Stüèlingè) isch en dütschè Koch.

Dè Eiermaa Lothar isch als Soon vo Gmischtwarèhändler in èrè Grossfamilliè am Süèdoschtrand vom Schwarzwald, uumittelbar a dè Schwizer Gränz, gross worrè.
Im Johr 1959 hèt dè Eiermaa è Leer als Koch z Höchèschwand aagfangè (Schwarzwald), wo er im Aaschluss 1962/1963 au als Commis de Cuisine gschafft hèt, bevor er i diè benõchbòrti Schwiz gangè isch. Bis 1964 hèt er d Bositionè vom Commis, denn vom Demichef de Cuisine im Hotel Baur au Lac z Zürich usgfüllt. Er hèt als Saucier un Souschef im Reschtaurant La Grappe d’Or z Lausanne gschafft, bevor er 1967/1968 Chef de Cuisine im Hotel Victoria z Glion worrè isch. Dè Eiermaa isch denn au is Ländle zrügg gangè, 1968–1970 isch er Chef Rôtisseur un Gardemanger im Hotel-Restaurant Erbprinz z Ettlingè gsi un hèt d Brüèfig zum Chuchimeischter abglait.

Vo 1970 bis 1972 hèt er è Studium vo dè Betrièswûrtschaftsleeri a dè Fritz-Gabler-Schuèl absolvyrt (Höcheri Hotelfachschuèl) z Heidelbärg un hèt denn als Management Trainee z Schottland un Ängland gschaffèt. Sit 1973 isch dè Eiermaa Dirèktor un Chuchimeischter vom Gourmet-Restaurant im "Wald- & Schlosshotèl Fridrichsruè", wo als "Füüf-Sterne Superior Hotèl" ygschtuft gsi isch, im baddè-württèbärgischè Fridrichsruè gsi. 1974 isch s Gourmetrestaurant mit eme Michelinstern uszeichnet worde, vo 1979–1983 sogär mit zwei Sterne. Èndi vom Johr 2008 hèt er dört uffghört mit Schaffè. Sin Nõchfolger als Chuchichef im Restaurant vo dè „Fridrichsruè“ isch dè Boris Benecke worrè.

Dè Eiermaa hèt wesèntlich zu dè Erneuerig vo dè Spitzègaschtronomy z Dütschland bydrait. Si Wûrkè als renommyrtè Chuchichef un Altmeischter i sim Metier isch maßgeblich vo dè Haute Cuisine beyflusst worrè. Dõdrübber usè hèt er è nõchhaltigi un ganzheitlichi Haltig gegèübber m Kochberuèf gha, bi dèm sin dè Reschpèkt vor Dyr un Pflanzè als ethischi Voruussetzig im Vordergrund gschtandè.
Zuèdèm hèt er großè Wärt uff dè Eigègschmack vo dè Brodukt glait, bevorzugt bim Brõtè vo Fleischspeisè durch extreem nidrigi Temperadurè, durch tranchiyrè vo dè Stügg èrscht vor èm Servyrè. Zimli wichtig isch s Kochè/Brõtè vo dè Fleischschtugg im Ganzè. So isch diè Spezialidät vom Huus è ganzi Barbary-Entè gsi, wo in meererè Gäng servyrt worrè isch.





</doc>
<doc id="52886" url="https://als.wikipedia.org/wiki?curid=52886" title="Roger Siffer">
Roger Siffer

Dr Roger Siffer (* 2. September 1948 z'Willer) ìsch a elsassischer Kabarettischt, Liadermàcher, Sanger un dr Leiter vum „Théâtre de la Choucrouterie“ z'Stroßburg.

Dr Roger Siffer hàt Philosophie z'Stroßburg gstudiart. Dia Studium hàt'r schnall verloh fer Müsik z'spìela.

Ànna 1968, mìt dr Unterstìtzung vum Germain Muller, hàt'r s erschta Mol vor'ma Publikum gsunga, àm Sürkrüttfascht vu Colmer.

Noh hàt dr Roger Siffer zwei Johr làng ìm „Barabli“, em Kabarett vum Germain Muller, mìtgmàcht.

Si Stil hàt mìt dr Zitt gschàngschiart: àm Ààfàng hàt'r hàuiptsachlig elsassischa Kìnderreimla un Volksliader gsàmmelt un gsunga; ar ìsch dernoh fracher worra un hàt sìch mehr ìn satirisch Humor speziàliziart. Dr Roger Siffer hàt uf sehr verschìedena Àrt d elsassischa Liader gsunga: vu Trìnkliader, wia si erschter großer Erfolg „Mademoiselle Anne-Marie“, bis uf moderna Müsik, wia sina perseenliga (un ungweehnliga) Version vum àlta tràditionnella Liad „D'r Hans em Schnokeloch“.

Ar hàt uf em Television-Sander „France 3 Alsace“ un àn „Radio France Alsace“ àls Animateur gschàfft. Zitter 1986 màcht'r jeder Summer mìt sinera Truppa a „Tournée d'été“ dur s Elsàss. Ìm Ditschlànd un ìn dr Schwitz ìsch'r aui bekànnt, ar hàt därt scho àn Television-Film mìtgmàcht.
Ar hàt üs'ra àlta Sürkrüttfàwrìk z'Stroßburg a Spektàkelsààl un a Restaurant gmàcht. As heißt „La Choucrouterie“ "(d „Sürkrüttfàwrìk“ uf Elsassisch, oder „La Chouc“ àls Àbkìrzung uf Frànzeesch)" un hàt àm 2. Hornung 1984 ufgmàcht. Zitter a pààr Johr wara ìn dr „Choucrouterie“ gliichzittig zwei Spektàkel zeigt: eins mìt elsassischem Text un eins numma uf Frànzeesch fer s Publikum wo kè Elsassisch versteht.

Dr Roger Siffer unterstìtzt s elsassischa Kabarett un wott's àls Waltkültürerbgüet vu dr UNESCO màcha ànerkenna, wial's einzigàrtig ìsch. Dàs elsassischa Kabarett kààt ma dur zwei Bsunderheita bezeichna: d Zweisprochigkeit Elsassisch-Frànzeesch un dr rhiinisch Humor, a Àrt Humor ìn dr Gegend, wo garn d Gsellschàft un d Politiker üslàcht.




</doc>
<doc id="52887" url="https://als.wikipedia.org/wiki?curid=52887" title="Limpach">
Limpach

Limpach chan folgendes bedüte:


</doc>
<doc id="52888" url="https://als.wikipedia.org/wiki?curid=52888" title="Buchegg">
Buchegg

Buchegg isch de Name vo däne Ortschafte:

Buchegg isch de Name vo däne Persone:

Buchegg isch en Namesteil vo däne geografische Objekt:
Lueg au:


</doc>
<doc id="52889" url="https://als.wikipedia.org/wiki?curid=52889" title="Tonumfang">
Tonumfang

Mit Dònumfang, Skala odder Ambitus bezeichnèt mò d Spannwitti zwûschè m högschstè un èm düèfschtè Dòn von èm Inschtrumänt odder enèrè Stimm. Sell bezièt sich:

D Wikipedia bruucht in einigè Artikel diè üblichi graphischi Darschtellig vom Dònumfang, bi wellèrè dè normalerwys vowendete düèfschte un högschte Dòn mit großè Notèchöpf, diè seltener vowendetè denebbè in chlynerè Zeichè dargschtellt wörred. Für d Abbildig links bedütet sell, dass dè Umfang vom Fagott vom Kontra-B normalerwys bis zum e’’ langèd, mò abaer grundsätzlich, wenn mò d Technig behèrrscht, vom Kontra-A bis zum as’’ uèschpillè cha.
Bi Sitèinschtrumänt wörred links znägscht diè leerè Sitè i dè üeblichè Stimmig aagää. Diè unterscht Sitè (dõ s chlyne g) isch au dè düèfschtmögliche Dòn vom Inschtrumönt, nebbè m högschtè Dòn i dè normalè Griffwys (dõ: h’’’’) beschrybt dè eggige Notèchopf ganz rächts ußerdèmm dè högschtè Flageolettdòn (d’’’’’).

Generell isch allerdings z beachtè, dass selli Aagaabè nu Richtwärt sin, unter bsunderè Umschtänd (Skordatur, Zuèsatzklappè, ußergwöhnlichi Techniggè) chönned au größeri Umfäng erreicht wörrè.

Bi transponyrendè Inschtrumänt isch i dè Wikipedia, sowit nit anderscht vomèrkt, immer dè notyrte Dònumfang aagää. Byschpillswys startet dè Dònumfang von èrè Klarinettè üblicherwys mit (notyrtem) e, wo uff enèrè B-Klarinettè gschpillt denn wiè nè d döönnt, entschprèchend dè Transponyrig vom Inschtrumänt. 


</doc>
<doc id="52891" url="https://als.wikipedia.org/wiki?curid=52891" title="Klarinette">
Klarinette

D Klarinettè isch è transponyrends Inschtrumänt uss dè Familliè vo dè Holzblõsinschtrumänt. Si hèt è vorwigend zûlindrischi Boorig. Irè Mundschtugg isch wiè bim Saxophon mit èm eifachè Roorblatt uusgschtattet. Dè Nammè vom Inschtrumänt („chlynes Clarino“) wörd dõdruff zrugggfüürt, dass si im hochè Regischter äänlich dôônt wiè diè hòchi Clarin-Drumbeetè, derrè iri Fungtion si im 18. Johrhundert deilwys übbernõ hèt.

Dè Korpus vo dè Klarinettè bschtòt üblicherwys uss Grenadillholz, mengmòl au uss Buchsbaum-, Ebèholz odder Kunschtoff, seltè uss Metall. D Klappèmechanig isch i dè Regèl uss vosilbertem Neusilber, seltè uss Messing, Silber odder Gold. D Gsamtlängi vo dè B-Klarinettè bedrait uugfäär 66 cm (71 cm bi dè A-Klarinettè), d Innèboorig ist öppè 13 mm wit un vollschtändig zûlindrisch (exklusyv Drichter).

Um eifacher hèrgschtellt, dransportyrt un gwartet wörrè z chönnè, bschtòt d Klarinettè uss füüf drènntè Deil, wo mit korkbelaitè Zapfè inènand gschteggt wörred:

Dè Drichter wörd au "Bècher", "Stürzè", "Schallschtugg" odder "Schallbècher" benamst. Er isch für dè Klang vo dè düèfschtè Döön uusschlaggèbend.

Am Obber- un Unterschtugg befinded sich d Dònlöcher un d Klappè. Im Gegèsatz zum zûlindrischè Obberschtugg isch s Unterschtugg in sinerè unterè Hälfti lycht konisch gformt, also èngmensuryrt. An sim oberè Ènd isch ußerdèmm è chlynè Griff aabrocht, mit dèmm s Inschtrumänt uff dè rächte Dumè gschtützt wörd un asè bim Spillè ghaaltè wörd.

S schnabelförmigi Mundschtugg wörd uss ghärtetem Kautschuk, früèner au uss Holz hèrgschtellt. Moderni Mundschtugg sin uss Kunschttoff wiè Ebonit odder Acryl, au uss Glas, Metall odder Plaschtik gmacht. Dè eigentliche Dònerzüüger isch s öppè 12,5 mm breite eifache Roorblatt (kurz „Blatt“ odder „Blättle“ benamst, luèg au Zungè), wo am Mundschtugg (au Schnabel benamst) befeschtigt wörd. Es isch fascht immer uss Roorholz (Pfaalroor, "Arundo donax"), well Kunschtoff-Blätter bishèr nu seltè zuè nèm befridigendè Klang füüred. Zu dè Befeschtigung wörred je nõch gwünschtem Klang un nõch Gwonnèt vom Klarinettischtè Metallhalter ygsetzt, Kunschtoffhalter (beidi Blattschruubè odder Ligaturè benamst) vowendèt odder im "Dütschè Sischteem" au ca. 50 cm langi "Blattschnür", mit dennè Mundschtugg un Roorblatt umwicklèt wörred.

Zum Stimmè vom Inschtrumänt vowendet Klarinettischtè einersits Birrè mit unterschidlichè Längè, anderersits cha au d Birrè einigi Millimeter uss èm Obberschtugg zogè wörrè, um düèfer z intonyrè. D Bonner Klarinettischtè Henry Paulus un Matthias Schuler hèn 2008 è stufèlos stimmbari Klarinettèbirrè entwicklèt, wo nimmi usèzogè wörrè muè. Stattdessè lòt si sich übber èn grifflètè Drèèring yschtellè, äänlich wiè bi nèm Zoomobjektiv (deswegè nennèd si iri Erfindig "Z-Birrè"). Übblicherwys wörd d B-Klarinettè znägscht uff èm notyrtè h gschtimmt (klingend a), gegèbenèfalls wörred h un h voglichè. Au d Übberbrüèfig vo dè Unterquintè e odder dè e-Moll-Dreiklang sin witeri Indiziè für d Subberkeit vo dè Intonation. In extremè Fäll cha ußer m Birrèuuszùg no s Obberschtugg uss èm Unterschtugg zogè wörrè (Korrektur i dè Mitti), falls d Stimmig vill z hoch isch. Im Gegèsatz zu dè Sinfonyorcheschter odder Kammermusigensembles stimmed Blõsorcheschter (dè Blèchblõser wegè) oft uff èm klingendè b y. I dèm Fall spilled d Klarinettischtè denn notyrt c.

Durch dè Luftschtròm, wo vom Musiger i s Inschtrumänt blõsè wörd, fangt s Blättle, wo am Mundschtugg befeschtigt isch, aa mit vibryrè. Dõdurrè entschtòt è Schwingig i dè Luftsüülè. D Klarinettè vohaaltet sich dõby wiè nè eisitig zuènès zûlindrischs Roor (am Mundschtugg zuè, am Drichter offè). Des heißt, nu ei Virtel vo dè Wellülängi lyt im Roor. Dõhèr döönt d Klarinettè bi glycher Roorlängi è Oktavè dü!fer als d Flötè, welli è beidsitig offnes Roor hèt, bi dèm sich diè halbi Wellè im Roor lyt.

D Wellèlängi un dõmit au d Frequènz vo sellèrè Schwingung hängt vo dè Längi vom Korpus ab, wo durch Öffnè un Schlièßè vo dè Dònlöcher un Klappè voänderèt wörd. S Übberblõsè wörd durch è Übberblõsklappè (Duodezklappè) ermöglicht. Drübber usè kontrollyrt dè Spiller mit dè Unterlippè un èm Luftschtròm au d Vibration vom Blättle, wodurrè er sowoll dè Klang als au d Intonation beyflusst.

Well d Klarinettè è eisitig zuènès, zûlindrisches Roor isch, wyst s Spektrum vo dü Klarinettè im Chalumeau-Regischter (s. u.) übberwigend Obberdöön von èrè graadzaaligè Ordnig (= Deildöön uugradè Ordnig) uff. Dõdruus resultyrt iren ehnder dunklè Klang i dè Düèfi, voglychbar mit gedacktè Pfyfèorgelregischter.

Uus èm glychè Grund übberblõst d Klarinettè i dè Duodezimè (also vo 1/4 Wellèlängi uff 3/4 Wellèlängi) un nit i d Oktavè wiè d Flötè odder au s Saxophon, bi dèm wegè m konischè Roor anderi Vohältnis hèrrschèd. Dõdurrè hèt d Klarinettè èn großè Dònumfang (è ganzi Oktavè mee als byschpillswys è Saxophon, Oboè odder Bloggflötè). S dritte Regischter übberblõst zwei Oktavè un ei Tèrz (also uff 5/4 vo dè Wellèlängi). Diè gsamti Skala vo dè Klarinettè bedrait fascht vir Oktavè.

D Obberdònreiè vo dè einzelnè Regischter charakterisyrt au iren Nammè. Asè heißt s düèfe, dumpfe Regischter Chalumeau-Regischter, well s èm Klang vom Chalumeau glycht, des noch nit in è höchers Regischter übberblõsè hèt könnè. Biswylè wörd s Regischter au Schalmei-Regischter benamst (Schalmei un Chalumeau hèn diè glychè etûmologischè Wurzlè), wa abaer irrefüürend isch, well dè Klang vo dè Schalmei bekanntlich lut un offè isch. S Mittel-Regischter heißt Clarinregischter un erinnerèt a dè Klang vo Blèchblõsinschtrumänt, wo in èrè hochè Laag gschpillt wörred, also im Clarin blõsè wörred. S hoche Regischter drait dè Nammè Flageolett-Regischter, wa uff dè Charakter von èrè Flageolett-Flötè hywyst.

D Artikulation erfolgt bi dè Klarinettè meischtens durch èn Zungèschlag (au als Zungèschtòß bezeichnèt), cha abber für bsunders weich ysetzendi Döön au durch dè kontrollyrt unterbrochene Luftschtròm allei erfolgè. Bi nèrè Klarinettè isch dè Zungèschtòß abber nièmòls so hart un prägnant wiè bi nèrè Drumbeetè, well de Dòn nit dirèkt vo dè Lippè, sondern vom Blättle broduzyrt wörd.

Die!zwei vorhèrrschendè Griffsischteem sind s dütsche Griffsischteem, wa vor allem z Dütschland, Öschterrych un Oschteuropa vowendèt wörd, un s hüt international wit vobreitete französische Sischteem (Böhm-Sischteem) uff dè anderè Sitè.

S dütsche Griffsischteem leitet sich vo dè historischè Griffwys ab; d Grundgriff vo dè modernè Oehler-Klarinettè glychè im Wesèntlichè no immer dennè vo dè 5-Klappè-Klarinettè, wo zu Zitè vom Mozart gschpillt worrè sin. Si isch lediglich durch Feinheitè voänderèt worrè. Wesèntlichi Neuerung isch d Polschterung gsi, wo vom Iwan Müller ygfüürt worrè isch, dè Gabelmechanismus für s b un s f", sowiè d Vobesserung vo sellèm durch dè Oskar Oehler. S dütsche Griffsischteem isch vor dè Erfindig vom Böhm-Sischteem in allnè Länder vobreitet gsi; als «dütsch» wörd s èrscht bezeichnèt, sit s Böhm-Sischteem Èndi vom 19. Johrhundert z Frankrych zum Standard worrè isch.

S Böhm-Sischteem bruèt uff èm Theobald Böhm sini Entwicklungè für d Querflötè. S isch abaer nit vom Theobald Böhm sèlbscht, sondern vom Hyacinthe Klosé entwicklèt worrè. Dè Unterschyd lyt im wesèntlichè dõdrin, dass d Gabelgriff für b un f uff h un fis volait worrè isch un d Griff vom chlynè Finger konsequènt redundant gschtaltet worrè isch, sodass d Böhm-Klarinettè ooni d Rollvobindigè zwûschè dè Klappè uuschunnt, wo für diè dütsch Klarinettè tûpisch isch.

Nebbè dè Unterschyd i dè Griffwys unterschydè sich diè französischè Klarinettè vo dè dütschè Klarinettè traditionell durch è öppis breiteres Mundschtugg, längeri konischi Abschnitt, stärker unterschnitteni Grifflöcher un è lychteri Bauwys. Dõdurch isch dè Klang bi dè Böhmklarinettè schärfer, flexibler un obberdònrycher. Dè Klang vo dè dütschè Klarinettè wûrkt reiner, sonorer un wärmer. S Klangideal isch abaer nit dirèkt mit èm Griffsischteem vobundè: Diè schu 1850 z Belgiè entwicklèti Albert-Sischteem-Klarinettè isch im wesèntlichè è Klarinettè mit französischem Klangideal un klassischer «dütscher» Griffwys. D Klarinettè, wo i dè oschteuropäischè Volksmusig ygsetzt wörred, hèn übblicherwys è eifachs dütsches Griffsischteem, abber èn sèlbscht im Voglych mit dè französischè Klarinettè zimli hellè Klang. In letschter Zit wörred au Klarinettè mit èm Klangideal vo dè dütschè Klarinettè mit Böhm-Griffsischteem baut un unter m Nammè «Reform-Böhm» lancyrt worrè, un mengi Klarinettischtè bruuched Mundschtugg mit französischem Schnitt uff dè dütschè Klarinetĕtè, wa zuè nèm dunklè, weichè Dòn füürt. Well au d Witti vo dè Baanöffnig, dè Boddè vom Mundschtugg, s Blättle un nit zletscht dè Spiller sèlbscht wesèntlich zum Klangresuldat bydräget, cha nadürlich au uff klassischè französischè Klarinettè èn warmè un uff dütschè Klarinettè èn schärferer Klang erzüügt wörrè. I dè Amateurblõsmusig wörd z Dütschland sit è baar Johr fascht uuschlièßlich s Böhm-Sischteem für d Uusbildung vo Jungmusiger vowendèt, un dõmit zuènemmènd s dütsche Sischteem in Hintergrund drängt.

Nebbè dè gnanntè Sischteem git s no witeri, wiè z. B. s «Pupeschi-Sischteem» odder s «Mazzeo-Sischteem», wo sich abber nit durrèsetzè hèt könnè.

D Familliè vo dè Klarinettè hèt zaalrychi Vodrètter in unterschydlichè Größè, well sich diè zûlindrischi Boorung un s flexible Klappèsischteem bsunders guèt für baulichi Experimènt eignè duèt. Scho dè Richard Strauss hèt (i sinèrè Übberarbeitig vo dè "Inschtrumentationsleeri" vom Berlioz) von èrè Ufffüürig vo dè Mozartschè g-moll-Simphony mit èm reinè Klarinettèorcheschter brichtèt, welles sich uss Inschtrumänt vo dè voschiedenschtè Stimmigè zämmègsetzt hèt. Fascht alli Klarinettè sin transponyrendi Inschtrumänt un müèn dõher dèmentschprèchend notyrt wörrè.

Im modernè Gebruuch sin in èrschter Linniè vir Größè gängig: Diè „normal“ "Klarinettè in B", wo au im Jazz un i dè Volksmusig vowendèt wörd. Si döönt èn Ganzdòn düèfer, wiè si notyrt isch. Im Orcheschter hèt si mèngmòl d A-Klarinettè als Gschpônli, wo è chlyni Tèrz düèfer wiè notyrt klingt. (Im obberè Kaschtè sin beidi Tûpè nebbènand abbildet: d B-Klarinettè mit, d A-Klarinettè ooni Mundschtugg.) Diè abwechselndi Vowendig vo sellè beidè Tûpè isch vor allem technisch begründet, klanglich sin si glych: Passagè i dè B-Dònartè lôn sich uff èm B-Inschtrumänt lychter uusfüürè, d A-Klarinettè isch für Chrütz-Dônartè spilltechnisch besser geignet. Für mengi Komponischtè stòt allerdings graad dè klangliche Unterschyd zwûschè dè beidè Bauwysè im Vordergrund un nit diè lychteri Griffwys. So wörd dört d A-Klarinettè für èn weicherè odder wärmerè Dòn ygsetzt, uff broblematischi Dònartè wörd dõby kei Rüggsicht gnõ.

Für hochi Stimmè mit spezièllè Klangeffèkt isch sit Mitti vom 19. Johrhundert mengmòl d Es-Klarinettè („Sopran-Klarinettè“) vowendet woorè, iren gögsigè Dòn in Blõsmusigè un i dè böhmisch-mährischè Volksmusik, abber au im groß bsetztè Simphonyorcheschter zum Ysatz chò isch. Wegè irem durchdringendè Klang wörd si im Orcheschter normalerwys nu einzeln bsetzt odder isch i villnè Amateur-Orcheschter scho i dè 1980er-Johr ganz eliminyrt worrè. Sell hèt demit z duè, dass d Volksmuig, bsunders d Polkas è bitzelè im Repertoire in Hintergrund drèttè sin un uff dè Orcheschterklang immer mee Wèrt glegt worrè isch, dǒdemit hèt mo diè dominant-gägsigi Es-Klarinettè nimmi bruuchè könnè. Unter dè Musiger kursyrt deshalb s Bonmot "Für è Es-Klarinette bruucht mò èn Waffèschy"
Analog zum normalè Satz vo B- un A-Klarinettè gsèllt sich zu dè chlynè Klarinettè in Es selli in D dèzuè, wiè si dè Richard Strauss in sinèrè Dòndichtig Im Till Eugèschpygel sini luschtige Streichle forderè duèt. Übblicherwys wörd selli Stimm abaer uff dè Es-Klarinettè transponyrt gschpillt. 

Hauptsächlich im Orcheschter un i dè simfonischè Blõsmusig, voeinzelt au im Jazz, isch d Bassklarinettè in B deheim, wo nè Oktaav düèfer als d B-Klarinettè klingt. Iren Dònumfang isch hüüfig übber s düèfe E usè bis maximal zum C hy erwiterèt, dõmit isch iren düèfschtè Dòn klingènd Kontra-B. Im Gegèsatz zu dè Normalklarinettè wörd d Bassklarinettè normalerwys nit in A baut.

Kaum vorhandni hochi Instrumänt sin d "Hoch-G-Klarinettè" (s git au è düèfi G-Klarinettè), s „picksüèße Hölzl“, wo uusschlièßlich i dè Wièner Schrammelmusig gschpillt wörd, un d "C-Klarinettè", wo im 19. Johrhundert no wit vobreitet gsi isch, hüt abber als einzigs nit-transponyrends Famillièmitglyd übblicherwys durch d B-Klarinettè ersetzt wörd, wa dezuè füürt, dass d C-Stimm transponyrt wörrè ,muè, also vom Blatt èn Ganzdòn höcher gschpillt wörrè muè.

S "Bassetthorn in F" isch vor allem vom Wolfgang Amadeus Mozart richtig glièbt un in è baar vo sinèrè Operè (Zauberflötè), Kammermusigwärch un i sim Requiem vowendèt worrè. Au dè Felix Mendelssohn Bartholdy un dè Richard Strauss hèn s i dè (Elektra un dè D Frau ooni Schattè) ygsetzt. Hüt erlèbt s è Renaissance i dè neuerè Quartettliteradur für Klarinettè. Dè Dònumfang vom Bassetthorn isch mit dè sognanntè Bassettklappè nõch unnè bis zum notyrtè C (klingend F) erwiterèt (wiè au d Bassklarinettè un Bassettklarinettè bis zum notyrtè c bzw. C erwiterèt sin). Dõdurch bedrait dè Dònumfang volli vyr Oktavè. I dè Blõsmusig übbernèmmèd d Rollè vo dè Mittellaag zwûschè dè normalè un dè Bassklarinettè die Altklarinettè in Es, welli gwöönlich ooni Bassettklappè baut wörrè, mengmòl abber bis notyrt D (klingend F) volängerèt wörred, um Bassetthornschtimmè widdergää z könnè.

I dè grychischè sowiè i dè türkischè Volksmusig wörred "Düèf-G-Klarinettè" vowendet. Diè Inschtrumänt hèn diè dütsch Griffwys un è graadi Bauform, s git si sowoll uss Holz, als au uss Metall. D Mechanig isch meischtens nõch Albert konschtruyrt, mò findet abaer au diè moderni Form. D Stimmig isch è reini Quartè düèfer wiè notyrt, cha also dè Altlaag zuègordnet wörrè.

Diè hoch "As-Klarinettè" hèt früèner i dè Blõsmusig diè högschti Klarinettèschtimm gschpillt un wörd hüt durch d Es-Klarinettè ersetzt, ebbèso wiè diè hochi "D-Klarinettè", wo byschpillswys im baroggè Klarinettèkonzert vom Johann Melchior Molter odder i dè Wièner Tanzmusig (Johann Strauß) z findè isch. Beidi Bauformè wörred hüt nimmi serièmäßig hèrgschtellt.

D "Bassettklarinettè" (in A, B odder au C) glycht zimli im Bassetthorn, für sebb hèt dè Mozart si Klarinettèkonzèrt KV 622 komponyrt, wo hüt nu no in rekonschtruyrtè Fassigè vorlyt. D Bassettklarinettè isch 1788 vom Wièner Hofinschtrumäntèmacher Lodz erfundè worrè un isch vom Anton Stadler (1753–1812), èm Fründ vom Mozart, vobesserèt worrè. Er hèt zu dè normalè Klarinettè no diè düèfèrè Döön Dis, D, Cis, C un H dezuè baut. Diè düèfschtè Bassagè vom Konzèrt sin nõch èm Mozart sim Abläbbè nõch obbè oktavyrt worrè, um s uff dè vobreitetè A-Klarinettè spillè z chönnè. Einigi Inschtrumtèbauer hèn in letschter Zit moderni Sonderaafertigungè vo sellèrè Bauform hèrgschtellt worrè, so dass neueri Yschpillungè è authentischers Bild vom Wärch vomittlè chönnèd.

Im Blõsorcheschter wörd mèngmòl zu dè Voschtärkig vom düèfè Klarinettèregischter d "Kontra-Bassklarinettè in B" un seltè d "Kontra-Altklarinettè in Es" vowendet. Si wörred auch in einigè Musicals (z. B. A Chorus Line, The Producers) ygsetzt. Vo dè nõ düèfèrè "Subkontra-Altklarinettè in Es", sowiè dè "Subkontra-Bassklarinettè in B" exischtyred wältwit nu wenigi Exemblaar.

Dè kanadische Klarinettèbauer Steven Fox konschtruyrt Klarinettè, wo i dè Bohlen-Pierce-Skala gschtimmt sin. Wegè dè hochè Kompatibilidät vo sellèrè Skala mit Klarinettè chönned selli au in Bezug uff d Klappèmechanig dütlich eifacher uusgfüürt sy.




D Gschichtè vo dè Eifachroorblättinschtrumänt gòt bis i d Antike zrugg. Sit altägyptischer Zit, i dè klassischè Antike sowiè im Mittelaalter isch è großi Fülli vo unterschydlichè Inschtrumèntèformè, hüüfig mit doppeltem Schallroor nõchgwisè. Bi dè Roorblättle vo sellnè Inschtrumänt entschtòt diè schwingendi Zungè durch èn Yschnitt i dè Halm von èm Roor (ideoglottes Roorblättle).

In Regionè mit lebèndiger traditionèller Musigtradition sin entschprèchendi Inschtrumänt z. T. bis i d Neuzit erhaaltè blibbè (z. B. Sipsi).

S Chalumeau isch èrscht sit èm Èndi vom 17. Johrhundert nõchwysbar un somit nu wènig älter als d Klarinettè. Gegèübber früènèrè Eifachroorblattinschtrumänt, wo z. T. au scho als Chalumeau / Schalmei benamst worrè sin, cha bim Chalumeau s Roorblättli vum Mundschtugg glöst wörrè (heteroglotts Roorblättle). S Chalumeau hèt è zilindrischs Röörli. Es hèt kei Übberblõsklappè un wörd nu im Grundregischter bruucht, also in èm Dònumfang von èrè großè Nonè. Übberblõseni Döön chönned zwar erzüügt wörrè, sin abber klanglich unbefridigend un oft nit suuber. Äänlich wiè d Bloggflötè hèt s acht Grifflöcher, mèngmòl ergänzt um ei odder zwei Klappè für d Erwiterig vom Dònumfang. Chromatischi Döön wörred mit Gabelgriff gschpillt.

Um 1700 ummè hèn dütschi Instrumèntèbauer aagfangè, s Chalumeau witer z entwicklè. Diè bedütendschti Errungèschaft uff èm Wög zu dè Klarinettè isch im dütschè Inschtrumentèbauer Johann Christoph Denner glungè. Sini Witerentwicklig vom Chalumeau hèt dõdrin bschtandè, è Inschtrumènt z bauè, wo è Zusatzklappè für s Übberblõsè ghaa hèt. Well sell Inschtrumènt im mittlerè un hochè Regischter èn lutè, klarè Klang gha hèt, wo a nè Baroggdrumbeetè (wegè m „Clarinschpyl“ au als "Clarino" benamst) erinnerèt hèt, isch es vom Mayer im „Museum musicum“ (1732) als "Clarinetto", also "chlyni Drumbeetè" benamst worrè. Well s bi dè èrschtè Klarinettè nit glungè isch, glychzitig s düèfe un s übberblõsene Regischter klanglich un indonatorisch befridigend uuszfüürè, sin diè èrschtè Klarinettè fascht uusschlièßlich in übberblõsenè Regischter gschpillt un für s düèfè Regischter witerhy Chalumeaus baut worrè. Hüt no nennt mò diè düèfscht Laag vo dè Klarinettè s "Chalumeau-Regischter". D Denner-Klarinettè hän nu zwei Klappè gha, doch voschidni anderi Hèrschteller hèn witeri dezuè duè, um zuèsätzlichi Döön spillè z könnè. S klassische Inschtrumènt, wiè dè Mozart s kennt un glièbt hèt, hèt (ooni Bassetterwitterig) schlièßlich acht Grifflöcher und äppè füüf Klappè gha un isch schu in allnè Regischter guèt spillbar gsi.

Dè nägschte wichtige Entwickligsschritt isch d Erfindig vo dè modernè Polschter: Früèni Klarinettèklappè hèn d Dònlöcher mit Filzschybè abdeggt. Selli sin abber nit dicht gnuèg gsi, asè hèt d Zaal vo dè Klappè chly blybè müèsè, un nit alli Döön hèn suuber un schö klingè chönnè. Im Johr 1812 hèt dè "Iwan Müller", èn russischè Klarinettischt, è neuartigs Polschter uss Leder entwicklèt, wo s Loch erschtmòlls luftdicht abdeggt hèt. Er hèt è Klarinettè mit sechs Grifflöcher un drizee Klappè baut, wo in fascht jedèrè Dònart ohni Brobleem gschpillt wörrè hèt chönnè. Im Lauf vom 19. Johrhundert isch sell Sischteem, wo wältwit Aaklang gfundè hèt, no mit witerè Zuèsatzklappè ergänzt worrè.

Hyacinthe Klosé hèt 1839 è völlig neui Aaordnig vo dè Löcher un Klappè entworfè, wo stark vo dè vom Theobald Böhm erschtelltè Berechnigè beyflusst worrè isch, welli sellè uff dè Bau vo dè Querflötè aagwendet hèt. Nõch ym isch sini Erfindung au als "Böhm-Sischteem" benamst worrè. Well selli Griffwys völlig neuartig konzipyrt gsi isch un diè Musiger, wo s Müller-Sischteem gwoont gsi sin, komplètt hèn müèsè umleerè, hèt sich s abber nu langsam durrègsetzt. Mittlerwyl abber isch d Böhmklarinettè, au im dütschè Sprõchruum, s internationali Standardinschtrumänt. "Luèg au:" Griffsischteem.

D Wièner Klarinettè unterscheidet sich vo dè dütschè Schwôschter durch è witeri Boorig, dickeri Wandschtärkè un è anderi Mundschtuggsbaan. Wièner Blätter sin sowoll breiter wiè au stärker als dütschi Blätter un hèn èn anderè Blattchèrn.

D Wièner Klarinettè voleièt – nebbè anderè Wièner Inschtrumänt, wiè z. B. d Wièner Oboè, Wièner Horn, Wièner Schlagwärch – dè österrychischè Orcheschter iri spezièllè Wièner Dònfarb.

Uss dè zaalrychè Wärch für Klarinettè un Klavyr sin vor allem diè beidè Sonatè vom Brahms, d "Fantasyschtüggle" vom Robert Schumann un diè "vyr Stüggle" vom Alban Bärg hervorzhebbè. Witeri Sonatè hèt dè Felix Draeseke, Camille Saint-Saëns, Max Reger, Arnold Bax, Paul Hindemith, Francis Poulenc, Leonard Bernstein un dè Aaron Copland vofasst.

S git au è rychi Literadur vo Klarinettèkonzärt, drunter s bekannti "Klarinettèkonzèrt" vom W.A. Mozart. Au dè Carl Maria vo Webèr, dè Ludwig Spohr, dè Felix Mendelssohn Bartholdy, dè Franz Krommer, dè Johann Melchior Molter un d Mitglyder vo dè Stamitz-Familliè hèn belièbti un bis hüt hüüfig uffgfüürti Klarinettèkonzärt gschribbè. Spôter hèt dè Claude Debussy, dè Igor Strawinski odder dè Copland Wärch für Soloklarinettè mit Orchèschterbegleitig ergänzt. Erwäänig vodiènt ußerdèm s Klarinettèkonzèrt vom Carl Nielsen. Bezogè uff diè technischi un musikalischi Raffinesse kulminyrt hèt s Klarinettèkonzèrt vom Jean Françaix (1968), wo abber wegè sinèrè hochè Aaforderigè a dè Solischt un as Orchèschter nu sèltè uffgfüürt wärd.

Neui Impüls hèt i dè letschtè Johr u. a. dè schwedischi Solo-Klarinettischt Martin Fröst un dè Finne Kari Kriikku gsetzt. Beidi Solischtè hèn Konzärt im Uffdraag gää, uruffgfüürt un in è Huufè Konzärt weltwit gschpillt un uff CD uffgnõ. Für dè Fröscht hèn u. a. dè Kalevi Aho un dè Rolf Martinsson "(Consert Fantastique)", für Kriikku u. a. Kimmo Hakola, Jouni Kaipainen, Magnus Lindberg, Kaija Saariaho un dè Jukka Tiensuu Konzärt gschribbè.

Diè völlig unbegleiteti Klarinettè isch vo vill Komponischtè, vo allem im 20. Johrhundert mit Solokompositionè gwürdigt worrè. Diè prominenteschtè Vodrètter sin dõ diè "Drei Stücke" (1919) vom Igor Strawinski, "Stimmungeb vom Fauns" (1921) vo dè Ilse Fromm-Michaels, "L’abîme des oiseaux" (1941) uss dè Quatuor pour la fin du temps vom Olivier Messiaen, s "Capriccio" (1946) vom Heinrich Sutermeischter, im Luciano Berio sini "Sequenza IXa" (1980) sowiè d Solo-Sonatè vom Sigfrid Karg-Elert (1920) un John Cage (1933) un Germaine Tailleferre (1957).

I dè reinè Blöserkammermusig git s kaum è Formation ooni Klarinettè. I dè Harmonymusigè, Blöseroktètt un -sextett sin meischtens zwei, im Holzblöserquintett isch eini Klarinettèschtimm bsetzt. È witeri wichtigi Bsetzung isch s moderni Klarinettèensemble mit Klarinettè, Bassetthörner, Es-Klarinettè, Bassklarinettè un Saxophöner odder s Klarinettèquartett uss zwei Klarinettè, Bassetthorn un Bassklarinettè. Au i dè Quintett für Klavyr un Blöser vom Mozart un Beethoven spillèd d Klarinettè è wichtigi Rollè.

I dè gmischtè (Blöser- un Strycher-) Kammermusig isch vo allem s Klarinettèquintett z nennè, wo dè Klang vom solistischè Blõsinschtrumänt mit èm Strychquartett kombinyrt. Bsunders d Quintett vom Mozart un Brahms sin dõ hervorzhebbè. I dè größerè gmischtè Bsetzig, wiè im Schubert-Oktètt odder Beethovè-Septètt deilt sich d Klarinettè mit dè èrschtè Violynè öfters d Hauptschtimm. Berüèmti Trios hèt dè Mozart (Klarinettè, Viola, Klavyr) un dè Brahms (Klarinettè, Violoncello, Klavyr) gschribbè. Olivier Messiaen hèt i sim "Quatuor pour la fin du temps" "(Quartètt zum Èndi vo dè Zit)" Klarinettè, Violinè, Violoncello un Klavyr vorgschribbè..

S villicht bekannteschte Stüggle für zwei Klarinettè isch d Sonatè für zwei Klarinettè FP7 vom Francis Poulenc.

"luèg au": Lischtè vo Holzblöserquintètt (mit Klarinettè)

Abgsänè vo è baar solistischè Ysätz, z. B. i dè Wärch vom Antonio Vivaldi, isch s Chalumeau niè wǜrklich im barockè Orcheschter integryrt worrè. Èrscht mit dè Witerentwicklig zu dè Klarinettè hèt sich s Inschtrumènt nebbè dè anderè Holzblôser behauptè könnè. Im Sinfonyorcheschter sitzed d Klarinettischtè meischtens i dè zweitè Holzblôserreiè nebbè m Fagottischtè; woby diè èrschtè Blöser vo beidè Gruppè (Soloklarinettischt un Solofagottischt) dirèkt nebbènand hoggèd.

Wolfgang Amadeus Mozart hèt 1778 z Monnèm è Simphony vom Carl Stamitz ghört un a sin Vater gschribbè:
Sell Zitat hèt sich allerdings uff d Salzburger Hofkapellè bezogè, wo mò Klarinettè èrscht ab 1804 bruucht hèt. Klarinettè sin spôteschtens ab 1769 i dè Fürschterzbischöflichè Milidärmusig vowendèt worrè. Mozart hèt sich bemüèt, ab sellèm Zitpunkt sèbb Inschtrumènt au z Öschterrych im Orchèschter z integryrè, un s isch mit sin Vodiènscht, dass i dè Symphoniè vom Beethoven d Klarinettè schu fescht zu dè Blõsergruppè ghört hèt un glychwärtig mit dè Oboe odder Flötè ygsetzt worrè isch. Bsunders charakteristischi Stellè findet mò i dè innigschtè Momènt vo villnè Mozart-Opèrè, nadürlich - dõ sin s zwei Bassetthörner - i sim Requièm un i dè langsamè Sätz vo dè Beethov!-Simphoniè. Zu sellèrè Zit sin normalerwys zwei Klarinettè im Orchèschter bsetzt gsi.

Bi villnè Komponischtè vo dè Romantig isch d Klarinettè, ähnlich wiè d Oboè i dè Barockzit, s bescht Inschtrumènt für intimi, gsanglichi Passagè (byschpillswys i dè Simphoniè vom Mendelssohn odder Brahms) gsi. Au im romantischè Opèrèorchèschter wörd si gèrn mit uusdruggsvollè Gsangslinniè betraut. Ußerdèmm vogrößerèt sich d Klarinettègruppè im Orchèschter, oft chömmed drei odder mee Spiller zum Ysatz, wo zum Deil au Nebbèinschtrumènt spillèd. Vo allem im romantischè Operèorcheschter spillèd z. B. d Bassklarinettè è zuènämmendi Rollè (öppè i dè Opèrè vom Richard Wagner). D Klarinettèpartiè uss Opèrè vom Richard Strauss sin so wichtig un aaschpruchsvoll, dass si bis hüt als Pflichtschtüggle bi Vorschpyl volangt wörred. Einzelni Komponischtè (z. B. Schostakowitsch i sinèrè Opèrè Lady Macbeth von Mzensk) bsetzèd bis zu füüf odder sibbè (Richard Strauss, Elektra) Klarinettischtè.

Am Aafang vom 20. Johrhundert hèn dè neuartige Jazz au d Konzèrtmusig beyflusst, un nadurgmääß isch dõdeby d Klarinettè als vobreitets Jazz-Inschtrumènt, wo abber au im Orchèschter vodrèttè isch, zuènèmmend vowendèt worrè. Èn wältbekannts Byschpill isch dè Aafang vo dè Rhapsody in Blue vom George Gershwin. Neueri Komponischtè eschtimyrèd d Klarinettè vo allem wegè irer Wèndigkeit in allnè Regischter.

In Blasorchester{Blõsorcheschter un Milidärkapellè wörd d Klarinettè unter anderem für schnelli Solobassagè vowendèt. In Blõsmusigbearbeitungè vo sǜmphonischè Wärch übbernämmed diè in zwei odder mee Gruppè deiltè Klarinettè hüüfig d Giigèschtimmè. Si spillèd dört witgehend in irèm obberè Dònberych, i dèm si sich lycht weg dè subjektiv als lutter eschtimyrtè Döön vo dè anderè Inschtrumänt abhebèd. In größerè Blõsorcheschterbsetzungè wörred zuè dè vorhèrrschendè B-Klarinettè, wo chorisch bsetzt sin, au nò diè düèfèrè Alt-Klarinettè (in Es) sèltè un d Bassklarinettè (in B) hüüfig gschpillt. D Kontra-Alt-Klarinettè in Es un d Kontrabass-Klarinettè in B sin zimli sèltè aazdrèffè. Byschpill für d Kontrabassklarinettè findet mò bi zitgnössischè Komponischtè, u. a. György Ligeti "(Lontano)" un Iannis Xenakis "(Jonchaies)".

I dè böhmisch-mährischè Volgsmusig wörd si meischtens zweischtimmig (Es un B) bsetzt un hèt, abgsää vo eigenè Solopassagè, vozyrendi Fungtion. Wèll diè hüüfigè Pralltriller un Sèchzeentelfigurè an Vogelzwitscher erinnerèd, wörred yr oft Nammè vo Singvögel gää z. B. i dè Titel "Gesang der Lerche" odder "Amselbrüder". Diè mèngmòl nervös aamuètendè Vozyrungè hèn sich d Klarinettischtè au dè Beinammè "Muggler" ygfangè. Wegè dè Form un Farb wörd s Inschtrumènt au scherzhaft als ´´Schwarzwurzlè´´ bezeichnèd. D Es-Klarinettè findet zwar i dè Volgsmusig nò Vowendig, uss Gründ vo dè kritischè Indònation wörd si in anderè Genre vo dè Blõsmusig nǜmmi vowendèt.

Vo allem im früènè Jazz isch d Klarinettè è zentrals Inschtrumènt gsi, dè Gipfel vo irer Popularidät isch i dè Dixieland-Jazz- un Big-Band-Ära vo dè 1930er un 1940er Johrè glägè, wo Klarinettischtè wiè dè Sidney Bechet, dè Benny Goodman, Artie Shaw, Johnny Dodds, George Lewis un Woody Herman diè wòrschinlich erfolgrychschtè Unterhaltigsmusiggruppè vo irer Zit aagfüürt hèn.
Mit dè schwindendè Belièbtheit vo dè Big-Bands i dè spòtè 1940er-Johr hèt sich s Inschtrumènt vo dè zentralè Bosition entfèrnt. S isch vor allem vom Saxophon abglöst worrè.

Im Dixieland-Revival vo dè 1950er Johre sin Klarinettischtè wiè dè Acker Bilk un dè Monty Sunshine berüèmt worrè un sin mit irer Musig sogar i d Hitparadè vo dè Popularmusig chò. I dè populärè Jazzmusig hèt au diè seltè ygsetzti Metallklarinettè iren Blatz gfundè.

Obwoll è baar Musiger wiè dè Buddy DeFranco, Tony Scott, Jimmy Giuffre, Rolf Kühn, Perry Robinson, Theo Jörgensmann odder John Carter d Klarinettè au für Bebop un Free Jazz ygsetzt hèn, hèt d Klarinettè bis hüt iren aaltè Stellèwärt nimmi erreichè chönnè. I dè zitgnössischè Improvisationsmusig cha mò si widder öfter hörè. Unter dè modernè Jazz-Klarinettischtè sin u. a. dè Eddie Daniels, Paquito D'Rivera, Gebhard Ullmann, Don Byron un dè Lajos Dudas z erwäänè.


Im Jazz un i dè amrikanischè Unterhaaltigsmusig wörd d Klarinettè traditionèll mit uusbrägtem Vibrato gschpillt. I dè klassischè Musig, i dè Ländlermusig un i dè Blõsmusig wörd d Klarinettè dõngegè traditionèll mit èm möglichscht graadè, konschtantè Dòn gschpillt. Im Gegèsatz zuè dè Striicher, Sänger, Flötischtè un Oboischtè hèn di klassischè Klarinettischtè im 20. Johrhundert s Vibrato-Spyl abglait. Allei z Amerika isch - vom Jazz beyflusst - nit sèltè au i dè klassischè Musig Vibrato ygsetzt worrè.


Witeri bedütendi Musiger sin i dè Lischtè vo dè Klarinettischtè uffgfüürt.

Wiè so vill anderi Inschtrumänt cha mò au s Klarinettèschpyl brivat, i dè Uusbildig von èrè Musigvorein, a dè Musigschuèl, Konservatoriè odder Kunschhochschuèlè leerè. Vor dè Aaschaffig von èm Inschtrumänt söttet uubedingt diè zuèkümpftigè Leerer konsultyrt wörrè, wo dè Schüèler übber d Waal vom Sischteem un d Qualidät vo dè Klarinettè berõtè cha. Nebbè dè Vomittlig vo dè Grifftechnig, Haltig, Blõstechnig un èm Aasatz sött èn guètè Klarinettèleerer au i dè Laag sy, Tipps für s Richtè vom Blättle z gää.

In Klarinettèensembles, Blõsorcheschter, Amateur- odder Schuèlorcheschter cha dè fortschrittene Schüèler sini èrschti Spillbraxis erhaaltè. Im brofessionellè Studium biètèt sich zuèdèm Kammermusigensembles odder Hochschuèlorcheschter aa. Für d Uffnaam in è Simphonyorcheschter isch s erfolgryche Absolvyrè von èm Vorschpyl Bedingig, bi dèm Konzertsoli un schwirigè Stellè uss Orcheschterwärch vorzdrägè sin. D Vorbereitig vo söttigèm Vorschpyllè isch eini vo dè Schwèrpünkt vom professionèllè Inschtrumentalstudium.

Wichtigi Etüdè un Schulwärch für Klarinettè stammed vom Kalman Opperman, Heinrich Joseph Baermann, Friedrich Berr, Giovanni Battista Gambaro, Hyacinthe Klosé, Fritz Kröpsch, Rudolf Jettel, Ernesto Cavallini, Paul Jeanjean, Alfred Uhl un Reiner Wehle.











</doc>
<doc id="52892" url="https://als.wikipedia.org/wiki?curid=52892" title="Nicole Keilbach-Schmittel">
Nicole Keilbach-Schmittel

D Nicole Keilbach-Schmittel (* 8. Juli 1972 z Dodtnau as "Nicole Keilbach") isch e dytschi Dialäktdichteri un Schriftstelleri. 

D Nicole Keilbach isch z Dodtnau uf d Wält chuu un z Atzebach ufgwachse. No dr Schuel het si z Huuse ne Gärtnerlehr gmacht un derno z Fryyburg en Uusbildig zur Erzieheri. Si isch ghyrote mit em Günther Schmittel un het mit ihm fimf Chinder. Si läbe zämme im Zäller Stadtdail Gräsge.

D Keilbach-Schmittel schrybt Gedicht, Gschichten un Lieder uf Alemannisch, wie si sälber sait us ihre „Lebenssituation als Mutter, Ehepartnerin und Frau zwischen Himmel und Erde“. Si schrybt au fir Chinder un goht mit ihre Wärch au in Chinderschuele un Schuele zum Vorläse.

Anne 2003 het si bim erschte Gerhard-Jung-Wettbewerb dr dritt Bryys in dr Kategory Lyrik gwunne, drei Johr speter bi dr zwooten Uflag vum Wettbewärb derno dr erscht Bryys in dr nämlige Katgory un e dritte Bryys in dr Kategory Prosa.

Im Johr 2009 isch si aini vu dr Dailnämmer*ne bi dr Internationale Mundart-Literatur-Werkstatt z Schopfe gsii.

Im Drey-Verlag isch anne 2012 ihre erscht Gedichtband "«de schöfliwulken en schupf»" uuschuu, mit ere CD, wu si d Gedicht druf vorgläse het.

D Carola Horstmann schrybt in ere Rezänsion zum Gedichtband vu dr Keilbach-Schmittel:
Dr Markus Manfred Jung het iber ihri Täxt gsait, ass si dur e frisch, glychzytig zärtlige un fräche Ton uuszaichnet seie. Allmee heb si d Keilbach-Schmittel ihre klare, knappe, bildryche Ton aagaignet. Was en am maischte aariere diei, sei dr doppelbedig Humor, e Humor, wu us dr Melancholy cheem, aber au ne lychte un gallige Humor.

Wu si bi dr Mundart-Werkstatt z Bockenheim ufdrätte isch, het si iber ihri Literatur gsait: "«Es ist mir wichtig, den Menschen mit meinen Werken entgegenzukommen, sie abzuholen und mitzunehmen auf die Reise durch dieses wundervolle Leben.»"

Im Oktober 2014 het d Keilbach-Schmittel bim Wettbewärb "„Lahrer Murre“" zämme mit em Wendelinus Wurth dr erscht Bryys in dr Kategory Prosa gwunne.






</doc>
<doc id="52894" url="https://als.wikipedia.org/wiki?curid=52894" title="Susten">
Susten

Susten chan folgendes bedüte:




</doc>
<doc id="52896" url="https://als.wikipedia.org/wiki?curid=52896" title="Meinrad Zünd">
Meinrad Zünd

Da Mädy Zünd (* 5. Mai 1916 z Balga; † 21. März 1998 z Balga; hoamatberächtigt o z Balga) ischt an Schwizer Künstler (Bildhouer und Mooler) us Balga im Sanggaller Rhintl gsi. Uf amtlicha Dokumänt hät er "Meinrad Zünd" ghoassa, bekannt isch er aber as "Mädy Zünd" gsi oder as "Mädy XIII." winner sich sälber gsed hät. Da Mädy hät oafachi aber usdruckstarchi Wärk us Holz, Ise, Bronze, Stoa oder Ton gmacht. Aber o Gmäld uf Lywand und a Fassadene, wie o Holzschnitt hät er gschaffe. 

Ufgwachsa ischt da Mädy als 13. Cheand innara arma Arbeiterfamili z Balga. Noch da obligatorischa Schuelzit, won er me oder weniger erfolgrych abgschlossa hät, isch er zerst in a «Schifflistickerei» als afache Arbeiter gi schaffa zum Gäld verdeana. Noch anderthalb Johr ischt er in a Beckerei als Lehrling gschickt wora. Die Stifti hät er aber bald wider abbrocha und a Beschäftigung i da Spänglerei vo sim Brüeder gfunda. Da Mädy, so händ em do alli gsed, hät i sinner Freizit sini Fähigkeit entdeckt, us alte Hagpföal, wo numma bruucht wora send, Figura z schnitza. Am Aafang sends a paar Figura gsi vom Schwizer Landesheiliga, em Brueder Chlaus. Dia chlinna Chläusli hät er dänn a frommi Mitbürger för a Sackgäld verkooft. An Balger Arzt hät em dänn zum a Stipändium verholfa und em so s vierjöhrig Studium a da Kunstgwärbschuel z Luzärn ermöglicht. I dära intensiva Zit isch sini Liebi zur gstaltenda Kunst gwachsa, wo dozmol sini Bruefig wora ischt. Z Luzärn hät er au d Klara Stutz känne glärnt, sini zuekünftig Frou. Noch em Abschluss vom Studium isch er mit da Klara wider zrugg is Sanggaller Rhintl zoga. 

Sis künstlerischa Schaffa isch natur- und volksverbunda gsi und hät am Aafang nöd glanged zom d Famili z ernäre, wo immer grösser wora ischt. Drom hät sini Frou Claire vil Johr als Tapeziernaieri s täglich Brot verdiena mösa. Da Mädy Zünd hät mit sinera Famili ima chlinna Hüsli am Waldrand oberhalb vom Dorf Balga gläbt. Am Huus, wo hüt no stoht, aabout ischt sis bescheidana Atelier und e paar chlinni Ställ för a paar Huus- und Nutztier. Da Mädy ischt sehr beläsa gsi und hät sich au witerbilded. I spötara Johr isch es em dänn finanziell möglich worda, a paar Reise i verschideni Länder vo Europa z undernee und eso grossi Kunst mit eigne Auge z erkunda. Da vilsitig Künstler hät a 280-sitegi Autobiografii gschriba und scho zu Läbzita sini oaga Urna gstalted. Er ischt bi da Bevölkerig im Rhintl wäga siner oafacha Art beliebt gsi und hät as Läbaskünstler und Original golta. 

D Wärch vom Mädy Zünd zeichnad sich dor klari Linia und chräftegi Farba us. Si send uf s Wesentlechi beschränkt, mönd aber nöd erchlärt wöra. D Palette a Themena vo sina Wärch isch rächt gross. Es send Süsche us em alltäglicha Läba, us da Bibla, Heilegi, Tier usw.




</doc>
<doc id="52898" url="https://als.wikipedia.org/wiki?curid=52898" title="Buchegg SO">
Buchegg SO

Buechegg isch e politischi Gmeind im Bezirk Buecheggbärg vom Kanton Soledurn i de Schwiz.

D Gmeind Buechegg ligt uf em soledurnische Buecheggbärg und gränzt im Nordweste und im Südoste a de Kanton Bärn. D Gmeind wird vom Mülibach durflosse.

D Nachbergmeinde vo Buechegg si im Norde Löizige (BE), im Nordoste Lüterkofe-Ichertswiu (SO), im Oste Bätterchinge (BE), im Südoste Froubrunne (BE), im Süde Ungeramsere (SO), im Südweste Messe (SO) u Lüterswiu-Gächliwiu (SO), im Weste Rüti bi Büüre (BE) u im Nordweste Aarch (BE).

D Gmeind Buechegg isch uf de 1. Jänner 2014 dur e Fusion vo de folgende zä politische Gmeinde entstande; Ätikofe, Ätige, Bibere, Brüggle, Gossliwiu, Hessigkofe, Chüttigkofe, Chibberg-Buechi, Mülidorf u Schäppech.



</doc>
<doc id="52899" url="https://als.wikipedia.org/wiki?curid=52899" title="Lüsslingen-Nennigkofen">
Lüsslingen-Nennigkofen

Lüsslig-Nennigkofe isch e politischi Gmeind im Bezirk Buecheggbärg vom Kanton Soledurn i de Schwiz. 

D Gmeind Lüsslige-Nennikofe besteit us de beide Dörfer Nennikofe im Südweste u Lüsslige im Nordoste vom Gmeindsgebiet. D Gmeind lit knapp vier Kilometer südwestlich vo Soledurn u wird im Norde dur d Aare begränzt. Nochbergmeinde vo Lüsslige-Nennikofe si Söuze, Bäuch, Biberist, Lohn-Ammeseg, Lüterkofe-Ichertswiu im Kanton Soledurn u Löizige im Kanton Bärn.

D Gmeind Lüsslige-Nennikofe isch uf de 1. Januar 2013 dur e Fusion us de ehemolige Gmeinde Lüsslige und Nennikofe nöi entstande.



</doc>
<doc id="52900" url="https://als.wikipedia.org/wiki?curid=52900" title="Lausheim (Stühlingen)">
Lausheim (Stühlingen)

Luussä (amtlich "Lausheim") isch èn Stadtdeil vo dè Stadt Stüèlingè im Landchrais Waldshuèt z Badè-Württèbärg

Luussä lyt im nördlichè Albgau in èm rächtè Sitèdal vo dè Wuètè, wo dè Bach "Wylergrabbè" vo dè Höchi öschtlich vu Bõõdorf üüber Luussä bis zum "Blomegger Wyler" am unterè Bortal vo dè Wuètèflüè flüèßè duèt. Churz vor dè Mündig vom Wylergrabbè lyt diè ehemôlig Luusämer Mülli sowiè dirèkt dört denebbè d Baantrassè vo dè Sauschwänzlebaan. I dè witerè Umgebig liget d Dörfer Blomegg, Grimmelzofè, Lèmmbbach, Münchingè un nördlich uff èm Bärg obbè Ewèdingè.

"Luussä" bedütet nit "d Heimèt vo dè Luus", wiè landläufig vomuètet wörd. "Luus-" bezièt sich uff "Luss-" odder "Luz-", wa uff mittelhochdütsch (ergo alemannisch) "lûz" odder lûze bedütet, im Hochdütschè sait mò "Versteck, Lauer" dõdezuè. D Èndig "heim" bedütet "Lager", also isch mit "Luussä" èn Lager gmeint, wo voborgè odder (hinter m Wyler hinnè obbè) voschteggt lyt.

"Luussä" isch in èm Vodraag vom 11. Mai 780 èrschtmòls erwäänt worrè. Richsind und Wenilo hèn dört iren Bsitz z Luussä a s Kloschter St. Gallè vokauft, woby si Luussä als Lehè widder zrugg chriègt. Spôter isch Luussä vo dè Grafè vo Nellèburg, welli dõ lang s Vogteirächt uusgüèbt hèn, sowiè vo dè Herrè vo Blomegg behèrrscht worrè. 1456 hèt s Kloschter St. Bläsy, nõchdèm s Dorf scho vorher èmòl churzi Zit sebbèm Kloschter ghört hèt, Luussä èngültig bis zu dè Säkularisation bzw. Gründig vom Großherzogdum Baddè 1806 übbernõ. Vo 1806 bis

S Wappè vo Luussä zeigt obbè èn rächteggigè, gäälè Balchè mit èm blaue, einzelnè Hirschgwey. Sèll Sǜmbol stòt für d Hèrrschaft vo dè Nellèburger. Dè gröscht Deil nimmt unterhalb dè silberne, uffgrichtetè Hirsch uff blauem Grund iì. Sèll Sǜmbol stòt für d Hèrrschaft vom Kloschter St. Bläsy, un findet sich bi vill Dörfer in Richtung Südschwarzwald widder. Z St. Bläsy hèt mò im spòtè Mittelaalter zum öschtlichè Rand vom Südschwarzwald hy expandyrt, sèllèwäg findet sich dè blauè Hirsch bi rächt vill Dörfer i dè Gegènd im Wappè widder. 

Die ortsbildbrägendi Kirchè vo Luussä isch au kunschthistorisch bedütend. Kirchèpatrôn isch dè Hl. Nikolaus. Sellèm isch au diè Nikolauskapellè gwidmet, wo i dè Kirchè innè z findè isch. I derrè Kapellè söll annodubaki è Meßgwand vom Hl. Nikolaus uffbewaart worrè sy.

Luussä isch è tǜpischs Strõßèdorf, wo a dè K 6597 lyt. Übber d K 6597 isch Luusää daluffwärts mit Münchingè un Bõõdorf vobundè. Dalabsi mündet d K 6597 z Grimmelzofè i d B 314, wo s Aaschluß uff Stüèlingè, Düèngè un Waldshuèt git. I dè Dorfmitti gòt è munzigs Landschtrôßle übber dè "Wizämer Bärg" uff Wizä. Obberhalb vom Dorf zwygt è witteri Landschtrõß vo dè K 6597 ab, wo a dè linkè Dalwangè uè un witter uff Ewèdingè gòt. Dè nägscht Autobaanaaschluss isch z Eschingè uff d A 81 in Richtung Stuègètt/Frankfurt.
S abgschidene Dorf im Wylergrabbèdal isch übber è SBG-Buslinniè erreichbar, sèlli wörd abber sèltè un fascht nu für dè Schüèlervokeer bediènt.

Luussä hèt immerhy vo 1899-1955 èn Baanaaschluss ghaa, un zwar übber d Station im Wyler a dè Sauschwänzlebaan, wo vo "Im Wyler" (hochdt.: Im Weiler) uff "Luussä-Blomegg" (hochdt.: Lausheim-Blumegg) umbenamst worrè isch. Allerdings lyt sèlli Baanstation 3,5 km èwäg un 135 m düèfer. Ab 1977 wörd diè Station als Haltepungt vo dè Museumszüüg vo dè Sauschwänzlebaan widder (Stand: 2018) bediént, allerdings nu a 3-4 Dääg im Summerhalbjohr.

Z Luussä git s è baar Vorein :

Ußerdèm hèt d Dorfjugend vo Luussä è Cliquè mit èm Nammè "ab-id-bar.de" am Start, wo sich um s Fäschtè chümmèrè duèt. Näb dè Hauptbeschäftigung "Alloholvonichtè" hèt sèlli Cliquè au schu am Stüèlinger Städtlefäscht deilgnõ, im nüchternè (?) Zuèschtand hèn si sogar mòl è Wèbsitè zschtand brocht. 

Well d Luussämer als Bewooner von èrè wit entlegèni Ortschaft è permanèntè Unabhängigkeitswillè hèn, hèt mò d Dorf-Fasnèt bis vor churzèm (Stand: 2019) unter s Motto "Freischtaat Luussä" gschtellt.
Èn eignè Chopf hèt au d Luussämer Dorfjugend ("ab-id-bar.de" un so) bewisè, wo si bi nèrè Ywoonerabschtimmung übber dè Nammè vum Dorfbach, dè "Wylergrabbèbach", zämmè mit "Asbach" abgschtimmt hèn. Obwoll è eifachi Meerheit für Asbach gschtimmt hèt, isch sèllè Vorschlaag vum Ortschaftsrõt undemokratischerwys abglèènt worrè.



</doc>
<doc id="52905" url="https://als.wikipedia.org/wiki?curid=52905" title="Pisla Helmstetter">
Pisla Helmstetter

D Pisla Helmstetter (* 1926 z'Örwìller; † 1. Juli 2013 z'Stroßburg) ìsch a beriahmta elsassischa Zigiinera. Sa ìsch mìt em Nàmma Loeffler uf d Walt kumma; Helmstetter ìsch dr Nàmma vu sim Mànn, wo kè Zigiiner gsìì ìsch. Sa hàt dur a Film un a Büech ìhra Errìnnerunga verzehlt, dia sìn Zeuignissa vu-n-'ra Lawesàrt wo ìn dr hìttiga Zitt verschwunda ìsch.

D Pisla Loeffler ìsch ìn'ma Zigiinerwagala uf d Walt kumma, ìhra Kìndheit hàt sa ìm Elsàss noh dr tràditionnella zigiinerisch Lawesàrt verbrocht; ìhra Fàmìlia gheert zu da Sinti. Sa hàt Romanes, Elsassisch un Frànzeesch gredt, àwer sa ìsch nìt ìn d Schüel gànga un sa hàt nia lehra lasa oder schriiwa.

Wahrend em zweita Waltkriag hàt ìhra Fàmìlia üs em Elsàss furt müeßa geh un hàt àlles verlora. Noh-n-em Kriag ìsch d Pisla ìns Elsàss zruckkumma. Ànna 1945 hàt sa dr Frédéric Helmstetter ghiirota, sa hàt mìt ìhm sasshàft gwohnt, zeerscht z'Stroßburg ìm Nèihof-Viartel, speeter ìn'ma Hüss z'Bàrr. Sa han àwer d zigiiner Tràditiona nìt vergassa, sa han àlla Johr d Wàllfàhrt uf Saintes-Maries-de-la-Mer, ìn Südfrànkrìch, gmàcht.

D Pisla Helmstetter kennt güet d zigiiner Kültür un hàt sa bekànnt wälla màcha. Ànna 1989 hàt sa dr Film „De la source à la mer“ "(Vu dr Qualla bis àns Meer)" draiht, ìwer d Wàllfàhrt uf Saintes-Maries-de-la-Mer. S Thema vu dr Umwalt gheert aui derzüe. Da Film hàt Erfolg ghàà.

Ànna 2012 ìsch a Büech vu dr Pisla Helmstetter üssakumma: „Sur ces chemins où nos pas se sont effacés“ "(Uf dana Wag wo sìch unsera Schrìtt üsgläscht han)". Sa hàt dr Text uf Romanes ìn ìhra Tochter Marie diktiart, un dia Tochter hàt'na uf Frànzeesch ìwersetzt un ufgschrìewa.

Sa ìsch a zìmlig beriahmta Perseenligkeit worra, sa hàt dr Besüech vum àmerikànischa Giigaspìeler Yehudi Menuhin un vum indischa Müsiker Ravi Shankar bikumma.


</doc>
<doc id="52906" url="https://als.wikipedia.org/wiki?curid=52906" title="Victor Erne">
Victor Erne

De Victor Erne (* 24. April 1939; † 21. Oktober 2014 z Bade) isch vo 1990 bis 1996 Mitglid vo de Generaldirektion vo de Schwiizerische Kreditaastalt gsi.

Ufgwachse isch de Victor Erne z Melike und im Stohlerguet z Bade. Nach de Schuel het er s Lehrerseminar z Wettige bsuecht und isch dann zerscht im Freiamt Lehrer gsi. Danach het er an de Uni Züri Gschicht, Germanistik un Philosophii gstudiirt, het promoviirt und isch dann e paar Johr wider im Seminar gsi, wo er Gschicht unterrichtet het. Im 1969 isch er dann zu de SKA cho, wo er in de Personalinformation aafange schaffe het. In de Hiirarchii vo de Bank isch er dann Stück für Stück vorwärts cho. In de ganze Ziit bi de SKA isch er in vilem en Pioniir gsi. So het er d Mitarbeiterzitschrift «bulletin» gründt, wo konzernwiit in viir Sprooche erschinen isch, er het en professionelle Werbe- und Marketingservice ufbauet und dafür gsorged, dass sini Bank sich im Sponsoring dued engagiire. So isch d SKA sowohl zu eme Sponsor vo Sportveraastaltige wie d Tour de Suisse und de NLA worde, wi au zu eme Sponsor für Kulturhüüser und Musikfestivals.

Im 1990 isch er Mitgliid vo de Generaldirektion worde und isch derte für di ganz Logischtik vom Konzern zuständig gsi. Wo d SKA im 1997 in de CS Holding ufgangen isch, isch er us em Generaldirektorium usgstiige und isch de CS witerhin als Berater zur Verfüegig gschtande.

Näbe sinere Arbet isch de Victor Erne au privat sehr engagiirt gsi. Unter anderem isch er Iiwohnerrot z Bade gsi, Präsident vo de Finanzkommission z Gäbischtorf und het sich für de Erwiterigsbau vom Aargauer Kunschthuus iigsetzt.




</doc>
<doc id="52907" url="https://als.wikipedia.org/wiki?curid=52907" title="Lia Quartapelle">
Lia Quartapelle

D Lia Quartapelle (* 15. Augschte 1982 z Varese) isch e italiänischi Wirtschaftswüsseschaftlere und Bolitikeri. Si sitzt sit 2013 für e "Partito Democratico" (Demokratischi Partei), e Middi-linggs Partei, in dr italiänische "Camera dei deputati", d Abgeordnetechammer.

D Lia Quartapelle hät im Johr 2012 a de Universität z Pavia s Wirtschaftsstudium abgschlosse. Si hät bi de Wahle im Oktober 2014 d Federica Mogherini im Usseministerium ablöse wele.



</doc>
<doc id="52908" url="https://als.wikipedia.org/wiki?curid=52908" title="Ernst Stadler">
Ernst Stadler

Dr Ernst (Maria Richard) Stadler (* 11. Augscht 1883 ze Còlmer; † 30. Oktober 1914 bi Zandvoorde én de Näche vun Ypern, Belgie) ésch e elsassr Dichter gsin, wi én dr Zit vum Richslànd Elsass-Lothringe gebore-n-ésch. ’R het uff Ditsch gschriwwe. Noch ém erschte Johr vum Erschte Waltkriej ésch’r àm zehnte Dàj vun dr Erscht Flàndreschlacht bi Ypern gstorwe.

Stadler ésch dr Sohn vum-e "Procureur" (Staatsanwalt) gsin. ’R ésch ze Strosburi uff’s Lyzeum gànge. Noochhar het’r Germanischtik, Romanischtik un verglichendi Sproochwisseschaft studiert, zeerscht in Strosburi un vun 1904 àb ze Minche. Mét e Àrweit éwwr de Parzival het’r promoviert. 1906 bis 08 het ’r kenne met’m-e Rhodes-Stipendium uff Oxford gehn, wo’r àm Magdalen College sini Literatürstudie widrschvrfoligt het. Drnooch het’r sich àn de Universität Strosburi habilitiert mét e Àrweit éwwr de Shakespeare-Iwwrsetzunge vun Christoph Martin Wieland.

Vun 1910 bis 1914 het dr Stadler àls e Profassr ze Brüssel ditschi Philologie gelehrt. Wii’r ’s Àngebot kriejt het, àls Gàschtprofassr nooch Toronto én Kanada ze gehn, ésch diss nimm gànge un ’r het muen vrzichte, wil de Erscht Waltkriej losgànge-n-ésch und de Stadler àls Reserveoffizier ingezöje wore-n-ésch.

Dr Ernst Stadler ésch uff ’m Friedhof vum Strosburjr Vértel Robertsöi begràbe.






</doc>
<doc id="52912" url="https://als.wikipedia.org/wiki?curid=52912" title="Friederike Kempter">
Friederike Kempter

D Friederike Kempter (* 23. Auguscht 1979 z Fraededaal em Landkreis Ludwigsburg) ischt a deitscha Schauschbiilere ond Heerschbiilschbrechere.

D Friederike Kempter ischt am 23. Auguscht 1979 en dr kloina Gmoid Fraededaal em Landkreis Ludwigsburg uff d Welt komma, wo-se au uffgwachsa ischt. Nôch-em Bsuach vom Christoph-Schrempf-Gymnasium z Besigheim, wo-se 1999 mit-em Abidur abgschloss hôt, hôt-se als Laiadarstellere en vorschiidene Filmprojekt mitgwirkt. Zom erschda Môl hôt mr se em Fernseha em kurza Schbiilfilm "Moianacht" seha kenna. Vo 2003 bis 2006 hôt d Friederike Kempter a Ausbildong an dr privada Schauschbiil-Schuel "Der Kreis" en Berlin gmacht. De meischde Leit kennet des Mädle en ihrer Roll als Nadeshda Krusenstern vo de "Tatort"-Folga aus Minschder, wo-se an dr Seit vom Jan-Josef Liefers ond vom Axel Prahl schbiilt. Vo 2008 bis 2012 hôt d Friederike Kempter zom Ensemble vo dr Sat.1-Comedy-Serie "Ladykracher" gheert. Zeitweis hôt mr se au beim ZDF en a baar Folga vo dr "Wochenshow" seha kenna. Seit 2012 schbiilt-se en dr ARD-Serie "Heiter bis tödlich: Hauptstadtrevier" a Elitepolizischdin.

Fir ihr Roll als neirotischa Ausdruckstenzere Julika Hermann em Jan-Ole Gersters seim Kino-Schbiilfilm "Oh Boy" (2012) ischt-se fir da Deitscha Filmpreis nominiirt wôrra. Kriagt hôt-sen allerdengs net.



</doc>
<doc id="52915" url="https://als.wikipedia.org/wiki?curid=52915" title="Hans Peter Mauch">
Hans Peter Mauch

Dr Hans Peter Mauch (* 24. Juni 1956, † 14. September 2014) isch en Schwizer Sozialdiakon und reformierte aargouische Chiucherot gsi.

Dr Hans Peter Mauch het Elektromonteur glehrt und aaschliessend s Theologisch Diakonische Seminar z Aarau bsuecht, wo damaus noch Bibelschuel gheisse het. Im 1982 isch er Sozialdiakon worde, z erscht in de Chiuchegmein Zofige, vo 1986 bis 1997 in de Chiuchegmein Meisterschwande-Fahrwange und vo 1997 bis zu sim Tod z Birr. Dr Mauch het sich bsunders für d Entwicklig und d Aaerkennig vo sim Bruef iigsetzt. Im 1992 het er s Diakonatskapitel vo de Reformierte Landeschiuche Aargou mit gründ und im gliiche Johr het d Aargouer Chiuche, als ersti i de Schwiz, d Ordination vo Sozialdiakon iigfüehrt. Im 1997 het ihn d Aargouer Synode in de Chiucherot, z Exekutivgremium vo de Landeschiuche gwäut. Zerst het ers Dossier «Pädagogisches Handle» gha, wo ganz neui Forme vo Religionsunterricht entwicklet worde sind und spöter isch er für d Diakonie zuständig gsi. Er isch au langi Johr Präsident vo de Diakonatskonferenz vo de Dütschschwizer reformierte Chiuchene gsi. Im Engagement vom Mauch isch es au z verdanke, dass im Aargou d Sozialdiakön de Pfärrer in de Gmeindsleitig gliichgstöut worde sind. Im Ougste 2014 isch de Mauch vo sim Amt als Chiucherot zruckträte, um meh Ziit für sini Familie und sini Chiuchegmein z ha. 

Au politisch isch dr Hans Peter Mauch aktiv gsi. Er het zwei Mol für d EVP für de Nationaurot kandidiert.

Am 14. September 2014 isch er uf ere Vespa, uf dere er mit sinere Tochter isch unterwägs gsi, zwüsche Sarmestorf u Oberniesbärg tödlich verunfallt.
Dr Hans Peter Mauch isch ghürote gsi und het vier Chind gha.



</doc>
<doc id="52918" url="https://als.wikipedia.org/wiki?curid=52918" title="Sebastian Franck">
Sebastian Franck

Dr Sebastian Franck (* 20. Jänner 1499 z Donauwörth; † 1542 oder 1543 vermuetli z Basel) isch e dytsche Chronischt, Publizischt, Geograf, Theolog un Sprichwortsammler gsii. Är giltet as dr wichtigscht mystisch Schriftsteller vum 16. Johrhundert.

Dr Franck isch anne 1499 z Donauwörth as Suhn vun eme Fyynwääber uf d Wält chuu. Är het z Ingolstadt un z Heidelberg Theology studiert un isch derno katholische Prieschter im Bischtum Augschburg wore. Unter em Yyfluss vu dr Lehre vum Luther isch er zum Proteschtantismus iberdrätte. Ab em Johr 1526 isch er lutherische Bfaarer z Büchenbach bi Nürnberg gsii un vu 1527 bis 1528 z Gustenfelden bi Schwabach. Anne 1528 isch dr Franck uf Nürnberg zoge, wun er am 17. Merz 1528 d Ottilie Behaim ghyrote het. Dr Franck het si vu allne Konfessione losgsait un het aigeni Idee vun eme dogmefreie Chrischtetum vum Häärz entwicklet. 

Ä isch uf Stroßburi zoge, wun er uf di no jung reformatorisch Daiferbewegig droffen isch un mit dr Spiritualischte Hans Bünderlin un Kaspar Schwenckfeld im Kontakt gstanden isch un au mit em Michael Servet, wu speter z Gämf unter em Calvin as Antitrinitarier hiigriichtet woren isch. Z Stroßburi het er au sy "Chronika" verfasst. Uf Bedryybe vum Erasmus vu Rotterdam, wun er in sy Ketzerchronik dryygschriibe het, isch dr Franck am 30. April 1531 us dr Stadt verwiise wore. Anne 1532 het er as Saipfesiider z Esslenga gläbt, 1533 bis 1539 het er as Buechdrucke un Verleger z Ulm gschafft, syter anne 1535 het er dert en aigeni Druckerei un e Buechhandlig gfiert. Uf Bedryybe vu syne Gegener Martin Frecht, Martin Bucer, Philipp Melanchthon un vum Landgrof Philipp vu Hesse het er anne 1539 zämme mit em Kaspar Schwenckfeld au Ulm mieße verloo un het derno z Hailbrunn un z Basel gläbt, wun er si in syne letschte Johr as Drucker un Verleger nidergloo het.

Dr Sebastian Franck isch e Pazifischt gsii. Bi syym Yydrätte fir Toleranz het er si uf dr Martin Luther beruefe. Dr Franck het s Machtsträäbe vu dr Firschte kritisiert, wun er fir glych raiberisch ghalte het wie d Dierer uf ihrene Woobe. Go d Wält verändere bryycht s aber en inneri Revolution, kai usseri. Die findet statt dur s Heere vum innere Wort, wu nin e jedem Mänsch verborge lyt un befreit wird doderdur, ass mers em Jesu Christi noomacht. Ysserligs wie Sakramänt oder Bilder het dr Franck wäge däm uf em Wäg zum Hail fir uisinnig ghalte. Us däm Grund het er si ai kaire chilchlige Konfession aagschlosse. 

In sym Lied "Von vier zwiträchtigen Kirchen, deren jede die ander verhasset unnd verdammet" schrybt er:
<poem>
Ich will unnd mag nicht Bäpstisch sein:
der Glaub ist klein
bey München unnd bey Pfaffen,
Es wirdt beim eüsserlichen schein
ihr hertz nicht rein,
sie machen dleüt zu affen;
Der Kirchen brauch
nehret iren Bauch,
der ist ihr Gott:
ich merck den Spott,
will mich nitt da vergassen

Ich will unnd ma nitt Luttrisch sein:
ist trug unnd schein
sei Freyheit die Er lehret,
Ann Gottes hauß sie nur abbricht,
unnd hwet nicht,
das Volck wirt mer verkehret:
Er lehret Glaib! Glaub!
macht damit laub
unnd werckloß leüt,
am tag ligts heüt,
kein besserung man höret.

Ich will unnd ma nit Zwinglisch sein:
seind auch nitt rein,
ihr glaub last sich nit bschirmen,
Kein bessern mitt Buß sahens ahn
ir Erste Baan
ist das sie Göttzen stürmen;
Kein Göttlich krafft
noch Geistlich Safft
da wird gespürt,
seind auch verirt
mitt andern Seelen schwirmen.

Kein Widerthauffer will ich sein:
ihr Grund ist klein
steet auff dem Wassertauffen:
Die andern Seelen schreckens ab,
da kein Gotts gab,
drumb in bsonder Kirchen lauffen,
Leiden drob nott,
Welt haß unnd Todtt:
deßhalb ohn spott
neher bey Gott
dan ander all drey hauffen.
</poem>
Em Franck syni Wärch hän e große Yyfluss ghaa uf dr Spiritualismus vum 16. un 17. Johrhundert.




</doc>
<doc id="52934" url="https://als.wikipedia.org/wiki?curid=52934" title="Großlandschaft Sudan">
Großlandschaft Sudan

D Großlandschaft Sudan () lyt z Nordafrika sidli vu dr Sahara. Si goht bis an d Rägewaldzone vu dr Guineakischte un vum Kongobecki. S kulturgeografisch Biet goht vu dr nordafrikanische Atlantikkischte iber e Strecki vu rund 5500 Kilometer bis zum ethiopische Hochland im Oschte. Chännzaiche isch dr Ibergang zwische Druckezone un Rägewald mit dr Vegetationsform Savanne. Dr nerdli Straife vu dr Sudanregion wird vu dr Ibergangszone vu dr Druckewieschti un dr Savanne bildet un klimageografisch Sahelzone gnännt.

Di zmaischt bielig Großlandschaft Sudan wird vu Bärgzig in drei Beckine glideret:

Im weschtlige Berych vu dr Großlandschaft Sudan hän si scho frie Staatswäsen entwicklet (Songhai, eppe syt em 4. Johrhundert) un mächtigi Chenigrych (Mandinka), wu im 16. Johrhundert ihre greschte Bluescht ghaa hän. Im mittlere Berych sin Staate vu dr Hausa (Gobir, Katsina, Daura, Kano) gläge, un au Bornu un Kanem. Im eschtlige Berych het si Darfur aagschlossen un het iber s Sultanat Sannar Handelskontakte mit Nubien un Egypte megli gmacht. 

Wichtigi Transsahararoute hän no Norde gfiert. Aini isch vu Kanem (im Berych vum Tschadsee) iber Bilma un Murzuq bis Tripolis gange. Vu dr Handelszäntre vu dr Haussa (Katsina, Zinder) isch e wichtige Wäg iber Agadéz im Norde zues gange, anderi Route hä d Handelsstedt am Nigerchnyy (Gao, Timbuktu) mit em Maghreb (Agadir) verbunde.

Dr Ethnolog Leo Frobenius het as erschte Dytsche dr Kulturkreias Sudan bschribe ("Von der Herrlichkeit des Sudans", 1923).


</doc>
<doc id="52937" url="https://als.wikipedia.org/wiki?curid=52937" title="Alberich Zwyssig">
Alberich Zwyssig

De Alberich Zwyssig (au: "Alberik") (* 17. November 1808 z Baue; † 18. November 1854 z Mehrerau) isch en Zisterziensermönch gsi und het im 1841i de Schwiizerpsalm komponiirt.

De Alberich Zwyssig, wo ursprünglich de Vorname "Johann Josef Maria" gha het, isch z Baue am Urnersee gebore worde und ufgwachse. Er isch de dritti Sohn vo sine Eltere, em Johann und de Anna Maria Zwyssig gsi. Er und sini Brüedere Gerold und Peter Joseph sind musikalisch sehr begabt gsi. Im Johr 1821 isch de Zwyssig Schüeler und Sängerknabe im Chloschter Wettige worde und isch nach em Abschluss vom Gymi ins Chloschter iiträte. Sini Profess het er am 29. Aprile 1827 gha und derte sind Chloschtername Alberich übercho. D Priesterweihe het er vom Aposchtolische Nuntius Filippo de Angelis übercho. Im Chloschter het er als Lehrer gschaffet und er isch Sekretär vo de Äbt Alberich Denzler und Leopold Höchle gsi, zudem Chorleiter und Kapellmeischter. Unter anderem het er s Graduale «Diligam te Domine» komponiirt, en Messgsang wo am 5. Juli 1835 zum erschte Mol in de Wettiger Dorfchile ufgführt worde-n-isch. Der Messgsang isch d Vorlage für de Schwiizerpsalm gsi, wo de Zwyssig im 1841 zu eme Tekscht vom Leonhard Widmer komponiirt het.

Wo de Gross Rot vom Kanton Aargau im 1841 d Chlöschter ufghobe het und d Mönch numme 48 Stund Zit hei gha, ums Chloschter z verloh, isch de Alberich Zwyssig unter dene Flüchtling gsi. Einigi Johr sind d Mönch unterwegs gsi und nach em Sonderbundschrieg het de Zwyssig sechs Johr im Zisterzineserchloschter Wurmsbach Ufnahm gfunde, wo er Musiklehrer am Töchterinstitut isch gsi. Im 1854 hei d Wettiger Mönch, au durch d Unterstützig vom Zwyssig, z Mehrerau bi Breagaz e noii Heimat gfunde. So isch am 8. Juni 1854 im ehemolige Benediktinerchloschter d Territorialabtei Wettige-Mehrerau entschtande. Näbem Zwyssig und em Abt Leopold Höchle sind sechs witeri Patres und drü Brüedere derbi gsi. Z Mehrerau isch de Zwyssig scho bald an ere Lungeentzündig verstorbe. Bestattet worde isch er uf em Chloschterfridhof, aber im 1943 het me ihn exhumiirt und er isch am 18. November 1943 in sim Heimetort Baue wider bestattet worde.




</doc>
<doc id="52939" url="https://als.wikipedia.org/wiki?curid=52939" title="Kalabrien">
Kalabrien

Kalabrie (; ) isch di sidligscht Region vum italienische Feschtland. S het e Flechi vu 15.080 km² un Yywohner (Stand ). D Hauptstadt vu dr Region isch Catanzaro.

Kalabrie gränzt im Norden an d Basilicata, im Weschten an s Tyrrhenisch Meer un im Siden un Oschten an s Ionisch Meer. D Kischte het e Lengi vu rund 780 km. D Stroß vu Messina drännt Kalabrie vu dr Insle Sizilie.




</doc>
<doc id="52942" url="https://als.wikipedia.org/wiki?curid=52942" title="Piccoloflöte">
Piccoloflöte

D Piccoloflötè (au: "ès Piccolo") isch è chlyneri Bauform vo dè Querflötè. Si isch è Oktavè höcher gschtimmt un isch s högschte klassische Holzblõsinschtrumänt.

S Piccolo isch ca. 32 cm lang, öppè halb so groß wiè d Querflötè un hèt èn Durchmesser vo 1 cm. S Piccolo cha uss Holz odder Metall bschtõ, mengmòl git s au Piccolos uss Kunschtoff. D Klappè sin meischtens uss Neusilber gmacht un wörred vosilberèt odder au vonicklèt.

È früèni Form vo dè Piccoloflötè findet sich sit èm Mittelaalter i dè Milidärmusig, als è Schwegelpfyfè mit sechs Löcher, wo gmeinsam mit dè chlynè Drummlè dè tûpische Klang vo dè Infantry uusmacht. In sellèm Konnex haaltet sich s Inschtrumänt bis is 19. Johrhundert. Barallel dezuè wörd vosuècht, diè neu entwicklètè Traversflotè in anderè, also au höcherè, Stimmlagè z bauè. So isch s Piccolo im Lauf vo dèd Zit dè glychè baulichè Entwicklungè wiè d Querflötè unterlegè un isch ab dè zweitè Hälfti vom 20. Johrhundert au immer hüüfiger mit èm Bööm-Sischteem vosää worrè.

Für Milidär- un Blõsmusig isch s Piccolo au in anderè Stimmungè wiè "des" odder "es' ' baut worrè, Selli Inschtrumänt sin hüt abber nu mee seltè aazdrèffè.

Schon i dè Barockmusig hèt s Partiturzylè mit Bezeichnungè wiè "flauto piccolo" odder "flautino" gää, es isch aber unklar gsi, ob selli Stimmè tatsächlich für ü chlyni Querflötè odder nit doch für è hochi Blockflötè komponyrt sind.

Spôteri Komponischtè hèn das Piccolo einersits ygsetzt, um durch d Nõchaamig vo dè Pfyfè i dè Janitscharèmusik è exotischs Kolorit z erzüügè (wiè im Mozart sinèrè "Entfüürig" odder im Duètt mit èm Kontrafagott im Beethoven sinèrè 9. Simfony) odder für schrilli, naduräänlichi Effèkt wiè s Pfyfè vom Sturm odder d Elegtrizidät von èm Blitz (wiè z. B. Beethovè im "Gwitter" vo sinèrè 6. Simfony). In großè romantischè Opèrè findet sich schnydendi Piccolo-Passagè vo allem bi großè Chor- un Schreckensszenè.

Spôteschtens bi Richard Strauss un Gustav Mahler isch s Inschtrumänt è vollwertigs Mitglièd von èm Holzblõsersatz un wörd zitwys au als Soloinschtrumänt ygsetzt.

Eifachi Bauformè mit nu wènnig odder sogar ganz ooni Mechanig wörred hüt deilwys no i dè Volksmusig vowendet.


</doc>
<doc id="52944" url="https://als.wikipedia.org/wiki?curid=52944" title="Bezirk Val-de-Ruz">
Bezirk Val-de-Ruz

De Bezirk Val-de-Ruz () isch en Bezirk vom Kanton Neueburg i de Schwiz gsi. Er hät d Region vom Val de Ruz und di umligende Jurahöchene umfasst.

S Stimmvolk i 15 vo de ehemols 16 Gmeinde im Bezirk hät am 27. November 2011 enere Fusion vo de beträffende Gmeinde per 1. Januar 2013 zuegstimmt. Die neu Gmeind trait de Name Val-de-Ruz und zellt rund 16'000 Iiwohner. De Bezirk hät ab dänn nu no us zwei Gmeinde, nämmlich Val-de-Ruz und Valangin bstande. Wäg de Gebietsreform im Kanton Neueburg isch de Bezirk uf Endi 2017 ufghobe worde. Di dekigsgliichi Region Val-de-Ruz blibt us wahltechnische Gründ witer bestoh.

<div style="padding:1em 20px 1em 20px; color:#000000;text-align:left;">



</doc>
<doc id="52947" url="https://als.wikipedia.org/wiki?curid=52947" title="Aeschenvorstadt">
Aeschenvorstadt

D Äschevorstadt isch e wichdigi Verbindigsstrooss im Baasler Vorstedtkwardier. Si verbindet dr Äscheblatz mit dr Freie Strooss. D Dramlinie 3, 8, 10, 11, 14 und 15 vo dr BVB faare dur d Strooss. D Äschevorstadt isch s Zentrum vom Basler Bankekwardier.

D Äschevorstadt het iire Naame vom erste Äschedoor überchoo, wo am oberen Ändi vo dr Freie Stross gstande isch und isch emol, wie dr Naame säit, e Vorstadt dusse vor dr Stadtmuure gsi. S Äschedoor, wo spööter as s innere Äschedoor oder dr Äscheschwibbooge bekannt gsi isch, isch 1261 in ere Urkunde as "Eschemarthor" vorchoo, mä nimmt aa noch em Naame vo öbberem, wo dört gwoont het, villicht eme Doorwärter, und nid noch em Dorf Aesch im Birsdaal. 

Im 14. Joorhundert het mä denn die üsseri Stadtmuure baut und us dr Vorstadt isch e Stadtkwardier worde. Für zum d Äschevorstadt z verwalte, isch d Vorstadtgsellschaft zum Rupf gründet worde, wo 1374 zum erste Mol urkundlig beläit isch. Zu iire Ufgoobe häi usser dr Wach au d Füürweer und d Ufsicht über d Stroosse und Brünne ghöört. Vom Ändi vom 16. Joorhundert aa het si au as en Art Friidens- und Bolizeigricht für Schmää- und Schlaaghändel fungiert.

S Gebiet vo dr Äschevorstadt het no lang e ländlige Charakter ghaa, mit Matte, Äcker und Rääbe, und no im spoote 19. Joorhundert het s dört non e chli Landwirtschaft gee, vor allem Ställ für Ross und Vee. E baar Wääg häi zer Vorstadt ghöört, s Brunn-, s Hirsch- und s Stärnegässli und au d Elisabethestrooss, wo im "ze Spittelschüre" s Spiddaal und s Barfüesserkloster Friidhööf gha häi.

Über d Hauptstrooss vo dr Vorstadt, won e Abschnitt von ere antike Armeestrooss gsi isch und schliesslig dr Naame vo dr Äschevorstadt übernoo het, isch dr ganzi Verkeer zum Äschedoor uuse über d Birsbrugg zum Hauestäi und witer gange. Dorum het s dört vil Gwärb gee, wo mit Handel und Verkeer z due gha häi: Bäizer, Schmiid, Kröömer, Wagner und Fuerlüt. Dr Gasthoof «Stärne», wo hüte «Zum Goldige Stärne» häisst und 1973/74 ins Dalbeloch züüglet worde isch, isch scho us dr Middi vom 14. Joorhundert bekannt. Anderi Bäize si dr «Hirze» gsi, wo 1501 die äidgenössische Gsandte bewirtet het, wo zum Bundesschwur uf Baasel cho sin, dr «Bäre», wo 1901 abbroche worde isch zum dört dr «Baslerhof», äins vo de erste Geböid us Iise-Beton z Baasel z baue und non e baar anderi.

D Barzälle dr Äschevorstadt nooch si mäistens schmaal und dief gsi. An dr Strooss si d Woonhüüser gstande, zwäi bis drei Stöck hooch. Hindenooche si d Wärkhööf und Ställ gsi.

Im 18. Joorhundert si denn au gröösseri Aawääse baut worde, dr «Goldig Löi» und s «Huus zum Raab» und im 19. Joorhundert s «Zum Baradiis». D Fassade vom «Goldige Löi» cha mä sit 1965 in dr Dalbe go bschaue und dr «Raab» und s «Baradiis» nääbedraa existiere hüte no.

En anders gschichtligs Bauwärk, won emol in dr Äschevorstadt gstanden isch, isch dr Affebrunne, wo uf en Andreasblatz züüglet worden isch. Dr Jakobsbrunne vor em «Glock», wo scho 1390 erwäänt worde isch, stoot sit 1953 an dr Hermann Kinkelin-Strooss vor em hütige Kirschgarte Gümnasium.

Im 19. Joorhundert het sich d Äschevorstadt afo verändere. 1841 isch dr Schwibbooge abgrisse worde und 1861 s Aeschedoor, wo mä nume 14 Joor vorhäär no renowiert het. An si Blatz isch dr Aescheblatz cho, wo bis hüte äine vo de wichdigste Verkeersknootepünkt in dr Stadt isch.

E baar Geböid an dr Äschevorstadt si dänggmolgschützt, drunder s klassizistische Woonhuus «Zem Baradiis» an dr Nummere 13 und s «Huus zem Raab» nääbedraa.


</doc>
<doc id="52949" url="https://als.wikipedia.org/wiki?curid=52949" title="Höhlen der Mani">
Höhlen der Mani

Uf de Halbinsle Mani sind öber 100 Hööline, wobii die maiste a de Chüste vo de Messenische Bucht liged. A paar vo dene sind us archäologische Gründ bsunders wichtig, well si zom Tail scho i de Staizitt vo Mensche uufgsuecht wore sind. Die Fund zaiged, as d Mani scho früe vo Hominide biwonnt wore isch, bsundrig vom Neandertaler ("Homo neanderthalensis").

D Kalamakia-Hööi (Καλαμάκια) litt rund 2½ km nordwestlich vo Areopoli ewegg. Si litt a de Chüste, öppe 2½ Meter öber em Meerspiegel. Si isch 20 Meter lang und hett e wiite Iigang.

D Hööli isch im mittlere Paläolothikum (Altstaizitt) vo Neanderthaler biwonnt wore. Die ältiste Fund sind öppe 100 Tuusig und die jüngste Fund 39 Tuusig Joor alt. Meriri Zää und Tail vo Chnöche vom Neanderthaler sind gfunde wore. Si ghööred zo mindestens acht Individue. Die Hominide hend Moustérien-Werchzüüg hergstellt und Muschle ("Callista chione") as Schaber bruucht. Si hend voralem Damhirsch ("Dama dama"), Staibogg ("Capra ibex") und Rothirsch ("Cervus elaphus") gjagt. De Fund vo grüenem Andesit us de Staibrüch vo Krokees z Lakonie, guet 30 Kilometer östlich glege, zaigt as die Population vermuetli Verbindige zo de zitgliiche Neanderthaler i de Lakonis-Hööli ghaa het, wo wenig südwestlich vo dene Staibrüch litt. Degege sind d Fund vo de Apidima-Hööline südlich vo de Kalamakia-Hööli, düttli älter; die möged Vorfaare vo de Kalamakia-Neanderthaler gsii sii.

I de Hööli sind au vili fossili Tierfund gmacht wore, drunder öber driissg Süügerarte, öber zwanzg Reptilie- und Amphibie-Arte, mit uuffälig vill Schildchrotte ("Testudo marginata"). S sind au öppe zwanzg Vogelarte identifiziert wore. Die Fund wiised uf e milds Klima i de Staizitt hii, mit Macchia und Wald.

D Apidima-Hööline (Απήδημα) liged südlich vo de Kalamakia-Hööli, westlich vo Areopoli. Die Hööline sind bsunders wichtig, well do zwee Schädel gfunde wore sind, wo zo Vorgänger vom Neanderthaler ghört hend. Dezeu chunt no e jüngers Fraugraab usem Paläolithikum.

Di zwee Schädel sind mitem Gstai scho verwachse gsii, womer si gfunde hett. Si sind zwösched 300 und 100 Tuusig Joor alt und ghöred zonere Zwöschedform vom "Homo erectus" und em Neanderthaler. I de griechische Froschig wered sie hüüffig as "Homo taenarius" gnennt, nochem Vorpirg Tenaro a de Südspitz vo de Mani. Di beede Schädel sind kultisch deponiert wore und ufe Bett us Chiselstaili bettet wore. De Rest vo de Körper isch nöd gfunde wore und müend amene andere Ort bistattet wore sii.

Inere andere Hööhli isch e Frauegraab gfunde woore. Si het e zimmli robuste Körperbau und ghört zom Cro-Magnon-Typ vom "Homo sapiens sapiens". Si isch vor rund 30 Tuusig Joor gstorbe, selber aber nume grad guet zwanzgi wore. Si isch denn bim Iigang vonere chiliine Hööli bigrabe woore und zwoor i de Hockerstelig, da haisst mit azogne Bai, wiene Embryo. De Chopf isch uf e Staiplatte bettet wore und luegt zom Höölenuusgang. Bi de Füess isch e rundi Staiplatte plaziert wore, womer Tierchnöche gfunde hett, woll e Spiisopfer för di Tooti. Di jungi Frau, wo vo de Forscher Kanella gnennt werd, het e Chettle us Müscheli ("Nassa neritea") um de Hals trait.

D Xepapadianika-Hööli (Ξεπαπαδιάνικα) litt bim Dorf Diros. Si isch 27 Meter lang und bistoot us drai Chammere, wo neolithischi (Jungstaizitt) Keramik gfunde woren isch.

D Alepotrypa-Hööli (Αλεπότρυπα »Fuchsloch«) litt bim Ort Diros. D Hööli isch ane 1958 entdeckt wore, wel e Hund e Fuchs gjagt het und i de Hööli verschwunden isch. D Bsitzer vom Hund hend denn de engi Iigang uufbroche und ase di birüemti Hööli entdeckt. Si ghört zo am vo de wichtigste (jung)staizitliche Fundplätz vo Griecheland. Drum isch sitt ane 1970 för Touriste gsperrt wore.

D Alepotrypa litt 20 Meter öber em Meerspiegel und isch rund 300 Meter lang. I de Hööli hets meriri Seeje; s Wasser isch trinkbar aber nöd ganz suber. D Temepratur i de Hööli litt bi 18 Grad.

D Hööli isch im spöötere Neolithikum (5000–3200 v.Chr.) vo Mensche biwonnt gsii. Me hett Menschechnöche vo mindestens 161 Individue gfunde. Di maiste Chnöche sind i zwai Ossuarie niderglait wore, ai Ossuarium isch grad bim domoolige Iigang glege, s anderi echli witter ine. De See litt hinder de Woonhööli.

Ahand vo de Chnöche chamer feststele, ass d Mane im Dorschnitt 170 cm, d Fraue 154 cm grooss wore sind. D Chindersterblichkait bis Zeni isch hööch gsii, di mittleri Lebeserwartig vo de Erwachsne isch bi 30i glege, de Ältiste sind öppe mit Föfzgi gstorbe. En uuffälig grosse Tail vo de Schädel wiist guet uusghailti Riss und Brüch uuf, wo nöd lebesgföörli gsii sind. Da gelt as e Hiiwiis druff, ases mengisch zo wüeste Rauferaie choo isch, wo Mane und Frau im gliiche Maas Opfer wore sind. Well vili Skelett uf Underernäärig düütet, ninnt me aa, as s wenige Esse zo sozialem Stress gfüert het, mit alem dromm und draa. Au isch Anämii wiit verbraitet gsii, entweder wege de schlechte Ernäärig oder alefalls au wege Inzucht. Die Population het voralem pflanzlichi Naarig ggesse und Chorn aabaut, wa zomene Abriib vo de Zää gfüert het, wege de chliine Staichörnli vo de Malstai. Si hend au Huustier ghaa, voralem Schööff und Gaisse, aber au Rindvech, Soi und Hünd. Obwoll d Hööli a de Chüste litt, hendsi uffälig wenig Fisch ggesse.

D Woonhööli isch guet iigrichtet gsii. Nebet de baide Ossuarie för die Toote, het mer Herd, Leemöfe und Vorootschamere entdeckt. Au e Werchstatt isch i de Hööli gsii. S Werchzüüg isch us Obsidian und Füürstai gmacht wore. Zo de bsundrige Fund ghööred e Staibieli und vor alem vier Chopfermesser und e paar Brögge vo nöd verarbaitetem Chopfer. Au Silberschuck isch förechoo, Staiperle und Chettle us Müscheli. D Spindle sind us Leem gmacht wore und d Noodle us Chnöche. Dezue sind no Idol us Marmor und Too gfunde wore.

En Erdbebe het denn de urprünglich Iigang verschüttet und de Zuegang zom See isch zämebroche. Offebar sind e paar Mensche debii i de Hööli igschlosse wore und am Ort wo si gstorbe sind ligeblibe.

D Glyphada-Hööli (Γλυφάδα) oder Vlychada (Βλυχάδα) lit nume grad 220 Meter westlich vo de Alepotrypa-Hööli. Si zällt zo de prächtigste Hööline vo de Welt und si isch s längsti Höölesystem vo Griecheland. Si isch touristisch guet erschlosse, cha aber nume mit Füerer, wo d Bsuecher uf Böötli dör d Hööli faared, bsuecht were.

D Hööli isch 1923 entdeckt wore. De grösst Tail vo de Hööli isch en underirdische Fluss, mit zwee Hoptärm und chlinnere Nebetarme. Di komplexi Hööli isch no nöd völig untersuecht und s wered au immer noji Gäng gfunde. Mitere Längi vo öber 15 Kilometer isch si s längsti Höölesystem vo ganz Griecheland. Di touristisch Strecki isch öppe 2800 Meter lang, me faart ann Gang i d Hööli ine und denn dör e chünstlichi Verbindig in zwaite Arm und chunnt so wider zom Uusgang. S Wasser isch zom Tail bis 80 Meter tüüff. D Wassertemperatur litt bi 14 Grad, d Lufttemperatur zwösched 16 und 19 Grad.

I de Hööli sind vili fossili Tier gfunde wore, drunder s gröösti fossili Vorchoo vom Nilpferd ("Hippopotamus amphibius"), denebet e paar wenigi fossili Chnöche vo Raubchatze ("Panthera leo" & "Panthera sp.") und witter Hyäne, Marder, Damhirsch, Mönchsrobbe und verschidnigi Vogelarte. 

Im trochnige Tail bim Iigang isch mittelhelladischi Keramik (2000–1600 v.Chr.) gfunde wore, wo zom Tail mitere Töpferschibe gmacht wore isch.

D Katafygi-Hööli (Καταφύγι Διρού »Fluchthööli«) litt 800 Meter westlich vo de Alepotrypa und 25 Meter öberem Meerspiegel. Si isch rund 700 Meter lang und hett e grossi Chammere. Ere Name hett si, well si vom spöötere Mittelalter bis i d Noizitt as Fluchthööli bruucht woren isch. Keramikfünd zaiget aber, ass die Hööli au i de Antiki uufgsuecht woren isch, vo de klassische Ziitt bis i di Römischie Chaiserzitt.

D Vythaka-Hööli (Βύθακας) litt a de Langadaki Bucht, süüdlich vom Dorf Charouda. Die Hööli isch 115 Meter lang und hett zwoo Hoptchammere. Do isch neolithischi Keramik gfunde wore. Di maiste Fund stamed us de Antiki, und zwoor vo de klassische Zitt bis i die römischi Chaiserzitt. Bsundrigi Fund sind e guets erhaltnigs hellenistisches Trinkgfäss (kantharos) und e Pfiilspitz us Ise. Au drai antiki Bronzemünze sind gfunde wore, doch sind die ase verwitteret, as me nöme chan erchene, vo welere Stadt die ursprüngli stamed.

D Koukouri-Hööli (Κουκούρι) litt a de Bucht vo Koukoura. Die Hööli het en enge Iigang und die erste Meeter meumer chrable. Noch 35 Meter chunnt sibe Meeter tüüffer glege e groossi Hale miteme See. I dere Hale isch früe- und mittelbelladischi Keramik (3000–1600 v.Chr.) gfunde wore und d Wänd sind vom Füür zom tail gschwärzt. Au Mensche- und Tierchnöche stamed us dere Hööli.

Die Hööli litt uf em Vorpirg Matapan, ganz am Süüdspitz vo de Mani. Si messt nume 11 x 15 Meter und d Deli isch hütt zom Tail iigfale. I de Antiki isch vor die Hööli de Poseidon-Tempel gstande. Noch de antike Saag, isch si ann vo de Iigäng in Hades und de Herakles söll vo do de Höllehund Kerberos ufebroocht ha.

D Lakonis-Hööli litt drai Kilomeeter nördlich vo Gythio am östliche End vom Tal vo Selenitsa. Si litt grad a de Chüste vo de Lakonische Bucht und isch öppe 500 Meter lang.

Di archäologische Fund stamed usem mittlere Paläolithikum (44 bis 38 Tusig Joor alt) und bistönd vor alem us Staiwerchzüüg. E Bsunderhait isch de Zaa vomene Neanderthaler, wel er as de ersti gsichreti Noowiis vom Neanderthaler z Griecheland gelt.

Die Melissa-Hööli litt oberhalb vom Dorf Melissa im Landesinere, öberem Fluss Vardounia. nordwestlich vo Gythio. Si isch 80 Meter lang. I dere Hööli isch Keramik gfunde wore us de Jungstaizitt. Witteri Keramik stammt us de hellenistische Zitt.



</doc>
<doc id="52964" url="https://als.wikipedia.org/wiki?curid=52964" title="Gellertkirche (Basel)">
Gellertkirche (Basel)

D Gellertkiirche isch en evangelisch-reformierti Kiirche in dr Stadt Baasel. S Geböid befindet sich im Gellert-Kwartier in dr Dalbe und isch dänggmolgschützt.

D Gellertkiirche isch 1964 vom Kurt Peter Blumer, wo dr Architekduurwettbewärb gwunne het, baut worde und gältet as e hervorragends Bischbil für wie mä in sällere Epoche Kiirche baut het. Si bildet s Zentrum vo dr Überbauig vom Gellertfäld in de 1960er Joor, und isch e beachtligi stedtebauligi Läistig vo dr Baasler Noochkriegsmodärne. Dr Geböidtüp vo dr Kiirche isch abgläitet vom Tipi, em Zält vo de nordamerikanische Indianer. Über eme nüüneggige Grundriss het s e zentrale Ruum, wo d Uffassig vom domoolige Sakralbau widergit. D Material wo am und im Geböid dominiere si Holz, Beton und Glaas. Es isch brägt vom Dach us Kupfer, wo wäge dr Geometrii nit überall gliich stotzig isch, und vo de Liechtgiibel, wo us dr Dachflechi uusestöön. Dr vierzig Meter hoochi Durm stoot frei und setzt e markante Akzänt, wo im Dialog mit em Geböid stoot. Im Bardeer und im Chäller het s e Hufe Nääberüüm wo scho denn vil vo dr Gmäind brucht worde si. Wil d Aasprüch aber no gwaggse si, het mä d Gellertkiirche in de Joor 2007 und 2008 dur e zuesätzlige Gmäindisaal erwiteret.



</doc>
<doc id="52966" url="https://als.wikipedia.org/wiki?curid=52966" title="St. Alban-Vorstadt">
St. Alban-Vorstadt

D Dalbe-Vorstadt (hoochdütsch St. Alban-Vorstadt) isch e Strooss im Baasler Vorstedtkwardier. Si goot vom Dalbe-Graabe, won emol s Kunosdoor vo dr innere Stadtmuure gstanden isch, bis zum Dalbedoor. Si lit im e rueige Woongebiet, wo vil vo dr historische Substanz erhalte isch und beschäidnigi gotischi Handwärkerhüüser näbe vornääme Barockbaute vo riiche Handelsherre stöön.

D Dalbe-Vorstadt isch as Vorstadt im Dalbedaal ums Dalbekloster ume entstande, wo vom Bischof Burchard vo Fenis (vo Haseburg), wo öbbe 1080 die ersti Stadtmuure baut het, im Joor 1083 wit dusse vor dr Stadt gründet worden isch. Spööter isch d Vorstadt au gege Weste dr Bärg uf gwaggse bis zum Kunosdoor am Ändi vo dr Riddergass.

No bevor im 14. Joorhundert die üsseri Stadtmuure baut worden isch, wo alli Vorstedt iigschlosse het, het mä um d Dalbe-Vorstadt e acht Meter bräite und fümf Meter diefe Drochegraabe usgrabt und e Meter dicki Weermuure baut mit halbrunde Schaaledürm. Au e Door het d Vorstadt überchoo, s Fridedoor, wo scho 1284 erwäänt wird und wo spööter Bridedoor ghäisse het. Wo denn die üsseri Stadtmuure baut worde isch, het mä dä Graabe ufgfüllt und für Gärte brucht, und au an dr Malzgass, wo denn in de Stadtmuure gsi isch, het mä afo Hüüser baue.

Im 15. Joorhundert het dr Root e Vorstadtgsellschaft gründet, zum d Bürger in dr Dalbe z organisiere, und 1503 het die im Huus «zum hooche Dolder» e Häim gfunde und isch immer no dört.

D Vorstadt isch no lang ländlig bliibe, mit öbbe hundert Hüüser, und vili Iwooner häi Vee, Schoof und Söi ghalte, und bis ins 19. Joorhundert het e Hirt vo dr Vorstadtgsellschaft d Dier uf d Wäid driibe. Aber au Gwärb het s in dr Vorstadt gee. Scho im Hoochmiddelalter het mä im Dalbeloch dunde bim Rhii e Gwärbkanal aagläit, dr Dalbe-Dyych, wo s Wasser von em zerst Kornmüülene und vom 15. Joorhundert aa au Babbiirmüülene aadriibe het. Spööter het sich dört au d Siidebandfabrikazion aagsiidlet, wo meereri Familie vom Daig seer riich gmacht het. D Posamänterii het im spoote 19. Joorhundert e Niidergang erläbt und spiilt hüte wirtschaftlig kä Rolle mee.

Nodinoo isch dr Naame Dalbe-Vorstadt mee und mee nume no für d Haupstrooss vo dr Siidlig brucht worde.

An dr Dalbe-Vorstadt het s e Hampfle vo Geböid, wo uf dr Liste vo de Kulturgüeter im Kanton Baasel-Stadt stöön, drunder die ehemooligi Siidebandfabrik Hoffmann, Dalbe-Vorstadt 78, s «Hooche Huus» mit em Gardekabinett an dr Dalbe-Vorstadt 71, s reformierte Pfarrhuus «zu St. Alban» an dr Dalbe-Vorstadt 65, e Woonhuus an dr Dalbe-Vorstadt 82 und d Geböid und Brünne in dr Bildlisammlig undenooche.


</doc>
<doc id="52967" url="https://als.wikipedia.org/wiki?curid=52967" title="Villiers">
Villiers

Villiers chan folgendes bedüte:
Villiers isch de Name vo folgende Ort:

i de Schwiz:

z Südafrika:

z Frankrych

z Frankrych (mit Nameszuesatz) 
Villiers isch de Name vo folgende Kantön z Frankrych:
Lueg au:


</doc>
<doc id="52968" url="https://als.wikipedia.org/wiki?curid=52968" title="Johann Gottfried Tulla">
Johann Gottfried Tulla

De Johann Gottfried Tulla (* 20. März 1770 z Karlsrue; † 27. März 1828 z Paris) isch en badische Ingenieur gsi, wo d Begradigung vom Oberrhii planet und d Durchführig aafangs gleitet het.

De Tulla chunt us ere Pfarrersfamilie, wo ab em 1701 in de Markgrafschaft Bade gwürkt het. Sin Vater isch zerscht Pfarrer z Nöttige bi Pforze gsi, bevor er Hofprediger z Karlsrue worden isch. Dette isch dann de Johann Gottfried Tulla uf d Wält cho. Z Karlsrue het er z erscht d Elementarschuel bsuecht und ab em Oktober 1783 s Gymnasium. Scho bald het sich zeiged, dass er mathematisch sehr begabt isch gsi. Eine vo sine Lehrer, de Ängländer Peter Perez Burdett, het sich sehr für de Tulla iigsetzt und em Markgraf empfohle, ihn im Aaschluss an d bestandeni Abschlussprüefig zur Usbildig zum Carl Christian Langsdorff z schicke. So isch de Tulla am 1. Juni 1792 z Gerabronn bi Ansbach iitroffe, um bim Langsdorff, eim vo de beschte Wasser- und Bergbauspezialischt vo Dütschland la uszbilde. Im 1794 het er d Usbildig abgschlosse und isch bis zum Herbscht 1796 uf e Studiereis gange, vo dere er alli Wuche en Bricht het müesse uf Karlsrue schicke. Er isch für es Wasserbaupraktikum z Düsseldorf gsi, het in de Niderlande Dämm, Mühle und Pumpwerk gstudirt und isch über d Nordsee bis uf Hamburg greist, wo er de Reinhard Woltmann kenneglehrt het. Vo derte isch er noch Freiberg (Sachse), wo-n-er an de Bergbauakademie gstudirt het, und het au en Abstecher uf Norwege unternoh.

Im 1797 isch er dann in de markgräflich Dienscht ufgnoh worde, mit em Uftrag, d Bauarbeite am Rhii im Oberamt Rastatt z betroie. Im 1801 isch er zu ere Studiereis uf Paris und es het erschti konkreti Idee geh, wi me zämme mit Frankriich d Situation am Oberrhii chönnti verbessere. De Fluss isch bis zu dere Ziit en Stroom gsi, wo bi jedem Hochwasser sis Bett verlagerete het. Immer wider sind noii Insle entstande und d Bedingige für d Schiffahrt sind schwirig gsi. Zuedem hei di unterschidliche Interesse vo de Aaligergmeinde am Fluss, es gmeinsams Projekt schwirig gmacht. Hüfig het, wenn ei Gmeind en Damm baut oder en Rhiiarm umgleitet het, e anderi unter de Folge glitte und so sind teilwiis über Nacht setigi Bauwerk wider zerstört worde. Au politisch het sich d Situation sehr veränderet. Bade und Frankriich hei lang sibe gmeinsame Grenzabschnitt gha. Mit de Gebietsgwünn vo Bade ab em 1803 het es plötzlich e gmeinsami badisch-französischi Gränze geh, wo vo Basel bis uf Mannheim gange-n-isch. Wo de Tulla im 1804 vo Paris retour cho isch, isch er zum Oberingenieur ernennd worde und am Rhii hei erschti Bauarbeite solle aafah. Us Geldmangel hei si aber müesse ufgschobe werde und de Tulla het in de Schwiiz gholfe d Linthebeni zwüschem Züri- und em Walesee trocke z läge. Nach de Rückkehr ins badische isch de Tulla im 1814 Leiter vo de Wasser- und Stroosebauverwaltig worde und het e Denkschrift für d badisch Regiirig gschribe, wo er sini konkrete Vorstellige für de Rhii beschribe het. Sini Hauptussag isch gis: «Kein Strom oder Fluss, also auch nicht der Rhein, hat mehr als ein Flussbett nötig ...»

Scho im 1810 sind im Badische, uf Betriibe vom Tulla, d Masseinheite einheitlich greglet worde. E badische "Ruthe" isch uf drü Meter feschtglegt worde und me het si in 10 "Fuess" unterteilt. Im gliiche Johrzehnt het d französisch Regiirig di erschte sechs Durchstich vom Rhii in de Nöchi vo Karlsrue gnemiget. Umgsetzt worde sind si in dene kriegerische Ziite aber zunächscht nöd und nach em Wiener Kongress isch de Nachbar am Rhiiufer zwüsche Karlsrue und Mannheim nüm Frankriich gsi, sondern Bayern, wo di linksrhiinisch Pfalz übercho het. Au um d Gränz klar könne z ziehe, isch das Projekt vo de Begradigung vom Rhii dann vorwärts gange. Im Auwald het me breite Schneise gschlage, s noii Ufer im Abstand vo 240 Meter befeschtiged und dazwische en Grabe usghobe, wo 60 Meter breit isch gsi. S Ushubmaterial het me gnoh, um Dämm z baue und d Zuläuf zu de alte Rhiiarm zuzschütte. Wo dann s nächschti Hochwasser isch cho, het me de Rhii in die Gräbe umgleitet und de Fluss het selber sis Bett witer usbaut. De Grundwasserspiigel isch gsunke, was dezue gführt het, dass d Felder in de Nöchi vom Fluss trockener worde sind und besser bearbeitet hei werde könne. Wil me z Frankriich glichzitig an Plän gschaffet het, westlich vom Rhii en Kanal z baue, wo numme durchs Elsass dät flüsse, het de Tulla im 1825 e Schrift veröffentliched, wo sim Aalige het sölle noie Schub geh. Unter em Titel "Über die Rektifikation des Rheins" isch si uf Dütsch und Französisch erschine.

Im 1827 isch de Tulla uf Paris greist, wil er unter Blasestei glitte het, wo er z Paris het welle lah entferne. Innerhalb vo füf Mönet het er duzendi vo Operatione über sich lah ergoh, isch aber sibe Täg nach sim 58. Geburtstag z Paris gschtorbe. Er isch uf em Fridhof Montmartre z Paris bestattet worde, wo de badisch Staat für ihn es Grab kauft het.
An de Begradigung vom Rhii isch witeri füfzg Johr gschaffet worde.




</doc>
<doc id="52969" url="https://als.wikipedia.org/wiki?curid=52969" title="Bretzfeld">
Bretzfeld

Bretzfeld isch e Gmai im Houlouchrais z Bade-Wirttebärg. D Gmai het Yywohner (Stand: ).

Bretzfeld lyt an dr Mindig vum Schwabbach in d Brettach am Ibergang vu dr Schwäbisch-Fränkische Waldbärg un dr Hohenloher-Haller Ebeni.

Dr Baan bstoht us 50 % Landwirtschaftsflechi, 34,8 % Wald, 13,8 % Sidligsflechi un 1,4 % sunschtiger Flechi.

Zue Bretzfeld ghere d Gmaindsdail Adolzfurt (mit em glychnamige Dorf, dr Wyler Hälden, Hahnenbusch un Hohenacker un em Wohnblatz Wiesental), Bitzfeld (mit em glychnamige Dorf un em Wyler Weißlensburg), Bretzfeld (mit em glychnamige Dorf un em Wyler Brettach), Dimbach, Geddelsbach (mit em glychnamige Dorf un em Wyler Hälden), Rappach, Scheppach (mit em glychnamige Dorf un em Wyler Hohenacker), Schwabbach, Siebeneich, Unterheimbach (mit em glychnamige Dorf un em Wyler Herrenhölzle), Waldbach.

Bretzfeld isch zum erschte Mol gnännt wore anne 1037 as "Bretesfeld".

Bretzfeld ghert zue kainere Verwaltigsgmainschaft.

Dr Burgermaischter vu Bretzfeld isch dr Martin Piott.

Ergebnis vu dr Landdagswahle syt 2006: 

Dr Dialäkt vu Bretzfeld ghert zum Oschtfränkisch.




</doc>
<doc id="52972" url="https://als.wikipedia.org/wiki?curid=52972" title="Dörzbach">
Dörzbach

Dörzbach (oschtfränkisch "Därzbach") isch e Gmai im Houlouchrais z Bade-Wirttebärg. D Gmai het Yywohner (Stand: ).

Dörzbach lyt im Dal vu dr Jagst. Dr Baan bstoht us 60 % Landwirtschaftsflechi, 25,4 % Wald, 11,8 % Sidligsflechi un 2,8 % sunschtiger Flechi.

Zue Dörzbach ghere d Gmaindsdail Dörzbach (mit em glychnamige Dorf un dr Wohnblätz Birkenhöfe un St. Wendel zum Stein), Hohebach (mit em glychnamige Dorf un dr Wyler Eisenhutsrot, Heßlachshof un Wendischenhof), Laibach un Meßbach.

Dörzbach isch zum erschte Mol gnännt wore anne 1230 as "Torzebach".

Dörzbach het si mit dr Stadt Krautheim un dr Gmai Mulfingen zum Gmaiverwaltigsverband „Krautheim“ mit Sitz z Krautheim zämmegschlosse.

Dr Burgermaischter vu Dörzbach isch dr Andy Kümmerle.

Ergebnis vu dr Landdagswahle syt 2006: 

Dr Dialäkt vu Dörzbach ghert zum Oschtfränkisch.



</doc>
<doc id="52973" url="https://als.wikipedia.org/wiki?curid=52973" title="Forchtenberg">
Forchtenberg

Forchtenberg (oschtfränkisch "Forchdeberch", elter "Forchdeberich") isch e Stadt im Houlouchrais z Bade-Wirttebärg. D Stadt het Yywohner (Stand: ).

Forchtenberg lyt an dr Mindig vu dr Kupfer in dr Kocher, eme rächte Näbefluss vum Necker.

Dr Baan bstoht us 57,1 % Landwirtschaftsflechi, 26,9 % Wald, 13,1 % Sidligsflechi un 2,9 % sunschtiger Flechi.

Zue Forchtenberg ghere d Stadtdail Ernsbach (mit em glychnamige Dorf un em Wohnblatz Waldberg), Forchtenberg (mit dr glychnamige Stadt, em Gheft Rauhbusch-Hof un em Wohnblatz Neu-Wülfingen), Muthof (mit em glychnamige Dorf un dr Wyler Büschelhof un Schleierhof), Sindringen (mit dr glychnamige Stadt un dr Hef Holzweiler Hof, Trautenhof un dr Wohnblätz Schießhof un Ziegelhütte) un Wolmuthausen (mit em glychnamige Dorf, dr Wyler Hohensall, Metzdorf, Orbachshof un Schwarzenweiler un em Gheft Haberhof).

Forchtenberg isch zum erschte Mol gnännt wore anne 1298.

Forchtenberg het si mit dr Stadt Niedernhall un dr Gmai Weißbach zum Gmaiverwaltigsverband „Mittleres Kochertal“ mit Sitz z Niedernhall zämmegschlosse.

Dr Burgermaischter vu Forchtenberg isch dr Michael Foss.

Ergebnis vu dr Landdagswahle syt 2006: 

Dr Dialäkt vu Forchtenberg ghert zum Oschtfränkisch.




</doc>
<doc id="52974" url="https://als.wikipedia.org/wiki?curid=52974" title="Ingelfingen">
Ingelfingen

Ingelfingen (oschtfränkisch "Ingelfinge") isch e Stadt im Houlouchrais z Bade-Wirttebärg. D Stadt het Yywohner (Stand: ).

Ingelfingen lyt im Dal vum Kocher, eme rächte Näbefluss vum Necker.

Dr Baan bstoht us 61,6 % Landwirtschaftsflechi, 23,6 % Wald, 12,9 % Sidligsflechi un 1,9 % sunschtiger Flechi.

Zue Ingelfingen ghere d Stadtdail Criesbach, Diebach, Dörrenzimmern (mit em Wyler Stachenhausen), Eberstal, Hermutshausen, Ingelfingen (mit dr glychnamige Stadt, dr Wyler Bobachshof, Bühlhof, Kocherstein, Lipfersberg un Scheurachshof un em Gheft Jägerhaus) un Weldingsfelden (mit em Wyler Eschenhof).

Ingelfingen isch zum erschte Mol gnännt wore anne 1080.

Ingelfingen het mit dr Stadt Künzelsau ne Verwaltigsgmainschaft veryybart.

Dr Burgermaischter vu Ingelfingen isch dr Michael Jürgen Bauer.

Ergebnis vu dr Landdagswahle syt 2006: 

Dr Dialäkt vu Ingelfingen ghert zum Oschtfränkisch.



</doc>
<doc id="52975" url="https://als.wikipedia.org/wiki?curid=52975" title="Krautheim (Jagst)">
Krautheim (Jagst)

Krautheim (oschtfränkisch "Graude") isch e Stadt im Houlouchrais z Bade-Wirttebärg. D Stadt het Yywohner (Stand: ).

Krautheim lyt im Dal vu dr Jagst.

Dr Baan bstoht us 63,2 % Landwirtschaftsflechi, 25,7 % Wald, 9,6 % Sidligsflechi un 1,5 % sunschtiger Flechi.

Zue Krautheim ghere d Stadtdail Altkrautheim, Gommersdorf, Horrenbach, Klepsau, Krautheim, Neunstetten (mit dr Wohnblätz Ölmühle un Untere Mühle), Oberginsbach, Oberndorf (mit dr Wohnblätz Knock un Stockbrunnenwiesen) un Unterginsbach.

Krautheim isch zum erschte Mol gnännt wore anne 1096 as "Crutheim".

Krautheim het si mit dr Gmaine Dörzbach un Mulfingen zum Gmaiverwaltigsverband „Krautheim“ mit Sitz z Krautheim zämmegschlosse.

Dr Burgermaischter vu Krautheim isch dr Andreas Köhler.

Ergebnis vu dr Landdagswahle syt 2006: 

Dr Dialäkt vu Krautheim ghert zum Oschtfränkisch.



</doc>
<doc id="52976" url="https://als.wikipedia.org/wiki?curid=52976" title="Künzelsau">
Künzelsau

Künzelsau (oschtfränkisch "Kinzelse") isch e Stadt im Houlouchrais z Bade-Wirttebärg. D Stadt het Yywohner (Stand: ).

Künzelsau lyt am untere Kocher, eme rächte Näbefluss vum Necker.

Dr Baan bstoht us 57,3 % Landwirtschaftsflechi, 26,8 % Wald, 13,4 % Sidligsflechi un 2,5 % sunschtiger Flechi.

Zue Künzelsau ghere d Stadtdail Amrichshausen, Belsenberg (mit em glychnamige Dorf un dr Ortsdail Rodachshof un Siegelhof), Gaisbach (mit em glychnamige Dorf un dr Wyler Etzlinsweiler, Haag, Kemmeten, Oberhof, Unterhof un Weckhof un em Gheft Schnaihof), Garnberg, Kocherstetten (mit em glychnamige Dorf, dr Wyler Schloß Stetten un d Gheft Bienenhof un Buchenmühle), Künzelsau (mit dr glychnamige Stadt Künzelsau un dr Wohnblätz Taläcker, Gaisbacher Rank un Hofratsmühle), Laßbach (mit dr Derfer Laßbach, Mäusdorf un Vogelsberg un dr Gheft Falkenhof, Kügelhof un Rappoldsweiler Hof), Morsbach, Nagelsberg, Nitzenhausen (mit em glychnamige Dorf un dr Wyler Berndshausen un Sonnhofen) un Steinbach (mit em glychnamige Dorf un dr Wyler Büttelbronn, Ohrenbach un Wolfsölden).

Künzelsau isch zum erschte Mol gnännt wore anne 1098.

Künzelsau het mit dr Stadt Ingelfingen e Verwaltigsgmainschaft veryybart.

Dr Burgermaischter vu Künzelsau isch dr Stefan Neumann.

Ergebnis vu dr Landdagswahle syt 2006: 

Dr Dialäkt vu Künzelsau ghert zum Oschtfränkisch.




</doc>
<doc id="52977" url="https://als.wikipedia.org/wiki?curid=52977" title="Kupferzell">
Kupferzell

Kupferzell (oschtfränkisch "Zell") isch e Gmai im Houlouchrais z Bade-Wirttebärg. D Gmai het Yywohner (Stand: ).

Kupferzell lyt an dr Kupfer, eme Näbefluss vum Kocher, im Ibergang vu dr Schwäbisch-Fränkische Waldbärg un dr Hohenloher-Haller Ebeni.

Dr Baan bstoht us 74 % Landwirtschaftsflechi, 10,5 % Wald, 14,2 % Sidligsflechi un 1,2 % sunschtiger Flechi.

Zue Kupferzell ghere d Gmaindsdail Eschental (mit em glychnamige Dorf un em Wyler Einweiler), Feßbach (mit em glychnamige Dorf un dr Wyler Kubach, Künsbach un Rüblingen), Goggenbach, Kupferzell (mit em glychnamige Dorf un dr Wyler Rechbach un Ulrichsberg un em Gheft Schafhof), Mangoldsall (mit em glychnamige Dorf un em Wyler Füßbach) un Westernach (mit em glychnamige Dorf, dr Wyler Bauersbach, Beltersrot, Belzhag, Hesselbronn un Löcherholz un dr Wohnblätz Bahnhof Kupfer un Stegmühle).

Kupferzell isch zum erschte Mol gnännt wore anne 1236 as "Celle".

Kupferzell het si mit dr Stedt Neuenstein un Waldenburg zum Gmaiverwaltigsverband „Hohenloher Ebene“ mit Sitz z Neuenstein zämmegschlosse.

Dr Burgermaischter vu Kupferzell isch dr Joachim Schaaf.

Ergebnis vu dr Landdagswahle syt 2006: 

Dr Dialäkt vu Kupferzell ghert zum Oschtfränkisch.



</doc>
<doc id="52978" url="https://als.wikipedia.org/wiki?curid=52978" title="Mulfingen">
Mulfingen

Mulfingen (oschtfränkisch "Mulfinga") isch e Gmai im Houlouchrais z Bade-Wirttebärg. D Gmai het Yywohner (Stand: ).

Mulfingen lyt im Dal vu dr Jagst.

Dr Baan bstoht us 56,9 % Landwirtschaftsflechi, 30,8 % Wald, 9,8 % Sidligsflechi un 2,5 % sunschtiger Flechi.

Zue Mulfingen ghere d Gmaindsdail Ailringen, Buchenbach (mit em glychnamige Dorf un dr Wyler Berndshofen, Bodenhof, Heimhausen un Oberer Railhof), Eberbach, Hollenbach, Jagstberg (mit em glychnamige Dorf un dr Wyler Hohenrot, Seidelklingen un Unterer Railhof), Mulfingen (mit em glychnamige Dorf, em Wyler Ochsental un dr Wohnblätz Bachmühle un Badhaus), Simprechtshausen un Zaisenhausen (mit em glychnamige Dorf un em Wyler Staigerbach).

Mulfingen isch zum erschte Mol gnännt wore anne 980.

Mulfingen het si mit dr Stadt Krautheim un dr Gmai Dörzbach zum Gmaiverwaltigsverband „Krautheim“ mit Sitz z Krautheim zämmegschlosse.

Dr Burgermaischter vu Mulfingen isch dr Robert Böhnel.

Ergebnis vu dr Landdagswahle syt 2006: 

Dr Dialäkt vu Mulfingen ghert zum Oschtfränkisch.



</doc>
<doc id="52979" url="https://als.wikipedia.org/wiki?curid=52979" title="Neuenstein (Hohenlohe)">
Neuenstein (Hohenlohe)

Neuenstein (oschtfränkisch "Naiestaan", elter "Naiestãã") isch e Stadt im Houlouchrais z Bade-Wirttebärg. D Stadt het Yywohner (Stand: ).

Neuenstein lyt im Ibergang vu dr Naturryym Schwäbisch-Fränkischi Waldbärg, Kocher-Jagst-Ebene un Hohenloher-Haller Ebeni. Nochbergmaine sin Kupferzell, Waldenburg, Öhringen, Zweiflingen, Forchtenberg, Niedernhall un Künzelsau.

Dr Baan bstoht us 75,3 % Landwirtschaftsflechi, 7,8 % Wald, 15,7 % Sidligsflechi un 1,3 % sunschtiger Flechi.

Zue Neuenstein ghere d Stadtdail Eschelbach (mit em glychnamige Dorf un em Gheft Eichberg), Grünbühl (mit em glychnamige Dorf, dr Wyler Kesselhof, Lohe, Obereppach, Tannen, Untereppach, Waldsall un Wüchern un em Wohnblatz Hohebuch), Kesselfeld (mit em glychnamige Dorf, dr Wyler Hohrain un Pfaffenweiler un em Wohnblatz Rebbigshof), Kirchensall (mit em glychnamige Dorf un dr Wyler Göltenhof, Langensall, Mainhardtsall un Tiergarten), Kleinhirschbach (mit em glychnamige Dorf un dr Wyler Döttenweiler, Emmertshof, Großhirschbach, Löschenhirschbach, Steinsfürtle un Stolzeneck), Neuenstein (mit dr glychnamige Stadt, dr Wyler Eichhof un Klumpenhof un em Gheft Bernhardsmühle), Neureut (mit em glychnamige Dorf, em Wyler Neufels un em Wohnblatz Mühle) un Obersöllbach.

Anne 1230 wäre zum erschte d Herre vu Neuenstein gnännt.

Neuenstein het si mit dr Stadt Waldenburg un dr Gmai Kupferzell zum Gmaiverwaltigsverband „Hohenloher Ebene“ mit Sitz z Neuenstein zämmegschlosse.

Dr Burgermaischter vu Neuenstein isch dr Karl-Michael Nicklas.

Ergebnis vu dr Landdagswahle syt 2006: 

Dr Dialäkt vu Neuenstein ghert zum Oschtfränkisch.



</doc>
<doc id="52980" url="https://als.wikipedia.org/wiki?curid=52980" title="Niedernhall">
Niedernhall

Niedernhall isch e Stadt im Houlouchrais z Bade-Wirttebärg. D Stadt het Yywohner (Stand: ).

Niedernhall lyt in dr Hohenloher Ebeni am mittlere Kocher, eme rächte Näbefluss vum Necker.

Dr Baan bstoht us 28,2 % Landwirtschaftsflechi, 56,5 % Wald, 13,6 % Sidligsflechi un 1,6 % sunschtiger Flechi.

Zue Niedernhall ghere d Stadt Niedernhall, d Wyler Giebelhöfe un Hermersberg, s Gheft Sattelhof un dr Wohnblatz Waldzimmern.

Niedernhall isch zum erschte Mol gnännt wore anne 1037 as "hala inferiori".

Niedernhall het si mit dr Stadt Forchtenberg un dr Gmai Weißbach zum Gmaiverwaltigsverband „Mittleres Kochertal“ mit Sitz z Niedernhall zämmegschlosse.

Dr Burgermaischter vu Niedernhall isch dr Achim Beck.

Ergebnis vu dr Landdagswahle syt 2006: 

Dr Dialäkt vu Niedernhall ghert zum Oschtfränkisch.




</doc>
<doc id="52981" url="https://als.wikipedia.org/wiki?curid=52981" title="Öhringen">
Öhringen

Öhringen (oschtfränkisch "Ähringe") isch e Stadt im Houlouchrais z Bade-Wirttebärg. D Stadt het Yywohner (Stand: ).

Öhringen lyt in dr Hohenloher Ebeni im Dal vu dr Ohrn, wu im Stadtdail Ohrnberg in dr Kocher mindet.

Dr Baan bstoht us 58,3 % Landwirtschaftsflechi, 20,7 % Wald, 19 % Sidligsflechi un 2 % sunschtiger Flechi.

Zue Öhringen ghere d Stadtdail Baumerlenbach (mit em glychnamige Dorf un dr Hef Lindich un Zuckmantel), Büttelbronn (mit em glychnamige Dorf, dr Wyler Obermaßholderbach un Untermaßholderbach un dr Wohnblätz Buschfeld, Platzfeld un Weidenhof), Cappel (mit em glychnamige Dorf un em Wyler Hornberg), Eckartsweiler (mit em glychnamige Dorf un dr Wyler Platzhof, Untersöllbach un Weinsbach), Michelbach am Wald Wald (mit em glychnamige Dorf, em Wohnblatz Rohrklinge un dr abgangene Burg Gabelberg), Möglingen (mit em glychnamige Dorf, em Wyler Waldhöfe, em Gheft Erlenhof un dr Wieschtig Rückertshausen), Öhringen (mit dr glychnamige Stadt, em Wyler Möhrig, em Gheft Sonnenburg un dr Wohnblätz Meisterhaus, Pfaffenmühle un Weidenmühle), Ohrnberg (mit em glychnamige Dorf, dr Hef Buchhof, Heuholzhöfe un Ruckhardtshausen un em Wohnblatz Neuenberg), Schwöllbronn (mit dr Derfer Schwöllbronn un Unterohrn un dr Wieschtig Stackenhofen) un Verrenberg.

Öhringen isch zum erschte Mol gnännt wore anne 1037 as "Oringowe".

Öhringen het mit dr Gmaine Pfedelbach un Zweiflingen e Verwaltigsgmainschaft veryybart.

Dr Oberburgermaischter vu Öhringen isch dr Thilo Michler.

Ergebnis vu dr Landdagswahle syt 2006: 

Dr Dialäkt vu Öhringen ghert zum Oschtfränkisch.




</doc>
<doc id="52982" url="https://als.wikipedia.org/wiki?curid=52982" title="Pfedelbach">
Pfedelbach

Pfedelbach (oschtfränkisch "Pfäddlbach") isch e Gmai im Houlouchrais z Bade-Wirttebärg. D Gmai het Yywohner (Stand: ).

Pfedelbach lyt im Ibergang vu dr Hohenloher Ebeni un dr Schwäbisch-Fränkische Waldbärg am glychnamige Bach, wu us em Buchhorner See chunnt un bi Öhringen as "Schleifbach" in d Ohrn mindet, eme Näbefluss vum Kocher.

Dr Baan bstoht us 50,6 % Landwirtschaftsflechi, 33,3 % Wald, 14,5 % Sidligsflechi un 1,5 % sunschtiger Flechi.

Zue Pfedelbach ghere d Gmaindsdail Harsberg (mit em glychnamige Dorf, dr Wyler Altrenzen, Baierbach, Beingasse, Heuholz, Oberhöfen, Renzen un Unterhöfen un dr Hef Braunenberg, Eichhornshof, Gänsberg, Hasenberg, Herbenberg, Rohrmühle, Schmidsberg un Strohberg), Oberohrn (mit em glychnamige Dorf, dr Hef Lerchen un Stegmühle un em Wohnblatz Tannhof), Pfedelbach (mit em glychnamige Dorf, dr Wyler Buchhorn, Griet, Heuberg, Hinterespig, Obergleichen, Untergleichen un Vorderespig un em Gheft Charlottenberg), Untersteinbach (mit em glychnamige Dorf, dr Wyler Bühl, Floßholz, Heimaten, Mittelsteinbach, Ohnholz un Schuppach un dr Hef Kohlhof un Simonsberg) un Windischenbach (mit em glychnamige Dorf, em Wyler Stöckig, dr Hef Burghof, Klingenhof, Lindelberg un Weißlensberg un em Wohnblatz Goldberghöfe).

Pfedelbach isch zum erschte Mol gnännt wore anne 1037 as "Pfadelbach".

Pfedelbach het mit dr Stadt Öhringen un dr Gmai Zweiflingen e Verwaltigsgmainschaft veryybart.

Dr Burgermaischter vu Pfedelbach isch dr Torsten Kunkel.

Ergebnis vu dr Landdagswahle syt 2006: 

Dr Dialäkt vu Pfedelbach ghert zum Oschtfränkisch.




</doc>
<doc id="52983" url="https://als.wikipedia.org/wiki?curid=52983" title="Schöntal">
Schöntal

Schöntal (oschtfränkisch "Schendl") isch e Gmai im Houlouchrais z Bade-Wirttebärg. D Gmai het Yywohner (Stand: ).

Schöntal lyt im Dal vu dr Jagst un däre ihre Sytedäler vum Sindelbach, vum Erlenbach un vu dr Kessach.

Dr Baan bstoht us 56,1 % Landwirtschaftsflechi, 31,6 % Wald, 10,5 % Sidligsflechi un 1,8 % sunschtiger Flechi.

Zue Schöntal ghere d Gmaindsdail Aschhausen, Berlichingen, Bieringen (mit em glychnamige Dorf un em Wyler Weltersberg), Marlach (mit em glychnamige Dorf, dr Wyler Altdorf un Sershof un em Gheft Unterer Sershof), Oberkessach (mit em glychnamige Dorf un dr Wyler Hopfengarten un Weigental), Schöntal (mit em Chloschter Schöntal, dr Wyler Rossach un Spitzenhof, em Ort Eichelshof, em Gheft Halsberg un em Wohnblatz Kreuzberg), Sindeldorf, Westernhausen un Winzenhofen (mit em glychnamige Dorf un em Gheft Heßlingshof).

S Zisterzienserchloschter Schöntal sich anne 1157 grindet wore.

Schöntal ghert zue kainere Verwaltigsgmainschaft.

D Burgermaischteri vu Schöntal isch d Patrizia Filz.

Ergebnis vu dr Landdagswahle syt 2006: 

Dr Dialäkt vu Schöntal ghert zum Oschtfränkisch.



</doc>
<doc id="52984" url="https://als.wikipedia.org/wiki?curid=52984" title="Blumegg (Stühlingen)">
Blumegg (Stühlingen)

Blommegg (amtlich "Blumegg") isch dè nördlichschtè Ortsdeil vo dè Stadt Stüèlingè im Landchrais Waldshuèt z Badè-Württèbärg

Blommegg lyt im nördöschtlichè Albgau uff èm Ewèdinger Bärg, Desèll Bärg hèt uugfäär d Form von èm rächtwinkligè Dreiegg, dè rächte Winkel lyt nordöschtlich vo Ewedingè. Blommegg lyt ca. 3 km südlich vo Ewèdingè. 2 km nordöschtlich lyt s Wüètèknüè bi Achdorf. Vo Achdorf öschtlich a Blommegg vorby volauft d Wuètè i dè Wuètèflüè, s Dorf Blommegg lyt uumittelbar obberhalb vo dè rächte Flüè, welli dõrum au "Blommegger Flüè" heisst. Graad am Rand, uff eim vo dènnè Felsè, lyt d Ruinè vo dè Blommegger Burg. Dè Bach "Wylergrabbè", wo vo Luussä hèr obbè abbè chunnt, mündet am Sudèndi vom Blommegger Flüè i d Wuètè, sellèrè Sènki sait mò "Blomegger Wyler". Im Wyler lyt diè ehemôlig Luusämer Mülli, è Gaschthuus sowiè dirèkt a dè Baantrassè vo dè Sauschwänzlebaan dè Baanhof "Luussä-Blommegg". I dè Umgebig liget d Dörfer Ewèdingè (5 km), Grimmelzofè (2,5 km), Achdorf (3 km), Füètzè (2,5 km) un weschtlich im Wylergrabbè Dal unnè Luussä (3 km).

Dè Nammè "Blommegg" bezièt sich uumittelbar uff d Hèrrschaft vo dè Hèrrè un Ritter vo Blommegg. Voewigt hèn sich selli im Ortswappè vo Blommegg, wo vom hèrrschaftlichè Wappè übbernõ worrè isch.

1880 hèt mò Muerräscht un è Münzè vom Kaiser Domitian uss dè Römerzit entdeggt.
Im 13. Johrhundert sin èrè Sitèlinniè vo dè Hèrrè vo Blummbärg d Hèrrè un Ritter vo Blommegg entschprungè. 1645 isch d Burg Blommegg uff Bfèèl vom Louis de Nogaret de La Valette, èndgültig gschliffè worrè, nõchdèm si schu im Buèrèchrièg 1577 bschädiget worrè isch. Blommegg isch namensgäbbend für s St. Bläsische Amt Blommegg innerhalb vo dè Reichshèrrschaft Bõõdorf gsi, dezuè hèn d Dörfer Achdorf, Aselfingè, Dillèdorf, Eschach, Ewèdingè, Füètzè, Grimmelzofè, Luussä, Opferdingè un Übberachè ghört. È Füèrsbrunscht hèt im Johr 1820 25 Hüüser vonichtet, nu 6 Hüüser un d Kirchè sin dèvu cho. Dè große Dichter Scheffell isch oft z Gascht in Blommegg gsi, well er z Achdorf öfter logyrt hèt. Dè Scheffel hèt i sinèrè Dichtung Juniperus s Wuètèdal un d Blommegger Burg besungè.

D Kirchè vo Blomeegg lyt z mits im Dorf dinnè, dört wo dè Rank vo dè Ortsdurchfaart isch. Kirchèpatrôn isch dè Hl. Benedikt.

Blommegg lyt a dè K 6511, selli Landschtrõõß zwygt vo dè Luusämer Landschtrõõß im Wyler dunnè ab, gòt in Serpentinè dè Buggel uè nordöschtlich gu Blommegg, I dè Dorfmitti bi dè Kirchè macht si èn Rank nõch Nordweschtè uff Ewèdingè. Èn halbè Kilometer nõch èm Ortsuusgang Richtig Ewèdingè gòt rächts dè Wäg i d Wuètèschlucht abbè, wo mò z Achdorf witer nõch Blummbärg un Eschingè chunnt.
Vo 1899 bis Èndi vo dè 1950er-Johr hèt Blommegg im Wyler unnè èn Baanhof gha, d Station "Im Wyler", welli spôter in "Luusä-Blommegg" umbenamst worrè isch. Urschrünglich hèt d Sauschwänzlebaan sogar durch d Wuètèflüè gò söllè, un dõmit dirèkt a Blommegg vorby, uss dènnè Blään isch abber nüt worrè.



</doc>
<doc id="52985" url="https://als.wikipedia.org/wiki?curid=52985" title="Waldenburg (Württemberg)">
Waldenburg (Württemberg)

Waldenburg (oschtfränkisch "Waldebursch") isch e Stadt im Houlouchrais z Bade-Wirttebärg. D Stadt het Yywohner (Stand: ).

Waldenburg lyt im Ibergang vu dr Hohenloher Ebeni un dr Schwäbisch-Fränkische Waldbärg.

Dr Baan bstoht us 33,2 % Landwirtschaftsflechi, 55,9 % Wald, 9,8 % Sidligsflechi un 1 % sunschtiger Flechi.

Zue Waldenburg ghere d Stadtdail Obersteinbach (mit em glychnamige Dorf, em Wyler Sailach un em Wohnblatz Hinterziegelhalden) un Waldenburg (mit dr glychnamige Stadt, dr Wyler Goldbach, Großlindig, Hohenau, Kleinlindig, Obermühle, Tommelhardt, Untermühle un Ziegelhütte, dr herzoglige Domäne Hohebuch, dr Hef Laurach un Rebbigshof un dr Wohnblätz Bahnhof Waldenburg, Buchhaus, Fischhaus, Kelterrain, Neumühle un Streithof).

Waldenburg isch zum erschte Mol gnännt wore anne 1253.

Waldenburg het si mit dr Stadt Neuenstein un dr Gmai Kupferzell zum Gmaiverwaltigsverband „Hohenloher Ebene“ mit Sitz z Neuenstein zämmegschlosse.

Dr Burgermaischter vu Waldenburg isch dr Markus Knobel.

Ergebnis vu dr Landdagswahle syt 2006: 

Dr Dialäkt vu Waldenburg ghert zum Oschtfränkisch.





</doc>
<doc id="52986" url="https://als.wikipedia.org/wiki?curid=52986" title="Weißbach (Hohenlohe)">
Weißbach (Hohenlohe)

Weißbach (oschtfränkisch "Waißbach") isch e Gmai im Houlouchrais z Bade-Wirttebärg. D Gmai het Yywohner (Stand: ).

Weißbach lyt im mittlere Dal vum Kocher, eme rächte Näbefluss vum Necker.

Dr Baan bstoht us 49,5 % Landwirtschaftsflechi, 34,6 % Wald, 13,7 % Sidligsflechi un 2,2 % sunschtiger Flechi.

Zue Weißbach ghere d Gmaindsdail Crispenhofen un Weißbach. Zu Crispenhofen (mit em glychnamige Dorf un em Wyler Halberg) un Weißbach (mit em glychnamige Dorf, em Wyler Guthof un em Wohnblatz Schloß).

Weißbach isch zum erschte Mol gnännt wore anne 1283.

Weißbach het si mit dr Stedt Forchtenberg un Niedernhall zum Gmaiverwaltigsverband „Mittleres Kochertal“ mit Sitz z Niedernhall zämmegschlosse.

Dr Burgermaischter vu Weißbach isch dr Rainer Züfle.

Ergebnis vu dr Landdagswahle syt 2006: 

Dr Dialäkt vu Weißbach ghert zum Oschtfränkisch.




</doc>
<doc id="52987" url="https://als.wikipedia.org/wiki?curid=52987" title="Zweiflingen">
Zweiflingen

Zweiflingen (oschtfränkisch "Zwaifling") isch e Gmai im Houlouchrais z Bade-Wirttebärg. D Gmai het Yywohner (Stand: ).

Zweiflingen lyt sidli vum Kocher, eme rächte Näbefluss vum Necker, acht Kilometer nerdli vu Öhringen.

Dr Baan bstoht us 49,6 % Landwirtschaftsflechi, 39 % Wald, 10,7 % Sidligsflechi un 0,7 % sunschtiger Flechi.

Zue Zweiflingen ghere d Ortsdail Orendelsall, Westernbach un Zweiflingen (mit dr Derfer Zweiflingen, Eichach, Friedrichsruhe, Pfahlbach un Tiefensall un dr Wohnblätz Heiligenhaus un Schönau).

Zweiflingen isch zum erschte Mol gnännt wore anne 1230.

Zweiflingen het mit dr Stadt Öhringen un dr Gmai Pfedelbach e Verwaltigsgmainschaft veryybart.

Dr Burgermaischter vu Zweiflingen isch dr Klaus Gross.

Ergebnis vu dr Landdagswahle syt 2006: 

Dr Dialäkt vu Zweiflingen ghert zum Oschtfränkisch.



</doc>
<doc id="52988" url="https://als.wikipedia.org/wiki?curid=52988" title="Jean-Baptiste Schacre">
Jean-Baptiste Schacre

Dr Jean-Baptiste Schacre (* 1808 z’Delle; † 1876 z’Milhüüsa) ìsch a franzeescher Zeichner un Àrchitekt gsìì.

Dr Jean-Baptiste Schacre ìsch z’Delle uf d Walt kumma, ìn’ra Zitt wo dia Gmein noch zum Owerelsàss gheert hàt. Ar ìsch ìm Mola sehr begàbt gsìì. Ar hàt nìt làng känna studiara wial si Vàter, a Garwer, ànna 1826 Bànkrott gmàcht hàt.

Ar hàt dernoh ìn dr frànzeescha Stààtsdianscht vu da „ponts et chaussées“ "(Brucka un Stroßa)" àls Zeichner känna ge schàffa, mìt dr Hìlf vu’ma Verwànda, wo’na do inagfiahrt hàt. Mìt dara Àrwet hàt dr Jean-Baptiste Schacre d Glagaheit ghàà, vìel z’reisa un Gebäi z’entdecka.

Ànna 1838 ìsch’r dur dr Nicolas Koechlin àls Àrchitekt àm Bàui vu dr Isabàhnstrecka Stroßburg–Bàsel un vu ìhra Hàltastella igstellt worra.

Ànna 1841 hàt’r sìch àls Àrchitekt z’Milhüüsa ìnschlàlliart, zerscht salbschtstandig, un vu 1844 àb àls Stàdtsàrchitekt. Ar hàt wìchtiga Gebäi vu Milhüüsa bàuia: d Synagoge, d kàtolischa Stephànskìrch, d proteschtàntischa Stephànskìrch. Noh dr Krisa vu 1848 hàt’r noch nawesbii därfa schàffa, so hàt’r aui ìn àndra Gmeina bàuia: z’Kìngerscha, z’Zìllìsa, z’Pfàscht, z’Àltkìrch usw.

Si Suhn Jean-Baptiste un si Neveu Alfred Schacre sìn aui Àrchitekt worra.



</doc>
<doc id="52989" url="https://als.wikipedia.org/wiki?curid=52989" title="Bienne">
Bienne

Bienne chan folgendes bedüte:



</doc>
<doc id="52990" url="https://als.wikipedia.org/wiki?curid=52990" title="Bernex">
Bernex

Bernex chan folgendes bedüte:


</doc>
<doc id="52991" url="https://als.wikipedia.org/wiki?curid=52991" title="Rote Fabrik (Basel)">
Rote Fabrik (Basel)

Die Rooti Fabrik isch die ehemooligi Bandfabrik Saresyy, wo dr Stammsitz an dr Dalbe-Vorstadt z Baasel ghaa het. Sit 1980 isch d Baasler Dalbe-Jugendherbärg im Fabrikgeböid am Dalbe-Kirchräin 10 dehäi..

D Geböid stöön uf dr Liste vo de Kulturgüeter im Kanton Baasel-Stadt wo regionali Bedütig häi. Däggmolgschützt si aber nume d Fassaade. Dr Naame vom Fabrikgeböid chunnt drvoo, ass es rooti Muure het.

1838 isch d Bandfabrik Sarasin & Co. gründet worde mit em Stammsitz an dr Dalbe-Vorstadt 91-95. 1842 het si e Parzälle am Dalbe-Kirchräin 10 übernoo, won emol im Dalbeklooster ghöört het. Dr Christoph Riggebach het d Blään für e modärni Siidebandfabrik im klassizistische Stil uf sällem Land gmacht und dr Melchior Berri het sä 1850/51 usgfüert. Dr Bau isch de domoolige Fabrikazioonsablöif aabasst und mit mechanische Wäbstüel, ere Lufthäizig und Gaasbelüchtig usgrüstet gsi. D Energii het e Dampfmaschine gliiferet und s Gaas isch von ere äigene chliine Gaasaastalt cho.

1956 isch d Fabrik zuedoo worde und hätt sölle abbroche wärde. Wo 1975 d Sanierig vom Dalbe-Daal aagfange het, het d Christoph Merian Stifdig ghulfe, s Fabrikgeböid am Dalbe-Kirchräin 10 in e Jugendherbärg umzbaue. D Archidekte Löw & Dörr häi 1978/79 fast s ganze Innere uusegrisse usser em groosse Färberchäller, wo si zum e Spiissaal umfunkzioniert häi mit hooche Fänster uf e Dalbe-Dyych zue. D Fassade häi si renowiert und si gseet hüte us wie im Joor 1851, wo d Fabrik iigweit worde isch. 

Die ehemooligi Diräkzionswilla vo dr Fabrik an dr Dalbe-Vorstadt 91, isch 1838/39 vom J. J. Stehlin em Eltere baut worde. Si isch um 1970 däilwiis entkärnt worde und mä het Büro iibaut. 1996 het mä s wenige vo dr Originalsubstanz, wo no übrig bliibe isch, restauriert, und us de Büro chliini Stadtwoonige gmacht mit Holzbööde, wisse Holziifassige und blaugraue Wänd.

Baasel het 1996 dr Wakkerbriis vom Schwizerische Häimetschutz für d Sanierig überchoo.


</doc>
<doc id="52993" url="https://als.wikipedia.org/wiki?curid=52993" title="Wakkerpreis">
Wakkerpreis

Dr Wakkerbriis isch e Briis, wo dr Schwizer Häimetschutz (SHS) politische Gmäinde in dr Schwiz git für e bischbilhafte Ortsbildschutz. Dr Briis wird sit 1972 äimol im Joor vergee und isch mit 20'000 Franke dotiert. Si Naame het er vom Gschäftsmaa Henri-Louis Wakker, wo im Häimetschutz e Däil vo sim Vermöge vermacht het.

Am Aafang si vor allem Gmäinde geert worde, wo bsundrigi Aasträngige gmacht häi, zum historisch gwaggsnigi Ortskärn und Altstedt z erhalte. In letschter Zit wärde aber au Gmäinde geert, wo iir Ortsbild under eme bestimmte aktuelle Gsichtspunkt witerentwiggle und ufwärte. Das cha zum Bischbil d Nöinutzig vo alte Industriibaute oder e glungnigi Verchnüpfig vo alter und nöier Bausubstanz si.

Zum 100-Joor-Jubileum vom Schwizer Häimetschutz het mä dr Briis im Joor 2005 usnaamswiis nit ere politische Gmäind sondern de Schwizerische Bundesbaane (SBB) gee.




</doc>
<doc id="52994" url="https://als.wikipedia.org/wiki?curid=52994" title="Rote Fabrik">
Rote Fabrik

Die Rooti Fabrik cha si:



</doc>
<doc id="52995" url="https://als.wikipedia.org/wiki?curid=52995" title="Neugriechische Dialekte">
Neugriechische Dialekte

Di moderne Griechische Tielekt wered i zwoo Gruppe iitailt, nämli i d Cherntielekt (ἰδιώματα "idiómata") und d Randtielekt (διάλεκτοι "dhiálekti"). D Cherntielekt wered z Griecheland, z Albanie und uf de Insle Zypere gredt; d Randtielekt usserhalb vo Griecheland, nämli i de Törggai, de Ukraine und z Italie. D Randtielekt bildet isolierti Sproochinsle und wered numeno vo wenige Lütt gredt. Dezue chunnt no s Tsakonische, wo auf de Peloponnes gredt werd und en aigne Zwiig vo de griechische Sprooch isch.

Di griechische Tielekt sind nume määssig guet und nöd systematisch erforscht wore. Di hüttige Iitailig vo de Tielekt werd ufgrund vo phonetische Merchmool gmacht; d Morphologii werd debii nume em Rand gnennt, obwolls au do düttlichi Underschiid gitt. 

Di phonetische Merchmool sind:






D Verbraitig vo dem Merchmool isch di gliichig wie die vom erhaltnige Schluss-n, nume ass no e paar zentraali Kyklade Geminate erhalte hend.

D Cherntielekt wered i di nördliche Tielekt und i di süüdliche Tielekt uuftailt. De wichtigsti Underschiid litt im Vokalismus.

S Hoptmerchmool vo de nördliche Tielekt isch de Schwund vo nöd betontem /i/ und /u/, wääred nöd bitoonts /e/ und /o/ zo /i/ bzw. /u/ ghobe wore sind. (ngr. σκυλί /skilí/ "Hund" > /sklí/). De Ortsname Thessaloniki wer dromm im lokaale Tielekt as /θisalu'nik/ uusgsproche. Bin e paar nördliche Tielekt verstummt aber nume nödbitoonts /i/ und /u/, wenns im Uuslutt stönd, Bihandlig vo nöd bitoontem /e/ und /o/ isch die gliichig, ussert bi de sognennte halbnördliche Tielekt, wo /e/ und /o/ bliibet. D Vertailig vo de drai Tielektvariante isch aber nöd guet dokumentiert. Zo de halbnördliche Tielekt ghöred sofil bikannt isch wenigstens d Insle Mykonos, Skyros und Lefkada. Zo de morphologische Merchmool ghöört de Bruuch vom Akkusativ astell vom Genitiv bim indirekte Objekt.

Di nördliche Tielekt wered ufem Festland nördlich vo de Korinthische Bucht gredt, witters im nördliche Tail vo de Insle Euböa (Évia), uf de nördliche Sporade (Skyros, Skiathos, Skopelos, Alonissos), de nordägäische Insle (Samothrake, Thasos, Imbros, Lemnos) und uf Lesbos. Au uf Samos werd e nördliche Tielekt gredt, well die Insle ane 1455 vo Lesbos us noi bsidlet woren isch. Vo de Ionische Insle ghört Lefkada zo dere Tielektgruppe.

Di süüdliche Tielekt tailet sich i vili witteri Tielekt.

Peloponnesisch-Ionisch isch de Tielekt wo hütt vo de maiste Lütt gredt werd und di noigriechischi Volkssprooch basiert ufem Peloponnesisch-Ionische.



Kyklado-Kretisch werd uf de Kyklade und uf Kreta gredt. S Hoptmerchmool isch Palatalisierig vo de Velar vor helle Vokääl. Uf de nördliche Kyklade werd s Wort κυριακή /kirjakí/ "Sonntig" zo /tsirjatsí/ und uf de südliche Kyklade und Kreta zo /t∫irjat∫í/.




D Südost-Tielekt wered uf de Dodekanese mit Rhodos und uf Zypere gredt. I dene Tielekt sind di alte Geminate erhalte und s hend sich o noiji bildet, so z. B. ngr. ναί /né/ "joo" > nné. Zuedem isch au /n/ im Uuslutt erhalte, z. B. ngr. τυρί /tirí/ "Chääs" luttet i dene Tielekt /tirín/.


Die altathenische Tielektgruppe sind archaischi Tielekt wo hütt em uussterbe sind. S Hoptmerchmool isch d Uussproch vo altem /y/ as /u/ oder /ju/. I allne anderne griechische Tielekt isch de Lutt zo /i/ wore. agr. x´ylon > ngr. ξύλο ksílo, altathen. ksúlo.







D Randtielekt vertailet sich uf meriri Länder im Ruum vom Mittelmeer vom Schwarze Meer.

I de Törggai hend bis ane 1923 recht vill Grieche gwonnt. Si sind noch dr Verfolgig im osmanische Riich und em Verdrag vo Lausanne 1923 uf Griecheland umgsidlet wore, wege dem sind die Tielekt hüt praktisch verschwunde.



A de Süüdchüste vo de Krim isch bis 1778 s Krimgriechische (Ρωμαίικα Romaika) gredt woore. Die Grieche hend sich selber Rumei gnennt, en Ablaitig vom Römername, well sich sitt de Spootantiki d Grieche Römäer gnennt hend. D Zarin Katharina hett den die Krimgrieche umgsidlet is Piet vo de Stadt Mariupol, wo am Asowsche Meer litt. S Krimgriechische zaigt e starchi Synkope vo nid bitoonte Vokääl, äänlich wie bi de nordgriechische Tielekt. Im Mittelalter hets e starche tartarische Iifluss erlebt und i de Noizitt isch e slavisches Eliment dezue choo.

S Italiotische werd uf de beede Halbinsel Kalabrie und Apulie gredt. Die Tielekt zaiget e starche italienische Iifluss. 



S Tsakonische isch de anzig noigriechischi Tielekt, wo nöd vo de mittelalterliche Koine sondern vomene alte dorische Tielekt abstammt. Er zaigt vili luutlichi Merchmool womer vom jüngere dorisch Tielekt vom antike Sparta chennt. Wege demm und wel er vili aigni Noirige döregmacht hett, cha s Tzakonische as en aigni Sprooch agluegt were.



</doc>
<doc id="52996" url="https://als.wikipedia.org/wiki?curid=52996" title="Grimmelshofen (Stühlingen)">
Grimmelshofen (Stühlingen)

Grimmelzofè (amtlich "Grimmelshofen") isch im mittlerè Wuètèdal dè obberschte Ortsdeil vo dè Stadt Stüèlingè im Landchrais Waldshuèt z Badè-Württèbärg. Unterhalb vo Grimmelzofè chömmed diè zwei Stadtdeil Stüèlingè un Äberfingè sowiè dè Woon- un Induschtryblatz Wizä-Baanhof dèzuè.

Grimmelzofè lyt im nördöschtlichè Albgau im Wuètèdal dirèkt am Übbergang vo dè Wuètèflüè is Wannèdal vo dè Wuètè mit èm ca. 200 m breitè, brèttebènè Dalboddè, S Dorf sèlber lyt a dèrrè Stell, wo dè linke Nebbèfluss "Füètzèmer Müllibach" i d Wuètè mündet. Sellèm Blatz sait mò d Wuètèbrugg, well dè Wäg durch s Wuètèdal sit annedubaki dört s Dal a dè linkè Dalwangè volõt, un dõmit è Brugg übber dè Fluss bruucht worrè isch, well d Dalschtrõõß a dè rächte Dalsitè vo Lauchringè hèr chunnt. Grimmelzofè lyt ca. 3 km nordöschtlich vo Wizä-Baanhof. 6 km ebbèso dalabsi lyt Stüèlingè im Wuètèdal. Blommegg lyt 3 km nördlich vo Grimmelzofè, dezwûschè lyt dè Wyler. Diè link Dalwangè vom Wuètèdal uèzuès übber dè! Wyler bis zum Wellblèchwäg nennt mò Grimmelzofer Flüè. D Zuèghörigkeit vom Wyler isch zwûschè dè Grimmelzofer un dè Blommegger umschtrittè, well dè Wyler nu ein Kilometer obberhalb vo Grimmelzofè lyt. Bim Zinkè "Rychèbärg", dè ob dè linkè Dalwangè vom Wuètèdal lyt, isch sell eidütig zgunschtè vo Grimmelzofè klärt.

Südlich vom Rychèbärg volauft èn Bachdobèl, dèm mò "Seldègrabbè" sait. Dört volauft nit nu èn Bach, sondern au d Landesgränz zwûschè Dütschland un dè Schwiz, wegèm früèner umdrybigè "chylnè Gränzvokeer" im Seldègrabbè bezeichnèt mò desebb au als "Schmugglerschlucht". Dirèkt nördlich vom Seldègrabbè, im Dal unnè, lyt dè Sportblatz vo Grimmelzofè. 

Uffällig isch, dass bi Grimmelzofè zwei Nebbèfluss, dè Wylergrabbè un dè Müllibach, zu dè Wuètè chömmed, un d Wuètè dõmit è Stugg mächtiger wörd. È markanti Stell isch au dè Grimmelzofer Steibruch a dè linkè Sitè vom Müllibachdal, wo hüt (Stand: 2014) no betribbè wörd. Vo Bedütig für Grimmelzofè isch dè Grimmelzofer Bärg, e Hochflächi, wo vom Grimmelzofer Flüè un dè Stockhaaldè begränzt wörd. D Stockhaaldè isch diè rächti Dalflankè vom Müllibachdal, welli unnè bi Grimmelzofè vom "Zitrosèbuck" begränzt wörd, 

D Sauschwänzlebaan schlycht sit 1890 vom Wuètèdal a dè rächte Sitè hèr a Grimmelzofè vorby, keert im Wyler um, un gòt a dè linkè Dalwangè durch s Grimmelzofer Gwann "Pfaffèholz" obberhalb vom Dorf nomòlls vorby, bevor d Umgehigsbaan mit èm Dunnel am Zitrosèbuck i d Stockhaaldè übbergòt, wo dè withy bekannte Sauschwänzledunnel, èn Spiraldunnel no uff Grimmelzofer Gebièt lyt.

I dè Umgebig vo Grimmelzofè liget d Dörfer Blommegg (2,5 km), Füètzè (3,5 km) sowiè im Dal vom Wylergrabbè Luussä (3 km).

Dè Nammè "Grimmelzofè" chunnt vo "Grimmwaltshofè".

Grundsätzlich ghört dè Grimmelzofer Dialäkt no zum Hochalemannisch. S bsundere a sellèm Dialäkt isch allerdings, dass Grimmelzofè im Gränzgebièt vo drei Isoglossè lyt, nebbèm Sudschwärzwälder Hochalemannisch hört mò è bitzeli s Hochschwarzwälder Hochalemannisch usè, è wengelè au s Nidderalemanische vo dè Baarèmer hèr. Folgendi Byschpill sölled des vodütlichè:


Usserdèm hèt mò im Grimmelzofer Dialäkt spezièlli Uusdrügg paraat:

Èrschtmòls erwäänt worrè isch Grimmelzofè in èrè Urkundè vom Kloschter St. Gallè uss èm Johr 809, woby s Dorf dört no als "Grimmelwaltshofen" benamst worrè isch.

Grimmelzofè hèt nõch meererè Bsitzerwechsèl zum Amt Blommegg innerhalb vo dè Reichshèrrschaft Bõõdorf ghört, alles zämmè hèt im Kloschter St. Bläsy ghört.

D Kirchè vo Grimmelzofè lyt am Fuèss vom Pfaffèholz am Rand vo dè Dorfmitti un isch i dè zweitè Hälfti vom 17. Johrhundert baut worrè. Kirchèpatrôn isch dè Heilig Martin. Diè èrscht Grimmelzofer Kirchè hèt schu im Johr 973 Erwäänung gfundè.

Dè Vokeer isch z Grimmelzofè schu immer è wichtigè Sach gsi, well s Dorf am Übbergang (un èm Nòdelöör) vo zwei Schluchtè in è breits Dal lyt. D Wuètèbrugg zmitts in Grimmelzofè isch ebbèso wichtig für dè Stõõßevokeer wiè dè Wäg i s Däli vom Müllibach, well dört d Wuètèdalschtrõõß B 314 gu Füètzè durrègòt. Spõteschtens sit èm Bau vo de A 81 vo Stuègètt bis Donau hèt dè Schwèrvokeer in Richtig Hochrhy und i d Agglo vo Züri sowiè dè Alpètransit übber dè Gotthard massyv zuègnõ. Dè stark vozögerte Witerbau vo dè Hochrhyautobaan A 98 bis Waldshuèt bzw. Schaffhuusè hèt denn bi dè Grimmelzofer Bürger s Faß zum Übberlaufè brocht. Dè vo ynè gforderte Bau von èm Dunnel gegèübber vom Zitrosèbuck isch abber im Bundesvokeerswegeblaan so wit abgschtuèft worrè, dass mò sellèm Brojèkt mittelfrischtig kaum è Chance yrummt (Stand: November 2014). È gwissi lokali Bedütung hèt au d Landschtrõõß vom Wyler hèr, wo diè beidè Dörfer Luussä und Blommegg a d Chreisschtadt Waldshuèt-Düèngè aabindet.

Wi schu erwäänt, wörd Grimmelzofè meefach vo dè Trassè vo dè Sauschwänzlebaan tangyrt, so dass um Grimmelzofè ummè meefach èn Zwei-Baanè-Bligg (Uussicht uff zwei Abschnitt glychzitig) ergit. Grimmelzofè hèt als einzigschtè Ort a dè Streggi zwei Baanhöf, d Station Grimmelzofè vo 1890 bis 1923 sowiè dè Baanhof "Luussä-Blommegg" vo 1899 bis 1969. In Sachè Baanhof hèn d Grimmelzofer mit "dè Scheichè" abgschtimmt, sell heißt, für d Faartè gu Stüèlingè, Düèngè un Waldshuèt, hèt mò uusschlièßlich dè Baanhof im Wyler bruucht. Gründ dõdefür: dè eigèntlich Baanhof lyt 44 m höcher wiè s Dorf, ußerdèmm isch dè Faarbriis nõch dè gfaarènè Kilometer (+ 4 km bim Grimmelzofer Baanhof) taxyrt gsi.

Sit dè Uffnaam vom Betrièb vo de Museumsbaan ane 1977 vofüègt Grimmelzofè bis hüt übber èn Baanaaschluss. S berüümteschte Bauwärch vo dè Sauschwänzlebaan, dè Sauschwänzledunnel, lyt uff dè Gemarkig vu Grimmelzofè a dè Stockhaaldè.

Grimmelzofè lyt dirèkt am Radwäg durchs Wuètèdal, sellè übberquert d B 314 bi dè Wuètèbrugg un füürt bim Grimmelzofer Sportblatz über è Velo-Passerèllè am südlichè Dorfrand übber d Wuètè. Nördlich vo Grimmelzofè cha mò s Dorf per Velo entwedder übber s Müllibachdal odder mit Mountainbikes au übber dè mittlere Wanderwäg i dè Grimmelzofer Flüè. Dè obbere Wäg i dè Flüè isch Deil vo dè èrschtè Etappè vum Schluchtèschteig.



</doc>
<doc id="52997" url="https://als.wikipedia.org/wiki?curid=52997" title="Zunft zu Gerbern">
Zunft zu Gerbern

E. E. Zumft zu Gärber isch en öffentlig-rächtligi Korporazion in dr Stadt Baasel und äini vo de Handwärkerzümft. Historisch isch si d Veräinigung vo de Gärber gsi, hüte isch si aber für Baasler Bürger us alle Bruefsständ offe. E langi Zit isch si mit dr Zumft zu Schuemacher e sogenannti Dobbelzumft gsi. Sit 1951 isch d Zumftstuube im «Löiezorn».

D Gärber häi sich im Middelalter vor allem uf dr lingge Site vom Birsig niidergloo, wo si s Wasser von em für iiri Aarbet häi chönne nütze, und scho im Joor 1291 wird d Gerwerstraze erwäänt, 1294 e «Gärberlaube» am Gärberbärg bim Richtbrunne uf em Richtblatz und 1333 au e Huus «under den obern Gerwern».

Im Joor 1575 häi d Gärber e Loostampfi und Lääderwalke am Rümelibach dusse vor em Stäinedoor kauft. 1664 het d Zumft e Gärbaastalt iigrichdet, wo jede Gärbermäister het chönne miete. D Zite für d Baasler Gärber si guet gsi. Iir Lääder isch beliebt gsi und vil exportiert worde. Denn isch aber die wirtschaftligi Katastroofe cho. Vo de 1680er Joor aa het Bärn d Baasler Lääderimport immer mee iigschränggt und au Frankriich und Vorderööstriich häi Brobleem gmacht und immer mee Gärbereie in dr Stadt häi zuedoo, bis im Joor 1800 nume no zwanzig übrig gsi si und Zumft nodinoo iiri Bsitz het müesse verchaufe: 1867 d Liigeschafte vor em Stäinedoor und 1874 s Zumfhuus an dr Gärbergass.

In dr Middi vom 17. Joorhundert häi sich d Gärber au im Chläibaasel niidergloo, an dr Ochsegass, dr Utegasse und dr Rhiigass. D Hüt häi si im middlere Däil vom Riechedäich gwässeret und s dräggige Wasser häi si in Rhii lo fliesse. Die letschti Baasler Gärberei isch die Raillard'schi an dr Rhiigass gsi, wo im Joor 1910 zudoo het.

1358 häi d Gärber eso vil Schulde gha, ass si iir Zumfthuus für 110 Pfund Stäbler an dr Wäggsler Heinrich Sevogel häi müesse verchaufe, wo s denn dr Zumft für 4 Pfund gwöönligi Basler Pfennig und 5 Schilling zu Eerschatz wider vermietet het. 

Won 1874 e Korrekzioon vo dr änge Gärbergass blaant gsi isch, het dr Staat de Gärber iir Zumfthuus abkauft und zämme mit de Zumfthüüser vo de Gartner und vo de Schniider lo abrisse. Bis 1951 het d Zumft denn kä Häimet me ghaa, sidder het si e Zumftstuube im erste Stogg vom Restorant «Löiezorn» am Gämsbärg 2 nid wit vo dr Gärbergass.



</doc>
<doc id="52999" url="https://als.wikipedia.org/wiki?curid=52999" title="Haus zum Sausenberg">
Haus zum Sausenberg

S Huus zum Suusebärg isch e barocks Geböid an dr Dalbe-Vorstadt 5 im Baasler Vorstedtkwardier.
Es isch hüte dr Sitz vo dr Christoph Merian Stifdig.
S Geböid stoot uf dr Liste vo de Kulturgüeter im Kanton Baasel-Stadt, wo regionali Bedütig häi.

Dr Naame vom erste Huus isch zerst «des bischoffs huse» und, sit ass d Begine Margaretha Bischoff dört gwoont het, «der Byschoffin Hus» gsi, und so isch s bis ins 15. Joorhundert bliibe. 1405 het dr Bischof d Begine exkommuniziert und iire Bsitz isch iizooge worde. S Huus het vo denn aa de Barfüesser ghöört. Im groosse Stadtbrand vo 1417, won e Drittel vo de Hüüser vo dr Stadt em Füür zum Opfer gfalle si, isch woorschinlig au die spööteri Nummere Fümf abebrennt. Dr Ludman Glaser het denn äinisch emol e nöis Huus baut und 1446 daucht zum erste Mol dr Naame «Susemburg» uf.

Noch dr Reformazioon het s «Suusebärg» Brivatpersone ghöört, under anderem eme Kaufmaa Reinhard Wasserhuhn, wo sich 1609 umbrocht het und denn im Gwürzhändler Germanus Iselin, wo s sim Soon Reinhard Iselin, eme Brofässer an dr Uniwersidäät überloo het. Wo dä 1668 gstorbe isch, het s dr Jakob vo Waldkirch kauft. So wie s dr Matthäus Merian uf sinere Stadtaasicht zäichnet het, si im 17. Joorhundert d Nummere Fümf und Nummere Siibe äi Liigeschaft gsi.

Bäidi Hüüser häi 1710 im Jurist Tobias Obrecht ghöört und dä het im Garte an dr Rhiihalde e chliises Geböid ufgstellt, was dr Noochber verergeret het, so dass er wäge däm vor Gricht gange isch. Au im Obrecht si Witwe isch 1738 vom ene Noochber vors Fümfergricht zert worde, möögligerwiis im Zämmehang mit dr Drennig vo de bäide Hüüser.

Im spoote 18. Joorhundert häi si bäidi em Zuckerbeck Wernhard Burckhardt ghöört und dä het s groosse Huus 1771 under em Naame «zum Suusewind» an dr Hauptmä Johann Rudolf Frey verchauft. In dr zwäite Helfti vom 18. Joorhundert isch s «zum Suusewind» im Barockstil umbaut worde.

Vo 1837 aa het s im Gedeon Buurged-Bachofe ghört, won e Soon vom Siidebandfabrikant Johann Rudolf Buurged gsi isch, wo s «Kirschgarte» het lo baue. Dr Gedeon isch Kriminalrichter gsi, und isch as Deputat vo de Kiirche und Schuele im Chläine Root gsässe. 1848 het si Soon Alfred Buurged d Liigeschaft gerbt.

Um 1870 häi d Nummere Fümf und au d Nummere Siibe im Bandfabrikant Emil Thurneysen ghöört, noch iim im Theophil Vischer. Dä het s Nummere Siibe vermietet, und vo 1903 aa het dr Hermann Hesse e baar Mööned dört gwoont.

1938, wo d Wettstäibrugg verbräiteret worden isch, het mä s Huus westlig vom «Suusewind» abbroche, so dass mä jetz d Brandmuure zwüsche de bäide Liigeschafte gsee het. Denn isch s Geböid dr Sitz vo dr Schola cantorum basiliensis worde und die isch uszooge, wo d Christoph Merian Stiftig 1953 s Huus übernoo het. Dr Archidekt Giovanni Panozzo het denn die ehemooligi Füürmuure im barocke Stil nöi gstaltet, so wie mä sä hüte cha bschaue. Sit 1955 häisst d Liigeschaft wider «zum Suusebärg» und d Stifdig het em Huus nääbedraa dr Naame «Suusewind» gee.


</doc>
<doc id="53001" url="https://als.wikipedia.org/wiki?curid=53001" title="Der Weg in den Ersten Weltkrieg">
Der Weg in den Ersten Weltkrieg

Der Weg in de Erschti Weltchrieg isch en chronologischi Ergänzig zum Artikel Erschte Weltchrieg, wo auch die längerfrischtige Entwicklige und Ursache überblicksartig mit iibezieht.



</doc>
<doc id="53003" url="https://als.wikipedia.org/wiki?curid=53003" title="Johann Jakob Stehlin der Ältere">
Johann Jakob Stehlin der Ältere

Dr Johann Jakob Stehlin (* 20. Januar 1803 z Baasel; † 18. Dezämber 1879 z Baasel) isch e Schwizer Politiker und Archidekt gsi. Er isch vo 1858 bis 1868 Bürgermäister vo Baasel gsi und isch für e Kanton Baasel-Stadt im Nazionalroot und im Ständeroot gsässe. 
1858/59 und 1867/68 isch er Bresidänt vom Nazionalroot gsi.

Dr Stehlin isch am 11. Juli 1855 zum Noochfolger vom Josef Munzinger, äim vo de erste Bundesrööt, in Bundesroot gweelt worde, anstatt em Zürcher Kasimir Pfyffer, wo s absolute Meer verpasst het. Dr Stehlin het d Waal aber am Daag druf abgleent. Am 14. Juli 1855 isch denn dr Josef Martin Knüsel gweelt worde. Dr Stehlin isch dr erst vo fümf gweelte Bundesrööt gsi, wo iiri Waal nid aagnoo häi.

1852 het dr Stehlin e Schlossguet z Bipp kauft und daas befindet sich hüte no im Bsitz vo dr Familie. Zwäi vo sine Söön si au bekannt worde: dr Karl Rudolf Stehlin het dr Kanton Baasel-Stadt im Ständeroot verdrätte und dr Johann Jakob Stehlin dr Jünger isch e bekannte Archidekt gsi, wo z Baasel e Hufe Geböid het lo baue.




</doc>
<doc id="53005" url="https://als.wikipedia.org/wiki?curid=53005" title="Johann Jakob Stehlin der Jüngere">
Johann Jakob Stehlin der Jüngere

Dr Johann Jakob Stehlin-Buurged (* 25. Merz 1826 z Baasel; † 9. Septämber 1894 z Baasel) isch e Baasler Archidekt gsi. Er isch dr Soon vom Archidekt und Politiker Johann Jakob Stehlin em Eltere gsi und dr Brueder vom Politiker Karl Rudolf Stehlin. 

Dr Stehlin het vor allem in Baasel und dr Umgääbig gwirkt. Meereri vo sine Baute si hüte dänggmolgschützt.

Dr Johann Jakob Stehlin der Jüngeri isch uf em Kannefäld-Gottesacker begraabe. Si Graabmol, wo 1886 ufgstellt worde isch, isch uf e Wolfgottesacker versetzt worde, wo dr Kannefäldfriidhoof ufglööst worde isch.







</doc>
<doc id="53010" url="https://als.wikipedia.org/wiki?curid=53010" title="Flughafen Basel-Mülhausen">
Flughafen Basel-Mülhausen

Dr internazionali Flughaafe Baasel-Mülhuuse (Markenaame sit 1987 EuroAirport Basel Mulhouse Freiburg) lit 3.5 km nordwestlig vo Baasel (Schwiz) und 20 km südöstlig vo Mülhuuse (Frankriich) im Gebiet vo de franzöösische Gmäinde Hésingue und Saint-Louis im Département Haut-Rhin. 

Dr EuroAirport isch dr äinzig Flughaafe uf dr ganze Wält, wo vo zwäi Staate gmäinsam bedriibe wird. Wil er au für e südwestdütsch Ruum groossi Bedütig het, het mä au no "Freiburg" in dr Naame drzuedoo; im Verwaltigsroot und im trinazionale Biiroot het s au südbadische Verdräter, allerdings häi si kä Stimmrächt. Bevor dr Flughaafe Baasel-Mülhuuse ufdoo worde isch, si d Schwizer Flüüg vom Flugblatz Baasel-Stärnefäld z Birsfälde abgwigglet worde, wääred Mülhuuse dur dr Flugblatz Mülhuuse-Habshäim aagfloge worde isch.




</doc>
<doc id="53012" url="https://als.wikipedia.org/wiki?curid=53012" title="Andelfingen">
Andelfingen

Andelfingen isch de Name vo däne Ort:


</doc>
<doc id="53015" url="https://als.wikipedia.org/wiki?curid=53015" title="Französisches Kaiserreich">
Französisches Kaiserreich

S Französische Kaiserriich (französisch: "Empire français") isch de Name vonere historische Monarchi in West- und Mitteleuropa, wo vo 1804 bis 1814 und no kurz 1815 existiert hät.

S Empire français isch dur d Kaiserkrönig vom Napoleon Bonaparte entstande. S neue Kaiserriich hät mit de "Grane Armée" fast ganz Europa underworfe und es isch 1812 territorial nach em Russische Rich s grösste und bevölkerigsmässig s grösste Land vo Europa ksi. D Vormachtstellig vo Frankrich isch aber nach em schlimme Verlauf vom Russlandfäldzug und de anschliessende Befreiigschrieg 1814 verlore gange. De Napoleon isch 1814 gestürzt worde und s Grossriich isch zämmebroche.

I de hütige Gschichtschriibig wird s Riich "Premier Empire" (Erstes Kaiserriich) gnännt.


</doc>
<doc id="53019" url="https://als.wikipedia.org/wiki?curid=53019" title="Ahorn (Baden)">
Ahorn (Baden)

Ahorn isch e Gmai im Main-Tauber-Chrais z Bade-Wirttebärg. D Gmai het Yywohner (Stand: ).

Ahorn lyt im eschtlige Bauland. Nochbergmaine sin Hardheim im Necker-Odewald-Chrais un Königheim un d Stadt Lauda-Königshofen im Norde, d Stadt Boxberg im Oschte, d Stadt Ravenstein im Siden un d Gmai Rosenberg im Weschte.

Dr Baan bstoht us 55,5 % Landwirtschaftsflechi, 34,5 % Wald, 9,2 % Sidligsflechi un 0,8 % sunschtiger Flechi.

Zue Ahorn ghere d Gmaindsdail Berolzheim, Buch am Ahorn (mit em glychnamige Dorf un em Wyler Schwarzenbrunn), Eubigheim (mit em Dorf Untereubigheim un em Wyle Obereubigheim), Hohenstadt un Schillingstadt.

D Gmai Ahorn isch am 1. Dezämber 1971 entstande dur dr Zämmeschluss vu dr Gmaine Eubigheim (mit Obereubigheim), Buch am Ahorn un Hohenstadt. Anne 1973 isch dr Wyler Neidelsbach yygamnindet wore, zum 1. Jänner 1975 au no Berolzheim un Schillingstadt. Berolzheim isch zum erschte Mol gnännt wore anne 1050, Buch am Ahorn anne 1101, Eubigheim anne 850, Hohenstadt anne 1242 un Schillingstadt anne 773.

Ahorn het mit dr Stadt Boxberg e Verwaltigsgmainschaft veryyrbart.

Dr Burgermaischter vu Ahorn isch dr Elmar Haas.

Ergebnis vu dr Landdagswahle syt 2006: 

Dr Dialäkt vu Ahorn ghert zum Oschtfränkisch.




</doc>
<doc id="53022" url="https://als.wikipedia.org/wiki?curid=53022" title="Assamstadt">
Assamstadt

Assamstadt (oschtfränkisch "Assemstadt") isch e Gmai im Main-Tauber-Chrais z Bade-Wirttebärg. D Gmai het Yywohner (Stand: ).

Assamstadt lyt im Taubergrund, ere Buckellandschaft zwische Tauber un Jagst. Nochbergmaine sin d Stadt Boxberg im Norde, d Stadt Bad Mergentheim im Oschte, Dörzbach im Siden un d Stadt Krautheim im Weschte..

Dr Baan bstoht us 63,7 % Landwirtschaftsflechi, 24,1 % Wald, 11,7 % Sidligsflechi un 0,5 % sunschtiger Flechi.

Zue Assamstadt ghere kaini wytere Ortsdail.

Assamstadt isch zum erschte Mol gnännt wore anne 1228.

Assamstadt het mit dr Stadt Bad Mergentheim un dr Gmai Igersheim e Verwaltigsgmainschaft veryyrbart.

Dr Burgermaischter vu Assamstadt isch dr Joachim Döffinger.

Ergebnis vu dr Landdagswahle syt 2006: 

Dr Dialäkt vu Assamstadt ghert zum Oschtfränkisch.



</doc>
<doc id="53023" url="https://als.wikipedia.org/wiki?curid=53023" title="Bad Mergentheim">
Bad Mergentheim

Bad Mergentheim (oschtfränkisch "Märchedol") isch e Großi Chraisstadt im Main-Tauber-Chrais z Bade-Wirttebärg. D Stadt het Yywohner (Stand: ).

Bad Mergentheim lyt an dr Tauber an dr Yymindig vu dr Wachbach un in dr Sytedäler vu dr Tauber. Nochbergmaine sin Assamstadt, Boxberg, Lauda-Königshofen, Igersheim, Weikersheim, Niederstetten, Mulfingen un Dörzbach.

Dr Baan bstoht us 52 % Landwirtschaftsflechi, 33,8 % Wald, 12,7 % Sidligsflechi un 1,5 % sunschtiger Flechi.

Zue Bad Mergentheim ghere d Stadtdail Althausen (mit em glychnamige Dorf un em Gheft Üttingshof), Apfelbach (mit em glychnamige Dorf un em Gheft Staatsdomäne Apfelhof), Bad Mergentheim, Dainbach, Edelfingen, Hachtel, Herbsthausen, Löffelstelzen, Markelsheim, Neunkirchen, Rengershausen, Rot (mit em glychnamige Dorf un dr Wyler Dörtel un Schönbühl), Stuppach (mit em glychnamige Dorf un dr Wyler Lillstadt un Lustbronn) un Wachbach.

Bad Mergentheim isch zum erschte Mol gnännt wore anne 1058 as "Mergintaim".

Bad Mergentheim het mit dr Gmaine Assamstadt un Igersheim e Verwaltigsgmainschaft veryyrbart.

Dr Oberburgermaischter vu Bad Mergentheim isch dr Udo Glatthaar.

Ergebnis vu dr Landdagswahle syt 2006: 

Dr Dialäkt vu Bad Mergentheim ghert zum Oschtfränkisch.




</doc>
<doc id="53024" url="https://als.wikipedia.org/wiki?curid=53024" title="Boxberg (Baden)">
Boxberg (Baden)

Boxberg (oschtfränkisch "Boxberich") isch e Stadt im Main-Tauber-Chrais z Bade-Wirttebärg. D Stadt het Yywohner (Stand: ).

Boxberg lyt im Bauland im Dal vu dr Umpfer un em Schüpfer Grund.

Dr Baan bstoht us 60,3 % Landwirtschaftsflechi, 28,9 % Wald, 9,9 % Sidligsflechi un 0,9 % sunschtiger Flechi.

Zue Boxberg ghere d Stadtdail Angeltürn, Bobstadt (mit em glychnamige Dorf un em Wohnblatz Talmühle), Boxberg, Epplingen, Kupprichshausen (mit em glychnamige Dorf un em Gheft Ahorn), Lengenrieden, Oberschüpf, Schwabhausen, Schweigern (mit em glychnamige Dorf un em Wohnblatz Ziegeleiapparatebau), Uiffingen (mit em glychnamige Dorf, em Wyler Gräffingen un dr Wohnblätz Hagenmühle un Mittelmühle), Unterschüpf, Windischbuch (mit em glychnamige Dorf un em Gheft Seehof) un Wölchingen.

Im 11. Johrhundert wird zum erschte Mol d Burg Boxberg gnännt.

Boxberg het mit dr Gmai Ahorn e Verwaltigsgmainschaft veryyrbart.

Dr Burgermaischter vu Boxberg isch dr Christian Kremer.

Ergebnis vu dr Landdagswahle syt 2006: 

Dr Dialäkt vu Boxberg ghert zum Oschtfränkisch.



</doc>
<doc id="53025" url="https://als.wikipedia.org/wiki?curid=53025" title="Creglingen">
Creglingen

Creglingen (oschtfränkisch "Creichel") isch e Stadt im Main-Tauber-Chrais z Bade-Wirttebärg. D Stadt het Yywohner (Stand: ).

Creglingen lyt an dr Tauber an dr Yymindig vum Herrgottsbach.

Dr Baan bstoht us 66 % Landwirtschaftsflechi, 23 % Wald, 9 % Sidligsflechi un 1,9 % sunschtiger Flechi.

Zue Creglingen ghere d Stadtdail Archshofen (mit em glychnamige Dorf un em Gheft Holdermühle), Blumweiler (mit dr Wyler Blumweiler, Reutsachsen, Schwarzenbronn, Seldeneck, Weiler un Wolfsbuch), Craintal, Creglingen (mit dr glychnamige Stadt un dr Wohnblätz Herrgottskirche un Kohlesmühle), Finsterlohr (mit em glychnamige Dorf un dr Wyler Burgstall un Schonach), Frauental (mit em glychnamige Dorf, d Wyler Lohrhof un Weidenhof un d Hef Fuchshof un Seewiesenhof), Freudenbach (mit em glychnamige Dorf un dr Wyler Erdbach un Schön), Münster, Niederrimbach (mit em glychnamige Dorf un em Wyler Standorf), Oberrimbach (mit em glychnamige Dorf, em Wyler Lichtel un em Gheft Landturm), Reinsbronn (mit em glychnamige Dorf, dr Wyler Niedersteinach un Schirmbach, em Gheft Brauneck un em Wohnblatz Altmühle), Schmerbach un Waldmannshofen (mit em glychnamige Dorf un em Wyler Sechselbach).

Creglingen isch zum erschte Mol gnännt wore anne 1045; Archshofen 807; d Burg Blumweiler anne 1341; Finsterlohr 1224, Freudenbach 807, Münster 1232, Niederrimbach 1045, Oberrimbach 1324, Reinsbronn 1267, Schmerbach 1182 un Waldmannshofen 807. S Chloschter Frauental isch anne 1232 as Zisterziensernechloschter grindet wore.

Creglingen ghert zue kaim Verwaltigsverband.

Dr Burgermaischter vu Creglingen isch dr Uwe Hehn.

Ergebnis vu dr Landdagswahle syt 2006: 

Dr Dialäkt vu Creglingen ghert zum Oschtfränkisch.




</doc>
<doc id="53026" url="https://als.wikipedia.org/wiki?curid=53026" title="Freudenberg (Baden)">
Freudenberg (Baden)

Freudenberg (oschtfränkisch "Fradeberch") isch e Stadt im Main-Tauber-Chrais z Bade-Wirttebärg. D Stadt het Yywohner (Stand: ).

Freudenberg lyt am Main. Dr Baan bstoht us 30 % Landwirtschaftsflechi, 57,7 % Wald, 9,4 % Sidligsflechi un 2,9 % sunschtiger Flechi.

Zue Freudenberg ghere d Stadtdail Boxtal (mit em glychnamige Dorf, em Gheft Tremhof un em Wohnblatz Sägmühlen), Ebenheid, Freudenberg, Rauenberg (mit em glychnamige Dorf un em Gheft un Wohnplatz Dürrhof mit Forst- un Waldhaus) un Wessental (mit em glychnamige Dorf un dr Wohnblätz Antoniusmühle un Blankenmühle).

Anne 1159 wird zum erschte Mol dr Ort Lüllenseit gnännt. Zwische 1160 un 1200 wird d Burg "Frouwedenberch" böue, dr Name vun ere wird derno uf d Sidlig iberdrait. Zum erschte Mol as Burg un Stadt ("castrum et civitas") wird Freudenberg anne 1287 gnännt.

Freudenberg ghert zue kaim Verwaltigsverband.

Dr Burgermaischter vu Freudenberg isch dr Roger Henning.

Ergebnis vu dr Landdagswahle syt 2006: 

Dr Dialäkt vu Freudenberg ghert zum Oschtfränkisch.



</doc>
<doc id="53027" url="https://als.wikipedia.org/wiki?curid=53027" title="Großrinderfeld">
Großrinderfeld

Großrinderfeld (oschtfränkisch "Großründerfald") isch e Gmai im Main-Tauber-Chrais z Bade-Wirttebärg. D Gmai het Yywohner (Stand: ).

Großrinderfeld lyt am weschtlige Rand vum Ochsenfurter Gau, rund acht Kilometer nordeschtli vu Tauberbischofsheim.

Dr Baan bstoht us 66,8 % Landwirtschaftsflechi, 23,1 % Wald, 9,4 % Sidligsflechi un 0,6 % sunschtiger Flechi.

Zue Großrinderfeld ghere d Gmaindsdail Gerchsheim, Großrinderfeld (mit em glychnamige Dorf un em Wyler Baiertal), Ilmspan un Schönfeld.

D hitg Gmai Großrinderfeld isch am 1. Jänner 1975 entstande dur dr Zämmeschluss vu dr Gmaine Gerchsheim, Großrinderfeld un Schönfeld.

Großrinderfeld het mit dr Stadt Tauberbischofsheim un dr Gmaine Königheim un Werbach e Verwaltigsgmainschaft veryyrbart.

D Burgermaischteri vu Großrinderfeld isch d Anette Schmidt.

Ergebnis vu dr Landdagswahle syt 2006: 

Dr Dialäkt vu Großrinderfeld ghert zum Oschtfränkisch.




</doc>
<doc id="53028" url="https://als.wikipedia.org/wiki?curid=53028" title="Grünsfeld">
Grünsfeld

Grünsfeld (oschtfränkisch "Grünsfeld") isch e Stadt im Main-Tauber-Chrais z Bade-Wirttebärg. D Stadt het Yywohner (Stand: ).

Grünsfeld lyt am Zämmefluss vum Grünbach, eme Näbefluss vu dr Tauber, mit em Wittigbach.

Dr Baan bstoht us 68,3 % Landwirtschaftsflechi, 17,9 % Wald, 11,1 % Sidligsflechi un 2,8 % sunschtiger Flechi.

Zue Grünsfeld ghere d Stadtdail Grünsfeld (mit dr glychnamige Stadt, em Wyler Uhlberg un dr Wohnblätz Neumühle, Riedmühle un Wendelsmühle), Grünsfeldhausen, Krensheim, Kützbrunn, Paimar un Zimmern

Grünsfeld isch zum erschte Mol gnännt wore anne 750, Grünsfeldhausen 1322 as "Husen", Krensheim 1155, Kützbrunn 1119, Paimar 1407. D Freiherre vu Zimmern wäre zum erschte Mol anne 1155 gnännt.

Grünsfeld het mit dr Gmai Wittighausen e Verwaltigsgmainschaft veryyrbart.

Dr Burgermaischter vu Grünsfeld isch dr Joachim Markert.

Ergebnis vu dr Landdagswahle syt 2006: 

Dr Dialäkt vu Grünsfeld ghert zum Oschtfränkisch.



</doc>
<doc id="53029" url="https://als.wikipedia.org/wiki?curid=53029" title="Igersheim">
Igersheim

Igersheim (oschtfränkisch "Ichersche") isch e Gmai im Main-Tauber-Chrais z Bade-Wirttebärg. D Gmai het Yywohner (Stand: ).

Igersheim lyt an dr Tauber.

Dr Baan bstoht us 56,3 % Landwirtschaftsflechi, 31,7 % Wald, 11 % Sidligsflechi un 1 % sunschtiger Flechi.

Zue Igersheim ghere d Gmaindsdail Bernsfelden das Dorf Bernsfelden (mit em glychnamige Dorf un dr Wyler Bowiesen un Hagenhof), Harthausen (mit em glychnamige Dorf un dr Wyler Neubronn un Reckerstal), Igersheim (mit em glychnamige Dorf, dr Wyler Holzbronn un Reisfeld, em Gheft Staatsdomäne Neuhaus un dr Wohnblätz Erlenbach un Taubermühle), Neuses un Simmringen.

Igersheim isch zum erschte Mol gnännt wore anne 1090. Am 1. Jänner 1972 sin Bernsfelden, Harthausen, Neuses un Simmringen yygmaindet wore.

Igersheim het mit dr Stadt Bad Mergentheim un dr Gmai Assamstadt e Verwaltigsgmainschaft veryyrbart.

Dr Burgermaischter vu Igersheim isch dr Frank Menikheim.

Ergebnis vu dr Landdagswahle syt 2006: 

Dr Dialäkt vu Igersheim ghert zum Oschtfränkisch.



</doc>
<doc id="53030" url="https://als.wikipedia.org/wiki?curid=53030" title="Königheim">
Königheim

Königheim (oschtfränkisch "Kenniche") isch e Gmai im Main-Tauber-Chrais z Bade-Wirttebärg. D Gmai het Yywohner (Stand: ).

Königheim lyt rund 6 km weschtli vu Tauberbischofsheim an dr Brehmbach.

Dr Baan bstoht us 63,4 % Landwirtschaftsflechi, 27,5 % Wald, 8,4 % Sidligsflechi un 0,8 % sunschtiger Flechi.

Zue Königheim ghere d Gmaindsdail Brehmen, Gissigheim (mit em glychnamige Dorf, em Wyler Esselbrunn un dr Wohnblätz Kettenmühle, Öl- un Sägmühle un Untere Mühle), Königheim (mit em glychnamige Dorf un em Wyler Weikerstetten), Pülfringen (mit em glychnamige Dorf, em Wyler Birkenfeld un em Hof Hoffeld).

Königheim isch zum erschte Mol gnännt wore anne 1149.

Königheim het mit dr Stadt Tauberbischofsheim un dr Gmaine Großrinderfeld un Werbach e Verwaltigsgmainschaft veryyrbart.

Dr Burgermaischter vu Königheim isch dr Ludger Krug.

Ergebnis vu dr Landdagswahle syt 2006: 

Dr Dialäkt vu Königheim ghert zum Oschtfränkisch.




</doc>
<doc id="53031" url="https://als.wikipedia.org/wiki?curid=53031" title="Külsheim">
Külsheim

Külsheim (oschtfränkisch "Külse") isch e Stadt im Main-Tauber-Chrais z Bade-Wirttebärg. D Stadt het Yywohner (Stand: ).

Dr Baan bstoht us 56,6 % Landwirtschaftsflechi, 35,3 % Wald, 7,7 % Sidligsflechi un 0,4 % sunschtiger Flechi.

Zue Külsheim ghere d Stadtdail Eiersheim, Hundheim (mit em glychnamige Dorf un dr Hef Birkhof un Tiefentalerhof), Külsheim (mit dr glychnamige Stadt un em Wyler Wolfenstetten), Steinbach (mit em glychnamige Dorf un dr Hef Gickelhof, Hinterer Messhof un Vorderer Messhof), Steinfurt un Uissigheim.

Külsheim isch zum erschte Mol gnännt wore anne 1144 "as Cullesheim".

Külsheim ghert zue kaim Verwaltigsverband.

Dr Burgermaischter vu Külsheim isch dr Thomas Schreglmann.

Ergebnis vu dr Landdagswahle syt 2006: 

Dr Dialäkt vu Külsheim ghert zum Oschtfränkisch.



</doc>
<doc id="53032" url="https://als.wikipedia.org/wiki?curid=53032" title="Lauda-Königshofen">
Lauda-Königshofen

Lauda-Königshofen (oschtfränkisch "Lauda-Künzhoufa") isch e Stadt im Main-Tauber-Chrais z Bade-Wirttebärg. D Stadt het Yywohner (Stand: ).

Lauda-Königshofen lyt im Dal vu dr Tauber an der Romantische Stroß.

Dr Baan bstoht us 56,1 % Landwirtschaftsflechi, 30,5 % Wald, 11,9 % Sidligsflechi un 1,5 % sunschtiger Flechi.

Zue Lauda-Königshofen ghere d Stadtdail Beckstein, Deubach, Gerlachsheim, Heckfeld, Königshofen, Lauda, Marbach, Messelhausen, Oberbalbach, Oberlauda, Sachsenflur un Unterbalbach. Zu Beckstein, Deubach, Gerlachsheim, Heckfeld, Königshofen (mit dr glychnamige Stadt un dr Wohnblätz Elektrisches Werk Neumühle un Roter Rain), Lauda, Marbach, Messelhausen (mit em glychnamige Dorf un dr Wyler Hofstetten un Marstadt), Oberbalbach, Oberlauda, Sachsenflur (mit em glychnamige Dorf un em Wohnblatz Mühle) un Unterbalbach (mit em glychnamige Dorf un dr Wohnblätz Mühle un Bahnstation Unterbalbach).

D Gmai Lauda-Königshofen isch am 1. Jänner 1975 enttande dur dr Zämmeschluss vu dr Stedt Lauda un Königshofen mit dr Gmai Unterbalbach. Lauda isch zum erschte Mol gnännt wore anne 1150.

Lauda-Königshofen ghert zue kaim Verwaltigsverband.

Dr Burgermaischter vu Lauda-Königshofen isch dr Thomas Maertens.

Ergebnis vu dr Landdagswahle syt 2006: 

Dr Dialäkt vu Lauda-Königshofen ghert zum Oschtfränkisch.



</doc>
<doc id="53033" url="https://als.wikipedia.org/wiki?curid=53033" title="Niederstetten">
Niederstetten

Niederstetten isch e Stadt im Main-Tauber-Chrais z Bade-Wirttebärg. D Stadt het Yywohner (Stand: ).

Niederstetten lyt im Dal vum Vorbach, eme Näbefluss vu dr Tauber.

Dr Baan bstoht us 64,6 % Landwirtschaftsflechi, 21,9 % Wald, 10,2 % Sidligsflechi un 3,3 % sunschtiger Flechi.

Zue Niederstetten ghere d Stadtdail Adolzhausen, Herrenzimmern (mit em glychnamige Dorf un em Gheft Untere Mühle), Niederstetten (mit dr glychnamige Stadt, dr Wyler Eichhof, Ermershausen un Sichertshausen, em Schloss un em Wohnplatz Haltenbergstetten, em Gheft Rehhof un dr Wohnblätz Dreischwingen un Neuweiler), Oberstetten (mit em glychnamige Dorf, em Wyler Weilerhof, em Gheft Höllhof un dr Wohnblätz Fuggersmühle, Reutalsmühle un Stegmühle), Pfitzingen, Rinderfeld (mit em glychnamige Dorf un dr Wyler Dunzendorf un Streichental), Rüsselhausen, Vorbachzimmern, Wermutshausen (mit em glychnamige Dorf un em Wyler Ebertsbronn), Wildentierbach (mit em glychnamige Dorf, dr Wyler Hachtel, Heimberg un Wolkersfelden, dr Hef Höllhof un Schönhof un em Wohnblatz Landturm).

Niederstetten isch zum erschte Mol gnännt wore anne 780.

Niederstetten ghert zue kaim Verwaltigsverband.

Dr Burgermaischter vu Niederstetten isch dr Rüdiger Zibold.

Ergebnis vu dr Landdagswahle syt 2006: 

Dr Dialäkt vu Niederstetten ghert zum Oschtfränkisch.




</doc>
<doc id="53034" url="https://als.wikipedia.org/wiki?curid=53034" title="Tauberbischofsheim">
Tauberbischofsheim

Tauberbischofsheim (oschtfränkisch "Bischem") isch d Chraisstadt vum Main-Tauber-Chrais z Bade-Wirttebärg. D Stadt het Yywohner (Stand: ).

Tauberbischofsheim lyt an dr untere Tauber an dr Yymindig vu m Brehmbach. Nochbergmaine sin Lauda-Königshofen im Side, Königheim im Sidweschte, Külsheim im Nordweschte, Werbach im Norden un Großrinderfeld un Grünsfeld im Oschte.

Dr Baan bstoht us 48,9 % Landwirtschaftsflechi, 33,6 % Wald, 15,8 % Sidligsflechi un 1,8 % sunschtiger Flechi.

Zue Tauberbischofsheim ghere d Stadtdail Dienstadt, Distelhausen (mit em glychnamige Dorf un em Wohnblatz Bahnstation Distelhausen), Dittigheim (mit em glychnamige Dorf un em Wyler Steinbach), Dittwar (mit em glychnamige Dorf un em Wohnblatz Siedlung Heidenkessel), Hochhausen, Impfingen, Tauberbischofsheim (mit dr glychnamige Stadt, em Stadtdail Tauberbischofsheim über der Tauberbrücke un dr Wohnblätz An der Königheimer Straße un Bahnhof Dittwar).

Tauberbischofsheim isch zum erschte Mol gnännt wore anne 836 as "Biscofesheim".

Tauberbischofsheim het mit dr Gmaine Großrinderfeld, Königheim un Werbach e Verwaltigsgmainschaft veryyrbart.

Dr Burgermaischter vu Tauberbischofsheim isch dr Wolfgang Vockel.

Ergebnis vu dr Landdagswahle syt 2006: 

Dr Dialäkt vu Tauberbischofsheim ghert zum Oschtfränkisch.




</doc>
<doc id="53035" url="https://als.wikipedia.org/wiki?curid=53035" title="Weikersheim">
Weikersheim

Weikersheim (oschtfränkisch "Weigerschi") isch e Stadt im Main-Tauber-Chrais z Bade-Wirttebärg. D Stadt het Yywohner (Stand: ).

Weikersheim lyt an dr Yymindig vum Vorbach in d Tauber. Nochbergmaine sin Röttingen un Tauberrettersheim im Oschte, d Stadt Creglingen im Sidoschte, Niederstetten im Side, Bad Mergentheim im Westchen un Igersheim im Nordweschten un Norde.

Dr Baan bstoht us 64,2 % Landwirtschaftsflechi, 22 % Wald, 11 % Sidligsflechi un 2,8 % sunschtiger Flechi.

Zue Weikersheim ghere d Stadtdail Elpersheim, Haagen, Honsbronn (mit em glychnamige Dorf un em Wyler Bronn), Laudenbach (mit em glychnamige Dorf un em Wohnblatz Bergkirche), Nassau (mit em glychnamige Dorf, em Wyler Lichtenhöfe un em Gheft Louisgarde), Neubronn (mit em glychnamige Dorf un em Wyler Oberndorf), Queckbronn, Schäftersheim (mit em glychnamige Dorf un em Gheft Scheinhardsmühle) un Weikersheim (mit dr glychnamige Stadt Weikersheim un em Wyler Aischland).

Weikersheim isch zum erschte Mol gnännt wore anne 837.

Weikersheim ghert zue kaim Verwaltigsverband.

Dr Burgermaischter vu Weikersheim isch dr Klaus Kornberger.

Ergebnis vu dr Landdagswahle syt 2006: 

Dr Dialäkt vu Weikersheim ghert zum Oschtfränkisch.




</doc>
<doc id="53036" url="https://als.wikipedia.org/wiki?curid=53036" title="Werbach">
Werbach

Werbach isch e Gmai im Main-Tauber-Chrais z Bade-Wirttebärg. D Gmai het Yywohner (Stand: ).

Werbach lyt im Dal vu dr Tauber zwischenTauberbischofsheim, Wertheim un Würzburg.

Dr Baan bstoht us 55,3 % Landwirtschaftsflechi, 32,7 % Wald, 9,6 % Sidligsflechi un 2,4 % sunschtiger Flechi.

Zue Werbach ghere d Gmaindsdail Brunntal, Gamburg (mit em glychnamige Dorf, em Gheft un Wohnplatz Eulschirben, dr Wohnblätz Bimssteinfabrik, Dorfmühle, Bahnstation Gamburg, Gasthof Tauberperle, Möbelfabrik un em Schloss Schloßberg), Niklashausen, Wenkheim (mit em glychnamige Dorf un dr Hef Neumühle, Öl- un Sägmühle un Seemühle), Werbach (mit em glychnamige Dorf un dr Wohnblätz Fischzuchtanstalt, Schneidmühle un Welzmühle), Werbachhausen (mit em glychnamige Dorf un dr Hyyser Emmentaler Mühle un Mühlenbau-Werkstätte).

Werbach isch zum erschte Mol gnännt wore anne 1248.

Werbach het mit dr Stadt Tauberbischofsheim un dr Gmaine Großrinderfeld un Königheim e Verwaltigsgmainschaft veryyrbart.

Dr Burgermaischter vu Werbach isch dr Ottmar Dürr.

Ergebnis vu dr Landdagswahle syt 2006: 

Dr Dialäkt vu Werbach ghert zum Oschtfränkisch.



</doc>
<doc id="53037" url="https://als.wikipedia.org/wiki?curid=53037" title="Wertheim">
Wertheim

Wertheim (oschtfränkisch "Wärde") isch e Großi Chraisstadt im Main-Tauber-Chrais z Bade-Wirttebärg.

Wertheim isch di nerdlischt Gmai vu Bade-Wirttebärg un lyt an dr Schnittstell zwische Odewald, Spessart un Unterfranke an dr Mindig vu dr Tauber in Main. Nochbergmaine sin Holzkirchen, Helmstadt un Neubrunn (alli Landchrais Würzburg, Bayern), Werbach un Külsheim (boodi Main-Tauber-Chrais), Neunkirchen (Landchrais Miltenberg, Bayern), Freudenberg (Main-Tauber-Chrais), Stadtprozelten un Faulbach (boodi Landkrais Miltenberg) un Hasloch, Kreuzwertheim un Triefenstein (alli Landchrais Main-Spessart, Bayern).

Dr Baan bstoht us 47,9 % Landwirtschaftsflechi, 35,9 % Wald, 13,4 % Sidligsflechi un 2,8 % sunschtiger Flechi.

Zue Wertheim ghere d Stadtdail Bettingen, Dertingen, Dietenhan, Dörlesberg (mit em glychnamige Dorf, em Gheft Ernsthof un em Wohnblatz Ebenmühle), Grünenwört, Höhefeld (mit em glychnamige Dorf, em Wyler Klosterhöhe un dr Hef Mittelhof un Wagenbuch), Kembach, Lindelbach, Mondfeld (mit em glychnamige Dorf un em Wohnblatz Rosenmühle), Nassig (mit dr Derfer Nassig un Ödengesäß, dr Wyler Im Loch un Steingasse un em Wohnblatz Ödengesäßer Hof), Reicholzheim (mit em glychnamige Dorf, em Wyler Bronnbach, em Gheft Schafhof un dr Wohnblätz Bahnstation Bronnbach, Bahnstation Reicholzheim un Teilbacher Mühle), Sachsenhausen, Sonderriet, Urphar, Waldenhausen, Wertheim (mit dr glychnamige Stadt un dr Stadtdail Bestenheid, Brückenviertel, Eichel, Mühlenviertel, Reinhardshof, Tauberviertel un Vockenrot).

Wertheim isch zum erschte Mol gnännt wore anne 1192.

Wertheim ghert zue kaim Verwaltigsverband.

Dr Oberburgermaischter vu Wertheim isch dr Stefan Mikulicz.

Ergebnis vu dr Landdagswahle syt 2006: 

Dr Dialäkt vu Wertheim ghert zum Oschtfränkisch.





</doc>
<doc id="53038" url="https://als.wikipedia.org/wiki?curid=53038" title="Wittighausen">
Wittighausen

Wittighausen (oschtfränkisch "Widdichhause") isch e Gmai im Main-Tauber-Chrais z Bade-Wirttebärg. D Gmai het Yywohner (Stand: ).

Wittighausen lyt am Wittigbach, eme Näbefluss vu dr Tauber.

Dr Baan bstoht us 71,7 % Landwirtschaftsflechi, 19,1 % Wald, 7,6 % Sidligsflechi un 1,6 % sunschtiger Flechi.

Zue Wittighausen ghere d Gmaindsdail Oberwittighausen (mit em glychnamige Dorf un dr Wohnblätz Haltestelle Gaubüttelbrunn un Grenzenmühle), Poppenhausen (mit em glychnamige Dorf un em Wyler Lilach), Unterwittighausen (mit em glychnamige Dorf un dr Wohnblätz Langenmühle, Neumühle un Bahnstation Wittighausen) un Vilchband.

D Gmai Wittighausen isch am 1. Septämber 1971 entstande dur dr Zämmeschluss vu dr Gmaine Oberwittighausen un Unterwittighausen. Am 1. Jänner 1972 isch Poppenhausen un am 31. Dezämber 1972 Vilchband yygmaindet wore.

Wittighausen het mit dr Stadt Grünsfeld e Verwaltigsgmainschaft veryyrbart.

Dr Burgermaischter vu Wittighausen isch dr Marcus Wessels.

Ergebnis vu dr Landdagswahle syt 2006: 

Dr Dialäkt vu Wittighausen ghert zum Oschtfränkisch.



</doc>
<doc id="53039" url="https://als.wikipedia.org/wiki?curid=53039" title="Steinen-Vorstadt">
Steinen-Vorstadt

D Stäinevorstadt isch e Strooss im Baasler Vorstedtkwardier. Si goot vom Stäinebärg bim Barfiesserblatz bis zur Heuwoog. D "Stäine," wie mä gäärn säit, isch d Baasler Kinostrooss, Iikauf- und Vergniegigsmäile. As Verkeersaadere spiilt d Stäinevorstadt kä Rolle, au friener isch die diräkti Verbindig vo dr Altstadt ins Läimedaal duur d Elisabethestrooss/Stäinedoorstrooss gange.

D Stäinevorstadt isch dusse vor dr Stadtmuure im Birsigdaal entstande. Es het woorschinlig schon e Vorstadtbefestigung gee, bevor mä im 14. Joorhundert die üsseri Stadtmuure baut het und d Stäine wie alli andere Vorstedt vo denn aa sicher hinder dr groosse Stadtmuure gsi isch. In d Altstadt het mä dur s alte Äschedoor oder z Fuess dur s Eeselsdüürli näben em Eeseldurm bim Barfi könne. Zur Stadt uuse het mä denn dur s Stäinedoor miesse und vo dört isch mä em Birsig nooch in s Läimedaal koo. 

Dr Birsig isch lang offe dur d Vorstadt gflosse mit Wiideböim und Gröll an sine Uufer und es het e baar Brugge und Stääg über en gee. Immer wider het er Hoochwasser gfiert und vil Schaade aagrichdet oder denn isch er fast usdrochnet und dr ganz Drägg isch blibe liige und het afo stingge.

Dr Naame vo dr Stäine kunnt vom Gröll, wo dr Birsig dört abglaageret het. Scho 1231 isch d Geegend as "ad lapides" («an de Stäi») bezäichnet worde.
Zur Stäinevorstadt häi au alli andere Stroosse und Gasse ums Stäinekloster und em Birsig nooch ghöört, wie dr Stäinebärg, wo dr innere Stadtmuure nooch vom Eeselsdüürli uufe zum innere Äschedoor gfiert het und wo öbbe sid em 15. Joorhundert eso ghäisse het.

In dr Stäine häi im 15. Joorhundert e Hufe Wääber, Bläicher und Färber gläbt und gschafft, wo im Vergliich zu andere Handwärker eender ermlig gsi si. S Potenzial für e revoluzionääri Beweegig isch dört am grösste gsi und d Stäinlemer häi denn am Aafang vom 16. Joorhundert zu de iifrigste Understützer vo dr Reformazioon ghöört.

D Wääber si sit 1268 in dr Zumft zu Wääber organisiert gsi. Zerst isch d Zumft an dr Wääbergass (hüt die Underi Heuwoog) dehäi gsi, 1360 isch si in d Stäinevorstadt züüglet. Usser iire Pflichte as Zumft het si lang au d Rolle gspiilt, wo in de andere Vorstedt d Vorstadtgsellschafte gspiilt häi. So het si sich drum kümmeret, ass sich d Lüt benoo häi, het d Stroosse- und d Brunnenornig duuregsetzt, het Abhilf gsuecht, wenn dr Birsig wider emol Hoochwasser ghaa het, het mit dr Äschevorstadt zämme Hirte aagstellt, zum s Vee vo de Iiwooner zur Wäid bringe, het ufbasst, ass niemer im Birsig isch go fische, het d Vorstadt bewacht, isch für d Füürschau verantwortlig gsi und het bi gläinere Händel as Friidesgricht fungiert. Für daas häi si 1584 en Urkunde bekoo. 1757 häi d Wääber aber gnueg ghaa und häi vom Root verlangt, ass er d Zumft vo Ufgoobe, won e Vorstadtgsellschaft sött woornää, wurd befreije, und im Summer vo däm Joor isch d Vorstadtgsellschaft zu de Drei Äidgenosse gründet worde.

 


</doc>
<doc id="53048" url="https://als.wikipedia.org/wiki?curid=53048" title="Rudolf Vallendor">
Rudolf Vallendor

Dr Rudolf Vallendor (* 6. Juli 1918 z Bade-Bade; † 6. Novämber 2014 z Offeburg) isch e dytsche Dialäktdichter un Schriftsteller gsii.

Dr Vallendor isch z Bade-Bade uf d Wält chuu un isch z Offeburg ufgwachse. Är isch dert uf d Knabeschuel un derno uf s Grimmelshausen-Gymnasium gange. Wel syni Eltere in finanziälli Schwirigkaite grote sin, het er aber wider ab em Gymnasium mieße.
No dr Schuel het dr Vallendor e Lehr as Maschineschlosser bi dr Dytsche Rychsbahn gmacht, wun er mit "sehr gut" abgschlosse het. Wel er si gwaigeret ghaa het, in d Hitlerjugend yyzdrätte, het er dr Schuelbryys mit eme Stipendium an dr FH Charlsrue, wu s derfir aigetli gee hätt, nit iberchuu un het eso nit chenne go Ingenier studiere. 

Im Chrieg isch er in änglischi Chriegsgfangeschaft grote, isch aber scho im Summer 1945 wider freichuu. Dr Valldendor het derno bis zue syre Pensionierig as Tächnische Inschpektor bi dr Bahn gschafft. 26 Johr lang isch er Gschäftsfierer bi dr Yysebahnergwerkschaft gsii, het au z Offeburg d Gwerkschaft mitgrindet. 

Dr Vallendor isch Grindigsmitglid vu dr Badisch-Christlich-Soziale Volksbartei gsii un in dr CDU speter Chraisvorsitzer vu dr Sozialuusschiss. Zämme mit sym Brueder Rudolf het er noch em Chrieg d Kolpingfamilie Offeburg mitgrindet. Bim Sozialgricht z Fryburg isch er Richter gsii un au Mitglid vum Richteruusschuss. E Zytlang isch er Dozänt an dr Katholische Akademy vu dr Erzdiözese Fryburg gsii. Dr Vallendor isch au langi Johr Mitglid bi dr Althistorische Narrezumft gsii un het mit syre Frau im Chilchekoor gsunge.

Anne 1941 het er d Martha Böhm ghyrote, wu anne 2006 gstorben isch. Mit ihre het er e Suhn, Roland, un e Dochter, Roswitha, ghaa. Bis zue sym Dod isch er im Huus vu syne Eltere z Offeburg gwohnt. Anne 2014 isch dr Rudolf Vallendor im Alter vu 96 Johr gstorbe.

Wun er anne 1955 d Ättemer Mundartdichter Fritz Broßmer chänneglehrt het, het er aagfange si fir s Alemannisch z inträssiere.

Är het im Lauf vu sym Läbe insgsamt 39 Biecher gschribe. Fir s Offeburger Dagblatt het er fascht fast 1500 Glosse gschribe.

Anne 1977 het er d Offeburger Regionalgruppe vu dr Muettersproch-Gsellschaft mitgrindet.





</doc>
<doc id="53049" url="https://als.wikipedia.org/wiki?curid=53049" title="Schaffhausen (Begriffsklärung)">
Schaffhausen (Begriffsklärung)

Schaffhausen isch de Name vo däne geografische Objekt:

Lueg au:


</doc>
<doc id="53057" url="https://als.wikipedia.org/wiki?curid=53057" title="Zunft zu Webern">
Zunft zu Webern

E. E. Zumft zu Wääber isch en öffentlig-rächtligi Korporazion in dr Stadt Baasel und äini vo de Handwärkerzümft. Historisch isch si d Veräinigung vo de Wääber, Bläicher und Färber gsi, hüte stoot si aber Baasler Bürger us alle Bruefsständ offe. Iir Zumfthuus stoot an dr Stäinevorstadt 23. 

D Faane vo dr Zumft zäigt sit 1268 e roote Gryff, wo ufrächt stoot, und in sine Chlaue e gääle Ellestaab hebt. Spööter isch en Igel as Symbol vo de Graudüecher drzue choo.

Dr historisch Bsitz vo dr Zumft isch zum Däil im Historische Museum usgstellt, wird aber vilmol an de Zumftmööli verwändet, vor allem dr Gryffebächer, wenn nöiji Zumftbrüeder ufgnoo wärde.

Iir Huus isch im 13. Joorhundert am undere Höibärg gsi, wo denn Wääbergass ghäisse het. 1360 häi d Wääber iir ersts Zumfthuus an dr Stäinevorstadt baut, s äinzige Baasler Zumfthuus wo nid in dr Altstadt glääge isch. 1448 isch s umbaut worde und no äinisch in dr zwäite Helfti vom 16. Joorhundert. 1830 het mä s Geböid abgrisse und e dreistöckigs Huus baut, wo 1938/39 dur s hütige Huus ersetzt worde isch. 
Bim Zumfthuus stoot dr Wääberbrunne us em Joor 1674. Uf sim Brunnestock stoot e Bannerdrääger mit Schwärt, Schild und Zumftfaane.

D Zunft zu Wääber isch im 13. Joorhundert gründet worde, und am 21. August 1268 het si vom Bischof Heinrich vo Nöijeburg dr Zumftbrief üüberchoo.

D Wääberzumft het bis ins 18. Joorhundert au d Ufgoobe vo erfüllt, wo in de andere Vorstedt d Pflicht vo de Vorstadtgsellschaft gsi isch. D Zumft het schliesslig 1757 vo Root verlangt, ass er si vo dene Ufgoobe wurd befreije und d Vorstadtgsellschaft «Zu de Drei Äidgenosse» isch gründet worde.

Historisch si d Mitgliider vo dr Zumft ermliger gsi as anderi Handwärker. S Potenzial für e revoluzionääri Beweegig isch dört am grösste gsi und d Stäinlemer häi denn am Aafang vom 16. Joorhundert zu de iifrigste Understützer vo dr Reformazioon ghöört.
Die erste Wääber z Baasel häi Liine verarbäitet (Linweter), denn het mä afo Bauele wääbe. am Aafang vom 16. Joorhundert isch d Wullewääberei (Graudüecher) ufblüeit. Im 16. und 17. Joorhundert häi Flüchtling d Siidebandwääberei in d Stadt brocht. Über d Färberei verzelle d Chronike vo 1454 zum erste Mol.



</doc>
<doc id="53059" url="https://als.wikipedia.org/wiki?curid=53059" title="Tonart">
Tonart

È Dònart wörd im Raamè vo dè sit öppè 1600 etablyrtè Dur-Moll-Donalidät durch d Feschtschtellig vom Dòngschlecht (Dur odder Moll) un èm Grunddòn vo dè vowendetè Dònleiterè bschtimmt.

Byschpill: Dòngschlecht "Dur" plus Grunddòn "D" ergit d Dònart "D-Dur".

È alternatyvi Definition übber d Feschtlegig vom Grunddòn un Art vo dè vowendetè Dònleiterè isch universeller, well mò für s Charakterisyrè nit nu d Terz übber m Grunddòn aaluègt wiè bim Dòngschlecht, sondern dè Uffbau vo dè Dònleiterè, gnauer d Zämmesetzig vom unterè un obberè Tetrachord, analǜsyrt. Dõmit cha mò au d Kirchèdònartè un witeri, theoretisch denkbari un braktisch nit ygsetzti, Modi per Definition erfassè.
Diè als Gegèargument zu sellèrè Definition aagfüürtè drei voschidènè Variantè vo dè Molldònleiterè (nadürlich, melodisch, harmonisch) èntschprèchend nit drei, sondern nu einèrè Molldònart, well dè Uffbau vo dè beidè Tetrachord a dè relevantè Stellè (bi Moll-Dòngschlecht z. B. d Halbdònschritt uff dè Stufè 2-3 und 5-6) glych blybt (harmonischs Moll) odder è halbi Dòngschlechtsumwandlig vo Moll i Dur im obberè Tetrachord (melodischs Moll) erfaarè duèt. 

Dònali Musigschtüggle stônn in èrè bschtimmtè Dònart, wo sich iri wichtigschtè Abschnitt (vo allem dè Schluss, oft au dè Aafang) zuordnè lôn. Mit Kompositionsmethodè wiè Modulation un Rückig chönned d Dònartè innerhalb von èm Stüggle wechslè, woby si meischtens irgendwenn zu dè Hauptdònart zruggfüürèd, so dass selli i dè Regel innerhalb von èm Stugg dominyrt un dõmit sin musigalischè Charakter mitbeschtimmt. 

D Dònart von èm Stüggle cha insgsamt dransponyrt wörrè, idèmm èn andrè Grunddòn gwèèlt wörd un alli Dôn vom Stüggle im glychè Abschtand zu dè Orginaldôn vosetzt wörred, so dass iri Intervall zuènand un dõmit s Dòngschlecht unvoändert blybt. Dõdurrè ändert sich dè wesèntliche Charakter vom Stüggle ergo nit. Dransponyrè isch üblich un legitim, öppè um è Stüggle a d Stimmlaag vo Sänger odder d Grundschtimmig vo Inschtrumänt aazbassè. I dè Kunschtmusig wörd abber zum eintè sit öppè 1700 d Dònart oft uusdrügglich feschtglait un im Nammè vom Stüggle uffdaucht; somit isch diè aagäeni Dònart wesèntlich für dè Charakter vom Stüggle, vo vom Komponischt beabsichtigt isch, und dõmit für sini Ufffüürig. Anderersits sin bis zu dè Vorklassik unterschydlichi, nit glychschtufigi Stimmungè vorwèndet worrè, welli keini enharmonischi Vowechslig zuèlôn. Im Barockzitaalter sin zuèdèm meereri Abhandligè übber dè jewylige Charakter vu dè Dònartè publizyrt worrè. 

Diè normali europäischi Notation gòt vo dè sibbè Stammdön vo dè C-Dur-Dònleiter uus (a, h, c, d, e, f, g) un benamst alli devò abwychendè Dònschtuèfè vo dè gwünschtè Dònart mit Hǜlf vo Vosetzigszeichè ( odder ). Mit dè Dờnart von èm Stüggle sin au diè dört drin in Relation zu C-Dur vosetztè Dờnschtufè vo vorniè feschtglait, so dass si als Vorzeichè am Aafang vom Notèsischteem vo jedèrè Zylè notyrt wörred un dõmit diè reguläri glychblybendi Vosetzig vo sellènè Dònschtufè für d Gsamtduèr von èm Stüggle odder Abschnitt markyrt. In Vobindig mit èm Schlussdòn un/odder Schlussakkord gän selli Vorzeichè also èn Hywys uff d Dònart, i wellèrè s Stüggle odder dè Abschnitt stòt.

D Art un Aazaal vo dè Vorzeichè ergit sich uss dè Entfèrnig vo dè jewyligè Dònart vo dè Uusgangsdònart C-Dur, wiè si durch d Aaornig vo allnè Dònartè im Quintèzirkel ersichtlich wörd. Dõby bezeichnèt jeddi Vorzeichè-Variantè jewyls è Dur-Dònart un diè dezuèghörigi baralleli natürlichi Molldònart. È Stüggle ooni Vorzeichè cha also in C-Dur odder in a-moll stò; è Stüggle mit eim Chrütz in G-Dur odder e-moll, eis mit eim in F-Dur odder d-moll usw. È volässlichi Entscheidig cha meischtens nu mit Bligg uff dè Schlussdòn (un/odder dè Schlussakkord) droffè wörrè, wo fascht immer i dè èrschtè bzw. Melody-Schtimm un dè Bass-Schtimm mit èm Grunddòn identisch isch (odder yn im Schlussakkord enthaaltè duèt). Dè Schlussakkord isch deshalb uusagechräftig, well er fascht immer als Tonika dehèr chunnt.

Au d Modi wörred mit Hǜlf vo Vorzeichè notyrt; dõ chönned beschtimmti Vorzeichè abber je nõch m Grunddòn dè glych Dònvorrõt vo voschidnè Modi bezeichnè. È Dònleiter mit zwei ( zum Byschpill, wo d Dön vo D-Dur enthaaltè duèt, cha uusgehend vom Grunddòn è E-dorisch, uusgehend vom Grunddòn è A-mixolǜdisch, vom Grunddòn g degègè G-lǜdisch sy. 

Anderi Dònleiterè als Dur, natürlichs Moll un Kirchèdònartè – öppè Harmonisch-Moll odder Dònleiterè uss oschteuropäischer, jüdischer odder arabischer Musig – wörred nit durch reguläri Vorzeichè am Aafang vom Notèsischteem, sondern durch jewyls vor Einzelnotè gsetzti Vosetzigs- odder Ufflösigszeichè notyrt, wo vo dè Dònschtuèfè von èrè zgrund glaitè Dur- odder Molldònleiter abwyched. Dõdrin spièglet sich, dass Dur un Moll i dè neuzitlichè õbedländischè Musig als Regèl, anderi Dònleiterartè als Uusnaamè aagluègt wörred.

I dè freidònalè un adònalè Musig wörd i dè Regèl uff è globali Aagaab vo Vorzeichè am Aafang von èm Stüggle ganz vozichtet.

Ooni Vorzeichè

Chrütz-()-Dònartè (rächti Sitè vom Quintèzirkel):

B-()-Dònartè (linki Sitè vom Quintèzirkel)

D Dònartè Cis-Dur/ais-moll, Ces-Dur/as-moll mit jewyls sibbè Vorzeichè wörred in Kompositionè nu seltè vowendèt. D Dònartè Gis-Dur, Dis-Dur, Ais-Dur, des-moll, ges-moll un ces-moll wörred normalerwys gar nit vowendèt, weöl iri Notation mee als sibbè Chrütz odder Bes erforderè würd. Aaschtell vo sebbè setzt mò sie mithǜlf vo dè enharmonischè Vowechslig mit enèrè jewyls glych dônèndè, abber wèniger Vorzeichè bruuchendè B- odder Chrützdònart glych. Cis-Dur (sibbè Chrütz) wörd denn zum Byschpill mit Des-Dur (füüf Bs) ersetzt, Des-moll (acht Bs) mit Cis-moll (vir Chrütz) usw. Sell Vofaarè wörd uss braktischè Gründ vo allnè Musiger bevorzugt, well mò bim Musigmachè bi jedèm vosetztè Dòn a s Vosetzè denkè muè, un dè Musiger z. B. bi Cis-Dur bi sibbè vosetztè Dòn vo sibbè möglichè Dòn i dè Dònleiter sich mächtig knozentryrè muè. 

Obwoll dè Begriff Dònart meischtens im obbè beschribbenè striktè Sinn vowendèt wörd, isch er drübber usè au èn umfassenderè Begriff für dè harmonische Bedütungszämmèhang, in dèmm sich è Stüggle bewegt.

Dònartè hèn keini scharfè Begränzigè. Mò chönnt also nit exakt sägè, welli Dön zuè nèrè Dònart ghöred un welli nit. Es isch dè harmonische un bsunders dè melodische Zämmèhang, wellè dè Uusschlag git. Sell gildet bsinders denn, wenn keini Feschtlegig durch è Notèschrift vorlyt un mò nõch èm Ghör entscheidè muè.

Obwoll sich Dònartè durch dè Gebruuch vo irer Dònleitèrè dütlich hervorhebbè duèt, dauchèt in jeddem aaschpruchsvollerè Stüggle au ghüüft Dön ußerhalb vo dè Dònleitèrè uff (sog. nit-leitereigeni odder leiterfremdi Dön), ooni dass mò dèm èn Dònartwechsèl sägè würd. Leiterfremdi Dön cha mò guèt am èm Dòn voruus gschtelltè Vosetzigszeichè erkennè, ergo cha mò aaschpruchsvolleri Stüggle ahand vo dè huufig vorhandenè Vosetzigszeichè identifizyrè.
È Dònart wörd zuè nèm erheblichè Deil durch s Vorchõ vo charakteristischè Wendigè in Form vo Progressionè, Melodiè un Kadenzè beschtimmt, wo zämmè uff è donales Zèntrum hywisèd. Bi aaschpruchsvollerè Stüggle chunnts im Volauf abber öfters vor, dass es dònale Zèntrum uff en anderè Dòn voschobbè wörd, wa mò entwedder guèt hörè cha odder meischtens durch d Vosetzigszeichè guèt sää cha. 

Sit öppè 1900 wörred nebbè dè Dur- un Molldònleitèrè im Rügggriff uff diè aaltè Kirchèdònartè au widder voschtärkt modali Dònleitèrè wiè Dorisch, Lǜdisch u. a. vowendèt wörrè. Diè mit irer Hǜlfi bildetè Dònartè chönned durch bloßi Aagaabè vom Dòngschlecht un Grunddòn kennzeichnèt wörrè, idèm mò modali Dònleitèrè sèlbscht als Dòngschlechter ufffasst, wo zu Dur un Moll dezuèdrètted.

Diè glegèntlich vodrètteni Ufffassig, nu no Dur un Moll sin Dòngschlechter un diè modalè Dònleitèrè dösed nit dezuè ghörè, well s harmonische Moll jò au kei eigenes Dòngschlecht isch. obwoll s sich signifikant vom natürlichè Moll unterscheidè duèt, gryft z churz. Bi harmonisch Moll un melodisch Moll handlet s sich um Variationè vom äolischè Moll, um s Moll-Tòngschlecht für Inschtrumentalischtè (harmonisch) odder für Sänger i dè Braxis gebbiger z machè, woby s Grundbrinzyp vo dè Halbdònschritt erhaaltè blybt. Diè modalè Dònleitèr, z. B. s Dorischè, wo sich vom natürlichè Moll ebbèfalls nu durch èn Dòn unterscheidè duèt, sött mò è eigenes Dòngschlecht zuèbilligè, well sich Aaordnig vo dè Halbdònschritt un dõdemit vo eim Tetrachord definityv ändèrè duèt. Dorisch un Phrǜgisch sin beidi (wegèm glychè unterè Tetrachord) mit èm Dòngschlecht Moll vowandt, Lǜdisch un Mixolǜdisch (wegè dè großè Terz) mit èm Dòngschlecht Dur vowandt. D Dònartbezeichnigü "c-Dorisch" odder "D-Lǜdisch" setzed sich also zämmè uss dè Aagaab vom Grunddòn un dè vowendetè Dònleitèrè, woby èn chlynè Buèchstaab uff d moll-Vowandtschaft un èn großè Buèchschtaab uff Dur hywysè duèt.

Diè um 1900 ysetzendi Loslösig vo dè tradyrtè Dur-Moll-Dònalidät hèt nit nu zu dè Atonalidät vom Schönberg un dè Zweitè Wièner Schuèl gfüürt, sondern au zu Vosüèch, dè Dònalidät è neui Grundlaag z voschaffè. Eini vo sellènè Vosuèch isch diè vom Paul Hindemith propagyrte freii Dònalidät. Dõ keit è Unterscheidig nõch Dòngschlechter odder diatonischè Dònleitèrè ewäg, well diè gsamt chromatischi Dònleitèrè als Dònmatriaal vowendet wörd. Dònartè entschtönn nu no dõdurrè, dass sich einzelni Döön uffgrund vo dè Intervallbezèhigè gegèübber anderè Döön sozsägè i dè Vordergrund drängèd un asè zuè „donalè Zentrè“ wörred. È Dònartaagaab im Sinn vo dè freiè Dònalidät hèt also genauso kein Bezug uff è Dòngschlecht wiè uff è Dònleitèrè, sondern git lediglich dè Grunddòn aa, also statt "C-Dur" odder "c-Moll" nu no "C" (ooni alles un immer groß gschribbè). (vgl. Ludus tonalis)



</doc>
<doc id="53060" url="https://als.wikipedia.org/wiki?curid=53060" title="Martin von Tours">
Martin von Tours

Dr Martin vo Tours (, * um 316/317 z Savaria, römischi Provinz Pannonia prima, hüt Szombathely, Ungarn; † 8. November 397 z Candes bi Tours z Frankrych) isch dè dritte Bischof vo Tours gsi. Er isch ein vo dè bekannteschtè Heiligè vo dè katholischè Kirchè un wörd au i dè orthodoxè, anglikanischè sowiè dè evangelischè Kirchè voeert.

Luèg au: Sankt Martin

Martin vo Tours, geborè im Johr 316 odder 317 als "Martinus" (abgleitet vom Chriègsgott Mars), isch als Sohn von èm römischè Milidärtribun z Pannoniè im hütigè Ungarn uffgwachsè. D Jugend hèt er z Pavia vobrocht, dè Heimèt vo sim Vater z Obberitaliè, wo nèr èrschtmòls mit èm Chrischtèdum in Berüürig chò isch. Im Aalter vo zee Johr isch er i d Gruppè vo dè Katechumenè, dè Daufbewerber, uffgnõ worrè. Gèg sin Willè hèt dè Martinus sich èm Gebot vo sim Vater beugt, wellè sèlbscht als Milidärtribun diènt hèt, un hèt è Milidärlaufbaan ygschlagè. Als Sohn von èm römischè Offizyr isch er nõch dè Beschtimmigè vom Diokletian gsetzlich zum Milidärdiènscht vopflichtet worrè. Im Aalter vo 15 Johr isch er zu dè Lybwachè vom Kaiser Konschtantin II. nõch Mailand yzogè worrè, wo zu dèrè Zit d Residenz vo dè weschtlichè römischè Rychshälfti gsi isch. Wôrend dè Kämpf zwûschè Römer un Alemannè z Galliè, èm hütigè Frankrych, un spôter au jensits vom Rhy, in wellènè Martinus unter m Kaiser Julian diènt hèt, hèt sich sin Glaubè vodüèft. Vor nèrè Schlacht gegè diè aaruckendè Germanè i dè Nôchi vom Heerlager vom Civitas Vangionum, im hütigè Worms, hèt dè Martinus als Offizyr vom römischè Bsatzigsheer d Deilnaam mit èm Hywys voweigerèt, er sig vo dört aa nimmi dè "miles Caesaris", èn Soldat vom römischè Kaiser, sondern èn "miles Chrischti", Soldat Chrischti, un hèt um sini Demission uss èm Armeediènscht betè. Sell isch ym lang voweigerèt worrè, un asè isch er èrscht 356 nõch dè Ableischtig vo sinèrè 25-jöhrigè Diènschtzit im Aalter vo 40 Johr vom Julian uss èm Heerdiènscht entlõ worrè.

Im Aalter vo 36 Johr isch er 351 von Hilarius, èm spôterè Bischof vo Poitiers, tauft worrè. Nõchdèm er nõch sim Milidärdiènscht einigi Zit bi ym glernt gha hèt, isch er als Einsidler uff d Inslè Gallinara bi Genua gangè. Bald abber sin ym vill Aahänger gfolgt, druffhy hèt er sell Läbbè widder uffgää. Er isch z sinerè Muètter nõch Pannoniè zrugg gangè, disell hèt er zum christlichè Glaubè bekeert. Aaschlièßend hèt er sich nommòl nõch Galliè begää. Dört hèt er z Ligugé s èrschti Kloschter vom Ōbedland gründet. Im Johr 375 hèt er i dè Nôchi vo Tours s Kloschter Marmoutier gründet. Bald hèt er dè Liborius, dè Bischof vo Le Mans, kennègleert. Mit ym hèt èn è läbbenslangi Fründschaft vobundè, und er hèt im sterbendè Liborius im Juni 397 s Sakrament vo dè Krankèsalbig gschpendet.

Martin isch s Bindeglyd zwûschè Rom un èm Frankèrych gsi. Er hèt als asketischè Mönch s spätantike Ideal von èm Bischof odder Prièschter dargschtellt. Als Nothelfer un Wundertäter isch dè Martin schnèll i dè gsamtè Touraine bekannt gsi. Am 4. Juli 372 isch er zum Bischof vo Tours gweit worrè. Statt i dè Stadt z läbbè, hèt er lièber i dè Holzhüttè vor dè Stadtmuèr gwoont, wo abaer scho zu sinè Läbzitè s Kloschter Saint-Martin de Ligugé entstandè isch.
Er hèt d Chrischtianisyrig vo dè Landbevölkerig durch d Errichtig vo Pfarreiè gfeschtigt. Allerdings sin selli vill größer wiè moderni Pfarreiè gsi. Martin hèt sèlbscht nu sechs, sin Nõchfolger hèn bis zum Èndi vom 5. Johrhundert nu 14 witeri Pfarreiè gründet. S Bischtum Tours hèt um s Jlhr 500 nu ca. 20 Pfarreiè umfasst.

Als dè Martin z Tryr gsi isch, hèn d Gegner vom häretischè Bischof Priscillian vo Ávila desell z Tryr bim Kaiser Magnus Maximus aaklagèt. Uff Betrybè vom Martin hèt dè Maximus dè Brozèss beendet, hèt èn abber nõch dè Abreis vom Martin uss Tryr widder uffgnõ un dè Priscillian 385 zum Tod vourteilt. Als Martin vo dè Hyrichtig erfaarè hèt, hèt er bim Kaiser Maximus ebbèso wiè dè Ambrosius von Mailand un Siricius von Rom scharf gegè sell Vorgòò broteschtyrt.

Als dè Martin 386 nõch Tryr chò isch, um sich bim Maximus für zwei Aahänger vom Kaiser Gratian, wo 383 dötet worrè isch, yzsetzè, hèt er dè Bischöf um Ithacius, wo d Verurdeilig vom Priscillian betribbè odder billigt gha hèn, d eucharistischi Gmeinschaft voweigerèt. Uff Drohungè vom Kaiser, sowoll mit dè Vofolgig vo dè priscillianischè Gruppè als au rächtgläubigè, mit Martin vobundenè asketischè Gruppè aazfangè, hèt dè Martin sich dezuè bewegè lõ, diè eucharistischi Gmeinschaft mit dè beteiligtè Bischöf zmindescht wôrend dè Bischofsweihi vom Tryrer Bischof Felix widder uffznää.

Am 8. Novembèr 397 isch dè Martin im Aalter vo 81 Johr uff ènèrè Visitè z Candes, è Stadt vo sim Bischtum, gschtorbè. Er isch am 11. Novembèr z Tours unter großer Aateilnaam vo dè Bevölkerig bygsetzt worrè.

Ab 334 isch dè Martin als Soldat bi dè Kavallery vo dè Kaiserlichè Gardè z Amiens stationyrt gsi. D Gardischtè hèn übber m Panzer d Chlamys, èn wyßè Übberwurf uss zwei Deil drait, wo im obberè Berych mit Schaffell gfüèterèt gsi isch. In nahezu allnè künschtlerischè Darschtelligè isch er allerdings mit èm rotè Offizyrsmantel (lat.: Paludamentum) abbildet. An èm Winterdaag isch dè Martin am Stadttor vo Amiens èm arm Maa begegnet, wo nüt am Leib drait hèt. Ußer sinè Waffè un sinem Milidärmantel hèt dè Martin nüt bi sich ghaa. In èrè barmherzigè Daat hèt er sin Mantel mit èm Schwert voschnittè un è Hälfti im Armè gää. I dè nägschtè Nacht sig ym denn im Traum dè Chrischtus erschinnè, mit èm halbè Mantel aazogè, wo dè Martin im Bettler gää ghaa hèt. Im Sinn vom – „Ich bin nackt gewesen und ihr habt mich gekleidet … Was ihr getan habt einem von diesen meinen geringsten Brüdern, das habt ihr mir getan.“ – hèt sich dè Martin dört als Jünger Jesu erwisè.

Schu gly sin èn Huufè Legendè mit Beschrybigè von im Martin sinè Wunder ufftaucht. Es sin ym byschpillswys Totenerweckigè zuègschribbè worrè. È witeri Übberliferig besait, dass Martin im Johr 371 i dè Stadt Tours vo dè Ywopner zum Bischof ernannt wörrè hèt söllè. Dè Martin hèt sich als unwürdig für sell Amt taxyrt, drum hèt er sich in èm Gänseschtall voschtegglèt. Diè Gäns hèn sich uffgregt un yn asè vorõtè, dõrum hèt er muèsè s Amt vom Bischof anää. Dõdevò hèt sich dè Bruuch vo dè „Martinsgans“ abgleitet.

Dr Sulpicius Severus, èn Wäggfährte vum Martin, hèt um 395 diè maßgeblichi Vita übber dè Heilige gschribe. Selli Läbbensbeschrybig hèt im Früèmittelaalter im Berych vo dè frängischè Rychskirchè un drübber usè au i dè Weschtkirchè als è Vorlaag für diè Heiligè bzw. Heiligèvitè, wo ym gfolgt sin, ggulte. Sell isch im Umschtand z verdankè, dass dè Martin als Heiligè a dè Schwellè vo dè Antikè zum Mittelaalter èn natürlichè Tod gschtorbè isch, also kein Märtǜrer gsi isch wiè fascht alli Heiligè vor ym, un sini Läbbensbeschrybig è Byschpill für è vorbildlichs Läbbè abgää hèt.

Èn wichtigè Förderer vo dè früèmittelaalterlichè Martinsvoehrig isch dè Gregor von Tours gsi, dè Nõchfolger uff èm Bischofssitz vo Tours. Er hèt d Schrift "vir Bücher übber d Wunder vom Heiligè Martin" vofasst un schilderèt i sinèrè Gschicht s Frankèrych un d Biography vom Heiligè. Dè Frankèkönig Chlodwig hèt dè Martin zum Nationalheiligè un zum Schutzherr vo dè fränkisch-merowingischè Könnig erhobbè.

Im Martin sin Mantel (latynisch "cappa") ghört sit dè Merowingerzit zum Kronschatz vo dè fränkischè Könnig un isch mit irem Hof vo Uffenthaltsort zu Uffenthaltsort greist. Uffbewahrt isch si hüüfig in chlynerè, als Kirchèruum diènendè Lokalitätè worrè, wo denõch au als "Kapellè" bezeichnèt worrè sin. Diè Geischtlichè, wo d Cappa begleitend hèn, d Kapellaan, hèn au s Amt vo dè Hof- un Urkundèschryber wòrgnõ, well si läsè un schrybè hèn chönnè, sell nebbè irè seelsorgerischè Pflichtè. Dõdruus hèt sich au dè Nammè Hofkapellè erklärt, wo für diè königlichi Kanzlei vom Frankèrych stòt.

Im 19. Johrhundert hèt d Martinsvoehrig z Frankrych è neui Blüètè erfaarè, beyflusst vo allem durch antirepublikanischi Strömigè im Katholizismus vo sellèrè Zit. Joseph Hippolyte Guibert, Bischof vo Tours (1857–1871), hèt d Voehrig vom Heiligè gfördert un hèt im Johr 1860, nõchdèmm bim Schaffè am Grabbau dè Heilige widderentdèggt worrè isch, dè Architèkt Victor Laloux mit èm Bau von èrè neuè Basilika a sellèrè Stell beuffdrait.

Martin isch dè Schutzbatron vo Frankrych un dè Slowakei. Er isch als Landesbatron vom Burgèland un als Batron vo dè Stadt Mainz, èm Eichsfäld sowiè als Batron vom Mainzer Dom voehrt worrè. Ebbèso zyrt er s Wappè vo villnè Ort. Er isch zuèsätzlich dè Nammensgäbber un Schutzbatron vom St. Martin Ordè, ènèrè international tätigè Hilfsorganisation. Uff yn beruèft sich au d Prièschtergmeinschaft St. Martin, wo 1976 z Genua als Zämmèschluss vo katholischè Prièschter gründet worrè isch; selli Voeinigung isch hüt hauptsächlich in französischè Pfarreiè dätig.

Uffgrund vo sinèrè Vita isch dè Heilige Martin dè Schutzheilige vo dè Reisendè un dè Armè un Bettler sowiè dè Riter, im witerè Sinn au vo dè Flüchtling, Gefangenè, Abschtinenzler un dè Soldatè. Sin Gedenkdaag isch dè 11. Novembèr.

Dè Nammensdaag vom Heiligè keit uff dè 11. Novembèr (Martinsdaag), dè Daag vo Begräbnis vom Martin. Zaalrychi Buèrèreglè für sellen Kalenderdaag drèffèd Uussagè übber d Witterigssituation vom kommendè Winter:

Dè Martinstag wörd in villnè Gebièt mit Umzüüg un anderem Bruuchtum begangè. Well im Martin sin Lychnam in èrè Lichterbrozèssion mit ènèm Boot gu Tours übberfüürt worrè isch, fyèred vo allem d Kindergärtè è „Laternèfäscht“ mit Laternèlaufè. Au i dè Dütschschwiz isch sellè Bruuch als „Rääbèlièchtli-Umzug“ bekannt. In villnè Regionè vo Dütschland gôn Chind èm Heischè-Bruuch vom Martinssingè nõch. Im Oschtè vo Öschterrych un dè benõchbòrtè Deile vo Ungarn un dè Slowakei sowiè z Sǜdschwedè wörd am 11. Novembèr traditionèll d Martinsgans als Feschtmaal voschpisè.

Well dè Martinsdaag mit kirchlichè Fäscht un Umzüüg vobundè gsi isch, isch er in villnè Gegendè vom Rhyland als Chilbidaag è Daag vo ökonomischer Bedütig: Aafang Novembèr isch s büèrliche Wǜrtschaftsjohr endgültig z Ènd, Pachtè un Zys isch uuszallt un Vodrääg abgschlossè, erneuerèt un uffglöst worrè. Zaalrychi aalti Urkundè hèn oft dè Martinsdaag als Zyl- un Zalldaag beschtimmt, s „Gschäftsjohr“ hèt sozsägè vo St. Martin zu St. Martin duèrèt.

Bi dè Evangelischè vobindet sich dè Martinsbruuch au mit èm Gedenkè a dè Martin Luther, wellè am 11. Novembèr tauft worrè isch, öppè bi dè Martinsfyèr z Erfurt.

Dè Hl. Martin wörd entweder als römischè Soldat uff èm Ross bräsentyrt, wôrend er sin Mantel deilt hèt, odder er wörd als Bischof mit dè ikonografischè Attribùt vom Rad odder der Gäns abbildet.

Im Wappè isch dè Martin vo Tours è «eifachi Figur». Er isch ein vo dè Heiligè, wo i dè Heraldik für d Religion i dè Wappèkunscht stòt. 

Er wörd ritend dargschtellt, wiè nèr mit èm Schwèrt èn Mantel voschnyded, vor im knûèd èn Bittschteller. Èn Heiligèschy um dè Grind erhöht d Wärtigkeit vo dè ritendè Person, isch abber mèngmòl i reformatorischè Gebièt wäg glõ worrè. 

È Uuswaal vo Wappè, in dènnè er dargschtellt wörd, git s i dè Lischtè vo Wappè vom Martin vo Tours.

S Aadenkè an Martin vo Tours wörd sit 2005 durch dè Kulturwäg vom Europarõt vokörperet.






</doc>
<doc id="53061" url="https://als.wikipedia.org/wiki?curid=53061" title="Heinrich von Thun">
Heinrich von Thun

Dr Heinrich II. vo Thun († 17. Februar 1238 z Baasel) isch vo 1216 bis 1238 Bischof vom Fürstbistum Baasel gsi und e groosse Förderer vo dr Stadt Baasel.

Die freiherrligi Familie vo Thun isch us em Bärner Oberland cho, und dört isch dr Heinrich ufgwaggse. Wo dr Bischof Walter vo Röttele abgsetzt worde isch, isch dr Heinrich vo Thun 1216 an sim Blatz zum Bischof vo Baasel gweelt worde.

Es het nid lang brucht, und er het in dr Stadt Find gmacht, wil er s fertig brocht het, ass s Rootbriwileg vo dr Stadt Baasel, wo si e baar Joor vorhär am 13. September 1218 vom Köönig Friedrich II. überchoo het, wider ufghobe worde isch, und kä Root me het döfe iigsetzt wärde, ooni dass dr Bischof em zuegstimmt hätt.

Dr Bischof Heinrich vo Thun isch in d Baasler Stadtgschicht iigange, won er die erste Baasler Rhiibrugg het lo baue, dört wo hüte die Middleri Brugg stoot. Sälli Brugg wird zum erste Mol in zwäi Urkunde vo 1225 erwäänt, wo din stoot ass dr Heinrich s Blääsikloster und s Kloster Bürgle vom Bruggezoll befreit het, wil si dr Bau mit finanzielle Middel understützt häi.

Dr Heinrich het de zwäi Bättelorde vo de Franziskaner und vo de Dominikaner erlaubt, z Baasel Klöster z gründe, s Barfüesserkloster und s Breedigerkloster.

Dr Bischof Heinrich II. isch in dr Krypta vom Baasler Münschter begraabe.





</doc>
<doc id="53064" url="https://als.wikipedia.org/wiki?curid=53064" title="Jost Winteler">
Jost Winteler

De Jost Winteler – oder uf glaarnertüütsch "Joos Wintler" – (* 21. Novämber 1846 z Filzbach [ghöört hüt zu Glarus Nord]; † 23. Februaar 1929 uf de Hoochstäig bi Wattwyl) isch en Schwyzer Spraachwüsseschafter, Kantoonsschuelleerer, Ornitoloog und Tichter gsy.

De Winteler isch e vilsytige und überuus kompläxi Gstalt gsy. Hüt gchänt mer en drum na, wil er e tieläktoloogischi Dissertazioon gschribe hät, won er as eerschte en Oortsmundart foneetisch äxakt uufzäichnet, und wil er 1895/1896 z Aarau em Albert Einstein en Ersatzvatter gsy isch. Dezue chunt, as er as zimli unkonwänzionele Kantonsschuelleerer und dur syni Persöönlichkäit mee weder e Gänerazioon Schüeler und Schüelerine prëëgt hät. Syni vogelkundliche Stuudie sind aber nöd alewyl guet aachoo und us hüttiger Sicht zum Täil faltsch, un as Tichter isch er – me mues es säge – gschyteret.

Öppen e halbs Jaarhundert nach sym Tood isch de Winteler us de Vergässehäit gholt woorde: De Roman Ossipowitsch Jakobson hät d Teese i d Wält gsetzt, de Winteler heb scho i synere Dissertazioon vo 1875/6 d Linguischtik von 1920er und 30er Jaar praktiziert, und er heb der Einstein uf d Idee vo de Relatiwitëëtstheory praacht. De Bonner Germanischt Manfred Kohrt hät das aber ales 1984 in ere gnauen Undersuechig chöne widerlegge.

De Jost Winteler isch as Suu vomene Leerer und Puur am glaarnerische Chirezerbëërg uf d Wält choo und deeten au i d Primaarschuel ggange. Für d Lüüt aber isch de Vatter echli gaar z freisinig gsy, und drum isch d Familie dänn ewëggzüglet uf Chrommenau im sanggalische Toggeburg, wo de Vatter hööch über em Doorff im Fosen oben es Huus gchaufft ghaa hät. D Reaalschuel hät er s Taal duruuf z Nesslau bsuecht, s Progimnaasium im bündnerische Schiersch und s Gimnaasium im tuurgauische Frauefäld.

Wil de Vatter sälber gëërn Pfarer woorde wëër und wil e paar Gönner das au guet gfunde händ, hät de Winteler nachane z Züri und z Basel afa Theology studiere. Nach nu wenige Semeschter hät er aber uufghört: A de Basler Fakultëët hät d Ortodoxy gregiert, wo ultimatiiiv Glaube verlangt hät; a der Universitëët Züri hät di liberaal Richtig nöd sälte Gfüül verletzt, won em Winteler vo Chindsbäinen aa häilig gsy sind, und au mit de Vermittligstheology hät er nüüt chöne aafaa, wil die Äiertänz uufgfüert heg.

Scho wäred em Theologystuudium isch er i Voorläsigen über Tüütsch, Gschicht und Filosofy gsässe, öppe bim Wilhälm Wackernagel, bim Jacob Burckhardt, bim Johannes Scherr und bim Karl Steffensen. Aber söttig Stuudie händ syni Gönner nöd wele finanziere. Er hät drum bschlosse, s Leeramt z mache – nöd grad syn Traum, aber esoo cha me wenigschtens Gält verdiene. Ganz bsunders intressiert hät en de Spraachwüsseschafter August Leskien, wo z Jena im doozmaalige Groossherzogtum Sachse-Weimar-Eisenach z Tüüringe gleert hät; und wägen im isch er 1870 deet ane gräist. S Tumm isch nu gsy, as de Leskien churz drufabe a d Uni Läipzig wyterzogen isch, defüür aber hät de Winteler der Eduard Sievers und de Berthold Delbrück gchäne gleert, au ganz grooss Kapazitëëte. Gält verdienet hät er i dëre Zyt as Huusleerer und as Leerer a de groossherzoglichen Acherbouschuel. 1875 hät er mit eren Aarbet über syn Häimettieläkt promowiert.

De Winteler isch dänn trotz synere tüütsche Frau, won er scho 1871 ghüraate gha hät, gly i d Schwyz zruggchoo, die konservatiive politische Verheltnis im Tüütsche Rych händ en peeländet, und er hät gmäint, mit de nöie Schwyzer Bundesverfassig vo 1874 wërd i synere Häimet ales guet. Zeerscht hät er am Zollikofersche Töchterinschtituut z Romishorn gschaffet, aber deet händs en gschickt, wils gmäint händ, er seg daa ere Schüeleri echli z nëëch choo. Er isch dänn Bizirksschuelleerer z Buurdlef woorde, aber hät sich deet mit em Räkter verkrachet. 1880 händs en dänn as Schueltiräkter uf Murte gholt. Er hät gmäint, er chönn a dëm fridlichen Oort e ruigi Chugel schiebe und näbed de Schuel na wüsseschaftlich schaffe, aber daademit isch nüüt gsy: Im Kanton Fryburg hät en reaktionëëre Wind plaase, und di katolisch-konservatyv Regierig hät das refermiert-liberaal Stedtli am Murtesee wele mit eme nöie Schuelgsetz us de Fädere vom Georges Python zum Ghorsaam zwinge. Daas händ si weder d Murtemer no öise Schueltiräkter la büüte und sind uf d Barikaade. De Winteler hät aber scho gmërkt, das en d Kantonsregierig hät welen absetze, und hät drum 1884 sälber gchündt. Aber er isch iez scho soo birüemt gsy, das en de Kanton Aargau stantepeedi a syni freihäitlich gsint Kantonsschuel z Aarau gholt hät – en Empfelig vom Bundesraat Emil Wälti hetts bimäich nöd pruucht (syn Konkuränt für die Stell isch übrigens de Schriftsteler Carl Spitteler gsy, aber vo dëm une mee). De Winteler hät deete vo 1884 bis 1909 Gschicht und zum chlyne Täil Griechisch, es Wyli lang au Latyn und dänn vo 1901 bis 1914 s Freifach Interkonfessionelli Religioonsgschicht under Yschluss vo Filosofy ggëë.

Gsundhäitlich isch de Winteler ie lenger i mee nümen eso guet zwääg gsy. Wäg eme Stimmlyde hät er sys Pänsum müese 1909 abeschruube, und 1914 hät er ganz ghört. Er isch i s Toggeburg zrugg uf d Hööchi ue, was synere Gsundhäit besser taa hät, und hät zeerscht z Chrommenau une und nachane uf de Hoochstäig syn Läbesaabig verbraacht; e Nichte hät zuen em glueget.

1871 hät de Winteler z Tüütschland d Jenenseri Pauline Eckart ghüraate. Si isch e Tochter gsy vomene Tuechhändler und Oberjeger und eme Verwandte vom Goethe synere Frau Christiane Vulpius. Zäme händs sibe Chind ghaa: d Anna, de Jost Fridolin (gsäit hät mer em Fritz), d Rosa, d Marie, de Mathias, de Jost junior und de Paul.

1906 isch e bööses Schicksaal über die Familien ieproche: De Suu Jost junior hät syn Schwaager Ernst Bandi (de Rosa ire Maa) und syni äiget Mueter, d Pauline, verschosse und sich nachane sälber umpraacht. De Jost junior hät as Choch i de Veräinigte Staate vo Amerika gschaffet. Naadisnaa hät er gmäint, me verfolgi in, wel er sich schlächt über Amerika ggüsseret heg, und isch überzüügt gsy, en ghäimen Oorde hegs uf en abgsee. De Vatter hät daas em Bundesraat gschribe; öb disen aber reagiert hät, wüssed mer nööd, und de Jost senior hät syn Bueb dänn sälber i d Schwyz zrugg gholt. Iez hät dëë aber gmäint, es gäb au z Aarau en Organisazioon, won en verfolgi, und hät alem Aaschy na gglaubt, syn Schwager sei es Mitgliid vo dëm Ghäimbund, und d Mueter stöch under sym Yfluss. D Aargauer Staatsaawaltschaft hät uf Toppelmord i gäischtesgstöörtem Zuestand erchänt. I synen Erinerige, wo de Winteler 1917 useggëë hät, schrybt er ekäs äinzigs Woort zu syneren äigete Familie.

Wo de spööter Fysiker und Nobeelprysträäger Albert Einstein 1895/1896 a de Kantonsschuel Aarau syni Matuur naagholt hät, zum chöne am Politächnikum z Züri studiere, hät er bi de Familie Winteler gwont. De Jost und Pauline Winteler sind em Albert wie Eltere woorde, und bsunders zum «Mamerl», das ghäisst zu de Pauline, isch s Verheltnis e ganz e hëërzlichs gsy. De 16jëërig Schüeler Albert Einstein und di 18jëërig Tochter Marie Winteler händ sich inenand verliebt; das er ere spööter d Mileva Marić vorzoge hät, hät s Marie zytläbes nie verwunde. Au won em Albert syni Schwöschter Maja Einstein 1899 uf Aarau zogen isch – ire Brüeder hät doo scho z Züri gstudiert –, hät si gly bi s Wintelers Aaschluss gfunde. 1910 händ sii und de jüngst Winteler-Suu Paul († 1952) ghüraate; ëër isch Jurischt und Künstler gsy. Und scho vorane, nämli 1898, hät en änge Fründ vom Albert Einstein, de Michele Besso, d Winteler-Tochter Anna ghüraate ghaa. S Einsteins und s Wintelers sind esoo grad drüüfach mitenand verbunde gsy – d Fründschaft zwüsched em Albert und de Familie, d Ee zwüsched de Maja und em Paul und d Ee zwüsched em Besso und der Anna.

Der Einstein schrybt sälber i syneren autobiograafische Skizze, wien en de freihäitlich Gäischt vo de Kanti Aarau prëëgt heg; s seg kän Verglych gsy zun autoritëëre Metoode im Gimi z Münche, won er vorane gsy isch. Me vermuetet au vom Winteler, as er en gwüsse politische und wüsseschaftspraktischen Yfluss uf der Einstein ghaa heg. Zur Laag z Tüütschland ghäissts imene Brief vo 1935 a syni Schwöschter Maja, er mües alewyl an «Papa Winteler» tänken und a di profeetisch Richtigkäit vo syne politischen Aasichte, und 1936 hät er ganz ëëndlich au sym Fründ Michele Besso gschribe. Der Einstein hät en antitüütschi Ystelig ghaa, und er hät sich au nie eso vill us em Uniwërsitëëts-Drumunddraa gmachet – das ales schmöckt zimli nach Winteler.

Das der Einstein 1896 syni württebëërgisch und daademit di tüütsch Staatsbürgerschaft uufggëë hät, isch zwaar waarschyndli drum gsy, wel er nöd hät wele in tüütsche Militëërdienscht yzoge wëërde. Di ideell Grundlaag hät em aber allwääg syn Huusvatter gliferet. De Winteler isch nämli syt synere Stuudiezyt z Jena vom autoritëëre wilhelminische Tüütschland aagwideret gsy. 1870 isch er nöd nu wäg em Profässer Leskien uf Tüütschland, näi, er hät au welen us der Ängi vo de Schwyz usechoo. Z Jena isch er dänn aber uf d Wält choo: S groosstüütsch Tänke von Leerer, d Undertaanemäntalitëët vom Volch und d Taatsach, das di Liberaale vom Uufstand vo 1848/1849 uf eebig chaltgstelt woorde sind, daas alem hät em z tänke ggëë. 1917 schrybt er i syne Läbeserinerige, s prüüssisch dominiert Tüütschland seg i d «Beschtialitëët» vo de Saurierzyt zrugggheit, das gsäch me nöd nu am Tue und Rede (doozmaal hät der Eerscht Wältchrieg gwüetet), sunder au daadraa, wie die füerende Höipter uusgsächid. Trotzdëm isch de Winteler nöd öppen en Aahänger vo de tiräkte Demokraty gsy, wo sich syt em Sturz vom «Sischteem Äscher» im Kanton Züri 1869 naadisnaa i de gsamte Schwyz duregsetzt hät; näi, er hät di represäntatiiv Demokraty besser gfunde, wil di feschte Stützene von ere Republik nöd de Pööbel, sunder s sachkundig Urtäil und di sittlich Taat segid – esoo hät er ämel 1917 gmäint.

Em Winteler syni Dissertazioon über di hööchschtalemannisch Mundaart von Döörffer am Chirezerbëërg isch di eerscht foneetisch äxakt Bischrybig vomenen Oortstieläkt gsy. Für die früe Zyt vo de Spraachwüsseschaft isch es na ganz nöi gsy, das er sich für d Objäktspraach, aso de bischribe Tieläkt, vo de gwanete Schrybwys vo de Schriftspraach glööst hät und äigets e spezielle Luutschrift erfunde hät, das er di würkliche Luut, esoo wies gredt wëërded, hät chöne em Läser vermittle. Erfunde hät er das Voorgaa nöd, wils scho früener gforderet woorden isch, nämli von spraachwüsseschaftliche Uurgstäi wien em Rudolf von Raumer und em Wilhelm Scherer. Aber de Winteler isch der Eerscht gsy, wo über d Forderig usen isch und s eben au taatsächli umgsetzt hät. Er hät uf die Aart öppe di alemanischen Assimilazioonserschynige (Sandhi) chöne gnau widergëë, und er hät chöne naawyse, das die obertüütsche Lenes stimmloos und nöd öppe stimmhaft sind. Gstuunet händ ali: vo de Zytgnossen byspiilswys de Ludwig Tobler vo der Uni Züri und em "Schwyzerischen Idiotikon," der änglisch Foneetiker Henry Sweet und de poolnisch-russisch Foneetiker Nikolaj Kruszewski; syn Leerer Eduard Sievers hät vil devoo i sys wichtig Buech "Grundzüge der Lautphysiologie" vo 1876 übernaa, und d Indogermanischte Hermann Osthoff und Karl Brugmann händ gsäit, de Winteler bring en wytere Biwys, das Luutgsetz ekäi Uusnaame gchänid – en Grundsatz vo de junggramatische Spraachwüssenschaft, wo doozmaal grad am Uufchoo gsy isch. Au spööter na händ Sprachwüsseschafter uf die Diss hiigwise, wil si en Maarchstäi i de Gschicht vo de Spraachbischrybig isch – 1891 de Georg von der Gabelentz, 1901 de Hermann Paul, 1905/1906 der Otto Jespersen, 1919 de Ferdinand Wrede, 1933 de Leonhard Bloomfield, 1968 de Noam Chomsky und de Morris Halle und i säbere Zyt au der Uriel Weinreich.

Trotz alem: De Winteler isch nie Uniprofässer woorde. Sälber hät er gsäit, er heg müesen us finanzielle Gründ uf e Privaatdozentuur verzichte. De Räkter vo de Bizirksschuel Burtlef – me händs scho obe von em ghaa – hät aber gmäint, er seg sälber gschuld, wän ers andersch aagattiget hett, wëër er wyterchoo, und äigetli s Glyych, wänn au vil netter, säit em Winteler syn Leererkoleeg Auguscht Tuechschmid i sym Naarueff uf de Winteler: er heg halt en uusprëëgts Sälbschtbiwusstsy ghaa und alls welen us äigeter Chraft überchoo. Nachane, als Leerer, hät er chuum me de Zyt ghaa, im Gibiet vo de Spraach z forsche. Nöd nu äimaal hät er daadrüber gchlaget. Soo isch es dänn dezue choo, das 1888, wo der Otto Behaghel d Uni Basel verlaa hät, me zwaar au an Winteler as Naachfolger tänkt hät, aber niemert hät gwüsst, öb dëë ächt a de Germanischtik überhaupt na es Inträsse heg. Er isch äinewääg alls mee verbitteret gsy. De Sievers hät syni birüemte "Grundzüüg" nöi uufgläit und daadeby em Winteler syn Bytraag underschlage. Mit em Fritz Staub, em Gründer vom "Schwyzerischen Idiotikon," hät ers au verchäibet. De Winteler hät wele, das s "Idiotikon" de Luut vil Platz yruumi, aber de Staub isch vil mee a de Kultuurgschicht von Woort intressiert gsy. De Winteler hät au gfunde, es seg i dëne wenige Jaar na vil z wenig Materiaal zämechoo, zum eson es Monumäntaalwëërch über s Schwyzertüütsch z schaffe, und zletscht hät er gmäint, de Staub seg ufrüntli zuen em, lueg in as en Konkuränt aa und well nüüt mit em z tue haa. (Me muess grächt sy: Wo der Albert Baachme 1896 am "Idiotikon" a s Rueder choo isch, hät ers uf en nöie Kurs praacht – äigetli ganz im Sinn vom Winteler.) Au bi anderne Projäkt isch de Winteler gschyteret oder hät müesen abwinke: Für es bëërntüütsches Idiotikon hät de Winteler zwaar Richtlinie zämegstelt, hät dänn aber ekä Zyt ghaa, eson es Wöörterbuech au z schrybe. Und uf s Aagibott vo der "Idiotikon"-Redakzioon, e schwyzertüütschi Gramatik z schrybe, isch er au nöd yggange, au nöd uf daas vom Straassburger Verlegger Karl Ignaz Trübner, won em s hööchscht Honoraar zalt hett.

I sym äigeliche Fach, Tüütsch, isch de Winteler zwaar nöd Leerer gsy, aber er hät si glych daadezue ggüsseret. Mit syne Vorträäg und Schrifte über d Mundaartforschig (1877), über de Tüütschundericht (1878) und über s Volchslied (1895/1896) isch er für di diaglossisch Situazioon i de Tüütschschwyz yträtte und hät gforderet, das me bi de Mundaart sell aafaa, wä me de Chind Hoochtüütsch bybringi. Er isch daademit i äinere Linie gstande mit em Schafuuser Johannes Meyer ("Deutsches Sprachbuch für höhere allemannische Volksschulen," Schafuuse 1866), em Baselpieter Gustav Adolf Seiler ("Gottwilche! Allemannische Klänge aus Stadt und Landschaft Basel," Lieschtel 1879) und em Bëërner Otto vo Greyerz ("Die Mundart als Grundlage des Deutschunterrichts," Bëërn 1900). Im Unterschiid zu dëne hät er aber nüüt voorgläit, zum das Poschtulaat chöne praktisch umsetze. Und andersch as bim Seiler und bim vo Greyerz hät ers au nöd chönen underlaa, i dëm Zämehang giftig Pfyl gäge Tüütschland abzschüüsse.

Im Fach Gschicht – für das isch er ja hauptsächli aagstellt gsy – isch er uf gueti Räsonanz gstoosse. Er isch i de liberaale Tradizioon gstande, wo Saag und Waret süüberli usenandghalte woorde sind, ooni si aber gägenenand uuszspile – für de Winteler sind di alte Schwyzerhelde «Ideaal», womene cha naayfere. S Uufchoo vo de Schwyzerischen Äidgnosseschaft hät er nöd as e räin «tüütsches Produkt» aglueget, näi, er isch überzoge gsy, das si vo ganz ëënliche Voorgäng im französischspraachige Wältschland und i de italienischspraachige Lombardei inspiriert gsy seg – und das s Bluet von schwyzerischen Alemane ebe starch mit röömischem Bluet gmischlet seg. D Idee, über Uri, Schwyz und Underwalde use z luege, isch us hütiger Sicht ganz modëërn – wän nöd au daa em Winteler syni antitüütsche Spitze nöd eso tüütlich drususezghööre wëëred.

Groossen Erfolg hät er im Freifach Religioonsgeschicht ghaa, won em nöd nu Schüeler, sunder au Erwachsni – zum Byspil d Mundartautoorin Sophie Haemmerli-Marti – zuegeloset händ. Wo me 1898 drum gstritte hät, öb mer a de Kantonsschuel Aarau statt der interkonfässionelle wider di konfässionell Underwysig sel yfüere, isch de Winteler ganz wehemänt für s eerscht gsy: Es sei nöd d Uufgaab von der Kantonsschuel, z verzele, wie mer refermiert oder katolisch in Himel chäm; iri Uufgab sei, em Schüeler Wüsse über d Religioone byzbringe, das men as Erwachsene dänn chönn über der äiget refermiert oder katolisch Gaartehaag drüberuse luege. Syn bräiten Erfolg hät er de Fokussierig uf s Filosoofisch-Propëdöitisch z verdanke; d Chilegschicht isch er umgange, wel die nu daas tüütlich gmachet hett, was die Refermierte und di Katolische vonenand tränt. Au i dëm hät er doch rächt modëërn tänkt.

De Winteler hät weniger mit sym Wüsse as vil mee mit synere Persöönlichkäit uf d Schüeler ygwürkt. Äine vo dëne hät spööter emaal verzelt, si segid «zu dëm Leerer imenen andere Verheltnis gstande weder zun mäischten andere».

De Winteler hät si scho as Chind mit Pflanze und Chlytier intressiert; under anderem hät er a Schnägge syni chindliche «Forschige» tribe und ene s Hüüsli ewëgggnaa, wil er gmäint hät, si chönid edërewääg besser wachse. Won er erwachse gsy isch, hät er si dänn uf Singvögel spezialisiert; vo dëne hät er zu Stuudiezwäck ganzi Mängene i syne Wonige z Murte, z Aarau, z Chrommenau und uf de Hoochstäig ghaa. Er isch en aktyvs Mitgliid vo de Schwyzerischen Ornitoloogische Gsellschaft gsy und hät 1891 bi de Gründig vo de Zytschrift «Die Tierwelt» mitghulffe – die gits hüt na.

Guet aachoo isch de Winteler mit synere "Einführung in die Singvögelkunde" (1898/99), wo grad d Leerer vil gläse händ, und er isch en gschetzte Fachmaa im Gibiet vo de Stubevogelpflääg gsy. Syni Byträäg i Fachbletter sind hüüffig richtig und guet, aber öppedie au rächt unwaarschyndli gsy. Syni Formen- und Stimegchäntnis hät nöd all überzüügt, und das er gschribe hät, das d Wacholdertrossle im Lauränzebaad bi Äärlischpach und de Roorschwirl im Aareschache bi Aarau prüetet heged und dass er di Sibyrisch Trossle (hüt: Schifertrossle) im Toggeburg heg gsee durezie, daas hät em chuum öpper abgnaa. D "Avifauna der Schweiz," wo 1999 usechoo isch, datiert taatsächli der eerscht Schwyzer Bruetnaachwys vo de Wacholdertrossle uf 1923 (de Winteler hät si doo bloos uf e Mittäilig vomenen anderen abgstützt) und dëë vom Roorschwirl uf 1956; d Schifertrossle hät men i de Schwyz sogaar eerscht äiäinzigs Maal, und zwaar 1978, chöne naawyse.

Scho won er en Primaarschüeler gsy isch, hät de Winteler chindliche Vëërsli gschribe, und as Gimischüeler und Studänt hät er näbed eme Schurnaal i Proosa na es poeetischs Tagbuech gfüert. 1890 hät er dänn de 257 Syte starch panteistisch Gedichtsziklus «Tycho Pantander. Eine Geistesentwicklung in Liedern dargestellt» bim Hueber z Frauefäld laa trucke, mit Goldprëëgig und Ruggevergoldig. Das Wëërch isch em ganz wichtig gsy, s hät sys Läbe, wo nöd eso gloffen isch, wien ers gëërn ghaa hett, wider selen i s Loot bringe, und er isch überzoge gsy, wänn er en «Speziaalgleerte» woorde wëër, dänn wëër de «Pantandermäntsch» in em zgrund ggange, mit andere Woort: Was em a «fachlicher Rundig» verloore ggangen seg, heg er a «persöönlicher Ganzhäit» ggune.

De Hans Stickelberger, wo das Buch im Feuilleton vo de «Zürizytig» vom 13. und 14. Juni 1890 rächt posityv aagchündt hät, hät vor alem d Linie zum Wältschmëërz vom Nikolaus Lenau und vom Hieronymus Lorm zoge. De Conrad Ferdinand Meyer hät sibilynisch gurtäilt; für in isch es e «gwüss ghaltvolls und für Jüngeri bidüütsaams Buech» gsy; vom Hermann Hesse wäiss me, as em de "Tycho Pantander" gfale hät. De Carl Spitteler, wo mit em Winteler imene komplizierte Briefvercheer gstanden isch, hät s vildüütig bischriben as «e mërkwürdigs, originells und uf kän Faal bidüütigslooses Wëërch vomenen ërnschte Waretssuecher, emen äigewilige Vërs- und Spraachgimnaschtiker, vomene prächtige, chnorige, ubüügsaame Charakter. De ganz Winteler isch äi eerwürdigi Protäschtfigur» – privaat hät er si weniger nett uustruckt und en de Sophie Haemmerli-Marti gägenüber as en «chroonische Quërulant» bizäichnet. Di hütig Literatuurwüsseschaft charakterisiert de Ziklus as «hööchscht äigewilig» und as en «ebeso kuriooses wie tipischs Produkt von ere schwirige Zyt vo de tüütsche Literatuurgschicht».

Syni Tichtig isch uf wenig Räsonanz gstoosse, und wie scho bi synere Dissertazioon hät er anderi verdööchtiget, si heged am abgschribe. Es Vierteljaarhundert spööter händ syn Aarauer Leererkoleeg Hans Kaeslin und de spööter Nobeelprysträäger Carl Spitteler defüür gsoorget, das em di Schwyzerisch Schillerstiftig 1918 für de "Tycho Pantander" en Prys i de Hööchi vo tuusig Franke zuegsproche hät – vilicht müest mer eener säge: en Trooschtprys.

E gröössers Manuskript über di tüütsch Meetrik isch nie fërtig woorde.

Vom Winteler wüssted hüt allwäg nu na e paar Wüsseschaftshischtooriker öppis, hett en nöd 1931, zwäi Jaar nach sym Tood, de Nikolai Sergejewitsch Trubetzkoy für d Spraachwüsseschaft widerentdeckt und imene Brief an Roman Ossipowitsch Jakobson as «Pionier vo de Fonology» charakterisiert. Mit em Jakobson isch dänn en äigetlichi Legändebildig i Faart cho.

Nach em Zwäite Wältchrieg hät de Jakobson d Yschetzig vom Trubetzkoy naadisnaa uuspoue. So hät er öppe bhauptet, em Winteler syni Aarbet vo 1875 seg de facto scho fonoloogisch im Sinn vo de Praager Schuel vom Strukturalismus – wo aber eerscht in Zwänzgerjaar uufchoo isch –, und er heg i synere Diss d Minimaalpaar-Analysen (aso wie me Foneem usedeschtiliert) erfunde. De Jakobson hät au d Wält drufufeglupft, das si d Wääg vom Winteler und vom Einstein gchrüüzt händ. Ab 1972 hät de Jakobson dän aber au verzelt, de Winteler heg der Einstein zur Wüssenschaft gfüert und en sogaar uf d Relatiwitëëtstheory praacht.

In Sibezger- und Achzgerjaar vom 20. Jaarhundert isch de Winteler wäge dëne Bhauptige, wo wyti Chräis zoge händ, wider zimli birüemt woorde. De Germanischt Manfred Kohrt isch dänn aber de Bidüütig vom Winteler detäiiert naaggange – und hät feschtgstellt, das das ales maassloos übertriben isch. Natüürli hät de Winteler mit synere Diss im spaate 19. Jaarhundert Furoore gmachet, und me cha chuum bistryte, das er uf de jung Einstein nöd zimli Yfluss ghaa hät – zu bäidem cha men obe naaläse. Aber d Zuekunft vorewëgg nëë und us em Einstein daas mache, was dëë dänn woorden isch, das hät au ëër nöd chöne. Das de Winteler vom Trubetzkoy und vom Jakobson überinterpretiert woorden isch, hät daademit z tue, das er i synere Dissertazioon zwee Uustrück bruucht, wo au d Praager Linguischtik reschpäktiiv der Einstein pruucht händ: «dynamisch» und «Relativität». Nu hät de Winteler daadrunder öppis ganz anders verstande, er hät die bäide Woort vil alltagsspraachlicher gmäint weder d Wüsseschaft nachanen im 20. Jaarhundert.

Em Winteler syn Naachlass lyt im Archyv vo de Schwyzerische Nazionaalbiblioteek und im Staatsarchyv Aarau, es bitzeli zue-n-em findt men au im Archyv vom "Schwyzerischen Idiotikon" (daadezue häts obe scho öppis).

En – uvollständigs – Publikaziooneverzäichnis, wo 6 filoloogische und hischtoorische, 5 biograafischi, 49 ornitoloogischi, 1 poeetischen und 1 metapoeetische Titel uuflyschtet, findt men i Tuchschmid/Kaeslin/Haemmerli-Marti (1930), S. 43–46.



</doc>
<doc id="53065" url="https://als.wikipedia.org/wiki?curid=53065" title="Grosses Spital (Basel)">
Grosses Spital (Basel)

S Groosse Spiddaal vo dr Stadt Baasel isch vom 13. bis ins 19. Joorhundert s erste Baasler Bürgerspiddaal gsi. 

Bis 1265 dr Root s Groosse Spiddaal vo dr Stadt Baasel gründet het, häi sich d Klööster, s Dalbekloster und s Lienertskloster, in iire Infirmerie um die arme Alte, Grangge und Gebrächlige kümmeret. 

S Lienert, wo vor allem armi Fremdi und Pilger ufgnoo het, het au noch dr Gründig vom Groosse Spiddaal non e Zit witer bestande; mä wäiss zum Bischbil, ass es 1379 e Stifdig überchoo het, zum Koole kaufe. Es isch unde am Lienertsbärg gstande und vom ene "magister hospitalis" verwaltet worde, wo vom Stift aagstellt worden isch, und d Gest si vo Begine verpflägt worde. Nid wit äwägg vom Lienert isch e Siechehuus gsi, wo au Ussetzigi ufgnoo het. Öbbe um 1265 isch s Siechehuus witer äwägg vo dr Stadt uf St. Jakob verläit worde.

S Groosse Spiddaal isch zwüschen em Birsig und dr Freje Strooss baut worde, bim Barfüesserkloster, wo öbbe zur gliiche Zit au in säll sumpfigs Gebiet bim Wasserdoor züüglet isch. Dr Iigang vom Spiddaal isch bi de sogenannte Schwelle an dr Freie Strooss gsi. 

Bis 1408 het mä dur s Door vo dr Spiddaalkiirche müesse, zum in s Spiddaal choo, denn het mä e Gässli für e diräkte Zuegang iigrichdet. Am 5. Juli 1417 isch im Groosse Stadtbrand au s Spiddaal aabebrennt, aber vom ene Nöibau waiss mä erst noch em Iidritt vo Baasel in d Äidgenosseschaft 1501. Noch dr Reformazioon het s Spiddaal d Geböid vom ehemoolige Barfüesserkloster übernoo. 1707 het mä s Spiddaal renowiert. Under anderem het d Spiddaalkapälle nöiji Fänster überchoo, wo d Zümft drfür ufchoo si.

Im 19. Joorhundert isch d Situazioon aber katastrofaal worde. Dr Zuestand vo de Geböid isch miserabel gsi und drzue isch s Spiddaal z chlii worde. Dr Spiddaalarzt Brofässer Jung het sich für e Bau vom ene nöije Bürgerspiddaal iigsetzt, aber erst im Joor 1836 het mä s Spiddaal in dr Markgrööflerhoof an dr Nöie Vorstadt züüglet.

Im Herbst 1843 si d Liigeschafte vom Spiddaal an de Schwelle mit em Hauptgeböid und em Bätsaal an dr Freie Strooss, em Granggehuus und Pfrund am Spiddaalgässli (Barfüessergass), dr Spiddalmäisterwoonig, dr Hauptkuchi, dr Beckerei, em Baadhuus und de Ställ im Spiddelhoof, em Irehuus am Stäinebärg und em Pfarrhuus am Barfüesserblatz für 295'000 Frangge öffentlig verstäigeret worde. Mä het denn uf em Areal s nöije Kaufhuus, d Kaufhuusgass und Gschäftshüüser baut.

Ursprünglig si Baasler Armegnössigi, wo z grangg gsi si zum bättle, d Kliänte vom Spiddaal gsi. Wenn öbber, wo nid Baasler Bürger gsi isch, ins Spiddaal het welle, het er müesse zaale. Alli Baasler, wo sich s häi chönne läiste, häi s vorzooge, sich vom ene Arzt im äignige Huus lo pflääge. No am Aafang vom 19. Joorhundert isch niemer in s Spiddaal, wenn er nid het müesse. D Lüt häi sich Gruuselgschichte verzellt, ass es dört abgschlossnigi Zimmer häig, wo mä immer no d Kläider und Bett vo dene wurd ufbewaare, wo in dr letschte Pestepidemi 1668 gstorbe sige und dass es vo denn immer no Särg gääb, wemm mä sä müess bruuche.

S Spiddaal isch dur frommi Stifdige finanziert worde, und het au Grundbsitz ghaa wie dr Guetshoof z Spittelschüüre in dr Elisabethe. Es isch vom Spiddaalmäister gläitet worde, wo sich vor eme Pfleegerkollegium, wo us Läie und Gäistlige bestande het, het müesse verantworte.



</doc>
<doc id="53066" url="https://als.wikipedia.org/wiki?curid=53066" title="Kloster St. Leonhard (Basel)">
Kloster St. Leonhard (Basel)

S Baasler Lienertklooster isch e Augustinerklooster am Koolebärg in dr Groossbaasler Altstadt gsi, wo noch dr Reformazioon ufghoobe worde isch. Vo sine Geböid wärde hüte vor allem no d Lienertskiirche und dr Loonhoof brucht. 

Uf em alte Kloosterareal befinde sich unter anderem s Muusigmuseum, wo im Herbst 2000 iigweit worde isch, e Hotel, e Restorant, die «Baseldytschi Bihni» und e 
Dschääsklub. Im alte Pförtnerhuus am Iigang isch e Kinderkrippe iigrichdet worde.

Zerst isch d Lienertskiirche baut worde, wenn genau wäiss mä nid. D Arbet het um s Joor 1080 aagfange und 1118 isch si gweiht worde. Vo däm Bau existiert hüte no d Krypta mit e baar Wandmoolereie us em 12. Joorhundert und Greeber us sällere Zit.
Im Joor 1135 het mä en Augustiner-Choorheere-Stift an d Pfarrkiirche draabaut und s Kloster isch druf zum ene umfangriiche Geböidkomplex gwaggse. 

Am Aafang vom 13. Joorhundert het s Stift Sakramäntsverwaltig und Seelsorg döfe driibe, in dr zwäite Helfti vom Joorhundert isch e Brobstgricht drzuechoo und am Ändi vom Joorhundert e Friidhoof. 

Im Baasler Ärdbeebe vo 1356 isch e groosse Däil vo dr Kiirche und vo de Klostergeböid zerstöört worde. 1360 het mä denn uf de Drümmer vo dr alte Kiirche e hochgotischi Basilika baut.

Im früeje 14. Joorhundert isch s im Stift guet gange. Es isch woolhabend gsi und het e groossi Rolle wääred em Baasler Konzil gspiilt. Under anderem het dr erst Vorsitzend, dr Kardinallegat Giuliano Cesarini, im Klooster gwoont und d Kongregazioone häi sich im Refektorium im Lienert versammlet.

Aber denn si die guete Zite ume gsi. 1448 het s nid emol me sini Stüüre und Schulde chönne zaale und schliesslig si nume no zwäi Stiftheere übrig gsi. Dr Bischof Arnold vo Rotbärg het denn e nöje Brobst iigstellt, dr Stephan de Vasis und dä het s Klooster nöi organisiert.

1462 het dr Bischof Johann vo Vennige s Stift em Generalkapitel vo Windeshäim understellt. Vo denn aa si die mäiste Mönch vom Niiderrhii choo. Mä het au ufghöört Laie im Chrüzgang z begraabe und drfür im üssere Friidhoof e Friidhoofshalle baut. 
Im spoote 15. Joorhundert het s Stift ghulfe anderi Klööster z reformiere, aber das het iir äignigs Huus schliesslig nid grettet. Es het immer weniger Mönch gha, schliesslig nume no säggs. Am 30.Januar 1525 het dr Root beschlosse, ass jetz dr Ooberzumftmäister Jakob Meyer zum Hirze und dr Mäister vo dr Gäärber- und Schuemacherzumft, dr Urban vo Brunn, die nöije Pflääger vom Lienert wurde si. Am Daag druf häi d Chorhere freiwillig d Kiirche und d Pfarrei mit alle Rächt und Iikümft dr Stadt übergee.

De Chorhere het d Stadt denn e Ränte zaalt, 128 Gulde bro Joor für e Prior Rollebutz und 64 für die andere Chorhere. Derzue häi si au witer im Stift döfe woone. 1529 isch d Lienertkiirche reformiert worde. Mä het sä usgruumt und nume d Skulture lo si, wo Däil vom Geböid gsi si.

Im 16. Joorhundert isch denn au d Hallekiirche fertig baut worde, wo s Langhuus ersetzt het, mit dr Vorhalle vom Hauptportal. 1555 isch d Kiirche renowiert worde, und mä het e Lettner us Holz an dr Westwand iibaut. 1642 het mä e nöiji Orgle installiert. 1719 isch d Vorhalle wäge ere nöije Orgle hööcher gmacht worde, so dass mä s Fänster oobedraa nüm gsee het. Hüt isch die Änderig zrugbaut worde und es gseet wider us wie vor em Iibau vom nöije Orglegeblöös.

E Schaffner, wo under de Pflääger gschafft het, het d Iikümft verwaltet. 1669 si d Schaffneie vo Lienert, Martin, de Breediger und de Augustiner zämmegläit worde. Scho im Joor vorhär het dr Loonher si Sitz im früenere Klooster gha, vo wo us er s Bauwääse vo dr Stadt mit de Wärkhööf gläitet het. Er het dört de Handwärker iire Loon zaalt und s Geböid het dr Naame Loonhoof übercho, wo hüt no brucht wird. 

1688 het mä sich wider an dr Kiirche z schaffe gmacht und under anderem die drei owale Fänster under em Lettner an dr Westwand usebroche. 1693 het mä im Dürm zwäi nöiji Glogge ufghänggt.

Wil dr Friidhööf vom Lienert in schlächtem Zuestand gsi si, het mä 1808 ufghöört, dört z begraabe.

1821 isch d Bolizei im Loonhoof iizooge und 1835 het mä dört d Stroofaastalt iigrichdet, wil immer mee Gfängnis in de Dürm vo dr Stadtmuure ufgee worde si. 1840 het s 24 Gfängniszälle gha. 1844 isch d Bolizeidiräkzioon iizooge. Dr Loonhoof isch denn bis 1853 no äinisch umbaut worde und dr Stadtbaumäister Amadeus Meriaa het en däm aabasst, wo d Bolizei brucht het. 1897 het mä dr Chrüzgang abgrisse und 100 Zälle baut.
1995 isch s Undersuechigsgfängnis im Loonhoof ufghoobe worde und au d Staatsaawaltschaft het dr Loonhoof verloo. Und sidder wärde die alte Kloostergeböid für verschidnigi zivili Zwägg brucht.


</doc>
<doc id="53067" url="https://als.wikipedia.org/wiki?curid=53067" title="Heidi Wiesler">
Heidi Wiesler

D Heidi Wiesler (* 28. Merz 1960 z Minschterdal) isch e ehmoligi dytschi Skirännlaiferi. Si fahrt fir dr Skiclub Minschterdal.

D Wiesler het bi dr Junioreneuropamaischterschaft 1977 d Bronzemedallien im Riiseslalom gwunne un het johrelang zue dr Nationalmannschaft vum Dytsche Skiverband ghert. Ihri Sterkine sin vor allem in dr schnälle Diszipline wie dr Abfahrt un em Super-G gläge. Ihre bescht Wältcupergebnis het si in dr Saison 1982/1983 im Abfahrtsränne vu San Sicario (ITA) mit eme dritte Blatz hinter dr boode Franzesine Caroline Attia un Claudine Emonet ghaa. Anne 1985 het d Wiesler di Dytsch Maischterschaft im Abfahrtslauf gwunne. Im Merz 1987 het si ihre Ruggdritt vum Skirännsport bekannt gee.



</doc>
<doc id="53075" url="https://als.wikipedia.org/wiki?curid=53075" title="Zunft zu Schuhmachern">
Zunft zu Schuhmachern

E. E. Zunft zu Schuemacher isch en öffentlig-rächtligi Korporation der Stadt Basel und eine der zahlreichen Basler Handwerkerzünfte. in dr Stadt Basel und äini vo fuffzää Basler Handwärkerzümft. Historisch isch si e Veräinigung vo de Schuemacher gsi. Hüt isch si offe für alli Bruefsständ. E langi Zit isch si mit dr Zumft zu Gäärber as sogenannti Dobbelzumft verbunde gsi. D Zumftstuube isch im Huus "Zum Fälkli" am Stapfelbärg 4.

Früener isch s Zumfthuus an dr Freie Strooss gsi. Es isch 1896 abbroche worde.
Dr FC Basel isch 1893 im Lokal vo dr Zumft zu Schuemacher gründet worde.


</doc>
<doc id="53078" url="https://als.wikipedia.org/wiki?curid=53078" title="Schweizer Erzählnacht">
Schweizer Erzählnacht

D Schwyzer Verzellnacht (dt. "Schweizer Erzählnacht", frz. "Nuit du conte en Suisse", it. "Notte del racconto in Svizzera", rom. "Notg dals raquints svizra") isch e Gmainschaftsprojäkt vum Schwyzerische Institut für Chinder- un Jugedmedie SIKJM in Zämmenarbet mit Bibliomedia Schwyz un UNICEF Schwyz zur Ferderig vum Lääse.

All Johr am zweete Frytig im Novämber riefe die Organisation zue ere Verzellnacht unter em gmainsame Motto uf, wu vu Schuelklasse, Bibliotheke, Buechhandligen, Kulturinstitutione un Verain frei cha umgsetzt un inszeniert wäre. E Plakat zu Motto wird all Johr gstaltet vun eme Schwyzer Illustrator oder ere Illustratori, anne 2014 isch s Tessiner Illustratori un Videochünschtleri Manuela Bieri gsii.

Anne 2013 sin 689 Veraastaltige aagmäldet gsii (471 in dr Dytschschwyz, 81 in dr Romandie un 131 im Tessin). Mit rund 60.000 Dailnämmer (anne 2013) isch d Schwyzer Verzellnacht mittlerwyli aini vu dr greschte Kulturveraastaltige in dr Schwyz.

D Schwyzer Verzellnacht goht zrugg uf d Oberwalliser Märlinacht, wu am 28. Novämber 1990 vum Kurt Schnidrig, em Präsident vum Verein Kinder und Jugendmedien Wallis veraastaltet woren isch. Sy ziil isch dodmol gsii, d Chinder vum Färnseh un em PC furtzlocke. Aafangs isch d Märlinacht, wu d Tradition vum „Abusitz“ wider ufgnuu het, em Zämmehocke un Gschichtli verzellen am Ofe im Winter, uusschließlig fir Chinder gsii, ab 1994 derno au fir Erwachseni. Ab 1995 isch d Märlinacht as zuen ere gsamtschwyzerische Serie vu Lääseveraastaltige uusgwytet wore. Bi dr erschte Schwyzer Verzellnacht am 17. Novämber 1995 sin s 100 Veraastaltige in dr ganze Dytschschwyz gsii, 1996 derno insgsamt 300 in dr Dytschschwyz un dr Romandie. Ab 1999 het s au s Tessin mitgmacht un schließli derno au rätoromanische Gmaine im Bünderland.

Aafangs isch d Verzellnacht no unter dr Schirmherrschaft vum ehmolige Bund für Jugendliteratur (SBJ) gstande. Syt em Zämmeschluss vum SBJ mit em Schwyzerische Jugedbuech-Institut SJI zum Schwyzerische Institut fir Chinder- un Jugedmedie (SIKJM) anne 2002 wird d Verzellnacht vu däm wytergfiert.




</doc>
<doc id="53082" url="https://als.wikipedia.org/wiki?curid=53082" title="Maren Wiesler">
Maren Wiesler

D Maren Wiesler (* 7. Februar 1993) isch e dytschi Skirännlaiferi. Si fahrt in allne Disziplinen un ghert zum C-Kader vum Dytsche Skiverband. Ihri Sterkine liigen im Slalom un Riiseslalom.

D Wiesler stammt us em Minschterdal im Schwarzwald. Anne 2009 isch si uf s Skiinternat Oberstdorf gange un het dert 2012 mit em Abitur abgschlosse. Syterhär isch si Sportsoldati vu dr Bundeswehr un absolviert e Färnstudium zur Sport- un Fitnesstraineri. Im Alter vu 15 Johr het si ab Dezämber 2008 bi FIS-Rännen un nationale Junioreränne mitgmacht. Ihre erschte wichtige Erfolg isch dr dytsch Riiseslalom-Jugedmaischtertitel anne 2010 gsii. Im Jänner 2012 isch si zum erschte Mol bim Europacup derby gsii un het im Novämber 2012 di erschte Pinkt gwunne. Am 16. Merz 2013 het d Wiesler dr dytsch Slalom-Junioremaiuschtertitel gwunne, zämme mit dr Andrea Filser.

Ihre Wältcup-Debüt het d Wiesler am 16. Novämber 2013 bim Slalom z Levi/Finnland ghaa. Mit dr hoche Startnummere 66 isch si iberraschend uf Blatz 23 gfahre un het si dodermit di erschte Wältcuppinkt gsicheret. Am 29. Jänner 2014 isch ere z Sestriere/Italie di erscht Podeschtblatzierig in eme Europacup-Slalom glunge. Ihre bisher bescht Ergebnis in eme Wältcupslalom het si am 5. Jänner 2016 mit em 11. Platz z Santa Caterina gschafft.

Si wohnt hite mit ihrem Freind Manuel Schmid z Fische im Allgai.







</doc>
<doc id="53083" url="https://als.wikipedia.org/wiki?curid=53083" title="Zunft zu Schneidern">
Zunft zu Schneidern

E. E. Zumft zu Schniider isch en öffentlig-rächtligi Korporazioon in dr Stadt Baasel und äini vo fuffzää Basler Handwärkerzümft. Historisch isch si e Veräinigung vo de Schniider, Gutteremacher, wo gfüetereti Steppdeckene gmacht häi, Altgwänder, wo alti Kläider instand gstellt und verkauft häi, und Siidesticker gsi. Hüt isch si offe für Baasler Bürger und Bürgerinne us alle Bruefsständ. Si isch e langi Zit mit dr Zumft zu Kürschner in ere sogenannte Dobbelzumft verbunde gsi. S Zumftlokal isch im dänggmolgschützte Huus zum Löiezorn am Gämsbärg 2-4.

D Baasler Schniider häi woorschinlig e chli vor 1260 vom Bischof Berthold vo Pfirt e Zumftbrief überchoo. S Original isch woorschinlig im Groosse Ärdbeebe vo 1356 zum Opfer gfalle. Us Kopie wäiss mä, ass d „sartoris“, wie d Schniider uf latiinisch ghäisse häi, as ersti Zumft iire Mäister sälber häi döfe vorschloo, und dr Bischof het s denn no müesse bestätige. Wo d Zümft am Aafang vom 14. Joorhundert Verdräter im Root überchoo häi, isch us de Schniider und de Kürschner e «gspaltnigi Zumft» worde mit eme gmäinsame Zumftmäister. Im Fäld und bim Wachdienst si si under em gliiche Banner ufmarschiert und si für e Abschnitt vo dr Stadtmuure vo dr Lys bis zum «Wagdehals» (dr Stäineschanze) verantwortlig gsi, aber in iire innere Aagläägehäite si si unabhängig von enander bliibe. 

Verdient häi Schniider nid vil. Dr Loon vom ene Gsell isch nid hooch gnueg gsi, für dass er e Familie chönnt ernääre, und doorum häi d Mäister käini verhürootete Gselle aagstellt. D Aarbet hingeege isch lang gsi. Noch dr Verordnig het e Gsell im Summer vom fümfi am Morge bis am nüüni z Oobe müesse schaffe und im Winter vom sibni bis am zääni.

Iir ersts Zumfthuus, wo 1364 zum erste Mol erwäänt wird, isch an dr Gärbergass grad näbe dr Zumft zu Gärtner gstande. 1874 het dr Staat s Huus kauft und bin ere Verbräiterig vo dr Gärbergass lo abrisse. D Schniider häi denn für e Zit im «Mueshus» an dr Spalevorstadt 14 iir Lokal gha, bis si 1966 in dr Intarsiesaal im «Löiezorn» am Gämsbärg züüglet si.



</doc>
<doc id="53084" url="https://als.wikipedia.org/wiki?curid=53084" title="Haus zum Löwenzorn">
Haus zum Löwenzorn

S Huus zum Löiezorn isch e dänggmolgschützts Geböid am Gämsbärg 2-4 in dr Stadt Baasel. Im Huus isch e Restorant und es het Stuube für Veräin und Verbindige. Under anderem si d Zümft zu Schniider und zu Gärber im Huus dehäi.

S Huus isch vor allem berüemt für si Festsaal im erste Stogg, wo mit brächtige Rönessans-Intarsie us em 16. Joorhundert usgstattet isch.
S Huus isch im Groosse Ärdbeebe 1356 yerstöört und denn wider nöi baut worde. 1495 het mä bärguf e Nääbegeböid baut, wo mä an dr Fassade von em im Joor 1968 alti Wandmoolereie entdeggt und restauriert het.

1555 het sich dr italiänisch Händler Balthasar Ravelasca z Baasel niidergloo und denn im Löiezorn hüüslig gmacht. 1560 het er s Rönessansportal lo baue. Bis 1580 het er dr Saal im oobere Stogg mit Intarsie lo schmügge, ere Kunst won er us siner Häimet guet kennt het. D Bilder, Ornamänt und Muster si us underschiidlige Holzfurnier zämmegsetzt. Wie au uf dr Fassade vom Nääbegeböid, si au im Festsaal d Motiv perspektivisch daargstellt. 
Wo denn spööter im Barock dr Gschmack sich gänderet het, si fast überall die Rönessansbilder verschwunde, nume im Löiezorn si si bliibe.
Au wo mä s Huus im 18. Joorhundert umbaut het, het mä d Intarsie lo si. Dr Grichtsher Daniel Mitz, wo 1718 dr Bsitzer vom Huus gsi isch, het dr Wärt und d Bedütig vo dene Intarsie verstande und sä gschützt wie s au d Bsitzer vom Huus noch im doo häi.



</doc>
<doc id="53088" url="https://als.wikipedia.org/wiki?curid=53088" title="Spalenvorstadt">
Spalenvorstadt

D Spaalevorstadt isch e Strooss im Vorstedtkwardier vo dr Stadt Baasel. Si goot vom ehemoolige Spaaleschwibbooge, wo emol am Ändi vom Spaalebärg gstanden isch, zum Spaaledoor. Si wird sid 1897 vo dr Dramlinie 3 bedient.

Vo wo dr Naame chunnt wäiss mä nid. Es git aber Spekulazioone. Dr Daniel A. Fechter het zum Bischbil vorgschlaage, ass dr Naame «Spalon», wo 1231 zum erste Mol voorchunnt, vom latiinische "palus" chiem, was sovil wie Pfool oder Palisade bedüti.

Früener isch d Spaalevorstadt d Siidlig gsi, wo sich dusse vor dr Stadtmuure bim erste Spaaledoor um s erste Baasler Barfüesserklooster ume und dr Landstrooss ins Elsass nooch bildet het, und wo im 14. Joorhundert mit em Bau vo dr üssere Stadtmuure in d Stadt iinechoo isch. Denn isch d Vorstadtgsellschaft zur Kräije gründet worde, wo bis zur Zit vo dr Helvetik für e Wachdienst, für d Füürweer und d Stroossebolizei in dr Spalevorstadt verantwortlig gsi isch und die chlii Grichtbarkeit ghaa het über Schält- und Schlaaghändel und s Brunne- und Wäidrächt.

Früener het mä im Gwärbmuseum an dr Spaalevorstadt 2 d Blakatsammlig vo dr Schuel für Gstaltig und d Fotisammlig vo dr Schwizerische Gsellschaft für Volkskund chönne go bschaue, bis s Museum 1996 zuedoo worde isch. Hüte kümmeret sich wider d Schuel für Gstaltig um d Sammlig.

An dr Spaalevorstadt het s under anderem die Bauwärk:


</doc>
<doc id="53090" url="https://als.wikipedia.org/wiki?curid=53090" title="Kloster Gnadenthal">
Kloster Gnadenthal

Under em Naame Kloster Gnadedaal (hoochdütsch Gnadenthal) si bekannt:



</doc>
<doc id="53091" url="https://als.wikipedia.org/wiki?curid=53091" title="Kloster Gnadenthal (Basel)">
Kloster Gnadenthal (Basel)

S Gnaadedaal, au Spaaleklooster, isch e Klooster in dr Spaalevorstadt in dr Stadt Baasel gsi.

D Barfüesser häi 1231 e Klooster gründet uf em offnige Gländ dusse vor dr Stadtmuure vor em dennzumolige Spaaledoor. Das isch denn zum innere Spaaledoor worde, wo mä im 14. Joorhundert die üsseri Stadtmuure baut het. 1250 häi d Barfüesser en eender sumpfigs Gländ in dr Stadt dinne am Birsig überchoo, grad näben em Eeseldurm und em Wasserdurm vo dr Stadtmuure.

Ins Klooster si denn Zisterzienserinne iizooge und noch iine 1266 Clarisse us em Klooster Baradiis z Schwarzach näbe Schaffuuse, wo denn 1279 vom Bischof Heinrich vo Isny s verwaiste Klooster vo de Saggbrüeder im Gläibaasel überkoo häi, wo vo denn aa Clara-Klooster ghäisse het.

Druf si frommi Fraue, wo denn no zu käm Orde ghöört häi, us em Klooster Gnaadedaal bi Brämgarte iizooge. Sit denn häisst au s Baasler Klooster Gnaadedaal. E Joorzäänt spööter isch iiri Gmäinschaft im Clarisseorde ufgnoo worde.
1447 het s Baasler Konzil s Gnaadedaal reformiert. Es het die mäiste Nonne verstoosse und nöiji iine brocht.

Noch dr Reformazioon isch s Klooster ufghoobe worde. Im Joor 1530 si denn d Äbtissin, d Priorin und drei Chorschwestere, under iine zwäi Gröfinne vo Habsburg, ins Friiburger Clarisseklooster zooge ooni nüt usser eme groosse Chrüzbild und drei Antiphonarie.
1573 het d Baasler Obrigkäit d Kiirche umbaut und us ere e Kornhuus gmacht. Alles Geträid, wo in d Stadt iine ko isch, isch im Kornhuus abglaade worde und het nume dört döfe verkauft wärde. Eso het d Stadt dr ganz Geträidhandel kontrolliert. 1864 isch s Kornhuus ufghoobe worde, wil dr Umsatz im Lauf vo dr Zit stark abgnoo het.

Im Joor 1890 het mä s ehemoolige Kornhuus zur alte Gwärbschuel umbaut mit dr Understützig vo dr GGG, em Handwärkerveräin, de Zümft und Gsellschafte und dr Christoph Merian Stifdig. Wo 1961 d Schuel an d Vogelsangstrooss züüglet isch, het mä us em Geböid e Gwärbmuseum gmacht. 1996 het d Stadt s Museum gschlosse und s Geböid dr Baasler Schuel für Gstaltig gää. Die het mit em Geböid au die dänggmolgschützti Blakaatsammlig übernoo.


</doc>
<doc id="53097" url="https://als.wikipedia.org/wiki?curid=53097" title="Basler Plakatsammlung">
Basler Plakatsammlung

D Baasler Blakaatsammlig isch e Sammlig vo mee as 50'000 Schwizer Blakaat, wo hüte vo dr Baasler Schuel für Gstaltig im ehemoolige Museum für Gstaltig an dr Spaalevorstadt 2 ufbewaart wird. D Sammlig stoot uf dr Liste vo de Kulturgüeter im Kanton Baasel-Stadt, wo nazionali Bedütig häi. 

D Baasler Blakaatsammlig goot uf s Joor 1896 zrugg. Dr Aastooss isch die ersti schwizerischi Blakaatusstellig gsi. Wo d Baasler Gwärbschuel am Aafang vom 20. Joorhundert reformiert worde isch, het mä au e Fachleerer für Gebruuchsgrafik aagstellt. Mä het den vo 1915 aa d Sammlig süstematisch afo usbaue, und si isch für Aaschauigsmaterial im Underricht brucht worde.

Wo mä 1961 die Allgemäini Gwärbschuel an dr Vogelsangstrooss baut het, isch s Gwärbmuseum, s spöötere Museum für Gstaltig an dr Spaalevorstadt 2 vo dr Schuel drennt worde. 1996 het d Stadt us Spaarzwang s Museum zuedoo und d Schuel für Gstaltig het Blakaatsammlig übernoo, und kümmeret sich um sä mit dr Understützig vo dr Allgemäine Blakaatgsellschaft.

Wil d Gwärbschuel d Rüüm im ehemoolige Museum für Gstaltig für si Nutzig überchoo het, isch d Sammlig immer no in de gliiche Rüüm dehäi.


</doc>
<doc id="53101" url="https://als.wikipedia.org/wiki?curid=53101" title="St. Johanns-Vorstadt">
St. Johanns-Vorstadt

D Santihansvorstadt (amtlig St. Johanns-Vorstadt) isch e Strooss im Baasler Vorstedtkwardier. Si goot vom Dootedanz an dr Johanniterbrugg verbii bis zum Santihansdoor. Uf dr Strooss verkeere Drämli vo de Linie 6, 11, 14, 16 und d Busline 11.

S Baasler Johanniterhuus, im 13. Joorhundert e baar hundert Meter dusse vor em Door zum Chrüz, em Santihannsschwibbooge wie s Door spööter ghäisse het, isch die bedütensti Niiderlassig vom Malteser Orde im Gebiet vo dr spöötere Schwiz gsi. Si het kaiserligi Briwilegie gnosse und um d Kommende, d Kapälle, dr Kiirchehof und d Nääbegeböid isch e Muure gange. Die früesti Erwäänig vom Baasler Johanniterhuus, wo dr Vorstadt spööter iire Naame gee het, isch us em Joor 1206.
D Santihansvorstadt, oder d Vorstadt zum Chrüz wie si zerst ghäisse het, isch dusse vo dr Stadt entstande, am innere Santihansdoor näben em Breedigerklooster und dr Usfallstrooss uf Mülhuuse nooch, wo au s Johanniterhuus öbbe bim spöötere Santihanns-Door gstande isch. Im 14. Joorhundert, wo mä die üsseri Stadtmuure baut het, isch au d Santihansvorstadt iigschlosse gsi. 

In dr Vorstadt häi e Hufe Fischer und Schiffer gwoont. E Däil von ene het sich zun ere Hümpelergsellschaft zämmegschlosse, anderi häi d Fischergsellschaft zu Santihanns bildet. In dr zwäite Helfti vom 15. Joorhundert häi si sich zämmedoo und 1517 s «Huus zur Mägd» kauft, und si vo denn aa under em Naame «Vorstadtgsellschaft zur Mägd» bekannt gsi. D Gsellschaft het sich um d Sittlikäit, Rue und Ornig kümmeret, nid nume in dr Vorstadt sälber sondern au in dr Umgääbig wie im Gebiet vo dr hütige Hebelstrooss, und het Drubbe für d Wach und d Verdäidigung vo dr Stadtmuure baraatgstellt. Für zum iiri Ufgoobe chönne erfülle, het si vom Root s Rächt überchoo, Lüt z büesse, wo zum Bischbil umvorsichdig mit Füür umgange si oder Brunnewasser verdräckt häi.

Under anderem si dr Erlacherhoof, dr Formonterhoof und dr St. Antonierhoof an dr Santihansvorstadt und au die Bauwärk:


</doc>
<doc id="53105" url="https://als.wikipedia.org/wiki?curid=53105" title="Kloster St. Clara (Basel)">
Kloster St. Clara (Basel)

S Clara-Klooster isch en ehemooligs Clarisse-Klooster im Gläibaasel. S Klooster isch dr Clara vo Assisi gweit gsi.

Wo hüte d Clarakiirche stoot het sich ursprünglig e Klooster vo de Saggbrüeder befunde. 1274 het s Zwäite Konzil vo Lyon beschlosse, dä Orde ufzheebe. 

1279 het dr Bischof Heinrich vo Isny s verwaiste Klooster de Clarisse überloo, wo sit 1266 im Spaaleklooster in dr Baasler Spaalevorstadt dehäi gsi si. Si häi d Kiirche usbaut, wo 1320 e saalförmige Langchor umfasst het, e Nonnechor, vo säggs Süülejoch mit Polygonschluss. An daas isch en öbbe sächzig Meter langs, dreischiffigs Langhuus aabaut gsi, wo men em au d Lütkiirche gsäit het. 

Dr Orde vo de Clarisse het sich dr absolute Armuet verschriibe, sini Nonne häi e ruuchs Chläid us Wulle aaghaa und e schwarze Schleier. Aber arm isch s Klooster nid grad gsi und d Baasler Clarisse, wo vili von ene us vürnääme Familie cho sin, häi sich s bald im Klooster bekweem gmacht und wie s iirem Stand aagstande isch, vilmol Dienerinne ghaa.

D Clarisse häi im ene mächtige Maa, im Heinrich vo Ravesburg, e riiche Fründ gha. Eso häi si sich die «schööni Müüli» dusse vor dr Stadtmuure chönne verschaffe mit eme Gaarde nääbedraa und alle Wasserrächt und häi denn dangg Schänggige iiri Bsitz chönne erwitere, under anderem het ene d Claramatte ghöört. 

Zum Kloster het schliesslig d Kiirche ghöört, wo hüte dr Clarablatz isch, si e Chrüzgang mit Friidhoof und dr Kloostergaarde mit em Huus vo dr Äbtissin gsi, uf die hütig Räbgass zue dr Wirtschaftshoof mit dr Kaplanei, dr Schaffnei, em Bachhuus, Chäller, Ställ und Schüüre. Uf e hütig Glaragraabe zue het s Gärte und Matte ghaa.

D Clarisse häi immer wider Händel mit iire Noochbere gha, und au mit dr Bürgerschaft wägen em Zuegang zur Stadtmuure, wo si abgschlosse häi, so dass d Wach uf däm Muurestügg nid het chönne patrulliere, und wäge de brivate Döörli, wo si us dr Muure uusebroche häi, zum schnäller zu iire Gäärde z choo.

Dr Bischof vo Basel het si liebi Müe gha, sini Nonne z kontrolliere. Zerst s die mindere Brüeder verantwortlig gsi und 1279 het er s Clara in d Händ vo de Barfüesser gläit. Vil het s nid gnützt. Au d Reformversüech im 15. Joorhundert si gschiteret. 1503/04 het s denn dr Root brobiert. Er het d Äbtissin und dr Schaffner abgsetzt und säggs Schwöstere us Villinge iine brocht, zum de Nonne Sitte biizbringe. D Villingerinne häi s Armuetsideal ärnst gnoo und vili jungi Fraue ooni Vermööge ufgnoo, so dass s Klooster verarmt isch. Schliesslig het mä d Reformerinne zrugggschiggt und s Klooster sich sälber überloo.

In de 1520er Joor häi immer mee Schwestere s Klooster verloo. 1525 het dr Root zwäi Pflääger iigsetzt. 1529 isch denn Schluss gsi. Es het nume no zwäi Noone gee, d Äbtissin Barbara Giebin und iiri Stellverdrätere Barbara Glein Rechberger, und am 4. Dezämber häi die s Klooster dr Stadt übergää.



</doc>
<doc id="53110" url="https://als.wikipedia.org/wiki?curid=53110" title="This Jenny">
This Jenny

Dr Matthias «This» Jenny (* 4. Mai 1952 z Glarus; † 15. November 2014) isch e Schwyzer Unternähmer un Politiker (SVP) gsii.

Dr Jenny isch uf eme chliine Glarner Buurehof ufgwachse und het scho vo chlii uf schwer müesse schaffe. Mit zwölfi het er sis Älterehuus verlah und isch zu sinere Grossmuetter, wil d Situation in sim Älterehuus sehr schwirig isch gsi. Nach de Schuel het er z erscht Muurer glehrt und spöter d aidgnessisch Baumaischter-Diplom abglägt. Er isch dann Inhaber vu dr Hoch- und Tiefbauunternähmig Toneatti & Co. z Bilten (GL) gsii.

Dr Jenny isch vu 1986 bis 2000 Mitglid vum Gmairoot vu Sool gsii. Vu 1994 bis 2014 het er em Landroot vum Kanton Glaris un vu 1998 bis 2014 em Ständeroot aaghert. Vu 1992 bis 2003 het er d SVP vum Kanton Glaris präsidiert. Är isch au Mitglid in dr NEAT-Ufsichtsdelegation gsii. Dr Jenny het s jehrli Britisch-Schwyzerisch Parlamentarier-Skiränne z Tafaas dominiert, anne 2014 het er s Ränne zum 15. Mol gwunne.

Er isch en eigeständige Politiker gsi, wo au vo de Parteilinie abgwiche isch, wenn er es für notwendig ghalte het. So het er zum Bischspil d «Initiave zum Schutz vor Waffe-Gwalt» unterstützt.

Am 13. Februar 2014 isch dr Jenny us gsundhaitlige Grind us em Ständeroot zruggdrätte. Är het no aigene Aagabe an eme beesartige Magetumor glitte. Sin Nochfolger im Ständerot isch de Werner Hösli vo de SVP worde. Am 15. Novämber 2014 isch er mit Hilf vu dr Stärbehilforganisation Exit us em Läbe gschide.

Dr Jenny isch gschide gsii un hinterlosst zwai Chinder.



</doc>
<doc id="53111" url="https://als.wikipedia.org/wiki?curid=53111" title="Werner Hösli">
Werner Hösli

De Werner Hösli (* 30. Ougschte 1961 z Hasle) isch en Schwiizer Politiker (SVP) und sit em 16. Juni 2014 Schtänderot für de Kanton Glaris.

De Hösli isch vo 1982 bis ins 1986 Gmeindschriiber z Hasle gsi und vo 1986 bis 1994 Gmeindrot dete. Aaschlüssend isch er vo 1994 bis ins 2001 Gmeindspräsident vo Hasle gsi. Im 2001 isch er dann in de Glarner Landrot gwählt worde und isch dete bis 2009 Mitgliid gsi. In dere Ziit isch er Präsident vo verschidnige Kommissione gsi, bispilswiis für de kantonal Gsamt-Richtplan. Wo de This Jenny im 2014 us gsundheitliche Gründ us em Ständerot zruggträte isch, het de Hösli für sini Nachfolg kandidiirt und isch am 1. Juni 2014 zum Glarner Ständerot gwählt worde. Sis Amt het er am 16. Juni 2014 aaträte.

De Werner Hösli isch sit em 2010 Leiter vom Alterszentrum z Schwande. Vorher isch er vom 1997 bis ins 2009 Betriibsleiter vo de Spinnerei Linthal gsi, wo er sither Mitgliid vom Verwaltigsrot isch. Er isch ghürote und het eis Chind.



</doc>
<doc id="53112" url="https://als.wikipedia.org/wiki?curid=53112" title="Bockstecherhof">
Bockstecherhof

Dr Bockstächerhoof isch e historischs Huus am Dootedanz 17 im Baasler Vorstedtkwardier. Er zellt as äis vo de Baasler Kulturgüeter.

Im Juni 1273 het dr Beck Kuno vom Ridder Heinrich Zerkinde e Liigeschaft überchoo, wo uf em Areal vom spöötere Bockstächerhoof glääge isch. 1285 isch säll Huus an s Breedigerklooster nääbe dra gange. Im Joor 1362 wird s as "das Hus und das Gesesse, das da stosset an den Prediger Kilchhof ze einer Siten und zu der anderen Siten an die Gassen den man nennet die Lottergasse" beschriibe, d Lottergass häisst hüte Spiddaalgass.
1509 het dr Schaffner vom Breedigerkloster festgstellt, ass s Huus im ene schlächte Zuestand sig. 

Im Joor 1598 isch dr Jakob Battier dr Bsitzer gsi und 1610 wird zum erste Mol dr Naame "Bockstächer Hoof" erwäänt. Mä cha dä Naame mit käm Familienaame in Beziejig bringe. Es weer aber mööglig, ass denn e Bockstächer, d. h. e Dierkastrierer im Huus gwoont het. 
1733 het dr Duechfabrikant Emanuel Ryhiner d Liigeschaft kauft und s Huus isch woorschinlig denn im Stil vom Barock umbaut worde. Im Joor 1844 het mä d Liigeschaft mit iirem zwäistöckige Barockflüügel zum Dootedanz aane, em Stallgeböid und dr Remise uf 32'000 Franke geschetzt. Si isch 1981 umfassend umbaut worde.

Bis 2014 isch s Institut Hyperwerk, en internazional vernetzts Institut an dr Hochschuel für Gstaltig und Kunst vo dr Fachhoochschuel Nordwestschwiz, am Bockstächerhoof dehäi gsi, bis es uf e nöi HGK Campus uf em Dreispitz züüglet isch.


</doc>
<doc id="53113" url="https://als.wikipedia.org/wiki?curid=53113" title="Elisabethenbrunnen (Basel)">
Elisabethenbrunnen (Basel)

Dr Elisabethebrunne isch e Brunne, wo am Stroossenegge vo dr Elisabethestrooss und em Klosterbärg in dr Stadt Baasel stoot. D Figur vo dr Elisabeth vo Thüringe isch vom Heinrich Rudolf Meili (1827-1882) noch ere Vorlaag vom Hans Holbäi em Eltere gmacht worde. Dr Brunne isch sit 1862 in Betriib. Öbbe hundert Meter äwägg stoot d Elisabethekiirche, wo vo 1857 bis 1864, also öbbe zur gliiche Zit, baut worde isch. Dr Brunne zelt as e Baasler Kulturguet.

Dr Elisabethe-Brunne het zwäi Becki und dr Brunnestogg het drei Däil. D Statue us Stäi zäigt die häiligi Elisabeth, wo vo 1207 bis 1231 gläbt het. mit ere Kanne Wasser und eme Laib Brot in dr Hand. Under dr Elisabeth stoot e Basilisk, won e Baasler Wabbeschild hebt. Uf dr gliiche Hööchi wisawii het s zwäi Schwään us Bronse wo s Wasser us iire Schnääbel fliesst. Dr underi Droog bechunnt si Wasser über zwäi Usgüss in dr Form vo Delfin.



</doc>
<doc id="53115" url="https://als.wikipedia.org/wiki?curid=53115" title="Clarakirche (Basel)">
Clarakirche (Basel)

D Clarakiirche isch e römisch-katholischi Pfarrkiirche in dr Stadt Baasel. Si stoot im Gläibaasler Glarakwardier und dominiert dr "Clarablatz".

D Clarakiirche stoot uf dr Liste vo de Kulturgüeter im Kanton Baasel-Stadt, wo für d Regioon vo Bedütig si.
D Kiirche isch im 13. Joorhundert baut worde, won emol s Klooster vo de Saggbrüeder gstande isch, wo dr Orde von ene 1274 vom Zwäite Konzil vo Lyon ufghobe worde isch. 1279 het dr Bischof Heinrich vo Isny s leere Klooster de Clarisse überloo, wo sit 1266 im Spaaleklooster dehäi gsi si. Im Joor 1320 het die 60 Meter langi Kiirche e saalförmige Langchor umfasst und e Nonnechoor mit säggs Süülejoch mit Polygonschluss. Draa abaut gsi isch e dreischiffigs Langhuus, d "Lütkiirche", wo öbbe gliich lang gsi isch. S ganze Geböid isch flachdeggt gsi.

Von däm Vorgängerbau stamme die vier westlige Joch, wo mä hüte no in dr Kiirche cha gsee. 

Noch dr Reformazioon isch 1531 dr Nonnechor abbroche worde und an sim Blatz het mä e Bollwärk baut. Vo 1798 häi d Baasler Katholike s Gasträcht in dr Kiirche gnosse und 1853 het die waggsendi Gmäind dr Langchor überchoo. 

Vo 1858 bis 1861 isch d Kiirche vergröösseret worde.
Dr Stadtbaumäister Amadeus Merian het 1858/1859 s Bollwärk abbroche, het dr Altbau noch gotische Vorbilder uf nüün Joch verlengeret, wo am Ändi e kurze, polygonale Gwölbchoor gstande isch. S Langhaus und dr Chor häi e Spitzdach überchoo und uf em Dach vo dr Kiirche sitzt e Dachriter mit ere Glogge.

D Orgle isch 1993 vom Orglebauer Metzler (Dietikon) baut worde. S Instrumänt het 40 Register uf drei Manual und Pedal. D Spiil- und Registertrakture sin mechanisch.




</doc>
<doc id="53140" url="https://als.wikipedia.org/wiki?curid=53140" title="Savognin">
Savognin

Savognin (veraltet dütsch und bis 1890 offiziell "Schweiningen", , im örtlichen Dialekt "Suagnign", sälte brucht "Savognino") isch äs Dorf i da politischa Gmaind Surses i da Bündner Region Albula.

S Dorf isch bis Endi 2015 a sälbständigi Gmaind und dr Hauptort vom Chrais Surses gsii. Es isch im Summer wia au im Winter ä beliebti Feriedeschtination. Amtssprach isch s rätoromanische Idiom Surmiran.

D Bedütig vom Name isch unklar. 1154 isch de Ort als "Swainingen" erwähnt worde. 1156 het mer "Suanneng" gseit und 1379 denn "Schweining". Als Usgangsform mues "Suanin" agno werdä, was mit em nöd lokalisierte rätische Stammesnamä "Suanetes" in Verbindig bracht wärde chan. Dr Namä Sevgein chunt vom glichlige Stamm her.

Savognin liit zmitzt i dä wiitä Muldä "Sotgôt" im undere Teil vo de Talschaft "Surses", wo uf Dütsch Oberhalbstai haisst.

S Gmeindsgebiet hät en Uusschnitt vom Haupttaal zwüsched äm Piz Arblatsch (3203 m, höchschti Punkt vo dr Gmeind) im Südwewschtä und em Piz Mitgel (3159 m) im Nordoschtä umfasst.

Wie die drüü alte Chilä bezüüged, het s Dorf früener us merärä Chernä bestande: je eine am Fluss Julia, am flach aastigende, lingssiitige Hang und entlang vo dr rächtssiitig, höcher obe verlaufende Hauptstraas.

Di starch Bautätigkeit zwüsched 1965 und 1975 het d Lugge zwüsched dä Dorfteil gschlosse. Gliichziitig het sich au d Sidligsflächi uf dr rächte Taalsiite erheblich usgwiitet.

Im Jahr 1997 sind 32,7 % vo dr Gmeindsflächi landwirtschaftlich gnutzt wordä. Dä Wald hät damals 36,2 % vo dr Flächi igno, 3 % isch Sidligsgebiet gsi. Ganzi 28,2 % hend als unproduktiv gultä.

Folgendi Gmeinde sind Nachbaare vo Savognin gsii: Cunter, Tiefencastel, Filisur, Tinizong-Rona, Mulegns und Riom-Parsonz.

Uf äm Hügel "Padnal" südlech vom Ort isch i dä Bronzezit ä bedütendi Sidlig gläge. I mehrere Grabigä sind diversi Fundschtück gfunde wordä, wo beleged, das es Dorfalagä us verschidene Epoche git (öpä zwüsched 1800 und 1000 v. Chr.). Echli höcher liit d Fundstät "Rudnal" womer äs prähistorischs Refugium vermuätet.

Wichtigi Transitruutänä füered mindeschtens sit dä Röömerziit über dä Julier- und dä Septimerpass. Im 13. Jahrhundert isch Savognin in Bsitz vom Bischtum Chur übergangä. Savognin het sich über d Ziit zum Hauptort und Landsgmeindplatz vom Oberhalbstei-Gricht entwicklät und isch drum äs Mitglied vom Gotteshuusbund wordä. 1552 het sich Savognin loskauft und so di volli Suveränität innerhalb vom Freistaat vo dä Drei Bünd übercho.

Viihwirtschaft und Passvercher bildet sit äm Mittelalter di wirtschaftlich Grundlaag. Nach Ufschwungsziitä – biispilswiis nach dr Sprängig vom "Crap Ses" im Jahr 1777 und derno em Usbou vo dr Julierstrass zwüsched 1820 und 1840 – sind immer wieder Rückschläg cho. Dä letschti Rückschlag isch d Eröffnig vo dr konkurierende Gotthardbahn im Jahr 1882 gsi. Dur das isch Savognin uf d Stufe vomäne Buuredorf zrugggworfä wordä und hät drum vorerscht dä Aaschluss a di turistischi Entwicklig verpasst. I dr Mitti vom 19. Jahrhundert sind ufgrund vom "Gsetz zu dr Bekämpfig vo dr Heimatlosigkeit" jenischi Familiä ibürgeret wordä. Erscht ab em Jahr 1960 het de Ufstiig zum Turischteort stattgfundä. Hotel, Feriäwonigä und Seilbahnä hend s Ortsbild nachhaltig verändert.

Blasonierig: "Rot, geteilt dur silberbordierts blaus Flussband, oben zwei, undä ei silberni Glogge."

S Wappä sümbolisiert d Lag am Fluss und di drüü Chillä im Dorf.

Di ursprünglichi Sprach vo dr Iiheimische isch s Surmeirisch. Surmeirisch isch s regional Idiom vom Rätoromanisch i Mittelbünde. D Schuelsproch aber isch s Rumantsch Grischun.

D Gmeind isch im Jahr 1880 mit 96,2 % sowie im Jahr 1910 mit 91,61 % Romanischredändä Iiwohner fascht einsprachig gsi. Nachher isch dä Wert bis is Jahr 1941 uf 81,1 % gsunkä. Sit denn verlüürt s romanischä wäg de Zuewanderig und sit 1980 wegem Sprachwandel immer meh a Bodä. Im Jahr 1970 hend no 66,59 % romanisch als Muettersprach aagee. Im Jaar 2000 hen no 53,1 % aagee, dass Romanisch die Spraach isch, wo si am beschte rede, un 70,1 % hen aagee, dass si regelmässig Romanisch rede. D Entwicklig vo dä letschtä paar Jahr zeigt folgendi Tabellä:

Rätoromanisch isch di einzig Behördesprach, d Schuel isch zweispraachig Dütsch-Romanisch.

Vo dä 982 Bewohner am Ändi vom Jahr 2005 sind 854 (= 86,97 %) Schwiizer Staatsaghörigi gsi.

Als Sitz vo dr Chreisverwaltig, em Chreisspital und dr Sekudarschuel bildet Savognin s Zentrum vom Tal. I dr Landwirtschaft sind 71 Personä am schaffe, im produzierende Gwärb sinds 122 und im Dienschtleischtigssektor 423.

Di wichtigschti Inahmequälle isch dr Turismus mit jährlich öpe 200'000 Logiernächt. Mehreri Seilbahne vo dr Savogniner Bergbahne erschlüssed s Schiigebiet am "Piz Martegnas" und im "Val Nandro". Dr "Lai Barnagn" wird im Summer als Badesee ufem Parkplatz vo dr Seilbahn uufgstaut und erwärmt sich drum sehr schnäll uf agnähmi Badetemperaturä. Das isch dr Grund werum er als einä vo dr wärmschte Badeseeä vo dr Alpä isch. Savognin isch Durchgangs- und (sit 2013) Startort vom Gebirgslauf "Swiss Irontrail".

Savognin liit a dr Hauptstraas 3 vo Chur über d Lenzerheid und über dr Julierpass is Engadin. Uf däre Ruutä fahrt au ä Poschtautoliniä. Fascht alli Kürs änded in Bivio. Es paar wenigi fahred aber au bis nach St. Moritz. Vo Savognin us chunt mer mit em Poschtauto au uf Riom, Parsonz und Salouf.

Savognin het drei katholischi Chille us dr Barockziit.

Dr Maler Giovanni Segantini het vo 1886 bis 1894 in Savognin gwohnt und het dört sin eigene Stiil entwicklet. Berüemt sind sini Bilder mit dä Bärge Piz Curvér und Piz Toissa im Hindergrund wordä. Es git ä mehrtägigi Wanderig "Senda Segantini". Die Wanderig verbindet Stationä usem Läbe vom Maler.

Barbara Uffer (1873–1935), s Chindermeitli vo dr Familiä vom Maler. Si isch äm Maler Modell gstande und eini vo dr wichtigschte Persone i sim Läbe und schaffä gsi. Si isch in Savognin uf d Wält cho.



</doc>
<doc id="53144" url="https://als.wikipedia.org/wiki?curid=53144" title="Allerheiligenkirche (Basel)">
Allerheiligenkirche (Basel)

D Allerhäiligekiirche isch e römisch-katholischi Kiirche in dr Stadt Baasel. Si befindet sich im Nöibad-Kwartier im Stadtdäil Bachlätte und isch em Allerhäiligefest gweiht.

D Kiirche äins vo de Baasler Kulturgüeter, wo regionali Bedütig häi.

D Kiirche isch vo 1947 vom Archidekt Hermann Baur baut worde, wo dr Wettbewärb für e Pfaarkiirche und e Pfaarhuus im Nöibad-Kwartier gwunne het. 1950 isch dr Grundstäi für die äischiffigi Kiirche gläit worde, wo zum e groosse Däil us Beton baut isch.

Im Innere fallen äim gmäissleti Elimänt uf. D Fänster si vom Baur mit vorgfertigte Bauelimänt us Beton im obere Beriich vom Kiircheschiff eso konstruiert worde, ass si nid blände. Das isch ussergwöönlig gsi und spööter vo andere Archidekte in äänliger Form au gmacht worde.

Dr Altar us Stäi het dr Albert Schilling gmacht mit Röliefverzierige uf allne vier Site. Es si under anderem en Oobemoolszene daargstellt und e Lüchter mit siibe Ärm. Der Tabernakel am Ändi vom Chorruum het dr Alexander Schaffner usgfüert. E Skulptur us schwarzem und wissem Marmor stammt au vom Schilling und wie si d Maria daarstellt, isch wenigstens am Aafang umstritte gsi. Dr franzöösisch Mooler Alfred Manessier het e baar Glaasfänster in lüchtende Grundfarbe gmacht. Dr Daufstäi us Marmor isch vom Hans Arp, s Fresko an dr Decki vom Ferdinand Gehr.

Am 5. Merz 1996 het d Stadt Baasel mitdäilt, ass si zämme mit em Äigedümer beschlosse het, ass ufgrund vom ene stedtische Gsetz vom Dezämber 1994 s Geböid in d Dänggmolliste vo dr Stadt ufgno wurd.

Näbe dr katholische Kwardiergmäind haltet au die slowakischi und die philippinischi Gmäind Gottesdienst in dr Kiirche ab.

D Glogge hend ersch viel spöter nach der Eröffnig vo de Kiirche mit Spände durch de Kiirchebauverein verwirklicht werde chöne. Erscht im 1976i het me s Allerheilige-Glüüt chönne iweihe. Dr damalig Pfarrer Anton Benz het do dermit sini letschti Amtshandlig chöne vornäh.

Dr freistehendi Gloggeturm het im obere offene Teil vier Gloggen us der Giesserei Rüetschi z Aarau:




</doc>
<doc id="53145" url="https://als.wikipedia.org/wiki?curid=53145" title="Gyrengarten">
Gyrengarten

S Gyregaarde isch e historischs Geböid an dr Hebelstrooss 7 im Baasler Vorstedtkwardier. Es gältet as äis vo de Baasler Kulturgüeter.

D Liigeschaft ghöört hüte em Kanton Baasel-Stadt und isch Däil vom Kantonsspiddaal. 

S «Gyr» im Naame chunnt vom Vogelname.

S Geböid isch in dr Nöije Vorstadt us eme chliine Äinzelhuus dur Erwiterige gwaggse und es si nid vier Äinzelhüüser zum ene äinzelne Geböid zämmegfasst worde. 
Vo dusse het s en äihäitligi Fassaade, aber im Barder gseet mä an de massive innere Muure, ass es in mindestens vier Bauetappe entstande isch.

Vom Dachwärk im middlere Abschnitt vom Geböid wäiss mä, ass es 1576 baut worde isch, wo dr Bsitzer vom Ringelhoof, dr Lombard Cristoforo d’Annone, sini Güeter zwüschen em Petersblatz und dr Nöije Vorstadt scho erwiteret gha het. S Huus an dr Nöije Vorstadt isch villicht as Wirtschaftsgeböid baut worde. 
1603 het mäs in dr Richdig vo dr üssere Stadtmuure erwiteret und drbii Dachform vom eltere Däil vom Huus überno. In dr nöije Giibelwand het s im Estrig en Öffnig, woorschinlig für e Waareufzug.

1756 het dr Kaufmaa und Siidebandfabrikant Jeremias Wildt, wo s Zum Gyregaarde gerbt het, e Stüggli Gaarde im Oste vom Geböid kauft. 1757/1758 het er s Huus denn in dr Richdig vo dr Stadt woorschinlig vom Johann Jakob Fechter lo erwitere und im Stil vom Barock modärnisiere. Nääbedraa het er e Door lo baue. S Geböid het uf bäide Site e Grüppelwalmdach überchoo und nöiji Fänster und Düürene. Im erste Stock het dr Johannes Esperlin e Salon iigrichdet mit ere Rokoko-Stuckdeggi und eme Deggigmäld.

1838 isch s Geböid über dr alti Dooriigang äwägg erwiteret worde und d Fassaade isch au im Stil vom Barock gstaltet worde. Es het so si hütigi Form überchoo.


</doc>
<doc id="53147" url="https://als.wikipedia.org/wiki?curid=53147" title="Savognin Bergbahnen">
Savognin Bergbahnen

D Savognin Bergbahne AG isch es Schwiizer Verchersdienschtleischtigs- und Tourismusundernähme. D Aktivität konzentriert sich uf d Region Savognin/Riom-Parsonz im Kanton Graubünda. Si umfassed d Bereich Bergbahnbetrieb und Gaschtronomie. S Undernähme beschäftiget rund 30 Jahres- und 80 Saisonmitarbeitendi und het im Gschäftsjahr 2013/2014 än Umsatz vo 8.76 Millionä Frankä erwirtschaftät.

D Savognin Bergbahnen AG isch a dr Schwiizer Börsä "SIX Swiss Exchange" kotiert. 51 Prozänt vo dr Aktiä besitzed dä Markus Schröcksnadle und d Brüädärä Anton und Peter Schmidl. D Familiä Schröcksnadel und Schmidl händ in Savognin glichgrossi Aateil.

Dr Bergbahnbetrieb isch s Hauptgschäft vom Undernähme und stüüret rund 6 Millionä Franke in Umsatz inä. Dr Winterbetrieb bildät mit rund 225 000 Erschtiitritt s Hauptgschäft (50 000 im Summer). Dr Rescht wird durs Gaschtronomieagebot (2 Reschtaurants und 1 Schneebar) erreicht.

S Undernähme betriibt insgesamt 13 Alaage: ei Gondelbahn, zwei Sesselibahnä, vier Schiilift (dadevo zwei Doppelschiilift), ei churzi Standseilbahn, zwei Chlini Schiilift und eis Laufband (Zauberteppich).

Wo im Jahr 1882 d Gotthardbahn in Betrieb gno wordä isch, händ villi Passstrasse wo als Nord-Süd-Verchersachsä dient händ a Bedütig verlorä. Das isch vilnä Bergdörfer so gangä (dä Verluscht vo dr Exischtänzgrundlag), drunder au em Dorf Savognin. Für dr wirtschaftlichi Ufschwung und gäge d Abwanderig isch drum dr Wintersport entdeckt wordä. S Projekt "Wintersport" hend damals dr Gmeindskanzlischt Leza Spinatsch und dr Tobias Kuoni starch voratribä.

Am 25. Mai 1962 hät dr Tobias Kuoni d Aktiegsellschaft «Nandrò Ski- und Sessellifte Savognin-Piz Martegnas AG» gründet. Dr Namä Nandrò het s Undernähme vom Val Nandro becho, was es Siitetaal vom Oberhalbstei isch (det isch au s Schiigebiet). Dr Namä Nandrò-Bergbahnen AG Savognin isch bis im Dezember 1998 dr offizielli Name vom Undernähme blibä.
Im Summer 1962 het d Nandrò AG ganz ohni Hilf vo Helikopter (die hets damals nonig gä) drü Seilbahne bout:
Di letschti Aalag isch am 20. Dezember 1962 - 2 Täg vor dr Eröffnig vo dr drüü Bahnä - fertig wordä. Ei Einzelfahrt pro Sektion het im Winter 1963/64 1.50 Frankä koschtät, ei Tageschartä 10 Frankä. I dr Wintersaison sind öpä 196 000 Lüüt beförderet wordä.

I dä folgende Jahr het s Undernähme ä Vielzahl vo wiitäre Pionierleischtige erbracht. Under anderem hets im Jahr 1965 dä erschti automatischi Schnee- und Pischtäbricht igrichtet, het 1969 di längschti Gondelbahn vo dr Wält bouä und het als erschti Feriädeschtination vo dr Schwiiz än Autoufchläber mit de Ufschrift «Mein Ziel Savognin» igfüert. 1973 het d Musigggruppä "Peter, Sue & Marc" sogar äs Lied mit em Täxt «Mein Ziel ist Savognin» gschribä. 1978 het s Undernähme di erschti Grossbeschneiigsaalag vo Europa bout (ueg unnä), was äm Schiigebiet Schneesicherheit bracht hät. Als Schiigebiet mit dr einzigä Schneealag wiit und breit isch Savognin so zumänä attraktivä Trainingsort für Profischiifahrer wordä. Zwüsched 1983 und 1995 isch s Schiigebiet sogar zum Usträgigsort vo sibä FIS-Doppelveraschtaltigä cho. 1985 het dank dr Schneealag sogar dr Slalom-Weltcup vo dr Damä in Savognin stattgfundä. Z Leysin im Kanton Waadt, wo dr Weltcup eignetlich stattgfundä hetti, hets weder Schnee gha, no hets Schiigebiet über ä Beschneiigsalag verfüegt.

Im Summer 1986 het d Savognin Bergbahne AG zäme mit dr Gmeind Savognin für 2.5 Mio. Frankä ä doppelnutzigsalag See/Parkplatz bout. En Flächi vo 1.4 ha isch teeret worde und dient sither im Winter als Parkplatz für Schneesportler. Im Früelig wird de Parkplatz über en unterirdischi Wasserleitig vonere Quelle gfluetet. Dadebi entstaht en Badesee wo 40-60 m breit und 250 m lang isch. Er het e tiefi vo maximal 2.80 Meter. S Wasser wird via Überlauf id Julia gleitet. Wegem dunkle Teerbode erwährmt sich dä See im Summer schnell uf en agnähmi Badetemperatur. Um de See ume hets zuesätzlich einigi Freiziitagebot (Beachvolleyball, Minigolf, Spielplatz).



</doc>
<doc id="53149" url="https://als.wikipedia.org/wiki?curid=53149" title="Schwaningen">
Schwaningen

Schwaningè (amtlich "Schwaningen") isch im mittlerè Mèrèbachdal öppè 4,5 km vor dè Mündig vo sellèm Bach bi Wizä-Baanhof. Scchwaningè isch èn Ortsdeil vo dè Stadt Stüèlingè im Landchrais Waldshuèt z Badè-Württèbärg.

Schwaningè lyt in Höchi vo dè Mündig von èm nördlichè Nebbèbächle in Mèrèbach. S Dal vom Mèrèbach volauft in Wescht-Oscht-Richtig, wa dezuè füürt dass èn Deil vom Dorf a dè Südhaaldè. wo d Sunnè hèrè schinnè duèt, un dõrum Summerbuck heißt, un èn Deil a dè Nordhaaldè, wo nè Schattèloch isch un deshalb "Winterbuck" heißt. Schwaningè lyt öppè 3 km nördlich vo Stüèlingè un wörd vo sellèm durch dè Kalvarièbärg drènnt. Vo Schwaningè uus in Gegèrichtung lyget Luussä un è baar Kilometer witer Ewèdingè. Im Weschtè vo Schwaningè, in èm Dobèl a dè rächtè Dalsitè! un 3–4 km obberhalb ligèt Unterwangè un obbèdraa Obberwangè. Mèrèbachabsi lyt Wizä, im Nordoschtè isch no s Nõchbòrdorf Lembach z erwäänè.

Dè Nammè "Schwaningè" chunnt vo "Svaninga".

Dè Schwaninger ghört zum Hochalemannisch. Im Gegèsatz zu dè Nõchbòrgmeindè Luussä im Nordè und Grimmelzofè im Nordoschtè lyt no hundertbrozèntig i dè Sudschwärzwälder Dialäktregion.



</doc>
<doc id="53188" url="https://als.wikipedia.org/wiki?curid=53188" title="Lausheim">
Lausheim

Lausheim heissed folgendi Ortschafte z Dütschland:


</doc>
<doc id="53189" url="https://als.wikipedia.org/wiki?curid=53189" title="Vierlindenbrunnen">
Vierlindenbrunnen

Dr Vierlindebrunne isch en öffentlige Brunne im Baasler Vorstedtkwardier. Er stoot am Egge vo dr Stäinedoorstrooss zum Kloosterbärg. Sit 1915 isch er dänggmolgschützt und gältet as e Baasler Kulturguet, wo für d Regioon vo Bedütig isch.
Dr Brunne existiert as Sodbrunne sit 1758. 1845 isch er an s Münster-Brunnwärk aagschlosse worde und vo denn aa het er fliessends Wasser gfüert, aber erst 1901 het mä us hügienische Gründ dr Sod mit ere Stäiblatte zuedoo. 1964 isch er renowiert worde.
Dr Vierlindebrunne isch dr letscht richdig Sodbrunne vo Basel und immer no s Original vo 1758, was äinzigartig isch. Die mäiste alte Brünne het mä nämlig äntwääder abgrisse oder ins Historische Museum brocht und mit Kopie ersetzt. Scho 1869 stoot im ene Verwaltigsbricht gschribe, ass mä dä Brunne wäge sinere Bedütig sött für d Noochwält erhalte. Es stöön immer no vier Lindeböim an de vier Egge vom Brunne, es si aber nid die ursprünglige Böim. Im Joor 1900 si die grangg worde und mä het sä müesse ersetze.
Dr Brunne bestoot us drei Beggi. Über em middlere Brunnebeggi, won emol dr Sodbrunne drunder gsi isch, stoot e Kuppeldach uf vier Süüle mit ere Chuugele oobe druf. S Dach het dr Sod vor Wind und Wätter gschützt und dr Küübelufzug isch dra aagmacht gsi. Am Ändi vom gröössere Beggi het s non e chliises Beggeli. Bi dr Renowazioon 1964 het dr Brunne am Kapitell und an ere Läiste Vergoldige überchoo.



</doc>
<doc id="53190" url="https://als.wikipedia.org/wiki?curid=53190" title="Walter Henzen">
Walter Henzen

De Walter Henzen (* 5. Novämber 1895 z Bryg; † 31. Augschte 1967 z Bäärn; Bürger vo der Blattu [Leetschn]) isch en Schwyzer Germanischt gsy, wo me bsunders wäge syne spraachwüsseschaftliche Publikazioone gchänt.

De Henzen isch im Wallis uf d Wält choo und im fryburgischen Alterschwül und Taafersch uufgwachse, wo syn Vatter Aarzt gsy isch. D Matuur hät er am Koleegi St. Michael z Fryburg im Üechtland abgläit, und nachane hät er z Züri Germanischtik gstudiert. Syni Tokteraarbet, wo-n-er 1920 em Albert Baachmen abggëë hät, hät de südweschtschwyzertüütsch Tieläkt vom fryburgische Seise- und südöschtlichen Seebezirk zum Theema ghaa; truckt usechoo isch die Dissertazioon im Jaar 1927. Syni Habilitazioonsschrift über d Naachtoonwokaal im Walisertüütsch isch 1929 publiziert woorde.

Vo 1920 bis 1945 hät de Henzen as Gimnasiaallerer z Fryburg gschaffet, und 1933 isch er Privaatdozänt a der Uniwërsitëët Fryburg im Üechtland woorde. Churz drufabe hett sich en böimigen Uufstiig aapotte: Syn Toktervatter Albert Baachme, äine von wichtigschte Tieläktoloogen i dëre Zyt, isch im 1934i emeritiert woorden und hät scho ygfädlet ghaa, das syn Naachfolger de Henzen sell wëërde. Dëë aber hät abgwunke: D Fuessstapfe vom Baachme sind em vil z grooss gsy, wil dise nöd eläi Profässer gsy isch, näi, glychzytig hät er au na as der allgwaltig Scheffredakter vom Schwyzerischen Idiotikon gwürkt – un daas hät si de Henzen nöd zuetrout (vo 1944 bis 1966 isch er dän aber Mitgliid im Läitenden Uusschuss reschpäktyv im Voorstand vom «Verein für das Schweizerdeutsche Wörterbuch» gsy). Nach der Uni Züri hett en gëërn d Uniwërsitëët Fryburg im Brysgau zu-n-enen gholt; dasmaal hät de Henzen Näi gsäit, wil er si bis doo nu i de Spraachwüsseschaft umtaa heg und d Literatuurwüsseschaft i synere Forschig na vil z churz choo seg. Dänn ischs aber glych s Stägeli duruuf ggange: 1945 hät en d Uniwërsitëët Fryburg im Üechtland zum usseroordentliche Profässor ernänt. Wo-n-i säbem Jaar dänn aber de Heinrich Baumgartner gstoorben isch, hät d Uniwërsitëët Bëërn de Henzen as Äxtraordinaarius uf dëm syn Leerstuel für Spraach, Literatuur und Volchskund vo de tüütsche Schwyz gsetzt. Scho im Jaar drufabe, 1946, hät de Henzen gfunde, er überlös dëë Leerstuel besser sym Koleeg Paul Zinsli, und isch a de glychen Uni Ordinaarius für germaanische Filology woorde. I dëm Amt isch er dänn bis zu syneren Emeritierig im Jaar 1965 plibe.

Er isch au suscht iniziatiiv gsy: 1940 hät de Henzen zäme mit em Gottfrid Bohnebluescht, em Ruedolf Hotzeköherli und em Heinrich Baumgartner di «Akadeemisch Gsellschaft vo de schwyzerische Germanischte» ggründet (hüt ghäisst si gschlächternöitraal «Schwyzerischi Akadeemischi Gsellschaft für Germanischtik»). Und 1947 hät en syn Basler Prueffskoleeg Friedrich Ranke, wo uursprünglich us em nordtüütsche Lübeck choo isch, uf d Idee praacht, di tüütschen Unibiblioteeke, wo-n-im Zweiter Weltkrieg verwüeschtet woorde sind, mit Büecher und Schrybpapyr us de häil plibne Schwyz z versoorge.

Us gsundhäitliche Gründ isch er scho echli voorzytig vo sym Ordinariaat zruggträtte, und so zwäi Jaar drufabe isch er eme Hëërzschlaag erläge. In Naarüeff ghäisst s, de Henzen sei äine gsy, wo si nöd in Vordergrund trängt heg; er seg fascht übertribe sälbschtkritisch gsy und im Umgang mit syne Mitmäntschen überuus höfeli.

Scho em Henzen syni Dissertazioon über s Seislertüütsch, de Tieläkt vo dëre Landschaft, wo-n-er uufgwachsen isch, isch wyt über das useggange, was di mäischten andere Bänd vo de Räie «Beiträge zur Schweizerdeutschen Grammatik» bis doo potte ghaa händ (fascht all sind vo Baachme-Tokterande gschribe woorde). Zum äinten isch si vil umfangrycher gsy – truckt woorden isch dänn us finanzielle Gründ nu e gchürzti Fassig –; zum anderen aber hät ëër nöd nu im guet junggrammatische Sinn d Entwicklig von äinzelne Luut naazäichnet, näi, er isch au na de verschidenen Yflüüss vo de Naachberidioom, em Frankoprovänzaalisch, em Französisch und ganz bsunders vom Bëërntüütsch naaggange und hät dezue na de tieläktaal Spraachwandel aaglueget, wo doozmaal grad im Gang gsy isch. Ales i alem hät er ase chöne zäige, das s Seislertüütsch nöd en archaaische Randtieläkt isch, wie me vilicht chönt mäine; s isch vilmee en uusprëëgte Mischtieläkt, wo si drum formiert hät, wil de Seisebezirk e vercheersoffni Spraachgränzlandschaft isch.

Au em Henzen syni Habilitazioonsschrift über d Abschwëchig von Naachtoonwokaal im Hööchschtalemanisch (1929 usechoo) isch gchäntnisrych gschribe gsy. Er erchlëërt daadrin de Luutstand vo der eltere Löötschetaaler Mundart und zäiget dänn, wie dëë sich aktuell veränderet. I syne Fryburger Zyt sind dänn na zwee wyteri Uufsätz usechoo, wo für di tüütsch Mundaartforschig wichtig sind. Au die beede händ si mit de Häimetspraach vo sym Vatter usenandgsetzt: Im äinten Artikel isch es um de Genitiv im Walisertüütsch ggange (1932), wo eso läbig gsy isch wie susch nienets mee im ganze tüütsche Spraachruum, und im andere hät er s Furtläbe von drei althoochtüütsche schwache Konjugazioonsklasse uf "-en, -ōn" und "-ēn" im Waliser Löötschetaal demonstriert (1941). Bäides isch Uustruck vo de hööchen Altertümlichkäit vo dënen alpyne Tieläkt – aber de Henzen hät au thematisiert, wie scho doozmaal d Niwelierig ygsetzt ghaa hät und die alte Flexioonssischteem i s Gwaggle choo sind.

Nach all dënen Aarbete, wo-n-er di alemanische Mundaarte aaglueget ghaa hät, hät er si dänn em gsamttüütsche Spraachruum zuegwändet. Zwoo groossi Monografye us dëre Zyt händ em Henzen syn Ruem as Spraachwüsseschafter ändgültig bigründet: Sys Wëërch über di gschichtlichen und di gägewëërtige Verheltnis zwüschet de Schriftspraach und de Mundaarte z Tüütschland, z Ööschterych und i de Schwyz (1938, 1954) und eerscht rächt sys Buech über di tüütsch Wortbildung (1947, 1965), wo bis hüt es Standardwëërch pliben isch.

I synere Bëërner Zyt, wo de Henzen dänn au für di elter Literatuur zueständig gsy isch, hät er syn Forschigsschwëërpunkt ganz verschobe. Zwoo Undersuechige sind de mittelhoochtüütsche Tichtig gwidmet gsy, äini über s nüünt Buech vom Wolfram vo Äschebach syn «Parzival» (1951) und äini über em Chrétien de Troyes syn Demuet-Begriff (1958).

Drüberuse hät er Stuudie tribe über semantischi und spraachfilosoofischi Fraage. E Frucht daadevoo isch sys letscht Wëërch gsy – s isch eerscht nach em Henzen sym Tood usecho –, nämli es Buech über di verschidene Richtigsbizäichnigen im Tüütsch (1967).

Zwoo wyteri Aarbete, wo-n-er draa gschaffet hät, sind wäg em früene Tood nüme fërtig woorde. Äis devoo wëër e Gsamtschau gsy über di schwyzerisch Tichtig vom Notker Balbulus vo Sanggale bis zum Niklaus vo Flüe.

Für sys Schaffen isch de Henzen a sym 70. Geburtstaag mit ere Fäschtschrift ggeert woorde: "Philologia Deutsch," useggëë vom Werner Kohlschmidt und em Paul Zinsli, Bëërn 1965.





</doc>
<doc id="53191" url="https://als.wikipedia.org/wiki?curid=53191" title="Walter Haas">
Walter Haas

De Walter Haas (* 14. Septämber 1942 z Luzëërn; Bürger vo Chriens) isch en Schwyzer Spraachwüsseschafter und emeritierte Profässer für Germanischtischi Linguischtik. Näbetduren isch er au en Spilchaarteforscher.

De Haas isch en Suu vomene Sattler und Tabezierer und dëm synere Frau. Er hät vo 1954 bis 1958 d Kantonsschuel Luzëërn bsuecht und vo 1958 bis 1963 s kantonaal Leererseminar z Hitzchilch. As Leerer hät er aber nu es Jaar lang gschaffet. Vo 1964 bis 1971 hät er an Uniwërsitëëte vo Züri und Fryburg im Üechtland Germaanischi Filology, Tüütschi Literatuur, Volchskund, Schwyzergschicht und Allgimäini Spraachwüsseschaft gstudiert. Im 71i isch er z Fryburg Assischtänt vom Elmar Seebold woorde (aso dëm Maa, wo spööter s bikant etimoloogisch Wöörterbuech vom Friedrich Kluge aktualisiert hät). I säbem Jaar hät er mit eren Aarbet über e Parody vomene Luzëërner Volchsschauspiil us em 18. Jaarhundert promowiert.

Vo 1973 bis 1974 isch er i de Veräinigte Staate «Visiting Fellow» a de Princeton University gsy, und zwaar bim William G. Moulton, emen Amerikaaner, wo im Gibiet vom Schwyzertüütsch gforschet hät. Zum 1978 habilitiert wëërde, hät de Haas s Wokaalsischtem vo alne schwyzertüütsche Mundaarte undersuecht und uf dëre Grundlaag en wichtige Bytraag zur aktuele Spraachgeografy und zum hischtoorische Spraachwandel gläischtet.

1978 bis 1980 isch de Haas wüsseschaftliche Mitarbäiter bim Spraachdienscht vo de Schwyzerische Bundeskanzlei z Bëërn gsy. 1980 bis 1983 hät er z Züri under em Ruedi Trüeb am sächste Band vom Spraachatlas vo de tüütsche Schwyz mitgschaffet; deete hät er au d Redakzioon vom Schwyzerischen Idiotikon gchänegleert, wo-n-er bis hüt en guete Traat hät zue-n-ere. 1983 isch er dänn Profässer a der Uniwërsitëët im hessische Marburg woorde und hät dezue au as Läiter vom Tüütsche Spraachatlas gwürkt. Scho drüü Jaar spööter, im 86i, isch de Haas i s schwyzerisch Fryburg zrugg und isch deet bis zu syneren Emeritierig 2009 Profässer für Germaanischi Filology reschpäktiiv – wil me de Leerstuel umtaufft hät – für Germanischtischi Linguischtik gsy.

De Haas isch verhüraatet und Vatter von ere Tochter. Näbet de Spraachwüsseschaft isch er en passionierte Samler vo Spilchaarte, ganz bsunders vo Jasschaarten us em 18. und 19. Jaarhundert. I säbere Zyt isch Fryburg s wichtigscht Schwyzer Produkzioonsoort vo Spilchaarte gsy. Wo s Fryburger Guetebëërg-Museum 2002 e groossi Uusstelig über Spilchaarte gmachet hät, isch en Uuswaal us em Haas synere Privaatsamlig öffentli zäiget woorde.

Schwëërpunkt vom Haas synere Forschig sind Tieläktology und Soziolinguischtik, germanischtischi Wüsseschaftsgschicht, tüütschi Spraachgschicht, d Spraachverheltnis i de Schwyz und Standardisierigsprozäss.

Für di schwyzerisch Spraach i Gägewaart und Vergangehäit hät er würkli vil gläischtet: Syni tieläktoloogische Publikazioone spaned en wyte Boge, aagfange bi de spraachgschichtlichen Analyse von hütige Wokaalsischteem über d Mitaarbet a äim von beschte Mundaartwöörterbüecher bis zu Überleggige zur Theory und Gschicht vo de tüütschschwyzer Tieläktliteratuur. Im Gibiet Wüsseschaftsgschicht isch er den Idiotismesamlige vom 18. Jaarhundert naaggange und hät de wichtig Luzëërner Gleert Rämmert Brandstetter us de Vergässehäit grisse. Und im Biräich Spraachgschicht und Spraachstandardisierig forscht er – au iez na, nach syneren Emeritierig – zur Schrybspraach von äidgnössische Ständ im 15. und 16. Jaarhundert. Das isch e schwyzertüütsch basierti, aber übertieläktaali Schriftspraach gsy, wo dänn im 17. Jaarhundert naadisnaa vo de Gmäinspraach vo Tüütschland verdrängt woorden isch.

Publiziert hät er au i Sache Spilchaarte, nämli über dënen iri Gschicht und Ikonografy.

De Haas isch vo 1982 bis 2006 Mitgliid gsy vom Wüsseschaftliche Byraat vom Inschtituut für Tüütschi Spraach z Mannheim. 1987 bis 1991 hät er as Presidänt vo de Schwyzerischen Akadeemische Gsellschaft für Germanischtik gwürkt. 1995 bis 2006 isch er as Mitgliid i de Komissioon vo de Schwyzerischen Akadeemi für die Nazionaale Wöörterbüecher gsässe; di Nazionaale Wöörterbüecher sind s Schwyzerisch Idiotikon, s Glossaire des patois de la Suisse romande, s Vocabolario dei dialetti della Svizzera italiana und s Dicziunari Rumantsch Grischun. 2003 bis 2010 hät er d Läitigsgruppe vom Nazionaale Forschigsprogramm 56 presidiert, wo s Theema «Spraachevilfalt und Spraachkompetänz i de Schwyz» ghaa hät. Und 2007 bis 2010 isch er na Bresidänt vo der Internazionaale Spilchaarte-Gsellschaft gsy, de «International Playing Card Society».





Zum 65. Giburtstaag händ em e paar von syne Schüeler en Uufsatzsamlig vereert:




</doc>
<doc id="53193" url="https://als.wikipedia.org/wiki?curid=53193" title="Kollegienhaus der Universität Basel">
Kollegienhaus der Universität Basel

S Kollegiehuus vo dr Uniwersidäät Baasel befindet sich am Petersblatz 1 in dr Stadt Baasel. S Geböid gältet as e Baasler Kulturguet.

Hüte finde im Kollegiehuus Vorlääsige, Vordräag und Daagige statt. E Däil vo dr Verwaltig und d SKUBA (Studentische Körperschaft der Universität Basel) befinde sich au dört.

Sit dr Gründig vo dr Uniwersidäät im 15. Joorhundert isch s Kollegiehuus am Rhiisprung gsi. Wo noch dr Reformazioon d Uni im ehemoolige Augustinerklooster an dr Augustinergass e zuesätzligs Geböid überchoo het, het das, wil s witer oobe gsi isch, s Oobere Kollegium ghäisse and s alte am Rhiisprung isch zum Undere Kollegium worde.

D Uni isch kuum gwaggse bis ins 20. Joorhundert, schliesslig het mä aber doch afo iigsee, ass mä e nöis Kollegiehuus brucht. Wil schon e Hufe Geböid vo dr Uni in dr Nööchi vom Petersblatz glääge si, wie s Bernoullianum, wo 1874 iigweit worde isch, s Vesalianum zää Joor spööter, d Universidäätsbibliodek 1896 oder s Botanische Instidut 1898, het mä sich für dr Petersblatz entschiide. Wil mä drfür s alte Züüghuus het müesse abbräche, isch s 1936 zun ere Volksabstimmig choo. Denn isch s aber rasch gange. Dr Roland Rohn het d Blään gmacht, 1937 het mä afo baue und 1939 isch s nöije Kollegiehuus iigweit worde. 

Vo 2001 bis 2003 isch s Geböid ganz renowiert worde.



</doc>
<doc id="53195" url="https://als.wikipedia.org/wiki?curid=53195" title="Weizen (Stühlingen)">
Weizen (Stühlingen)

Wizä (amtlich "Weizen") isch im unterè Mèrèbachdal öppè 1.5 km vor dè Mündig vo sellèm Bach bi Wizä-Baanhof i d Wuètè. Wizä isch vom Chèrnort Stüèlingè abgsää dè gröschte Ortsdeil vo dè Stadt Stüèlingè im Landchrais Waldshuèt z Badè-Württèbärg.

Wizä lyt in Höchi vo dè Mündig von èm nördlichè Nebbèbächle am Mèrèbach. S Dal vom Mèrèbach volauft in Wescht-Oscht-Richtig, wa dezuè füürt dass èn Deil vom Dorf Wizä a dè Südhaaldè, wo d Sunnè hèrè schinnè duèt, un dõrum Summerbuck heißt, un èn Deil a dè Nordhaaldè, wo nè Schattèloch isch un deshalb "Winterbuck" heißt. Wizä lyt öppè 4 km nördlich vo Stüèlingè, s git abber kei dirèkti Strõßevobindig dörthèrrè. Übbers Mèrèbachdal dirèkt vobundè isch Wizä mit Schwaningè dalobsi un mit Wizä-Baanhof, èn Woon- un Induschtryblatz, wo zu Wizä ghört. Um vo Wizä i diè benõchbòrtè Dörfer Lèmbach un Luussä z chò, muè mò übber èn Bärg faarè.

Dè Nammè "Wizä" chunnt vo "Wizia".

D Wizämer Mundart ghört zum Hochalemannischè. Im Gegèsatz zu dè Nõchbòrgmeindè Luussä im Nordè und Grimmelzofè im Nordoschtè, wo no hundertbrozèntig i dè Südschwärzwälder Dialäktregion ligge.

"Wizia" isch schu 778 èrschtmòls urkundlich erwäänt worrè. Im Johr 871 hèt mò Wizia als "Weizin" benamst. Im Johr 1275 isch Wizä unter d Hèrrschaft vom Kloschter St. Bläsy chò. A dè bläsmischè Zeentschüèr dokumentyrt d Johreszaal diè fortwäärendi Herrschaft vo St. Bläsy. Ußerdèm erinnerèt è Inschrift uff èrè Chuscht z Wizä dõ draa, dass dè Vogt Martin Büche im Uffdraag vom Kloschter St. Bläsy im Johr 1778 i dèm Ort gwûrkt hèt. Im Zùg vo dè Säkularisation hèt Wizä ab 1806 als eigèschtändigi Gmeind zum Großherzogdum Baddè ghört, bis es 1975 nõch Stüèlingè ygmeindet worrè isch.

Wizä hèt è Kirchè, wo vo dè Katholischè als Gotteshuus bruucht wörd un im Ortszèntrum lyt. Sèlli Kirchè isch im Hl. Konrad gweiht, un im Johr 1838 baut worrè.

Wizä lyt a dè B 315 uff èm Abschnitt Bõõdorf-Gränzübbergang Stüèlingè-Obberwisè. Im Gegèsatz zu Schwaningè vofuègt Wizä übber è Ortumfaarig, diè bi dè Zuèfaart zum Winterbuck aafangt un bis zum Wizämer Sportblatz am unterè Dorfrand gòt. Diè stillglaiti, aalti B 315 diènt als Zuèfaart vom Dorfzèntrum bis Wizä-Baanhof. Dört mündet d B 315 i d Wuètèdalschtrõß, d B 314. Übber s Sitèdal füürt vom Zèntrum wäg è Strõßle uff Lèmbach un eins uff Luussä. D Strõß uff dè Winterbuck füürt vo dört witer übber s Gwann "Lange Forrè" uff dè Kalvarièbärg mit Aaschluss Richtung Stüèlingè, Bettmèdingè un Schwaningè, isch allerdings nu für landwûrtschaftlichè Vokeer freigää.
Wizä isch vo 1876 bis 1976 übber d Wuètèdalbaan im Personèvokeer a s dütsche Baannetz aagschlossè gsi. Sit 2002 vokeert im Summerhalbjohr èn Zuèbringerzug für d Museumsbaan uff dè Sauschwänzlebaan, un zwar mit zwei Umläuf sunntigs. Sellè wörd im Jargon vo dè Baanfans als "Wizä-Pendel" bezeichnèt.



</doc>
<doc id="53196" url="https://als.wikipedia.org/wiki?curid=53196" title="Vesalianum">
Vesalianum

Im Vesalianum an dr Vesalgass 1 im Baasler Vorstedtkwardier si s Zoologische Instidut vo dr Uniwersidäät Baasel, d Umwältwüsseschafte und Däil vom Füsiologische Instidut dehäi. Usserdäm het s no Höörsääl.

S Vesalianum isch 1884/85 zwüsche dr Spaalevorstadt und em alte Züüghuus am Petersblatz entstande. Dr Archidekt isch dr Paul Reber gsi, wo au
d Baasler Sünagooge baut het. Es isch für d Anatomii- und Füsiologiiabdäilig dänggt gsi und het dorum dr Naame vom Anatom Andreas Vesalius überchoo, wo uf Baasel cho isch, wil doo 1543 si berüemts anatomischs Daafelewärk «De humaniscorpora fabrica» in dr Offizin vom Oporin druggt worde isch. Wäred er z Baasel gwoont het, het dr Vesal en öffentligi Sekzion vom ene Liichnaam vom ene Mensch gmacht, wo seer bekannt worde isch.

Wie scho wo s Bernoullianum baut worde isch, het au bim Vesalianum die Freiwilligi Akademischi Gsellschaft (FAG) d Helfti vo de Bauchöste übernoo. 1885 isch s Geböid iigweit worde. Dört isch denn dr Friedrich Miescher (1844-1895), wo d Nukleinsüüri entdeggt het, 1871 Brofässer für Füsiologii worde und het s erste Füsiologische Instidut in dr Schwiz gründet.

Öbbe vier Joorzäänt lang häi d Anatome und Füsiologe zämme im Vesalium gschafft, bis 1921 d Anatome in die nöiji Anatomischi Aastalt im Santihans züüglet si. 1921 isch die Fysiologisch-Chemischi Aastalt (s Bio-Chemische Instidut) gründet worde und im Joor druf s Farmakologische Instidut und bäidi si in s Vesalianum choo. 1931 isch no d Abdäilig für Vitaminundersuechige drzuechoo. 1941 si d Farmakologe wider uszooge. 1962 het mä s Vesalianum afo erwitere und im Weste a Höörsaal aabaut.

Wo s Vesalianum 1884/85 baut worde isch, het mä 25 Greeber gfunde, Räst vom erste Jüdische Friidhoof in Baasel. Dä Friidhoof isch 1264 zum erste Mol in de Urkunde erwäänt. Im Baasler Juudepogrom 1348/49 isch er verwüestet worde. Mä het Hunderti vo Graabstäi gstoole und as Baumaterial wider verwändet. Wo in de 1930er Joor s alte Züüghuus abbroche worde isch, zum Blatz für s nöije Kollegiehuus vo dr Uniwersidäät Baasel mache, het mä no mee Greeber entdeggt mit 150 Skelett, 10 Graabstäi und 25 Graabstäifragmänt.



</doc>
<doc id="53197" url="https://als.wikipedia.org/wiki?curid=53197" title="Schwaningen (Begriffsklärung)">
Schwaningen (Begriffsklärung)

Schwaningen chan folgendes bedüte:
"Lueg au:"


</doc>
<doc id="53198" url="https://als.wikipedia.org/wiki?curid=53198" title="Faule-Magd-Brunnen">
Faule-Magd-Brunnen

Dr Fuuli-Magd-Brunne isch en öffentlige Brunne an dr Santihansvorstadt naben em Huus Nummere 34 im Baasler Vorstedtkwardier. Sit 1915 stoot er under Dänggmolschutz und gältet as e Baasler Kulturguet, wo regionali Bedütig het.

Mä nimmt aa, ass d Figuur vo dr Fuule Magd, wo us Sandstäi gmäisslet isch, us em 16. oder 17. Joorhundert stammt. E Brunne mit em Naame «Fuuli Magd» het s 1727 gee, und d Statue isch bis 1866 no uf zwäi andere Brünne gstande, bis si uf dr hütig Droog cho isch. Im 20. Joorhundert isch d Statue im ene so schlächte Zuestand gsi, dass mä 1924 im Otto Roos dr Ufdraag gee het, e Kopii z mache. Die het mä uf e Brunnestock gstellt und s Original isch in s Historische Museum cho. 

Dr Brunnedroog het acht Egge und sini Ussewänd si verziert.



</doc>
<doc id="53201" url="https://als.wikipedia.org/wiki?curid=53201" title="Elias Landolt (Geobotaniker)">
Elias Landolt (Geobotaniker)

Der Elias Landolt (* 24. Juli 1926 z Züri; † 1. April 2013 am glychen Oort; Bürger vo Züri) isch en Schwyzer Geobotaaniker gsy.

I syne wichtigschte Pubikazioone gaats zum äinte um d Floora vo de Schwyz und zum anderen um d Wasserlinse. Er hät si auch i vilne botaanische und Natuurschutzveräinigungen anngaschiert, under anderem bi de "Pro Natura".

De Landolt – syn Voorname Elias bitoont mer uf Züritüütsch uf em "E," nöd öppe wie-n-im Hoochtüütsch uf em "I" – isch der eltischt Soo vom Jurischt, Politiker und spöötere Zürcher Stadtbresidänt Emil Landolt und der Uuränkel vom Foorschtwüsseschafter Elias Landolt gsy. Gstudiert hät er vo 1945 bis 1949 Natuurwüsseschafte a der Äidgnössische Tächnische Hoochschuel z Züri (ETHZ), und de Toktertitel hät er 1953 mit ere Dissertazioon über d Aartegruppe vom Bëërg-Haanefuess (Ranunculus montanus) überchoo; syni Toktervättere sind d Profässoore Ernst Gäumann und Walo Koch gsy. Vo 1953 bis 1955 hät er z Kalifornie wytergforschet, zeerscht z Stanford a de "Carnegie Institution for Science" im "Department of Plant Biology" und drufabe z Pasadena am "California Institute of Technology". 

Wo-n-er wider häichoo isch, isch de Landolt 1955 Assischtänt a der ETHZ woorde. Syni Habilitazioonsschrift hät er zum Theema "Physiologische und ökologische Untersuchungen an Lemnaceen" – das sind Wasserlinse – gschribe. Vo 1957 bis 1964 hät er as Privaatdozänt im Gibiet "Spezielli Botaanik, bsunders Sischtemaatik von Blüetepflanze" gschaffet.

1964 isch er dänn zum usseroordentliche Profässer für "Spezielli Botaanik, bsunders Phanerogamekund" ernänt woorde. 1966/67 hät er as usseroordentliche und vo 1967 bis 1992 as oordentliche Profässor für Geobotaanik gwürkt; d Abschiidsvorläsig hät er im Februaar 1993 ghaa. Zu alem ane isch er na Tiräkter vom Geobotaanischen Inschtitut, Stiftig Rübel, gsy (hüt en Täil vom Inschtituut für Integratiivi Biology im Departemänt Umwältwüsseschafte vo der ETHZ). Au nach syneren Emeritierig im 92i hät de Landolt aktiiv wytergforschet.

De Landolt hät nöd nu hööch wüsseschaftliche Schrifte verfasst, näi, er hät au söttig gschribe, wo-n-e bräits Läiepublikum hät chöne läse. I de Schwyz gchänt men en drum vor alem wäge syne Forschigen und Publikazioone zur Schwyzer- und Alpefloora und dank syne Kartierige vo de Floora i de Stadt Züri und im Sylwald. Er hät daademit sogaar di stedtische Gaartebouämter zumene nöie Natuurverständnis chöne bringe.

De Landolt isch aber au vil uf Forschigsräise i troopischen und subtroopische Länder underwägs gsy, zum Wasserlinse samle. Edërewääg hät er naadisnaa en äinzigaartigi Samlig vo läbige Wasserlinsen und Herbaarbeleeg chöne zämestele. Vil Forscher händ d Objäkt für iri Forschige us dëre Samlig überchoo. D Originaalsamlig isch au iez na z Züri; e Kopy gits i de Veräinigte Staaten a de "Rutgers State University of New Jersey," und en chlyne Täil vo de Samlig isch a de "Friedrich-Schiller-Universität" z Jena vorhande.

Näbet synere wüsseschaftlichen Aarbet hät si de Landolt i ganz vilne botaanische und Natuurschutzveräinigungen anngaschiert, so öppe bi de "Pro Natura" (früener "Bund für Natuurschutz"), bi de "Zürcherische" und de "Schwyzerische Botaanische Gsellschaft," bi de "Natuurforschende Gsellschaft z Züri," bi de "Schwyzerische Greina-Stiftig zur Erhaltig von alpyne Flüüssgwässer," bi de "Stiftig Natuurlandschaft Sylwald" und bi de "Sitatunga Stiftig für Natuurschutz". Er isch au s Läbe lang e tröis Mitgliid gsy vo de Studänteverbindig «Carolingia», wo zum «Falkestäinerbund» ghöört.

E Gattig von Wasserlinsegwächs hät me z Eere vom Elias Landolt "Landoltia" taufft.

Und uf de J.-R.-vo-Salis-Aalaag am Hirschegrabe z Züri staat e Winterlinde, wo d "Pro Natura" für ire doozmaalig Eerebresidänt pflanzet hät.

Floore vo de Schwyz und den Alpe

Wasserlinse

Wyters



</doc>
<doc id="53202" url="https://als.wikipedia.org/wiki?curid=53202" title="Friedrich August Köhler">
Friedrich August Köhler

Dr Friedrich August Köhler (* 14. Auguscht 1768 z Hornberg em Schwarzwald, † 23. Februar 1844 z Marschalkenzimmern) ischt a deitscher evangelischer Pfarrer, Heimatforscher ond Autor vo Sachlitradur gwäa.

Dr Friedrich August Köhler kommt am 14. Auguscht 1786 em Städtle Hornberg em Schwarzwald uff d Welt. Sei Vadder Christoph isch deet Diakon ond sei Mueder Margarete a Dochder vo-ma Schbezial. Vo seine Eltra wuud der Bua bloß "Fritz" oder "Fritzle" ghoißa. Des Haus, wo-nr zamma mit seira Schweschder ond seim viir Jôhr jengera Brueder Heinerle uffwechst, ischt arg pietischdisch prägt. Weil d Schuelpflicht noh en weider Ferne ischt, werdet dia Kender vom Wilhelm Hesch, ama Brueder vo dr Mueder, als Hauslehrer streng erzoga. Dr Hesch brengt deane Buaba abr et bloß Wissa bei; se mießet au Schbort treiba ond Tugenda lerna, wia zom Beischbiil Selbschtbeherrschong ond Durchhaltewilla. Sei erschda lengera Trennong vom Elternhaus erleabt dr Fritz, wia-nr fuffzeha Jôhr alt ischt. 1783 kriagt em Fritz sei Vadder a Pfarrschdell z Nehra ond a andrer Bruader vo dr Mueder, dr Gächenger Onkl Hesch, nemmt s Fritzle ond s Heinerle bei sich drhoim auf.

Em Herbscht 1786 – dr Fritz ischt enzwischa 18 Jôhr alt – kommt’r nôch Diibenga, om deet am Stift zwoi Jôhr lang Filosofii ond drei Jôhr lang Theologii zo studiira. Seine jengere Studiakollega send ondr andrem dr Georg Wilhelm Friedrich Hegel ond dr Friedrich Hölderlin. Em Köhler sei graußa Leidaschaft abr gheert em Wandra. 1790 ondrnemmt’r a Fuaß-Reis vo Diibenga ibr d Schwäbischa Alb bis nôch Ulm. Am 16. Merz 1792 schließlich wuud der jonge Môô em "Consistorium auf Vicariate" examiniirt.

Nôch seim theologischa Exama fendet dr Köhler et glei a Stell als Vikar. Drom zuit’r nonägschd amôl zo seine Eltra nôch Nehra ond hilft seim Vadder bei dr Arbet. Schliaßlich kriagt’r a Aushilfsvikariat en de Derfer Deradenga, Neihausa bei Urach ond Gennenga am Rand vo dr Schwäbischa Alb. En dui Zeit fellt au em Köhler sei graußa schriftlicha Ausarbeidong vo seira Albwanderong, wo sich em Jôhr 1990 ibr-nen langa Zeitraum erstreckt hôt.

Nôch selle Aushilfsvikariat isch-es 1801 endlich so weit, dass dr Köhler z Nehra a "richdigs" Vikariat ôôtredda kôô. Lang kôô-nr sich dô driiber abr et freia, weil noh em gleicha Jôhr sei Vadder s Zeitliche segnet ond drom sein Bua nemme ondrstitza kôô. Des, was’r als Vikar kriagt, reicht nemlich et zom Leaba. Zo seim Glick fendet dr Köhler bald a Stell als Hauslehrer beim Geheimrat Seckendorf en Stuegert, wo-nr drei Bueba ond oi Mädle ondrrichda muaß. Dui Arbet vorsiht’r abr ganz ohne a Freid. Anderthalb Jôhr druff tridd dr Köhler wiidr a Vikariat ôô, desmôl z Guddaberg.

Erscht em Aldr vo 36 Jôhr ischt’s em Köhler vorgennt, a Pfarrstell zo kriaga, ond zwar z Marschalkenzimmern bei Rottweil. Sei Mueder ond sei Schweschder folget-em ens Pfarrhaus ond fihret-em da Haushalt. Wia nô bald druff sei Mueder ond noh etliche Jôhr schbäder au noh sei Schweschder s Zeitliche segnet, heiradet dr Köhler mit Sechzga a 21-jährigs Mädle als Ersatz-Hausfrau. De sell schenkt-em em Lauf dr Zeit acht (!) Kender. Grauße Wanderonga ondrnemmt’r jetzt nemme. Dô drfir schreibt’r an Haufa Chronika vo selle Ort, wo-nr a lengera Zeit gwirkt hôt. 

Am 23. Februar 1844 schließt dr Köhler en seim ledschda Wirkongsort Marschalkenzimmern seine Auga fir emmer. 75 Jôhr alt isch’r wôrra.


Z Nehra ischt a Strôß nôch deam Môô benannt wôrra. Em Köhler sei Buach ibr d Albreis em Jôhr 1790 ischt em Handel erheltlich (lueg bei de Quella). D Originale vo seine Schrifda befendet sich seit-em Herbscht 1977 beim Hauptstaatsarchiv vom Land Bada-Wirdaberg en Stuegert. De offizielle Oberamtsbeschreibonga, wo’s heitzodag geit ond om dia Wirdaberg vo viile Hischdoriker aus andre Bundeslender beneidet wuud, vordanket em Köhler seine Arbeida an Haufa. Manchmôl wuud sei Nama en de Beschreibonga au gnannt, wenn au meischdens bloß en de Fuaßnoda.




</doc>
<doc id="53204" url="https://als.wikipedia.org/wiki?curid=53204" title="Hôtel de l'Univers (Basel)">
Hôtel de l'Univers (Basel)

S ehemoolige Hôtel de l'Univers isch e fümfstöckigs Geböid im Jugendstil an dr Centralbahnstrooss 1-7 z Baasel. Es gältet as äis vo de Baasler Kulturgüeter mit ere regionale Bedütig.

Die oobere Stöck vom middleri Däil si e chli witer hinde as d Fassaade und häi Balköön, wo vo Süüle gstützt wärde. Dr Ostflüügel isch seer vil schmaaler as dr Westflüügel, wo dr Abschluss von em rund isch.

S Geböid isch vom Archidektebüro La Roche, Stähelin & Co. in de Joor 1904 bis 1906 baut worde. Dr Centralbahnhof nääbedra isch 1907 iigweit worde. Offiziell het s Hotel «Grand Hôtel et Savoy Hôtel Univers» ghäisse. Es gseet us, wie wenn das Grand Hotel nit grad erfolgriich gsi sig, denn scho e baar Joor spööter isch s leer gstande.

1930 isch s Geböid zum Sitz vo dr Bangg für internazionale Zaaligsusgliich (BIZ) worde. D BIZ isch die eltisti internazionali Finanzorganisazion uf dr ganze Wält und gältet as d "Bangg vo de Zentralbangge". Iiri Grundstügg und Aagstellte si nume däilwiis dr schwizerische Hohäitsgwalt underworfe. D Bangg het ursprünglig s alte Hotel nume as e zwäijööhrigs Brovisorium aagluegt, isch denn aber bis 1977 bliibe, wo si denn in dr nöi bauti 24-stöckig BIZ-Durm züüglet isch, wo nume e baar hundert Meter äwägg isch.

Denn het mä d Rüüm nöi ufdäilt und es isch hüte e Bürogeböid für verschidnigi Firme. Im Barder befindet sich e chinesischs Restorant.



</doc>
<doc id="53206" url="https://als.wikipedia.org/wiki?curid=53206" title="Holbein-Brunnen">
Holbein-Brunnen

Dr Holbäibrunne, Spaalebrunne oder Saggpfiferbrunne isch en öffentlige Brunne am Stroossenegge vo dr Spaalevorstadt und dr Schützemattstrooss in dr Stadt Baasel, grad vor em Schwizerische Füürweermuseum. Sit 1915 isch er dänggmolgschützt und zelt zu de Baasler Kulturgüeter.

Dr Brunne isch sit öbbe 1545 in Betriib und isch ursprünglig bim Spaaleschwibbooge gstande. Er isch us Sandstäi, het en achteggigs Beggi und isch 497 Santimeter hooch. Am undere Däil vom Brunnestogg hets e farbigi Noochbildig vom Hans Holbein em Jüngere sim «Buuredanz» und oobedruf stoot e Dudelsackpfifer, wo woorschinlig vom Kupferstich vom Albrecht Dürer vo 1514 inspiriert gsi isch. Es isch s äinzige Bischbil vom ene Buuredanz uf eme Brunne.

1839 isch dr Brunne an d Spaalevorstadt versetzt worde. S Original vom Dudelsackpfifer wird scho sit 1885 im Historische Museum ufbewaart. 1886 het mä vom Künstler Jean Hym e Kopii lo mache, wo mä sider uf em Brunne cha go bschaue.

Im Summer wird s Becki unde mit Blueme gschmüggt. 



</doc>
<doc id="53209" url="https://als.wikipedia.org/wiki?curid=53209" title="Schweizergarde">
Schweizergarde

Schweizergarde chan folgendes bedüte:



</doc>
<doc id="53210" url="https://als.wikipedia.org/wiki?curid=53210" title="Pascal Burri">
Pascal Burri

De Pascal Burri (* 4. September 1965 z Neueburg i de Schwiz) isch en katholische Geistliche und Kaplan vo de päpstliche Schwizergarde im Vatikan.

De Pascal Burri isch 1989 is Priesterseminar vo de Diözese Lausanne, Gämf und Friburg iiträtte und hät Religionswüsseschaft a de Theologische Fakultät vo de Universität Friburg gstudiert. 1994 hät er mit em Lizenziat abgschlosse und isch am 21. Mai 1995 i de Liebfraue-Basilika vo Neueburg zum Priester gweiht worde. 

Vo 1994 bis 1999 hät er als Seelsorger z Bernex bi Gämf, vo 1999 bis 2005 z Greyerz und aaschlüssend i de Seelsorgeeinheit Sainte-Thérèse/Saint-Laurent (Pfarreie vo Friburg, Givisiez und Granges-Paccot) gschaffed. Vo 1996 bis 2004 isch de Burri Armeeseelsorger i de Schwizer Armee gsi.

Am 28. Juni 2014 isch de Burri vom Papst Franziskus zum Gardekaplan i de Vatikan beruefe worde. Sit em 1. September 2014 isch er Gardekaplan und hät somit s Amt vo sim Vorgänger öbernoo, em Alain de Raemy, wo am 30. November 2013 zum Weihbischof im Bistum Lausanne, Gämf und Friburg ernennt worde isch.


</doc>
<doc id="53211" url="https://als.wikipedia.org/wiki?curid=53211" title="Museumsmühle">
Museumsmühle

È Museumsmülli isch è Mülli, wo musealè Zwèck diènt. Museal heißt i dèm Zämmèhang, dass diè ganze Aalaag deilwys odder vollschtänig betrièbsfähig erhaaltè ooder hèrgrichtet isch, um s Fungtionsbrinzyp z demonschtryrè. Diè i dè Museumsmülli bruuchte Müültechnig isch allermeischtens voaaltet, d. h. d Technig wörd hüt nimmi aagwendet. Mit èrè Museumsmülli wörd also è Aalaag un iri Fungtion demonschtryrt, um d Erinnerung dörtdraa wachzhaaltè. È Wuseumsmülli isch wège m technischè Charakter vo dè Mülli è Technigmuseum, wegè irer Bedütung für diè lokali, grundlegendi Vosorgig vo dè heimatlichè Bevölkerig oft au glychermaßè è Museum für Heimètkundi.

I dè Hauptsach wörred bi nèrè Museumsmülli d Aadrybstechnig un diè aadribbenè Maalwärch zeigt, d Chraftübberdrägig isch ehnder vo gringerer Bedütung. D Aadrybstechnig hängt vo dè lokal vorhandenè Aadrybsenergy ab, z. B. Windmüllènè im norddütschè odder holländische Flachland odder Wassermüllènè i dè dütschè Mittelgebirge.
Um d Uusschtellung abzrundè, wörred eventuell au einzelni Gegèschtänd vo dè Müültechnig bräsentyrt. Wenn diè Müültechnig im Vordergrund stôt, bezeichnèt mò sèll Museum als "Museum für Müültecnig" odder allgemeiner als "Müülèmuseum".



</doc>
<doc id="53212" url="https://als.wikipedia.org/wiki?curid=53212" title="Mueshaus">
Mueshaus

S Mueshuus isch e historischs Geböid an dr Spaalevorstadt 14 in dr Stadt Baasel. Es zelt zu de Baasler Kulturgüeter wo für d Region vo Bedütig si.

Hüte isch im Huus e Gallerii.

S Huus isch 1652 baut worde as Handelshuus für «Mues», wo allerhand Ässbars drmit gmäint gsi isch: "Alles Gemuess, Erbsen, Linsen, Wicken, Bohnen, Hirss, Fench, Senff, Gersten, gestampffte und ohngestampffte, wie auch Hanfsaamen, und der gleichen. Item Griess, Weissmähl, Habermähl und sonsten anderes Mähl." Bis 1840 het mä dört «Mues» verkauft, und denn het mä s Geböid an Gschäft vermietet. Wo 1874 bi dr Korrekzion vo dr Gärbergass s Zumfthuus zu Gartner abgrisse worde isch, si si für e Zitli in dr erst Stogg vom Mueshuus iizooge. 1899 het s d Bürgergmäind em Kanton verkauft und dä het s dr "Actiengesellschaft für eine Gewerbehalle" überloo, wo iir Verkaufszentrum us em alte Salzhuus an dr Schiffländi, wo dr Birsigkorrekzioon zum Opfer gfalle isch, do aane züüglet het und s Mueshuus zun ere Gwärbhalle umbaut het. D Fassaade us em Barock isch drbii veränderet worde: mä het im Bardeer no zwäi Rundbööge iibaut, wo as Schaufänster brucht worde si.



</doc>
<doc id="53215" url="https://als.wikipedia.org/wiki?curid=53215" title="Aldingen">
Aldingen

Aaldinga (amtlich "Aldingen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Aaldinga leit am Oschtrand vo dr Boor am Fueß vo dr Schwäbische Alb an dr Prim. Nochbergmoede send d Stadt Rottweil ond Friddlinga em Norde, Denkinga em Oschte, d Stadt Spoachenga em Side ond d Stadt Drossinga ond Deißlingen im Landkreis Rottweil em Weschte.

D Gmarkong setzt sich zemme ous 44,9 % Landwirtschaftsfleche, 34,1 % Wald, 19,8 % Sidlongsfleche ond 1,2 % sonschticher Fleche.

Zue Aaldinga gheret d Ortsdoel Aixheim (mit em gleichnamige Dorf, em Weiler Neuhaus ond dr Wohnblätz Neueichhof, Neuhof ond Täfermühle) ond Aaldinga.

Aaldinga ischt zom erschte Mol gnennt worde em Johr 802.

Aaldinga hot mit dr Stadt Spoachenga ond dr Gmoede Baalga, Bettinga, Denkinge, Dürba, Friddlinga, Housa ond Moalstette a Verwaltongsgmoeschaft vereibart.

Dr Birgermoeschter vo Aaldinga ischt dr Ralf Fahrländer.

Ergäbnis vo de Landdagswahla seid 2006: 

Dr Dialekt vo Aaldinga ghert zom Schwäbisch.




</doc>
<doc id="53216" url="https://als.wikipedia.org/wiki?curid=53216" title="Balgheim">
Balgheim

Baalga (amtlich "Balgheim") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Baalga leit am Rand vo dr Boor am Fuaß vo dr Schwäbische Alb. Uf dr Gmarkong vo dr Gmoed verlauft d europäisch Wasserschoed Rhei-Doene. Nochbergmoede send Bettinga em Norde, Dürbe em Sidoschte, Riata-Weile em Side ond d Stadt Spoachenga em Weschte.

D Gmarkong setzt sich zemme ous 35 % Landwirtschaftsfleche, 53,4 % Wald, 11,2 % Sidlongsfleche ond 0,5 % sonschticher Fleche.

Zue Baalga ghert nur s gleichnamig Dorf.

Baalga ischt zom erschte Mol gnennt worde em Johr 1113.

Baalga hot mit dr Stadt Spoachenga ond dr Gmoede Aaldinga, Bettinga, Denkinge, Dürba, Friddlinga, Housa ond Moalstette a Verwaltongsgmoeschaft vereibart.

Dr Birgermoeschter vo Baalga ischt dr Helmut Götz.

Ergäbnis vo de Landdagswahla seid 2006: 

Dr Dialekt vo Baalga ghert zom Schwäbisch.



</doc>
<doc id="53217" url="https://als.wikipedia.org/wiki?curid=53217" title="Bärenthal">
Bärenthal

Bäradal (amtlich "Bärenthal") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Bäradal leit em Naturpark Obere Donau am Grauße Heibärg. Uf dr Gmarkong fließe d Obere ond d Ondere Bära zua dr Bära zamme.. Nochbergmoede send Nusplingen im Zollernalbkroes em Norde, Irndorf em Oschte, Beuron im Landkroes Semmerenga ond Friddinga em Side, Kolbinga ond Housa em Weschte ond Egesa em Nordweschte.

D Gmarkong setzt sich zemme ous 23,1 % Landwirtschaftsfleche, 68,8 % Wald, 6 % Sidlongsfleche ond 2,1 % sonschticher Fleche.

Zue Bäradal gheret s gleichnamig Dorf, d Weiler Ensisheim ond Gnadenweiler ond s Gheft Karlswahl.

Bäradal ischt zom erschte Mol gnennt worde em Johr 1092.

Bäradal hot sich mit dr Städt Mihla ond Friddinga ond dr Gmoede Buacha, Irndorf, Kolbinga ond Renquishause zom Gmoedverwaltongsverband „Donau-Heuberg“ mit Sitz en Friddinga an der Donau zammegschlosse.

Dr Birgermoeschter vo Bäradal ischt dr Tobias Keller.

Ergäbnis vo de Landdagswahla seid 2006: 

Dr Dialekt vo Bäradal ghert zom Schwäbisch.




</doc>
<doc id="53218" url="https://als.wikipedia.org/wiki?curid=53218" title="Böttingen">
Böttingen

Bettinga (amtlich "Böttingen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Bettinga leit uf dr Hochfleche vom Grauße Heibärg en eme lange Drockedal, am Aalde Bärg (). Nochbergmoede send Gausa em Norde, Bubbse em Nordoschte, Kingsa ond Kolbinga em Oschte, Moalstette ond Dürbe em Side ond Baalga ond Denkinga em Weschte.

D Gmarkong setzt sich zemme ous 44,5 % Landwirtschaftsfleche, 46,9 % Wald, 7,6 % Sidlongsfleche ond 1 % sonschticher Fleche.

Zue Bettinga gheret s gleichnamig Dorf ond s Gheft Allenspacher Hof.

Bettinga ischt zom erschte Mol gnennt worde em Johr 802.

Bettinga hot mit dr Stadt Spoachenga ond dr Gmoede Aaldinga, Baalga, Denkinge, Dürba, Friddlinga, Housa ond Moalstette a Verwaltongsgmoeschaft vereibart.

Dr Birgermoaschter vo Bettinga ischt dr Benedikt Buggle ous Duttlinga.

Ergäbnis vo de Landdagswahla seid 2006: 

Dr Dialekt vo Bettinga ghert zom Schwäbisch.



</doc>
<doc id="53219" url="https://als.wikipedia.org/wiki?curid=53219" title="Bubsheim">
Bubsheim

Bubbse (amtlich "Bubsheim") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Bubbse leit uf em Grauße Heibärg em Naturpark Obere Donau, am Kirchbärg (). Nochbergmoede send Wäniga em Norde, Reichabach em Nordoschte, Egesa em Oschte, Kingsa em Side, Bettinga em Sidweschte ond Gausa em Nordweschte.

D Gmarkong setzt sich zemme ous 50,9 % Landwirtschaftsfleche, 36,9 % Wald, 10,6 % Sidlongsfleche ond 1,6 % sonschticher Fleche.

Zue Bubbse gheret s gleichnamig Dorf ond dr Wohnblatz Anhäuser Mühlen.

Bubbse ischt zom erschte Mol gnennt worde em Johr 1347, dr Weiler Anhausen 1095.

Bubbse hot sich mit dr Gmoede Deilinga, Egesa, Gausa, Kingsa, Reichabach ond Wäniga zom Gmoedverwaltongsverband „Heuberg“ mit Sitz en Wäniga zammegschlosse;

Dr Birgermoeschter vo Bubbse ischt dr Thomas Leibinger.

Ergäbnis vo de Landdagswahla seid 2006: 


Dr Dialekt vo Bubbse ghert zom Schwäbisch.



</doc>
<doc id="53220" url="https://als.wikipedia.org/wiki?curid=53220" title="Buchheim (Landkreis Tuttlingen)">
Buchheim (Landkreis Tuttlingen)

Buacha (amtlich "Buchheim") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Buacha leit uf dr Hegaualb, em sidweschtliche Doel vo dr Schwäbische Alb, em Naturpark Obere Donau. Nochbergmoede send Beuron em Norde ond Leibertingen em Oschte, boede im Landkroes Semmerenga, Neihousa ob Eck em Side ond Friddinga em Weschte.

D Gmarkong setzt sich zemme ous 52,5 % Landwirtschaftsfleche, 41,3 % Wald, 5,6 % Sidlongsfleche ond 0,6 % sonschticher Fleche.

Zue Buacha gheret s gleichnamig Dorf, d Hef Gründelbuch, Hilbenhof, Scheuerlehof ond Vorderer Jakobenhof ond dr Wohnblatz Kiesgruben.

Buacha ischt zom erschte Mol gnennt worde em Johr 861 als "Puachheim".

Buacha hot sich mit dr Städt Mihla ond Friddinga ond dr Gmoede Bäradal, Irndorf, Kolbinga ond Renquishause zom Gmoedverwaltongsverband „Donau-Heuberg“ mit Sitz en Friddinga an der Donau zammegschlosse.

D Birgermoeschtere vo Buacha ischt d Claudette Kölzow.

Ergäbnis vo de Landdagswahla seid 2006: 

Dr Dialekt vo Buacha ghert zom Schwäbisch.




</doc>
<doc id="53221" url="https://als.wikipedia.org/wiki?curid=53221" title="Deilingen">
Deilingen

Deilinga (amtlich "Deilingen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Deilinga leit en eme Hochdal uf em Grauße Heibärg. Nochbergmoede send d Stadt Schömberg em Weschte, Weilen unter den Rinnen ond Ratshausen em Norde, Obernheim em Oschte (älle em Zollernalbkroes) ond Wäniga ond Gausa em Side.

D Gmarkong setzt sich zemme ous 41,2 % Landwirtschaftsfleche, 46,2 % Wald, 11,8 % Sidlongsfleche ond 0,7 % sonschticher Fleche.

Zue Deilinga gheret s gleichnamig Dorf, dr Gmoedsdoel Delkhofen ond d Hef Delkhofer Mühle, Delkhofer Säge ond Ziegelhütte.

Deilinga ischt zom erschte Mol gnennt worde em Johr 786, dr Weiler Delhofen 1253

Deilinga hot sich mit dr Gmoede Bubbse, Egesa, Gausa, Kingsa, Reichabach ond Wäniga zom Gmoedverwaltongsverband „Heuberg“ mit Sitz en Wäniga zammegschlosse;

Dr Birgermoeschter vo Deilinga ischt dr Albin Ragg.

Ergäbnis vo de Landdagswahla seid 2006: 

Dr Dialekt vo Deilinga ghert zom Schwäbisch.




</doc>
<doc id="53222" url="https://als.wikipedia.org/wiki?curid=53222" title="Denkingen">
Denkingen

Denkinga (amtlich "Denkingen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Denkinga leit zwisch em Grauße Heibärg ond dr Boor am Fuaß vom Klippeneck, am Hummelsberg ().. Nochbergmoede send Gausa em Norde, Bettinga em Oschte, d Stadt Spoachenga em Side ond Aaldinga ond Friddlinga em Weschte.

D Gmarkong setzt sich zemme ous 46,3 % Landwirtschaftsfleche, 37,4 % Wald, 14,9 % Sidlongsfleche ond 1,4 % sonschticher Fleche.

Zue Denkinga gheret s gleichnamig Dorf ond d Wohnblätz Erlenmühle ond Klippeneck.

Denkinga ischt zom erschte Mol gnennt worde em Johr 818 als "Thanchinga".

Denkinga hot mit dr Stadt Spoachenga ond dr Gmoede Aaldinga, Baalga, Bettinga, Dürba, Friddlinga, Housa ond Moalstette a Verwaltongsgmoeschaft vereibart.

Dr Birgermoeschter vo Denkinga ischt dr Rudolf Wuhrer.

Ergäbnis vo de Landdagswahla seid 2006: 

Dr Dialekt vo Denkinga ghert zom Schwäbisch.



</doc>
<doc id="53223" url="https://als.wikipedia.org/wiki?curid=53223" title="Dürbheim">
Dürbheim

Dürbe (amtlich "Dürbheim") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Dürbe leit am Fuaß vo dr Schwäbische Alb, am Grauße Heibärg. D Gmarkong leit uf dr europäische Hauptwasserschoede Rhei–Doene. Nochbergmoede send Bettinga em Norde, Moalstette em Oschte, Mihla ond Duttlinga em Sidoschte, Wurmlinga ond Riata-Weile em Side ond Baalga em Nordweschte.

D Gmarkong setzt sich zemme ous 42,6 % Landwirtschaftsfleche, 47,7 % Wald, 8,8 % Sidlongsfleche ond 0,9 % sonschticher Fleche.

Zue Dürbe gheret s gleichnamig Dorf ond dr Weiler Risiberg.

Dürbe ischt zom erschte Mol gnennt worde em Johr 786.

Dürbe hot mit dr Stadt Spoachenga ond dr Gmoede Aaldinga, Baalga, Bettinga, Denkinge, Friddlinga, Housa ond Moalstette a Verwaltongsgmoeschaft vereibart.

Dr Birgermoeschter vo Dürbe ischt dr Andreas Häse.

Ergäbnis vo de Landdagswahla seid 2006: 

Dr Dialekt vo Dürbe ghert zom Schwäbisch.



</doc>
<doc id="53224" url="https://als.wikipedia.org/wiki?curid=53224" title="Durchhausen">
Durchhausen

Durchhousa (amtlich "Durchhausen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Durchhousa leit uf dr Boor zwisch em 977 m hauche Lupfa ond em 912 m hauche Hoakarpfe. Nochbergmoede send Gunninga, Seidinga-Oberflaht, Dalla, Doaninga ond Drossinga.

D Gmarkong setzt sich zemme ous 49,1 % Landwirtschaftsfleche, 37,9 % Wald, 11,8 % Sidlongsfleche ond 1,2 % sonschticher Fleche.

Zue Durchhousa ghert nur s gleichnamig Dorf.

Durchhousa ischt zom erschte Mol gnennt worde em Johr 1295.

Durchhousa hot mit dr Stadt Drossinga ond dr Gmoede Dalla ond Gunninga a Verwaltongsgmoeschaft vereibart.

Dr Birgermoeschter vo Durchhousa ischt dr Simon Axt.

Ergäbnis vo de Landdagswahla seid 2006: 

Dr Dialekt vo Durchhousa ghert zom Schwäbisch.



</doc>
<doc id="53225" url="https://als.wikipedia.org/wiki?curid=53225" title="Egesheim">
Egesheim

Egesa (amtlich "Egesheim") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Egesa leit uf em Grauße Heibärg em Sidweschte vo dr Schwäbische Alb an dr Ondere Bära. Nochbergmoede send Reichabach em Norde, Nusplingen em Zollernalbkroes em Oschte, Bäradal em Sidoschte, Kingsa em Side ond Bubbse em Weschte.

D Gmarkong setzt sich zemme ous 22,6 % Landwirtschaftsfleche, 67,6 % Wald, 8,1 % Sidlongsfleche ond 1,7 % sonschticher Fleche.

Zue Egesa gheret s gleichnamig Dorf ond dr Weiler Bärental.

Egesa ischt zom erschte Mol gnennt worde em Johr 770.

Egesa hot sich mit dr Gmoede Bubbse, Deilinga, Gausa, Kingsa, Reichabach ond Wäniga zom Gmoedverwaltongsverband „Heuberg“ mit Sitz en Wäniga zammegschlosse;

Dr Birgermoeschter vo Egesa ischt dr Josef Bär.

Ergäbnis vo de Landdagswahla seid 2006: 

Dr Dialekt vo Egesa ghert zom Schwäbisch.



</doc>
<doc id="53226" url="https://als.wikipedia.org/wiki?curid=53226" title="Emmingen-Liptingen">
Emmingen-Liptingen

Emminga-Liptinga (amtlich "Emmingen-Liptingen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Emminga-Liptinga leit uf dr Hegaualb em Side vo dr Schwäbische Alb. Nochbergmoede send die Kroesstadt Duttlinga em Norde, Neihousa ob Eck em Oschte, Eigeltingen im Landkroes Konschtanz em Side ond Immadinga em Weschte.

D Gmarkong setzt sich zemme ous 44,6 % Landwirtschaftsfleche, 47,8 % Wald, 7 % Sidlongsfleche ond 0,5 % sonschticher Fleche.

Zue Emminga-Liptinga gheret d Ortsdoel Emminga ab Egg (mit em gleichnamige Dorf, dr Weiler Lazerhof ond Zeilen, dr Hef Buhlenhof, Lehenholzerhof, Oberer Wasserburgerhof, Ragerhof, Schäflehof, Schenkenberghof, Schlatterhof, Stefanshof, Venushof ond Winklerhof ond dr Wohnblätz Pension Sonnenhalde ond Ziegelei) ond Liptinga (mit em gleichnamige Dorf, em Weiler Wehstetten, dr Hef Bergenhof, Bühlmühle, Ederstetten, Förlehof, Waldhof ond Weidenbohlhof ond em Wohnblatz Ziegelei).

Emminga-Liptinga Emminga ischt zom erschte Mol gnennt worde em Johr 820 als "Emminga", Liptinga 761 als "Liubdahinga".

Emminga-Liptinga ghert zue koener Verwaltongsgmoeschaft.

Dr Birgermoeschter vo Emminga-Liptinga ischt dr Joachim Löffler.

Ergäbnis vo de Landdagswahla seid 2006: 

Dr Dialekt vo Emminga-Liptinga ghert zom Schwäbisch.



</doc>
<doc id="53227" url="https://als.wikipedia.org/wiki?curid=53227" title="Fridingen an der Donau">
Fridingen an der Donau

Friddinga (amtlich "Fridingen an der Donau") ischt a Stadt em Landkroes Duttlinga en Bade-Wirttebärg. D Stadt hot Eiwohner (Stand: ).

Friddinga leit em Naturpark Obere Donau, em Durchbruch vo dr Doene durch d Schwäbische Alb. 0

D Gmarkong setzt sich zemme ous 26,8 % Landwirtschaftsfleche, 61,8 % Wald, 9,3 % Sidlongsfleche ond 2,1 % sonschticher Fleche.

Zue Friddinga gheret d gleichnamig Stadt, dr Weiler Bergsteig, s Schloss ond s Gheft Bronnen, d Hef Stadtmühle ond Ziegelhütte ond dr Wohnblätz Bärentalhaus, Hammerschmiede, Jägerhaus ond Knopfmacher.

Friddinga ischt zom erschte Mol gnennt worde em Johr 861.

Friddinga hot sich mit dr Stadt Mihla ond dr Gmoede Bäradal, Buacha, Irndorf, Kolbinga ond Renquishause zom Gmoedverwaltongsverband „Donau-Heuberg“ mit Sitz en Friddinga an der Donau zammegschlosse.

Dr Birgermoeschter vo Friddinga ischt dr Stefan Waizenegger.

Ergäbnis vo de Landdagswahla seid 2006: 

Dr Dialekt vo Friddinga ghert zom Schwäbisch.



</doc>
<doc id="53228" url="https://als.wikipedia.org/wiki?curid=53228" title="Frittlingen">
Frittlingen

Friddlinga (amtlich "Frittlingen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Friddlinga leit onter em Albtrauf vo dr sidweschtliche Schwäbische Alb. Nochbergmoede send Wellendingen im Landkreis Rottweil em Norde, Gosheim em Oschte, Denkinga, Aaldinga ond Aaldinga em Side ond d Stadt Rottweil em Weschte.

D Gmarkong setzt sich zemme ous 44,7 % Landwirtschaftsfleche, 37,1 % Wald, 17 % Sidlongsfleche ond 1,3 % sonschticher Fleche.

Zue Friddlinga gheret s gleichnamig Dorf ond dr Wohnblatz Michelhölzle.

Friddlinga ischt zom erschte Mol gnennt worde em Johr 797.

Friddlinga hot mit dr Stadt Spoachenga ond dr Gmoede Aaldinga, Baalga, Bettinga, Denkinge, Dürba, Housa ond Moalstette a Verwaltongsgmoeschaft vereibart.

Dr Birgermoeschter vo Friddlinga ischt dr Martin Leo Maier.

Ergäbnis vo de Landdagswahla seid 2006: 

Dr Dialekt vo Friddlinga ghert zom Schwäbisch.




</doc>
<doc id="53229" url="https://als.wikipedia.org/wiki?curid=53229" title="Geisingen">
Geisingen

Giisinga (amtlich "Geisingen") ischt a Stadt em Landkroes Duttlinga en Bade-Wirttebärg. D Stadt hot Eiwohner (Stand: ).

Giisinga leit am sideschtliche Rand vo dr Boor. Nochbergmoede send d Stadt Bad Dürrheim im Schwarzwald-Boor-Kroes em Norde, Immadinga em Oschte, Engen ond Tengen im Landkroes Konschtanz ond Blumberg im Schwarzwald-Baar-Kreis em Side ond d Städt Donaueschingen ond Hüfingen, beide im Schwarzwald-Baar-Kreis. em Weschte.

D Gmarkong setzt sich zemme ous 41 % Landwirtschaftsfleche, 48,2 % Wald, 9,4 % Sidlongsfleche ond 1,5 % sonschticher Fleche.

Zue Giisinga gheret d Stadtdoel Aulfingen, Giisinga (mit dr gleichnamige Stadt, em Weiler Dreilärchen, em Schloss ond Gheft Wartenberg ond dr Hef Espenhöfe ond Mühle), Gutmadingen, Kirchen-Hausen (mit dr Gmoedsdoel Kirchen ond Hausen ond em Gheft Immensitz) ond Leipferdingen ond em Wohnblatz Bahnstation Leipferdingen).

Giisinga ischt zom erschte Mol gnennt worde em Johr 764.

Giisinga hot sich mit Gmoed Immadinga zom Gmoedverwaltongsverband „Immadinga-Giisinga“ mit Sitz en Giisinga zammegschlosse;

Dr Birgermoeschter vo Giisinga ischt dr Walter Hengstler.

Ergäbnis vo de Landdagswahla seid 2006: 

Dr Dialekt vo Giisinga ghert zom Bodeseealemannisch.



</doc>
<doc id="53230" url="https://als.wikipedia.org/wiki?curid=53230" title="Gosheim">
Gosheim

Gausa (amtlich "Gosheim") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Gausa leit uf em Grauße Heibärg am Fuaß vom Lembärgs, em hechschte Bärg vo dr Schwäbische Alb. Nochbergmoede send Deilinga em Norde, Wäniga em Oschte, Bubbse ond Bettinga em Sidoschte, Denkinga em Side, Friddlinga ond Wellendingen im Landkreis Rottweil em Weschte.

D Gmarkong setzt sich zemme ous 28,6 % Landwirtschaftsfleche, 47,5 % Wald, 22,7 % Sidlongsfleche ond 1,1 % sonschticher Fleche.

Zue Gausa gheret s gleichnamig Dorf ond s Gheft Aumühle.

Gausa ischt zom erschte Mol gnennt worde em Johr 1295 als "Gossheim". Wia au andre Ortsname, wo uf -"heim" bzw. -"a" enda, ischt da Name Gausa vumena Maa ussem Friamittelalter mit em Name "Gôzzo" abgleitet worda.

Gausa hot sich mit dr Gmoede Bubbse, Deilinga, Egesa, Kingsa, Reichabach ond Wäniga zom Gmoedverwaltongsverband „Heuberg“ mit Sitz en Wäniga zammegschlosse;

De Schultes vu Gausa ischt dr Bernd Haller.

Ergäbnis vo de Landdagswahla seid 2006: 

Dr Dialekt vo Gausa ghert zom Schwäbisch.



</doc>
<doc id="53231" url="https://als.wikipedia.org/wiki?curid=53231" title="Gunningen">
Gunningen

Gunninga (amtlich "Gunningen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Gunninga leit uf dr Boor am Fuaß vom 912 Meter hauche Hauekarpfe. Nochbergmoede send d Stadt Spoachenga em Norde, Housa em Oschte, Seidinga-Oberflacht em Side ond Durchhousa ond d Stadt Drossinga em Weschte.

D Gmarkong setzt sich zemme ous 59,4 % Landwirtschaftsfleche, 28,7 % Wald, 11,4 % Sidlongsfleche ond 0,6 % sonschticher Fleche.

Zue Gunninga ghert nur s gleichnamig Dorf.

Gunninga ischt zom erschte Mol gnennt worde em Johr 797.

Gunninga hot mit dr Stadt Drossinga ond dr Gmoede Dalla ond Durchhousa a Verwaltongsgmoeschaft vereibart.

D Birgermoeschter vo Gunninga ischt d Heike Ollech.

Ergäbnis vo de Landdagswahla seid 2006: 

Dr Dialekt vo Gunninga ghert zom Schwäbisch.



</doc>
<doc id="53232" url="https://als.wikipedia.org/wiki?curid=53232" title="Hausen ob Verena">
Hausen ob Verena

Housa (amtlich "Hausen ob Verena") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Housa leit am 912 Meter hauche Hauekarpfe, am Rand vo dr Boor am Fuaß vo dr Schwäbische Alb. Nochbergmoede send d Stadt Spoachenga em Norde, Riata-Weile em Oschte, Seidinga-Oberflacht em Side ond Gunninga em Weschte.

D Gmarkong setzt sich zemme ous 40,1 % Landwirtschaftsfleche, 49,1 % Wald, 10,2 % Sidlongsfleche ond 0,5 % sonschticher Fleche.

Zue Housa gheret s gleichnamig Dorf Hausen ob Verena, s Gheft Hohenkarpfen ond dr Wohnblatz Hausener Mühle.

Housa ischt zom erschte Mol gnennt worde em Johr 1092 (1275: "Husen apud Kalphen").

Housa hot mit dr Stadt Spoachenga ond dr Gmoede Aaldinga, Baalga, Bettinga, Denkinge, Dürba, Friddlinga ond Moalstette a Verwaltongsgmoeschaft vereibart.

Dr Birgermoeschter vo Housa ischt dr Jochen Arno.

Ergäbnis vo de Landdagswahla seid 2006: 

Dr Dialekt vo Housa ghert zom Schwäbisch.



</doc>
<doc id="53233" url="https://als.wikipedia.org/wiki?curid=53233" title="Immendingen">
Immendingen

Immadinga (amtlich "Immendingen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Immadinga leit em Naturpark Obere Donau. Uf dr Gmarkong hot s Doel vo dr Doeneversickerong. Nochbergmoede send Dalla em Norde, d Kroesstadt Duttlinga em Oschte, Emminga-Liptinga em Sidoschte, Engen em Landkroes Konschtanz em Side ond d Stadt Giisinga ond d Stadt Bad Dürrheim em Schwarzwald-Boor-Kroes em Weschte.

D Gmarkong setzt sich zemme ous 31,2 % Landwirtschaftsfleche, 60 % Wald, 7,8 % Sidlongsfleche ond 1 % sonschticher Fleche.

Zue Immadinga gheret d Ortsdoel Hattingè (mit em gleichnamige Dorf, dr Hef Haslerhof, Riedhof, Windegg ond dr Wohnblätz Bahnstation Hattingen ond Wittloh), Hintschingè (mit em glychnamige Dorf ond em Gheft Eschentalerhof), Immadinga (mit em gleichnamige Dorf, em Goedsdoel Bachzimmern ond em Wohnblatz Gundelhof-Höwenegg), Ippingen (mit em gleichnamige Dorf ond dr Wohnblätz Ippinger Mühle ond Schmelzlehäusle), Mauenheim (mit em gleichnamige Dorf ond dr Hef Büchlehof ond Daxmühle) ond Zimmern (mit em gleichnamige Dorf, dr Zenke Amtenhausen ond Talhof ond em Wohnblatz Säge).

Immadinga Zom 1. Jänner 1971 ischt d Gmoed Zimmern eigmoedet worde, am 1. Dezember 1971 d Gmoed Mauenheim ond am 1. Dezember 1974 d Gmoede Hattingen, Hintschingen ond Ippingen.

Immadinga hot sich mit dr Stadt Giisinga zom Gmoedverwaltongsverband „Immadinga-Giisinga“ mit Sitz en Giisinga zammegschlosse;

Dr Birgermoeschter vo Immadinga ischt dr Markus Hugger.

Ergäbnis vo de Landdagswahla seid 2006: 

Dr Dialekt vo Immadinga ghert zom Bodeseealemannisch.




</doc>
<doc id="53234" url="https://als.wikipedia.org/wiki?curid=53234" title="Irndorf">
Irndorf

Irndorf (amtlich "Irndorf") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Irndorf leit uf em Grauße Heibärg, ere Hauchfleche vo dr Schwäbische Alb em Naturpark Obere Donau. Em Norde vo dr Gmeod leit s Naturschutzgebiet "Irndorfer Hardt", mit ere Fleche vo ensgsamt 103 Hektar. Nochbergmoede send Nusplingen em Zollernalbkroes em Norde, Schwenningen em Oschte, Beuron em Side, boede em Landkroes Semmerenga ond ond Bäradal em Weschte.

D Gmarkong setzt sich zemme ous 48,2 % Landwirtschaftsfleche, 43,6 % Wald, 6,8 % Sidlongsfleche ond 1,3 % sonschticher Fleche.

Zue Irndorf ghert nur s gleichnamig Dorf.

Em Johr 1094 wird zom erschte Mol a Adliche mit Name Ullrich vo Urendorf gnennt. Bis 1972 hot d Gmoed "Irrendorf" ghoeße.

Irndorf hot sich mit dr Städt Mihla ond Friddinga ond dr Gmoede Bäradal, Buacha, Kolbinga ond Renquishause zom Gmoedverwaltongsverband „Donau-Heuberg“ mit Sitz en Friddinga an der Donau zammegschlosse.

Dr Birgermoeschter vo Irndorf ischt dr Jürgen Frank.

Ergäbnis vo de Landdagswahla seid 2006: 

Dr Dialekt vo Irndorf ghert zom Schwäbisch.



</doc>
<doc id="53235" url="https://als.wikipedia.org/wiki?curid=53235" title="Kolbingen">
Kolbingen

Kolbinga (amtlich "Kolbingen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Kolbinga leit uf em Grauße Heibärg, ere Hauchfleche vo dr Schwäbische Alb em Naturpark Obere Donau. Nochbergmoede send Housa em Norde, Bäradal em Oschte, d Städt Friddinga ond Mihla em Side, Moalstette em Weschte ond Bettinga em Nordweschte.

D Gmarkong setzt sich zemme ous 48,8 % Landwirtschaftsfleche, 42,9 % Wald, 6,4 % Sidlongsfleche ond 1,9 % sonschticher Fleche.

Zue Kolbinga gheret s gleichnamig Dorf ond s Gheft Ziegelhütte.

Kolbinga ischt zom erschte Mol gnennt worde em Johr 1253.

Kolbinga hot sich mit dr Städt Mihla ond Friddinga ond dr Gmoede Bäradal, Buacha, Irndorf ond Renquishause zom Gmoedverwaltongsverband „Donau-Heuberg“ mit Sitz en Friddinga an der Donau zammegschlosse.

Dr Birgermoeschter vo Kolbinga ischt dr Konstantin Braun.

Ergäbnis vo de Landdagswahla seid 2006: 

Dr Dialekt vo Kolbinga ghert zom Schwäbisch.



</doc>
<doc id="53236" url="https://als.wikipedia.org/wiki?curid=53236" title="Königsheim">
Königsheim

Kingsa (amtlich "Königsheim") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Kingsa leit uf em Grauße Heibärg, ere Hauchfleche vo dr Schwäbische Alb. Nochbergmoede send Egesa, Bäradal, Housa, Bettinga ond Bubbse.

D Gmarkong setzt sich zemme ous 37,8 % Landwirtschaftsfleche, 49,3 % Wald, 12,4 % Sidlongsfleche ond 0,5 % sonschticher Fleche.

Zue Kingsa ghert nur s gleichnamig Dorf.

Kingsa ischt zom erschte Mol gnennt worde em Johr 777 als "Kunigshaim".

Kingsa hot sich mit dr Gmoede Bubbse, Deilinga, Egesa, Gausa, Reichabach ond Wäniga zom Gmoedverwaltongsverband „Heuberg“ mit Sitz en Wäniga zammegschlosse;

Dr Birgermoeschter vo Kingsa ischt dr Konstantin Braun.

Ergäbnis vo de Landdagswahla seid 2006: 

Dr Dialekt vo Kingsa ghert zom Schwäbisch.




</doc>
<doc id="53237" url="https://als.wikipedia.org/wiki?curid=53237" title="Mahlstetten">
Mahlstetten

Moalstette (amtlich "Mahlstetten") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Moalstette leit uf em Grauße Heibärg, ere Hauchfleche vo dr Schwäbische Alb em Naturpark Obere Donau. Nochbergmoede send Bettinga em Norde, Housa ond Kolbinga em Oschte, d Stadt Mihla em Side ond Dürbe em Weschte.

D Gmarkong setzt sich zemme ous 43,2 % Landwirtschaftsfleche, 49,4 % Wald, 6,2 % Sidlongsfleche ond 1,3 % sonschticher Fleche.

Zue Moalstette gheret s gleichnamig Dorf ond d Wohnblätz Aggenhausen, Lippachmühle ond Lippachölmühle.

Moalstette ischt zom erschte Mol gnennt worde em Johr 1253.

Moalstette hot mit dr Stadt Spoachenga ond dr Gmoede Aaldinga, Baalga, Bettinga, Denkinge, Dürba, Friddlinga ond Housa a Verwaltongsgmoeschaft vereibart.

Dr Birgermoeschter vo Moalstette ischt dr Helmut Götz.

Ergäbnis vo de Landdagswahla seid 2006: 

Dr Dialekt vo Moalstette ghert zom Schwäbisch.



</doc>
<doc id="53238" url="https://als.wikipedia.org/wiki?curid=53238" title="Mühlheim an der Donau">
Mühlheim an der Donau

Mihla (amtlich "Mühlheim an der Donau") ischt a Stadt em Landkroes Duttlinga en Bade-Wirttebärg. D Stadt hot Eiwohner (Stand: ).

Mihla leit em Naturpark Obere Donau. Em Ortsdoel Stetten mendet dr Kesselbach en d Donau. Nochbergmoede send Moalstette, Kolbinga, Friddinga ond d Kroesstadt Duttlinga. Em Ursedal grenzt d Gmoed au no an Nendinga, Wurmlinga, Dürbe ond Riata-Weile.

D Gmarkong setzt sich zemme ous 29,1 % Landwirtschaftsfleche, 59,3 % Wald, 9,8 % Sidlongsfleche ond 1,8 % sonschticher Fleche.

Zue Mihla gheret d Stadtdoel Mihla (mit dr gleichnamige Stadt, em Weiler Altstadt ond dr Hef Kraftstein, Mittlere Mühle ond Obere Mühle) ond Stetten an der Donau.

Mihla ischt zom erschte Mol gnennt worde em Johr 843.

Mihla hot sich mit dr Stadt Friddinga ond dr Gmoede Bäradal, Buacha, Irndorf, Kolbinga ond Renquishause zom Gmoedverwaltongsverband „Donau-Heuberg“ mit Sitz en Friddinga an der Donau zammegschlosse.

Dr Birgermoeschter vo Mihla ischt dr Jörg Kaltenbach.

Ergäbnis vo de Landdagswahla seid 2006: 

Dr Dialekt vo Mihla ghert zom Schwäbisch.



</doc>
<doc id="53239" url="https://als.wikipedia.org/wiki?curid=53239" title="Neuhausen ob Eck">
Neuhausen ob Eck

Neihousa ob Eck (amtlich "Neuhausen ob Eck") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Neihousa ob Eck leit uf dr Hegaualb em Side vo dr Schwäbische Alb. Nochbergmoede send d Städt Mihla ond Friddinga ond Buacha em Norde, Leibertingen ond Sauldorf em Landkroes Semmerenga em Oschte, Mühlingen ond Eigeltingen em Landkroes Konschtanz em Side ond Emminga-Liptinga ond Duttlinga em Weschte.

D Gmarkong setzt sich zemme ous 48,5 % Landwirtschaftsfleche, 41,6 % Wald, 9,7 % Sidlongsfleche ond 0,3 % sonschticher Fleche.

Zue Neihousa ob Eck gheret d Ortsdoel Neihousa (mit em gleichnamige Dorf ond em Weiler Breitenfeld), Schwandorf (mit dr Derfer Holzach, Oberschwandorf, Unterschwandorf ond Volkerstweiler ond dr Hef Göningerhöfe, Hattelmühle ond Ilgental) ond Worndorf (mit em gleichnamige Dorf, dr Weiler Danningen ond Tannenbrunn, dr Hef Rößlerhof ond Streckerhöfe ond em Wohnblatz Wasenhof).

Neihousa ob Eck ischt zom erschte Mol gnennt worde em Johr 1095 als "villa Nuwenhusin".

Neihousa ob Eck ghert zue koener Verwaltongsgmoeschaft.

Dr Birgermoeschter vo Neihousa ob Eck ischt dr Hans-Jürgen Osswald.

Ergäbnis vo de Landdagswahla seid 2006: 

Dr Dialekt vo Neihousa ob Eck ghert zom Schwäbisch.



</doc>
<doc id="53240" url="https://als.wikipedia.org/wiki?curid=53240" title="Reichenbach am Heuberg">
Reichenbach am Heuberg

Reichabach (amtlich "Reichenbach am Heuberg") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Reichabach leit uf em Grauße Heibärg, ere Hauchfleche vo dr Schwäbische Alb em Naturpark Obere Donau, an dr Ondere Bära. Nochbergmoede send Obernheim em Norde, Nusplingen em Oschte, boede em Zollernalbkroes, Egesa em Sidoschte, Bubbse em Sidweschte ond Wäniga em Nordweschte.

D Gmarkong setzt sich zemme ous 25,2 % Landwirtschaftsfleche, 66,9 % Wald, 7 % Sidlongsfleche ond 0,8 % sonschticher Fleche.

Zue Reichabach gheret s gleichnamig Dorf Reichabach ond dr Weiler Holzwiesen.

Reichabach ischt zom erschte Mol gnennt worde em Johr 793.

Reichabach hot sich mit dr Gmoede Bubbse, Deilinga, Egesa, Gausa, Kingsa ond Wäniga zom Gmoedverwaltongsverband „Heuberg“ mit Sitz en Wäniga zammegschlosse;

Dr Birgermoeschter vo Reichabach ischt dr Josef Bär.

Ergäbnis vo de Landdagswahla seid 2006: 

Dr Dialekt vo Reichabach ghert zom Schwäbisch.



</doc>
<doc id="53241" url="https://als.wikipedia.org/wiki?curid=53241" title="Renquishausen">
Renquishausen

Housa (amtlich "Renquishausen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Housa leit uf em Grauße Heibärg, ere Hauchfleche vo dr Schwäbische Alb em Naturpark Obere Donau. Nochbergmoede send Kingsa em Norde, Bäradal em Oschte ond Kolbinga em Sidweschte.

D Gmarkong setzt sich zemme ous 52,5 % Landwirtschaftsfleche, 37,2 % Wald, 9,2 % Sidlongsfleche ond 1 % sonschticher Fleche.

Zue Housa ghert nur s gleichnamig Dorf.

Housa ischt zom erschte Mol gnennt worde em Johr 1092 "Rentwigeshusen".

Housa hot sich mit dr Städt Mihla ond Friddinga ond dr Gmoede Bäradal, Buacha, Irndorf ond Kolbinga zom Gmoedverwaltongsverband „Donau-Heuberg“ mit Sitz en Friddinga an der Donau zammegschlosse.

Dr Birgermoeschter vo Housa ischt dr Jürgen Zinsmayer.

Ergäbnis vo de Landdagswahla seid 2006: 

Dr Dialekt vo Housa ghert zom Schwäbisch.




</doc>
<doc id="53242" url="https://als.wikipedia.org/wiki?curid=53242" title="Rietheim-Weilheim">
Rietheim-Weilheim

Riata-Weile (amtlich "Rietheim-Weilheim") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Riata-Weile leit am Rand vom Grauße Heibärg, ere Hauchfleche vo dr Schwäbische Alb em Naturpark Obere Donau, em Dal vom Faulabach. Nochbergmoede send d Städt Spoachenga ond Baalga em Norde, Dürbe ond d Kroesstadt Duttlinga em Oschte, Wurmlinga em Side ond Seidinga-Oberflacht ond Housa em Weschte. Em Ursedal grenzt Riata-Weile au no an Nendinga ond Mihla.

D Gmarkong setzt sich zemme ous 45 % Landwirtschaftsfleche, 39,2 % Wald, 15,4 % Sidlongsfleche ond 0,3 % sonschticher Fleche.

Zue Riata-Weile gheret d Ortsdoel Rietheim (mit em gleichnamige Dorf, dr Weiler Bulzingen, Heuchen, Höfle, Lupbühl, Rußberg ond Schmidten ond em Gheft Kehlen) ond Weilheim.

Riata-Weile ischt entstande am 1. Jänner 1975 durch dr Zammeschluss vo dr Gmoede Riata ond Weila.

Riata-Weile ghert zue koener Verwaltongsgmoeschaft.

Dr Birgermoeschter vo Riata-Weile ischt dr Jochen Arno.

Ergäbnis vo de Landdagswahla seid 2006: 

Dr Dialekt vo Riata-Weile ghert zom Schwäbisch.



</doc>
<doc id="53243" url="https://als.wikipedia.org/wiki?curid=53243" title="Seitingen-Oberflacht">
Seitingen-Oberflacht

Seidinga-Oberflacht (amtlich "Seitingen-Oberflacht") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Seidinga-Oberflacht leit am sidweschtliche Rand vo dr Schwäbische Alb, rond acht Kilometer nordweschtlich vo dr Kroesstadt Duttlinga. Nochbergmoede send Housa em Norde, Riata-Weile ond Wurmlinga em Oschte, d Kroesstadt Duttlinga em Side, Dalla em Weschte ond Durchhousa ond Gunninga em Nordweschte.

D Gmarkong setzt sich zemme ous 36,6 % Landwirtschaftsfleche, 53,8 % Wald, 8,7 % Sidlongsfleche ond 0,9 % sonschticher Fleche.

Zue Seidinga-Oberflacht gheret d Ortsdoel Oberflacht (mit em gleichnamige Dorf ond em Wohnblatz Ziegelhütte) ond Seidinga (mit em gleichnamige Dorf, em Weiler Kirchberg ond dr Hef Anstatt, Aumühle ond Bruckmühle).

Seidinga-Oberflacht ischt entstande am 1. Jänner 1975 durch dr Zammeschluss vo dr Gmoede Seidinga ond Oberflacht.

Seidinga-Oberflacht ghert zue de Verwaltongsgmoeschaft Duttlinga.

Dr Birgermoeschter vo Seidinga-Oberflacht ischt dr Bernhard Flad.

Ergäbnis vo de Landdagswahla seid 2006: 

Dr Dialekt vo Seidinga-Oberflacht ghert zom Schwäbisch.



</doc>
<doc id="53244" url="https://als.wikipedia.org/wiki?curid=53244" title="Spaichingen">
Spaichingen

Spoachenga (amtlich "Spaichingen") ischt a Stadt em Landkroes Duttlinga en Bade-Wirttebärg. D Stadt hot Eiwohner (Stand: ).

Spoachenga leit an dr Prim am Fuaß vom Dreifaltigkoetsbärg.

D Gmarkong setzt sich zemme ous 29,4 % Landwirtschaftsfleche, 39,6 % Wald, 29,7 % Sidlongsfleche ond 1,4 % sonschticher Fleche.

Zue Spoachenga gheret d gleichnamig Stadt, dr Stadtdoell Hofen ond d Wohnblätz Bleiche, Dreifaltigkeitskirche, Heusteig ond Verenamühle.

Spoachenga ischt zom erschte Mol gnennt worde em Johr 791.

Spoachenga hot mit dr Gmoede Aaldinga, Baalga, Bettinga, Denkinge, Dürba, Friddlinga, Housa ond Moalstette a Verwaltongsgmoeschaft vereibart.

Dr Birgermoeschter vo Spoachenga ischt dr Hans Georg Schuhmacher.

Ergäbnis vo de Landdagswahla seid 2006: 

Dr Dialekt vo Spoachenga ghert zom Schwäbisch.





</doc>
<doc id="53245" url="https://als.wikipedia.org/wiki?curid=53245" title="Talheim (Landkreis Tuttlingen)">
Talheim (Landkreis Tuttlingen)

Dalla (amtlich "Talheim") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Dalla leit am eschtliche Rand vo dr Boor am Fuaß vom 977 Meter hauche Lupfa, em weschtlichstche Ousloefer vo dr Schwäbische Alb. Nochbergmoede send Durchhousa em Norde, Seidinga-Oberflacht em Oschte, d Kroesstadt Duttlinga em Sidoschte, Immadinga em Side ond Bad Dürrheim ond Tuningen, boede em Schwarzwald-Boor-Kroes em Weschte.

D Gmarkong setzt sich zemme ous 45,5 % Landwirtschaftsfleche, 40,3 % Wald, 12,1 % Sidlongsfleche ond 2,1 % sonschticher Fleche.
Zue Dalla gheret s gleichnamig Dorf ond d Hef Götzenlocher Hof, Obere Mühle ond Untere Mühle.

Dalla ischt zom erschte Mol gnennt worde em Johr 973 als "Talhan".

Dalla hot mit dr Stadt Drossinga ond dr Gmoede Durchhousa ond Gunninga a Verwaltongsgmoeschaft vereibart.

Dr Birgermoeschter vo Dalla ischt dr Martin Hall.

Ergäbnis vo de Landdagswahla seid 2006: 

Dr Dialekt vo Dalla ghert zom Bodeseealemannisch.



</doc>
<doc id="53246" url="https://als.wikipedia.org/wiki?curid=53246" title="Wehingen">
Wehingen

Wäniga (amtlich "Wehingen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Wäniga leit uf em Grauße Heibärg, ere Hauchfleche vo dr Schwäbische Alb em Naturpark Obere Donau. Nochbergmoede send Deilinga em Norde, Obernheim em Zollernalbkroes em Oschte, Reichabach em Sidoschte, Bubbse em Side ond Gausa em Weschte.

D Gmarkong setzt sich zemme ous 22,6 % Landwirtschaftsfleche, 61,5 % Wald, 14,9 % Sidlongsfleche ond 0,9 % sonschticher Fleche.

Zue Wäniga gheret s gleichnamig Dorf, dr Weiler Harras ond dr Wohnblatz Steighaus.

Wäniga ischt zom erschte Mol gnennt worde em Johr 793.

Wäniga hot sich mit dr Gmoede Bubbse, Deilinga, Egesa, Gausa, Kingsa ond Reichabach zom Gmoedverwaltongsverband „Heuberg“ mit Sitz en Wäniga zammegschlosse;

Dr Birgermoeschter vo Wäniga ischt dr Gerhard Reichegger.

Ergäbnis vo de Landdagswahla seid 2006: 

Dr Dialekt vo Wäniga ghert zom Schwäbisch.



</doc>
<doc id="53247" url="https://als.wikipedia.org/wiki?curid=53247" title="Wurmlingen (Landkreis Tuttlingen)">
Wurmlingen (Landkreis Tuttlingen)

Wurmlinga (amtlich "Wurmlingen") ischt a Gmoed em Landkroes Duttlinga en Bade-Wirttebärg. D Gmoed hot Eiwohner (Stand: ).

Wurmlinga leit an dr Mendong vom Faulabach en d Elta en eme Dal vo dr weschtliche Schwäbische Alb. Nochbergmoede send Riata-Weile em Norde, die Kroesstadt Duttlinga ond em Oschte ond Side an Seidinga-Oberflacht em Weschte. Em Ursedal grenzt Wurmlinga au no an Duttlinga, Mihla, Dürbe ond Riata-Weile.

D Gmarkong setzt sich zemme ous 23,7 % Landwirtschaftsfleche, 61,6 % Wald, 13,9 % Sidlongsfleche ond 0,9 % sonschticher Fleche.

Zue Wurmlinga ghert nur s gleichnamig Dorf.

Wurmlinga ischt zom erschte Mol gnennt worde em Johr 797. In eme alamannische Gräberfeld hot ma em Johr 1929 s Speerblatt vo Wurmlinga gfonda.

Wurmlinga ghert zue koener Verwaltongsgmoeschaft.

Dr Birgermoeschter vo Wurmlinga ischt dr Klaus Schellenberg.

Ergäbnis vo de Landdagswahla seid 2006: 

Dr Dialekt vo Wurmlinga ghert zom Schwäbisch.



</doc>
<doc id="53250" url="https://als.wikipedia.org/wiki?curid=53250" title="Salzhaus (Basel)">
Salzhaus (Basel)

S Baasler Salzhuus isch e middelalterligi wirtschaftligi Iirichdig vo dr Stadt Baasel gsi. S Geböid het bis zum Ändi vom 19. Joorhundert existiert, wo s dr Birsigkorrekzioon zum Opfer gfalle isch.

Im spoote Middelalter isch dr Fürstbischof vo Baasel dr Regänt vo dr Stadt gsi und het Stüüre und Zöll iizooge und Salz isch lang e wichdige Handelsardikel gsi, wo seer iidrääglig gsi isch. Im drizääte Joorhundert isch es z Baasel an dr Salzgass, wo au Under de Salzkäste ghäisse het und hüte Bluemegass, uf em lingge Uufer vom undere Birsig zwüschen em Fischmäärt und em Rhii verkauft worde. 

Scho 1300 wird e "domus salis", e Salzhuus, erwäänt. Us em Joor 1354 wäiss mä, ass dr Root e Salzhuus gha het und ass er 1357 siibe Salzhere ufgstellt het, wo für e Kauf und Verkauf vom Salz verantwortlig gsi si. Es het e Salzmäister gee und vo 1388 aa sogar zwäi, wo s Salz iikauft häi, und e Salzschriiber, wo d Buechhaltig gmacht het. Salz het mä vo denn aa nume no in de stedtische Salzhüüser döfe kaufe, wo äins drvo bim Salzdurm näben em Rhiidöörli gsi isch und s andere uf em Salzbärg uf d Spiegelgass zue ("monte salis apud speculum".)

In dere Zit het dr Root sis Archiv im Salzdurm ghaa, und d Umgääbig isch e wirtschaftligs Zentrum gsi. In dr erste Helfti vom 14. Joorhundert het d Obrikäit under de Salzkäste wisawii vo «Goldige Schwaan» e Fronwoog ufgstellt, wo alli, wo öbbis häi welle verkaufe, wo schweerer as zwölf e halb Pfund gsi isch, das häi müesse go wääge - und nadürlig verstüüre. Spööter het mä d Fronwoog zum Kaufhuus an dr Rüdegass züüglet, wo vo 1376 bis 1378 baut worde isch.

Im Salzhuus si aber au anderi Waare umgschlaage worde und es het as Kaufhuus für alles dient, wo uf em Rhii in d Stadt khoo isch, usser de Teggstil und Gwürz.
Und Waare häi lang nume in stedtische Kaufhüüser döfe glaageret wärde. Au im 15. Joorhundert häi d Wirt sich müesse drum kümmere, ass d Kauflüt, wo bi iine abgstiige si, iiri Waare zum Salzhuus oder zum Kaufhuus brocht häi.

1830/31 het mä dr Salzdurm däilwiis abbroche und mit em Salzhuus zum «Rhiilaagerhuus» umbaut.

Vo 1861 aa isch s e Verkaufszentrum und Laagerhuus vo dr "Actiengesellschaft für eine Gewerbehalle" gsi. In de 1890er Joor het mä afo dr Birsig begraadige und iidoole, und so isch au s Ändi vom Salzhuus kho und, wo s Salzhuus abgrisse worde isch, isch d Gwärbhalle denn in s Mueshuus züüglet.

Uf em Areal, wo s Salzhuus emol gstande isch, häi d Archidekte Georg und Rudolf Stamm 1901/02 s Verwaltigsgeböid vo dr Baasler Kantonalbangg im Stiil vo dr Hoochrönessans mit Barockmotiv baut, und spööter isch s Verkeershuus dri khoo.


</doc>
<doc id="53251" url="https://als.wikipedia.org/wiki?curid=53251" title="Kafi Freitag">
Kafi Freitag

D Kafi Freitag (* 19. Juni 1975) isch e Schwiizer Bloggerin. Si schribt uf ihrem eigede Blog, für Watson und d Baugnosseschaft «Mehr als Wohnen». Zudem het si es eigeds Coachingunternehme und het mit ere Fründin d Onlineplattform Tribut gründt.

D Kafi isch in eme Dorf in de Nöchi vo Soledurn ufgwachse und isch als jungi Frau uf Züri zügled. Dete het si zerst als Aalageberaterin, als «rächti Hand» vomene Generaldirektor von ere Grossbank und als Filialeiterin von ere Biligmodechette gschaffed, bevor si sich selbständig gmacht het. Sither isch si in vilne Beriich aktiv: Si schaffed als NLP- und Hypnose-Coach, schribt en Uftrags-Blog über Kunst und Architektur und antwortet in ihrem Blog und uf Watson Läbesfroge. I jedere Usgab im Johr 2016 het si als bekenndi Atheistin in de damals neu lancierte reformierte Zitschrift «bref» e Kolumne gschribe, was in reformiirte Kreise zu ere Kontroverse gführt het.
Si isch gschiede und het en Sohn.



</doc>
<doc id="53252" url="https://als.wikipedia.org/wiki?curid=53252" title="Kornhaus (Basel)">
Kornhaus (Basel)

Z Baasel het s sit em Middelalter Hüüser mit em Naame Kornhuus ge, under anderem




</doc>
<doc id="53254" url="https://als.wikipedia.org/wiki?curid=53254" title="Barend Fruithof">
Barend Fruithof

De Barend Fruithof (* 1971, heimatberechtigt z Hänggert) isch en Schwiizer Manager und leited s Firmekundegschäft vo de Credit Suisse. D Zitschrift Bilanz het ihn 2011 zum erschde Mol in de Rangliste vo de 100 Top-Banker gführt. 

De Fruithof het nach de Schuel e landwirtschaftlichi Usbildig gmacht und dann en Usbildig zum Betribsökonom. Doderzue sind Witerbildige zum eidgnössisch diplomiirte Marketingleiter und es Executive-MBA an de HSG cho. Vo 1992 bis Endi 2000 het er bi de Zürcher Kantonalbank gschaffet und dann bis 2003 bi de Viseca Card Services, wo zu de Aduno-Gruppe ghört. Ab em 2004 isch er dann CFO bi de Raiffiise-Gruppe gsi und sit em 2008 isch er de Leiter vom Firmekundegschäft vo de Credit Suisse. Er und sis Team isch in dem Beriich so refolgrych gsi, dass de Fruithof im 2012 vo de Handelszitig als potentielle Kandidat für de Chefposte vo de CS in de Schwiiz ghandlet worden isch.


</doc>
<doc id="53256" url="https://als.wikipedia.org/wiki?curid=53256" title="Salzhaus">
Salzhaus

E Salzhuus bezäichnet e Geböid, wo für e Handel und d Laagerig vo Salz brucht worde isch. 


</doc>
<doc id="53258" url="https://als.wikipedia.org/wiki?curid=53258" title="Heinrich Bruppacher (Philologe)">
Heinrich Bruppacher (Philologe)

De Heinrich Bruppacher (* 30. Meerz 1845 z Zolike; † 29. Mai 1906 am glychen Oort) isch en Altfiloloog und Gërmanischt gsy, wo über langi Zyt i verschidene Funkzioone für s "Schwyzerisch Idiotikon" gwürkt hät. Er hät si auch starch für Gschicht und Volchsbrüüch intressiert. Am wichtigschten aber isch em sys Häimetdoorff Zolike gsy; über daas hät er zäme mit em Alexander Nüesch e kultuurgschichtlichi Oorts-Chroonik gschribe, wies es si vorane nanig ggëë gha hät.

Uf d Wält choo isch de Bruppacher as eltischts Chind vom Zoliker Puur Heinrich Bruppacher und syne Frau Anna, giboorenen Ernst. D Primaarschuel hät er z Zolike, d Sekundaarschuel i de Nöimünschtergmäind (ghöört hüt zu Züri) und s Gimnaasium i de Stadt Züri bsuecht. Er isch doozmaal en wilde Bueb gsy, syni Chalbereie händ de frome Mueter vil Soorge gmachet. Na im Gimi hät er es Nërvelyde überchoo und isch mit sym Spraachleerer Fäsi uf St. Moritz go kuure. Nach de Matuur 1864 hät er a der Uniwërsitëët Züri klassischi Filology und Germanischtik gstudiert. 1867 hät en wider e heftigs Nërvefieber packt. Zum «Dr. phil.» promowiert hät er drum nach eme für doozmaaligi Verheltnis eener lange Stuudium, nämli 1869, mit ere Schrift über s Oskisch – e Spraach, wo vor Chrischti Gibuurt i de süüdliche Mitti vo Itaalie gredt woorden isch.

Wo de Fritz Staub 1862 syn Uufrueff useglaa hät, me sell für es schwyzertüütsches Wöörterbuech Woort samlen und yschicke, hät de Gimnasiascht Bruppacher sofort mitgmachet. 1868 ghäissts im Jaarespricht vom "Idiotikon" vo syne Byträäg, sie «zeugen von feiner Beobachtungsgabe, namentlich auf dem Felde der Phonetik. Obwohl aus der Nachbarschaft der Stadt schöpfend, bringt er manche Rarität unter Obdach, von deren Vorhandensein wir keine Ahnung hatten.» Nach der Uni hett de Bruppacher mee wie äimaal chönen e Stell as Huusleerer aanëë. Er hät aber alewyl en Fründ voorgschickt, wil er sälber ekäi Luscht ghaa hät, «Toilette z mache», wie-n-er gsäit hät, aso sys ländlich Wäse dur e stedtischs Verhalten abztuusche. 1874/1875 hät er am Chnabeninschtituut z Kornthal bi Stuegert gwürkt, aber s Häiwee hät en an Zürisee zruggtribe, und de Staub hät en a s "Idiotikon" gholt. Deet isch er aber scho es Jaar spööter wider furt.

Er hät dänn lengeri Zyt as Privaatgleerte gschaffet und drüberuse de Gimnasiaschte Naachhülff in alte Spraache ggëë. I de glyche Zyt hät er aber au flyssig wyter uusgschriben und exzerpiert, aso Beleeg für s Wöörterbuech us de Büecher uf Zädel gschribe. 1879 isch er churzi Zyt Mitgliid vo de Redakzioonskomissioon vom "Idiotikon" gsy. 1887/1888 hät er as Hülffsleerer a de Zürcher Kantonsschuel gschaffet und vo 1888 bis 1894 as Leerer für Latynisch und Griechisch am nöiggründete Freie Gimnaasium z Züri. D Erzieig vo junge Puurschen us de Stadt isch aber nöd eso syni Stërchi gsy. Er hät de Leererprueff nu halbbatzig erlediget und denäbed syni privaate hischtoorischen und spraachliche Stuudie tribe, dezue au 1886–1890 paraleel as vollwërtige Redakter am "Idiotikon" gschaffet – und e risigi Zaal a Privaatschüeler ghaa: eläi im 87i 117. Ändgültig a s "Idiotikon" gwächslet isch er dänn äntli 1894. Nach em Fritz Staub, em Ludwig Tobler und em Ruedolf Schoch isch ëër de viert Redakter gsy, wo uf s Titelblatt vo dëm Wëërch choo isch.

Ghüraate hät er as Mittvierzger 1888 d Marie Muurer (Maurer), wo 23 Jaar jünger gsy isch wie-n-ëër, und die beede händ zäme sibe Chind uufzoge. Zwee Söö sind Pfärer woorde; gwürkt hä de Heinrich jun. (1890–1959) z Matt GL und z Langnau am Albis, de Hans (1891–1978) z Mülihore, z Buchs ZH und z Wintertuur-Wülflinge (so luut Archyv "Idiotikon") oder z Wintertuur-Tööss (so luut Matrikeledizioon vo der Uni Züri); dezue anen isch de Hans dänn au na Chileraat (Exekutyvmitgliid vo de Zürcher Landeschile) woorde. – Gstoorben isch de Bruppacher nach churzem, aber schwëërem Lyde as Folg vo de Zuckerchranket und ere Hëërzlëëmig im Alter vo 61 Jaar.

Em Bruppacher syn Naachfolger am "Idiotikon" isch de Johann Ulrich Hubschmied woorde.

In Naarüeff ghäisst s, de Bruppacher heb vil für s "Idiotikon" taa. Er hät sälber en uurchigs Seezüritüütsch gredt, der uverfelscht Tieläkt isch em am Hëërz gläge, und sys grooss Wüsse hät s Synig byträit. Er hät nöd nu Wöörterbuechartikel gschribe, näi, er hät au flyssig Manuskript vo de Stadtbiblioteek und vom Staatsarchyv, uzelti alti und nöii Büecher, religiöösi und wältlichi Literatuur und überhaupt spraachlichi, gschichtlichi und kultuurhischtoorischi Quälen uusgschribe und tuusigi vo Zädel daademit gfült, das me die Schätz au chön für d Wöörterbuechaarbet bruuche. I de Zyt, wo-n-er nöd fescht aagstelt gsy isch, hät er (1876/77) für s Uusschrybe vo Büecher, wo d Beleeg scho vom Staub aagstriche gsy sind, 2 Rappen überchoo, für söttig, wo-n-er sälber exzërpiert hät, hät er 3 Rappe ghöische. As Artikelschryber isch em sys filoloogisch Gspüüri zguet choo. Er hät chöne wuchelang über äim äinzige rëëtselhafte Woort brüete, bis er de rächt Schlüssel gfunde hät, zum all Aschpäkt vo Bidüütig und Hëërkumpft usezbringe. Au d Sache, d Brüüch, d Volchskund, s Puuregwëërb, s Handwëërch und s ländlich Tänke, Reden und Handle händ en intressiert, und vo all dëm isch vil i syni Wöörterbuechartikel ygflosse. En tipischen "Idiotikon"-Artikel vom Bruppacher isch dëë über s "Broot" – da fëëlt chuum öppis vo dëm, wo s Broot i de Volchskund und i de Gschicht für e Role spilt, und der Artikel gaat wyt über daas use, was de Staub gäge vierzg Jaar früener i synere Schrift zum Broot gschribe ghaa hät. Aber er hät au gwüsst, das s "Idiotikon" z kompliziert isch, zum würkli volchstümli z wëërde. Drum hät er 1906 i de "Zürcher Wuche-Chroonik" gschribe:

A dëre Wisioon hebet d Redakzioon vom "Idiotikon" bis hüt fescht.

Au im Buech über s alt Zolike, wo vo im und em Zoliker Pfarer Alexander Nüesch gschribe woorden und 1899 usechoo isch, nimt s Kultuurgschichtlich en ganz en zäntraale Platz y. De Bruppacher hät das Buech as sys äigetlich Läbeswëërch aaglueget. Deete hät er vil freier chöne schalten und walte weder i synen "Idiotikon"-Artikel, wo-n-er si nu mit groosse Widerständ i di verlangt straff Metoodik drininegfüegt hät. I de Bisprächig, wo d "Zürizytig" vom 28. Meerze 1899 praacht hät, isch das Buech durewägg gloobt woorde: D Aarbet sei orginell, bindi sich nöd a s landlöiffig Scheema vo Oortsgschichte (wo doozmaal grooss uufchoo sind) und umgöng daademit Fëëler, wo für Publikazioone vo dëren Aart suscht eso tipisch segid. Bsunders gfale hät di kultuurgschichtlich Uusrichtig vom Buech, dazue ane, das es glychzytig en Aart Uurkundebuech vo Zolike sei, was mee as nu Lokaalhischtooriker intressieri, und s vermittli au wirtschaftsgschichtlichi Uufschlüss. D Kapitel, wo de Bruppacher gschribe heb – über de Wald, d Oorts- und Fluernäme, d Përsoonenämen und d Gschlächter, d Huusmaargge, d Landwirtschaft und s Gwëërb, d Brüne und über anders – verraatid «feines Gefühl und tiefes Verständnis für des Volkes Sinn und Art in der Vergangenheit». Trotz synere starche Wüsseschaftlichkäit sei das Buech «nichts weniger als unvolkstümlich». Zletscht säit de Rezänsänt:
Mitgschaffet hät de Bruppacher au bi de – eerscht 2013 abgschlossene – wüsseschaftlichen Uusgaab von em Huldrych Zwingli syne Schrifte. Er hät deet Korektuur gläse hät, und d Woorterchlëërigen in eerschte zwee Bänd sind vo im.

De Zytschrift "Archyv für schwyzerischi Volchskund" hät er e Räie Notizen über s Bruuchtum z Zoliken ygschickt (publiziert i den eerschte beede Bänd). Für s "Schwyzerisch Künschtler-Läxikon," wo ab 1905 usechoo isch, hät er e gröösseri Zaal vo Künschtlerbiografye verfasst. Im "Zürcher Täschebuech" hät er zwoo alti Autobiografyen ediert und en Uufsatz über e hischtoorischs Theema gschribe. Und au suscht na daa und deet sind Byträäg und Byträägli von em usechoo.

De Bruppacher isch, wie s in Naarüeff ghäisst, e chreftigi und orginelli Persöönlichkäit gsy, en hööch bigaabte Gleerte mit groossem Wüsse, glychzytig aber au mit eme schlichten und bischäidene Charakter. Er isch en religiööse Mäntsch gsy und jede Sundig z Chile ggange. D Bible hät er guet gchänt, dazue au d Fluugschrifte, d Predigten und d Erbouigsliteratuur us em 16., 17. und 18. Jaarhundert. Was in Chroonike vom Ägidius Tschudi, em Johannes Stumpf, em Valerius Anshelm, em Gerold Edlibach, em Heinrich Bullinger und em Johann Jakob Wick (d «Wickiana»), den Aktesamlige zur Zürcher Reformazioon und den Äidgnössischen Abschiid oder in natuurkundliche Wälzer vom Conrad Gässner staat, hät er au gwüsst – die hät er all für s "Idiotikon" exzërpiert. Zletscht hät er na aagfange, sich i d Schrifte vom Kultuurhischtooriker Jacob Burckhardt z vertüüffe.

Jede Moorgen isch er zum Schaffe vo Zolike uf Züri gloffe – im Büro isch er im Sumer spöötischtens am halbi sibni, im Winter am halbi achti gsy – und z Mittaag wider z Fuess häiggange, zum sich em Exzerpiere vo Quäle und synen andere Stuudie z widme. S Alt hät er lieber ghaa weder s Nöi, und er hät chöne vergässe, das e nöii Zyt au nöii Aaforderige an Staat, a d Chile und a d Gmäind stelt. Er hät chöne schroff würke und misstrouisch sy, hät hipochondrischi Aawandlige ghaa, und an Eggen und Kante häts äinewääg nöd gfëëlt. Aber syni ganz Persöönlichkäit, sys Wüsse, syn Flyss, syni Tröii und syni Chrischtehoffnig händ us em en ganz en bsundere Mäntsch gmachet.




</doc>
<doc id="53259" url="https://als.wikipedia.org/wiki?curid=53259" title="Grabeneck-Brunnen">
Grabeneck-Brunnen

Dr Graabenegg-Brunne isch en öffentlige Brunne uf em Petersblatz uf dr Site vom Petersgraabe in dr Stadt Baasel. Er stoot sit 1915 under Dänggmolschutz und isch e Baasler Kulturguet, wo regionali Bedütig het.

Dr Brunne isch sit 1779 in Betriib. Si Naame het er vom Huus «Zum Graabenegg» überkhoo, wo 1767 baut worde isch.

Dr achteggigi Brunnedroog us Stäi isch äine vo de grösste in dr Stadt. Uf sine Kante het s Blüetemuster. Wisawii vom Brunnestogg het s e chliins Brunnedröögli. Uf em Brunnestogg stoot en Urne mit ere Knospe oobe druf.

Mä kaa im Brunne baade, aber wäge de vile alte Böim zringsume bekunnt er nid vil Sunne üüber.



</doc>
<doc id="53260" url="https://als.wikipedia.org/wiki?curid=53260" title="Hallenbad Rialto">
Hallenbad Rialto

S Hallebaad Rialto isch en öffentligs Hallebaad an dr Birsigstrooss 60 /
Viaduktstrooss 43–45 in dr Stadt Baasel. Es gältet as e Baasler Kulturguet, wo regionali Bedütig het.
S Hallebaad wird vom Erzieigsdepartemänt vom Kanton Baasel-Stadt verwaltet.

Im Hallebaad het s e Schwümmbeggi, wo 10 uf 25 Meter grooss und zwüsche 1,4 und 3,6 Meter dief isch mit eme Sprungbrätt, und e Beedli zum Schwümme leere. Es biete au Wellnessdienst aa wien e Whirlpool, e Biosauna, e Solarium oder e Sunneterrasse. Für Sportler het s Kraftgräät, Dischdennis und anders.

S Rialto isch vo 1932 bis 1934 vo de Archidekte Emil Bercher und Eugen Tamm baut worde und isch vo dusse ganz mit wisse Blättli verkläidet. Dr Bau het s Thema vo dr Baadfunkzioon ufgriffe, wo Hügiene, Sport und Erhoolig verbindet. Zu sällere Zit isch das vil diskutiert worde.

S Geböid bestoot us drei Baukörper, und das isch d Folg vo Zwäck und Topografii. Unde isch dr Soggel mit dr wite, stützefreije Schwümmhalle, im Middelstück oobedraa, wo mit em Wiadukt verbunde isch, e Restorant und anderi Iirichdige und zooberst uf drei Stöck e Woonblock.



</doc>
<doc id="53261" url="https://als.wikipedia.org/wiki?curid=53261" title="Kornhaus">
Kornhaus

E Kornhuus isch e Geböid, wo für e Handel und d Laagerig vo Korn brucht worde isch.


</doc>
<doc id="53262" url="https://als.wikipedia.org/wiki?curid=53262" title="Salzturm (Basel)">
Salzturm (Basel)

Dr Salzdurm isch e Durm vo dr Stadtmuure vo Baasel gsi. Er isch am Rhii grad näbe dr Schiffländi gstande und isch 1829 abbroche worde.

Dr Salzdurm isch woorschinlig scho im 11. Joorhundert uf römische Fundamänt baut worde zur Verdäidigung vom middelalterlige Baasler Rhiihaafe, dr Schiffländi, am Blatz, wo dr Birsig in Rhii gmündet het. Er isch also elter as s Rhiidoor, wo erst entstande isch, wo mä 1225 d Rhiibrugg baut het.

Dr Naame het er vom Handel mit Salz bekhoo, wo in sinere Umgääbig driibe worde isch, zerst am Salzbärg und spööter im stedtische Salzhuus, wo grad näben em Durm baut worde isch. S Salz isch uf Schiff vom Niiderrhii und us Schwoobe brocht worde.

Vom Salzdurm us häi die bischöflige Ministeriale d Schiffländi könne überwache. Spööter isch au s Archiiv vom Root dört ufbewaart worde.

Dr Salzdurm het an Bedütig verloore, wo im Joor 1225 d Rhiibrugg baut worde isch und d Rhiifäärene nüme verkeert häi. Aber wo mä 1478 d Kapälle uf dr Brugg ufgstellt het, het au dr Salzdurm e nöije Spitzhelm bekhoo mit farbige und sogar vergoldete Ziegel. 1530 het er e verzinnte Knopf bekhoo, wo mä din Dokumänt ufbewaart het, wie mä s no bis ins 20. Joorhundert doo und dört gmacht het.

Wo d Dampfschifffaart uf em Rhii ufkhoo isch, het mä 1827 s Salzhuus zum ene groosse Laagerhuus usbaut und 1829 dr Salzdurm abbrotzt, so dass mä au in die Richdig s Laager het könne usbaue.




</doc>
<doc id="53263" url="https://als.wikipedia.org/wiki?curid=53263" title="Andlauerhof (Petersgasse)">
Andlauerhof (Petersgasse)

Dr Andlauerhoof isch e historischs Geböid in dr Altstadt vo Baasel. Es stoot an dr Petersgass 36/38. Es stammt us meerere Epoche und stoot as Ansambel under Dänggmolschutz.

Zum erste Mol wird dr Andlauerhoof im Joor 1424 erwäänt, won er no Laufehoof ghäisse het. Im 15. Joorhundert isch er in d Händ vo dr elsässische Aadelsfamilie vo Andlau choo, und mä het em vo denn aa Andlauerhoof gsäit. 
1666 het dr Peter Thierry (1608-1673) im Huus e Siidefärberei iigrichdet. 
Dr Andlauerhoof het denn verschidnige Kaufmaafamilie ghöört, u. a. de Briiswärks, Vischers, Legrands und Ryhiners.
Im 20. Joorhundert isch en Angroo-Gschäft für Dubakwaare im Geböid dehäi gsi und s Innere isch e baar Mol umbaut worde. Wo mä 2004 archeologischi Usgraabige gmacht het, het mä alti Fundamänt und Räst vo dr Färberei us em 17. Joorhundert und sogar Bachbettsedimänt gfunde.

Im Joor 2010 het mä s Geböid in Stadtwoonige afo umbaue, im Joor druf isch dr Dachstuel aabrennt, aber 2012 si die achtzää nöije Woonige baraat gsi.


</doc>
<doc id="53264" url="https://als.wikipedia.org/wiki?curid=53264" title="Malbun">
Malbun

Malbun chan folgendes bedüte:


</doc>
<doc id="53265" url="https://als.wikipedia.org/wiki?curid=53265" title="Heinrich Bruppacher">
Heinrich Bruppacher

Heinrich Bruppacher isch de Name vo dëne Lüüt:
Lueg au:


</doc>
<doc id="53266" url="https://als.wikipedia.org/wiki?curid=53266" title="Pont de Niouc">
Pont de Niouc

D Brugg bi Niouc (französisch: Pont de Niouc oder Pont de l'Araignée (dütsch "Spinnebrugg")) überquärt de Fluss Navisence zwüsched em Wailer "Niouc" (Saint-Luc VS) und em Dorf Vercorin im Wallis, Schwiz.

D Pont de Niouc isch e Hängebrugg und bestoot us ere Wasserlaitig und eme Tail, wo för Fuessgänger begehbar isch. D Höchi betrait 190 m, d Spannwyti 200 m oder 220 m. Si isch in ere felsige Schlucht uf öppe 880 bis D Niouc-Brugg isch zwüsched 1922 und 1929 di högsti Brugg vo de Wält gsi und gilt no bis im Sommer 2016, wänn dänn di 200 m höchi (jetzt no i de Bauphase) Taminabrugg eröffnet werd, as högsti Brugg vo de Schwiz.

D Brugg bi Niouc isch 1922 baut worde zum d Wasserversorgig vo de Ortschaft Briey (Gmainde Chalais VS) z sichere. Si hät Johre lang au as Brugg för d Fuessgänger dienet, wo uf di ander Talsite händ wele glange. Im Johr 1996 isch d Brugg renowiert und verbesseret worde. Voreddane isch d Brugg öber Johre för d Öffentlichkait gschpeert gsi, wil d Holzbrätter vom Bruggebode morsch und d Metalltaili roschtig worde sind.
I de Summermönet werd uf de Niouc-Brugg Banschispringe aabote. D Brugg werd wäge ehrere Struktur, em Netz us Metallkabel. au as «Pont de l'Araignée» (Spinnebrugg) bezaichnet. An ere Felswand näbed de Brugg isch vom Künstler Berthod e riisigi Spinne gmolet worde.


</doc>
<doc id="53269" url="https://als.wikipedia.org/wiki?curid=53269" title="Andlauerhof">
Andlauerhof

Andlauerhoof isch dr Naame vo dene Bauwärk


</doc>
<doc id="53271" url="https://als.wikipedia.org/wiki?curid=53271" title="Andlauerhof (Münsterplatz)">
Andlauerhof (Münsterplatz)

Dr Andlauerhoof am Basler Münsterblatz 17 isch e historischs Geböid, wo zu de Baasler Kulturgüeter zelt, wo für d Regioon vo Bedütig si.

Dr Andlauerhoof isch as Stadtbalast im Zentrum vo dr Stadt Baasel baut worde und isch vo de fümf ehemoolige Domherreresidänzen an dr Westsite vom Münsterblatz s höggste und grösste Geböid. In dr Zit vor dr Reformazioon isch s dr Sitz vo de Domsänger gsi wie vom Philipp Jakob vo Andlau (Domkantor bis 1532), wo früener im Lichtefelserhoof (Münsterbärg 9) residiert häi. 

Dr Johann Jacob Fechter het zwüsche 1764 und 1769 e Hufe Hüüser im Stil vom spoote Barock modärnisiert, under iine au dr Andlauerhoof. Im spöötere 18. Joorhundert het dr Hoof im Achilles Leissler ghöört, wo 1767 Ooberstzumftmäister gsi isch und au anderi wichtigi Böste gfüllt het. 

Noch sim Dood und däm vo sinere Frau isch d Liigeschaft in d Händ vom Kaufmaa Johann Jakob Meriaa choo, äim vo de riichste Baasler zu sällere Zit und eltere Brueder vom Christoph Meriaa. Dr Meriaa isch mit sinere zwäite Frau, dr Henriette Wieland, im Andlauerhoof iizooge. Dr Hoof het denn lang de Meriaas ghöört, wo dört gwoont und vilmol au gschäfdet häi, usser wääred dr franzöösische Bsetzig, wo 1798 dr franzöösisch Blatzkommandant dr Andlauerhoof für si Amtssitz rekwiriert het. 1805 isch dr Lucas Briiswärk-Buurget mit sim Gschäft im Hoof iizooge.

Bi de spöötere Umbaute het mä die inneri Organisazioon mit dr grosse Stäägehalle und de Hauptrüüm uf e Münsterblatz zue bhalte. Im Barder het s hüt Iirichdige für s Publikum wie Lääde, Kaffee, Büro oder au dr Internazionaali Lyceum Club Basel, wo mänggisch Konzärt und Usstellige abghalte wärde. Dr Räst vom Huus, wo s Brivaatwoonige het, isch abdrennt und nid öffentlig zuegängig.

Bin ere archeologische Undersuechig vom Gaarde het mä 1958 Räst vo Hüüser und Geegeständ us dr Zit vo dr Latène-Kultur und vo de Römer gfunde.


</doc>
<doc id="53272" url="https://als.wikipedia.org/wiki?curid=53272" title="Andlauerhof (Arlesheim)">
Andlauerhof (Arlesheim)

Dr Andlauerhoof z Arlese isch e historische Herschaftssitz und lit am Andlauerwääg 15. Er zellt zu de Baaselbieter Kulturgüeter, won e nazionali Bedütig häi.

Am Blatz vom spöötere Andlauerhoof isch emol dr Arleshäimer Dinghof gstande, wo gege s Ändi vom 16. Joorhundert an dr bischöflig Hoofmäister Johann Wilhelm Reutner vo Wyyl gange isch, und dä het en 1616 nöi baut. In dr zwäite Helfti vom 17. Joorhundert isch s Geböid im Bsitz vo dr Familie vo Roggebach gsi. 1743 het s dr Domdekan Beat Anton Münch vo Münchestäi kauft und komplett umbaut. Dr Emanuel Büchel het en denn abzäichnet. 

1759 het dr Herr vo Goullon dr Hoof kauft und scho 1762/63 an dr Landvogt Franz Carl vo Andlau witerverkauft und dä het en zu sim Landvogteisitz gmacht. Vo denn aa het er «Andlauerhoof» ghäisse. Dr vo Andlau het e Bavillion uf dr Südsite vom Hoof baut und si Frau het zämme mit em Domherr Heinrich vo Ligertz d Gaardeaalaag aagläit, wo hüte d «Ermitaasch» häisst. Iire Soon, dr Freiherr Conrad vo Andlau, isch Generalguwernöör vo de Allierte worde und het vom Andlauerhoof us s Fürstbistum Baasel verwaltet, bis dass es am 20. Merz 1815 ufglööst worde isch. Er het dr Hoof im Stil vom Ampiir umbaut, und nöiji Ställ, e groossi Schüüre und woorschinlig d Remiise nääbedra baut.

Si Soon Franz vo Andlau het 1844 die ganz Liigeschaft de bäide Baasler Spekulante Achilles Bischoff und Johann Jakob Bachofe-Meriaa verkauft. Die häi s im Vicomte Théodore Renouard de Bussière us Stroossburg witerverkauft und vo iim het 1846 d Gmäind e groosse Däil vom Bsitz übernoo, s Guet sälber het dr Johann Siegmund Alioth-Hornung kauft. Vo denn aa häi Familiemitgliider vo de Alioths im Andlauerhoof gläbt und in witer usbaut.



</doc>
<doc id="53274" url="https://als.wikipedia.org/wiki?curid=53274" title="Aichhalden">
Aichhalden

Oachhalde (amtlich "Aichhalden") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Oachhalde leit em Oschte vom mittlere Schwarzwald am Ibergang zue dr Boor, iber dr Däler vo dr Schiltach ond dr Kinzig. Nochbergmoede send d Stadt Alpirsbach em Landkroes Fraidestadt em Norde, Fluorn-Winzeln em Oschte, d Stadt Schramberg em Side ond d Stadt Schiltach ond Schenkenzell em Weschte.

D Gmarkong setzt sich zemme ous 55,7 % Landwirtschaftsfleche, 32,2 % Wald, 11,2 % Sidlongsfleche ond 0,9 % sonschticher Fleche.

Zue Oachhalde gheret d Gmoedsdoel Aichhalden (mit em gleichnamige Dorf, dr Weiler Bühlen ond Hinteraichhalden, dr Hef Buz, Eselbach, Reißer, Riesen, Schachen, Weiher ond Zollhaus ond dr Wohnblätz Bruck, Heimliswald, Loch ond Wanne), Bach und Altenberg (mit em gleichnamige Dorf ond dr Wohnblätz Bergsteig, Schwanenmoos ond Segelacker), Rötenberg (mit em gleichnamige Dorf, dr Weiler Kiener ond Reint, dr Hef Brandsteig ond Heftenbach ond dr Wohnblätz Etzenbühl, Mergelacker ond Schoren).

Oachhalde ischt zom erschte Mol gnennt worde em Johr 1223.

Oachhalde hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Oachhalde ischt dr Michael Lehrer.

Ergäbnis vo de Landdagswahla seid 2006: 

Dr Dialekt vo Oachhalde ghert zom Schwäbisch



</doc>
<doc id="53275" url="https://als.wikipedia.org/wiki?curid=53275" title="Bösingen (bei Rottweil)">
Bösingen (bei Rottweil)

Baisinga (amtlich "Bösingen") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Baisinga leit em Obere Neggerdal, zwische Schwarzwald ond Schwäbischer Alb. Nochbergmoede send Villingendorf ond d Rottweiler Exklave Hochwald em Side, Dunningen em Weschte, Schramberg ond Oberndorf am Neckar em Norde ond Epfendorf em Oschte.

D Gmarkong setzt sich zemme ous 61,6 % Landwirtschaftsfleche, 26 % Wald, 12,2 % Sidlongsfleche ond 0,2 % sonschticher Fleche.

Zue Baisinga gheret d Gmoedsdoel Bösingen (mit em gleichnamige Dorf, em Weiler Kasperleshof ond dr Hef Herrenbühlhof ond Waldhof) ond Herrenzimmern (mit em gleichnamige Dorf ond em Gheft Stittholzhof).

D heitich Gmoed Baisinga isch am 1. Oktober 1974 durch d Eigmoendong vo Herrezimmern entstande.

Baisinga hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Baisinga ischt dr Johannes Blepp.

Ergäbnis vo de Landdagswahla seid 2006: 

Dr Dialekt vo Baisinga ghert zom Schwäbisch



</doc>
<doc id="53276" url="https://als.wikipedia.org/wiki?curid=53276" title="Deißlingen">
Deißlingen

Deißlinge (amtlich "Deißlingen") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Deißlinge leit am Oberlauf vom Negger, rond sibe Kilometer vo dr Kroesstadt Rottweil. Nochbergmoede send Zimmern ob Rottweil ond Rottweil em Norde, Aldingen ond Trossingen em Oschte, boede em Landkroes Duttlinga, Villingen-Schwenningen em Side ond Dauchingen ond Niedereschach em Weschte, älle drei em Schwarzwald-Boor-Kroes.

D Gmarkong setzt sich zemme ous 35,2 % Landwirtschaftsfleche, 45,3 % Wald, 17,4 % Sidlongsfleche ond 2,1 % sonschticher Fleche.

Zue Deißlinge gheret d Gmoedsdoel Deißlingen (mit em gleichnamige Dorf, em Weiler Hinterhölzer Höfe, dr Hef Langenfeld ond Maienbühl ond em Wohnblatz Bundesbahnhof Trossingen) ond Lauffen ob Rottweil (mit em gleichnamige Dorf, dr Weiler Hochhalden ond Niederhalden, em Gheft Lerchenbühl ond em Wohnblatz Schachthaus).

Deißlinge ischt zom erschte Mol gnennt worde em Johr 802 als "Vila Tussenlinga".

Deißlinge hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Deißlinge ischt dr Ralf Ulbrich.

Ergäbnis vo de Landdagswahla seid 2006: 

Dr Dialekt vo Deißlinge ghert zom Schwäbisch



</doc>
<doc id="53277" url="https://als.wikipedia.org/wiki?curid=53277" title="Dietingen">
Dietingen

Diadinga (amtlich "Dietingen") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Diadinga leit em Obere Neggerdal, zwische Schwarzwald ond dr Schwäbische Alb, rond faef Kilometer vo dr Kroesstadt Rottweil. Nochbergmoede send Epfendorf em Norde, Rosenfeld ond Zimmern unter der Burg em Zollernalbkroes em Oschte, d Kroesstadt Rottweil em Side ond Villingendorf em Weschte.

D Gmarkong setzt sich zemme ous 51,1 % Landwirtschaftsfleche, 36,4 % Wald, 10,6 % Sidlongsfleche ond 1,9 % sonschticher Fleche.

Zue Diadinga gheret d Gmoedsdoel Böhringen (mit em gleichnamige Dorf ond dr Wohnblätz Böhringer Mühle ond Kapellenhof), Dietingen (mit em gleichnamige Dorf, em Schloss ond Gheft Hohenstein, em Gheft Tierstein ond em Wohnblatz Hasler-Wasen), Gößlingen, Irslingen (mit em gleichnamige Dorf ond dr Heiser ond Kapelle Mariahochheim) ond Rotenzimmern (mit em gleichnamige Dorf ond em Gheft Bettenberger Hof).

Diadinga ischt zom erschte Mol gnennt worde em Johr 786.

Diadinga hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Diadinga ischt dr Frank Scholz.

Ergäbnis vo de Landdagswahla seid 2006: 

Dr Dialekt vo Diadinga ghert zom Schwäbisch



</doc>
<doc id="53278" url="https://als.wikipedia.org/wiki?curid=53278" title="Dornhan">
Dornhan

Doarna (amtlich "Dornhan") ischt a Stadt em Landkroes Rautweil en Bada-Wirttebärg. D Stadt hot Eiwohner (Stand: ).

Doarna leit ouf ere Hauchebene em Schwarzwaldvorland iber dr Däler vo Negger ond Glatt. Nochbergmoede send Sulz am Neckar em Oschte, Oberndorf em Side (boede Landkroes Rottweil), Alpirsbach ond Loßburg em Weschte ond Glatten ond Schopfloch em Norde (älle Landkroes Fraidestadt)

D Gmarkong setzt sich zemme ous 49 % Landwirtschaftsfleche, 38,1 % Wald, 11,4 % Sidlongsfleche ond 1,5 % sonschticher Fleche.

Zue Doarna gheret d Stadtdoel Bettenhausen, Busenweiler (mit em gleichnamige Dorf ond em Weiler Aischfeld), Dornhan (mit dr gleichnamige Stadt, dr Weiler Dobel ond Gundelshausen), dr Hef Friedrichshof ond Oberhart ond dr Wohnblätz Brandeck ond Braunhalden), Fürnsal (mit em gleichnamige Dorf ond em Wohnblatz Fürnsaler Sägmühle), Leinstetten (mit em gleichnamige Dorf ond em Weiler Kaltenhof), Markschalkenzimmern ond Weiden.

Doarna ischt zom erschte Mol gnennt worde em Johr 777 als "Turnheim".

Doarna hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Doarna ischt dr Markus Huber.

Ergäbnis vo de Landdagswahla seid 2006: 

Dr Dialekt vo Doarna ghert zom Schwäbisch




</doc>
<doc id="53279" url="https://als.wikipedia.org/wiki?curid=53279" title="Dunningen">
Dunningen

Dunninga (amtlich "Dunningen") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Dunninga leit em Oschte vom mittlere Schwarzwald am Ibergang zue dr Obere Gai. Nochbergmoede send dr Schramberger Stadtdoel Waldmössingen em Norde, dr Oberndorfer Stadtdoel Beffendorf ond Bösingen ond Villingendorf em Oschte, s Gwann Hochwald, wo zue Rottweil ghert, Zimmern ob Rottweil ond Eschbronn em Side ond dr Schramberger Stadtdoel Sulge em Weschte.

D Gmarkong setzt sich zemme ous 55,7 % Landwirtschaftsfleche, 32,4 % Wald, 10,5 % Sidlongsfleche ond 1,4 % sonschticher Fleche.

Zue Dunninga gheret d Gmoedsdoel Dunningen (mit em gleichnamige Dorf, dr Weiler Auf der Stampfe ond Frohnhof, d Hef Eichhof, Gifizenmoos, Stittholz, Staudenrain ond Beckenwäldle ond em Wohnblatz Hinterburg), Lackendorf ond Seedorf.

Dunninga ischt zom erschte Mol gnennt worde em Johr 786.

Dunninga hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Dunninga ischt dr Peter Schumacher.

Ergäbnis vo de Landdagswahla seid 2006: 

Dr Dialekt vo Dunninga ghert zom Schwäbisch



</doc>
<doc id="53280" url="https://als.wikipedia.org/wiki?curid=53280" title="Epfendorf">
Epfendorf

Äpfedorf (amtlich "Epfendorf") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Äpfedorf leit em Obere Neggerdal, zwische Oberndorf am Neckar ond Rottweil. Nochbergmoede send d Stadt Oberndorf em Norde, d Stadt Rosenfeld em Zollernalbkroes em Oschte, Dietingen ond Villingendorf em Side ond Bösingen em Weschte.

D Gmarkong setzt sich zemme ous 42,2 % Landwirtschaftsfleche, 43,7 % Wald, 11,5 % Sidlongsfleche ond 2,6 % sonschticher Fleche.

Zue Äpfedorf gheret d Gmoedsdoel Epfendorf (mit em gleichnamige Dorf, dr Weiler Butschhof, Talhausen ond Wasenhäuser, dr Hef Krummsteig, Langensteig, Rindenhof, Sandbühl ond Wenthof ond dr Wohnblätz Bahnhof Talhausen, Harrenberg ond Harzwaldhäuser), Harthausen (mit em gleichnamige Dorf, em Schloss ond Gheft Lichtenegg, em Gheft Ramstein ond em Wohnblatz Ramsteiner Mühle) ond Trichtingen (mit em gleichnamige Dorf ond dr Wohnblätz Obere Mühle ond Untere Mühle).

Äpfedorf ischt zom erschte Mol gnennt worde em Johr 994.

Äpfedorf hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Äpfedorf ischt dr Mark Prielipp.

Ergäbnis vo de Landdagswahla seid 2006: 

Dr Dialekt vo Äpfedorf ghert zom Schwäbisch



</doc>
<doc id="53281" url="https://als.wikipedia.org/wiki?curid=53281" title="Eschbronn">
Eschbronn

Eschbronn (amtlich "Eschbronn") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Eschrbonn leit em Oschte vom mittlere Schwarzwald. Nochbergmoede send Schramberg em Norde, Dunningen em Oschte, Zimmern ob Rottweil em Side ond Hardt em Weschte.

D Gmarkong setzt sich zemme ous 53,1 % Landwirtschaftsfleche, 33,8 % Wald, 12,9 % Sidlongsfleche ond 0,2 % sonschticher Fleche.

Zue Eschbronn gheret d Gmoedsdoel Locherhof (mit em gleichnamige Dorf ond em Wohnblatz Geigenberg) ond Mariazell (mit em gleichnamige Dorf, dr Weiler Rotsee, Teufen ond Untere Mühlbauern ond dr Hef Alte Ziegelhütte, Berken, Burschachen, Gaisfurt, Harzwald, Hirschbühl, Kohlholz, Lehen ond Maden).

D Gmoed Eschbronn ischt zom 1. Dezember 1972 entstande durch dr Zammeschluss vo dr Gmoede Locherhof ond Mariazell. Locherhof ischt zom erschte Mol gnennt worde em Johr 1326.

Eschbronn hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Eschbronn ischt dr Franz Moser.

Ergäbnis vo de Landdagswahla seid 2006: 

Dr Dialekt vo Eschbronn ghert zom Oberrheialemannisch



</doc>
<doc id="53282" url="https://als.wikipedia.org/wiki?curid=53282" title="Fluorn-Winzeln">
Fluorn-Winzeln

Fluorn-Winzla (amtlich "Fluorn-Winzeln") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Fluorn-Winzla leit am Oschtrand vom Schwarzwald iber em Neggerdal, rond sechs Kilometer weschtlich vo Oberndorf am Neckar. Nochbergmoede send dr Alpirsbacher Stadtdoel Peterzell em Landkroes Fraidestadt em Norde, den Oberndorfer Stadtdoel Beffendorf em Oschte, dr Schramberger Stadtdoel Waldmössingen em Side ond Aichhalden em Weschte.

D Gmarkong setzt sich zemme ous 53,6 % Landwirtschaftsfleche, 34,7 % Wald, 11 % Sidlongsfleche ond 0,7 % sonschticher Fleche.

Zue Fluorn-Winzla gheret d Gmoedsdoel Fluorn (mit em gleichnamige Dorf ond em Wohnblatz Pochenmühle) ond Winzeln (mit em gleichnamige Dorf ond dr Hef Kirchentannen, Staffelbach ond Untere Mühle).

D Gmoed Fluorn-Winzla isch zom 1. November 1972 entstande durch dr Zammeschaluss vo dr Derfer Fluorn ond Winzla. Fluorn ischt zom erschte Mol gnennt worde em Johr 1099.

Fluorn-Winzla hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Fluorn-Winzla ischt dr Bernhard Tjaden.

Ergäbnis vo de Landdagswahla seid 2006: 

Dr Dialekt vo Fluorn-Winzla ghert zom Schwäbisch



</doc>
<doc id="53283" url="https://als.wikipedia.org/wiki?curid=53283" title="Hardt (Schwarzwald)">
Hardt (Schwarzwald)

Hard (amtlich "Hardt") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Hard leit am Oschtrand vom mittlere Schwarzwald uf em waldreiche "Hardt". Nochbergmoede send d Stadt Schramberg em Norde ond Weschte, Eschbronn em Oschte ond em Side Königsfeld em Schwarzwald-Boor-Kroes em Side.

D Gmarkong setzt sich zemme ous 49,3 % Landwirtschaftsfleche, 36,4 % Wald, 14 % Sidlongsfleche ond 0,3 % sonschticher Fleche.

Zue Hard gheret s gleichnamig Dorf, d Sidlonge Teilen ond Tischneck, dr Weiler Hugswald, d Hef Friedrichsberg, Nägelessee, Nonnenberg ond Steinreute ond dr Wohnblatz Neuwelt.

Bis 1840 hot Hard zue Mariazell ghert.

Hard hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Hard ischt dr Herbert Halder.

Ergäbnis vo de Landdagswahla seid 2006: 

Dr Dialekt vo Hard ghert zom Oberrheialemannisch



</doc>
<doc id="53284" url="https://als.wikipedia.org/wiki?curid=53284" title="Oberndorf am Neckar">
Oberndorf am Neckar

Oberndorf (amtlich "Oberndorf am Neckar") ischt a Stadt em Landkroes Rautweil en Bada-Wirttebärg. D Stadt hot Eiwohner (Stand: ).

Oberndorf leit em Obere Neggerdal, zwische Schwarzwald ond Schwäbischer Alb. Nochbergmoede send Dornhan, Sulz am Neckar ond Vöhringen em Norde, Rosenfeld (Zollernalbkroes) em Oschte, Epfendorf ond Bösingen em Side ond Schramberg, Fluorn-Winzeln ond Alpirsbach (Landkroes Fraidestadt) em Weschte.

D Gmarkong setzt sich zemme ous 46,6 % Landwirtschaftsfleche, 35,4 % Wald, 16,3 % Sidlongsfleche ond 1,7 % sonschticher Fleche.

Zue Oberndorf gheret d Stadtdoel Aistaig (mit em gleichnamige Dorf, dem Gheft Herrenwald ond em Wohnblatz Rötelhof), Altoberndorf (mit em gleichnamige Dorf, em Gheft Boller Berg ond dr Wohnblätz Dollau, Grüner Berg, Hegelberg, Höhingen ond Irslenbach), Beffendorf (mit em gleichnamige Dorf ond em Gheft Oberaichhof), Bochingen (mit em gleichnamige Dorf ond dr Hef Einfeld ond Unterer Schlatthof), Boll (mit em gleichnamige ond em Gheft Oberer Schlatthof), Hochmössingen ond Oberndorf (mit dr gleichnamige Stadt, de Stadtdoel Lindenhof, Neckarvorstadt ond Webertal, em Gheft Staatsdomäne Unteraichhof ond dr Wohnblätz An der Aistaiger Straße, Fischweiher, Grundhäuser, Nestelwasen ond Stockbrunnen).

Oberndorf ischt zom erschte Mol gnennt worde em Johr 782 als "actum Obarindorf villa publice".

Oberndorf hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Oberndorf ischt dr Hermann Acker.

Ergäbnis vo de Landdagswahla seid 2006: 

Dr Dialekt vo Oberndorf ghert zom Schwäbisch





</doc>
<doc id="53285" url="https://als.wikipedia.org/wiki?curid=53285" title="Schenkenzell">
Schenkenzell

Schenggezäll (amtlich "Schenkenzell") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Schenggezäll leit em Mittlere Schwarzwald am Zammeflussd vo dr Kloene Kinzig ond dr Kinzig. Nochbergmoede send Schiltach, Wolfach, Bad Rippoldsau-Schapbach, Alpirsbach ond Aichhalden.

D Gmarkong setzt sich zemme ous 8,7 % Landwirtschaftsfleche, 86,7 % Wald, 3,8 % Sidlongsfleche ond 0,8 % sonschticher Fleche.

Zue Schenggezäll gheret d Gmoedsdoel Kaltbrunn (mit dr Weiler Kaltbrunn, An der Gütsch, Roßberg, Vortal, Wittichen ond Zundelgraben, dr Zenke Gallenbach, Hinter Heubach, Müllersgrund ond Wüstenbach, dr Hef Auf dem Bühlhof ond Rinkenbach ond dr Wohnblätz Auf der Lay, Bei der Gütegottesgrube, Beim Försterhaus, Brestental, Grausenloch, Heubachmühle, Jägerhaus ond Reilinsberg) ond Schenkenzell (mit em gleichnamige Dorf, dr Zenke An der Witticherstraße, Dachsloch, Grubersgrund, Holzebene, Kaibach, Müllerswald, Tannengrund, Tös ond Vorder Heubach, d Heiser ond Hef Bühl, Haldenhof, Im Löchle, Tannenhof ond Wiedmenhof, dr Hef Auf der Steig, Dürrhof, Erlenberg, Fräulinsberg, Herrenwald, Kuhberg, Neuhaus bei Zollhaus Württemberg, Oberhalden, Rotlehof, Stockhof, Süßlesberg, Waldenbrunn ond Winterhalden ond dr Wohnblätz Brandsteig, Burgstall, Eselgrund, Gelbeckle, Herrenberg, Herrengrund, Kegelriß, Nachtloch, Schloßhof mit Schenkenburg, Stockmühle ond Teufelsküche.

Em Johr 1244 wird zom erschte Mol a "Schenk von Celle" gnennt.

Schenggezäll hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Schenggezäll ischt dr Bernd Heinzelmann.

Ergäbnis vo de Landdagswahla seid 2006: 

Dr Dialekt vo Schenggezäll ghert zom Schwäbisch




</doc>
<doc id="53286" url="https://als.wikipedia.org/wiki?curid=53286" title="Schiltach">
Schiltach

Schilda (amtlich "Schiltach") ischt a Stadt em Landkroes Rautweil en Bada-Wirttebärg. D Stadt hot Eiwohner (Stand: ).

Schilda leit em Mittlere Schwarzwald an dr Mendong vo dr Schiltach en d Kinzig, Nochbergmoede send Schenkenzell, Aichhalden, Schramberg, Lauterbach (älle Landkroes Rottweil) ond Wolfach (Ortenaukroes).

D Gmarkong setzt sich zemme ous 11,2 % Landwirtschaftsfleche, 80,8 % Wald, 6,9 % Sidlongsfleche ond 1,1 % sonschticher Fleche.

Zue Schilda gheret d Stadtdoel Lehengericht (mit dr Sidlong Herdweg, dr Weiler Auf dem Hof, Schmelzle, Vor dem unteren Erdlinsbach, Vor Reichenbächle ond Welschdorf, dr Zenke Höllgraben, Im Eulersbach, Im hinteren Erdlinsbach, Kienbronn, Rohrbach ond Rubstock, Haus ond Gheft Deisenbauernhof, dr Hef Aichberg, Bei Höfen, Breitreute, Bühl, Ecke, Herrenweg, Hinterhof, Hinterholz, Hinterlehen, Hofbauernhof, Hunersbach, Im Hunsel, Liefersberg, Lindenhof, Mosenmättle, Oberreichenbächle, Oberstaigenbach, Pfundsteinhof, Ramsel, Riesen, Rotlach, Schöngrund, Stammelbach, Unterstaigenbach, Vor dem hinteren Erdlinsbach, Vor Hunsel ond Weiden ond dr Wohnblätz Am Hohenstein, Am Steg, Auf dem Grün, Bohmen, Dornacker, Emlinsberg, Grumpen, Grumpenbächle, Heuwiese, Hollai, Hütte, Kienbächle, Rohrbachgrund, Schrofen, Sommerwies, Unterreichenbächle ond Vor Eulersbach) ond Schiltach (mit dr gelichnamige Stadt, dr Zenke Grumpenbächle ond Vorderheubach ond dr Wohnblätz Auf der Staig, Blattenhäuserwiese, Grumpen ond Kuhbacherhof).

Schilda ischt zom erschte Mol gnennt worde em Johr 1275.

Schilda hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Schilda ischt dr Thomas Haas.

Ergäbnis vo de Landdagswahla seid 2006: 

Dr Dialekt vo Schilda ghert zom Schwäbisch




</doc>
<doc id="53287" url="https://als.wikipedia.org/wiki?curid=53287" title="Sulz am Neckar">
Sulz am Neckar

Sulz (amtlich "Sulz am Neckar") ischt a Stadt em Landkroes Rautweil en Bada-Wirttebärg. D Stadt hot Eiwohner (Stand: ).

Sulz leit em Obere Neggerdal, zwische Schwarzwald ond Schwäbischer Alb. D Gmarkong setzt sich zemme ous 48 % Landwirtschaftsfleche, 38 % Wald, 12,2 % Sidlongsfleche ond 1,7 % sonschticher Fleche.

Zue Sulz gheret d Stadtdoel Bergfelden (mit em gleichnamige Dorf ond dr Wohnblätz Salzbohrhaus ond Untermühle), Dürrenmettstetten (mit em gleichnamige ond em Wohnblatz Ziegelhütte), Fischingen (mit em gleichnamige Dorf, em Gheft Wehrstein ond em Wohnblatz Haltestelle Fischingen), Glatt (mit em gleichnamige Dorf ond em Gheft Oberhof), Holzhausen, Hopfau (mit em gleichnamige Dorf, dr Weiler Brachfeld, Neunthausen, Niederdobel ond Reinau ond dr Wohnblätz Nießle ond Sommerhalde), Mühlheim am Bach (mit em gleichnamige Dorf ond dr Wohnblätz Untere Mühle ond Staatsdomäne Weiherhof), Renfrizhausen (mit em gleichnamige Dorf ond dr Hef Staatsdomäne Bernstein ond Staatsdomäne Kirchberg), Sigmarswangen ond Sulz am Neckar (mit dr gleichnamige Stadt, dr Hef Marienhof, Riedelhalde ond Schnaithof ond dr Wohnblätz Geroldstein, herzogliche Domäne mit Ruine Albeck, Ramshalde ond Viehhaus).

Sulz ischt zom erschte Mol gnennt worde em Johr 790 als "villa publica Sulza".

Sulz hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Sulz ischt dr Gerd Hieber.

Ergäbnis vo de Landdagswahla seid 2006: 

Dr Dialekt vo Sulz ghert zom Schwäbisch





</doc>
<doc id="53288" url="https://als.wikipedia.org/wiki?curid=53288" title="Villingendorf">
Villingendorf

Villingedorf (amtlich "Villingendorf") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Villingedorf leit am Oschtrand vom mittlere Schwarzwald iber em Obere Neggerdal. Nochbergmoede send Dunningen em Weschte, die Rottweiler Exklave Hochwald ond Bösingen em Norde, Epfendorf ond Dietingen em Oschte ond Rottweil ond Zimmern ob Rottweil em Side.

D Gmarkong setzt sich zemme ous 46,4 % Landwirtschaftsfleche, 31,3 % Wald, 21,9 % Sidlongsfleche ond 0,4 % sonschticher Fleche.

Zue Villingedorf gheret s gleichnamig Dorf ond s Gheft Tannwald.

Villingedorf ischt zom erschte Mol gnennt worde em Johr 1139.

Villingedorf hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Villingedorf ischt dr Karl-Heinz Bucher.

Ergäbnis vo de Landdagswahla seid 2006: 

Dr Dialekt vo Villingedorf ghert zom Schwäbisch




</doc>
<doc id="53289" url="https://als.wikipedia.org/wiki?curid=53289" title="Vöhringen (Württemberg)">
Vöhringen (Württemberg)

Vehringe (amtlich "Vöhringen") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Vehringe leit am Oschtrand vom Mittlere Schwarzwald im Korngäu. Nochbergmoede send Sulz am Neckar em Norde, Rosenfeld (Zollernalbkroes) em Sidoschte ond Oberndorf em Sidweschte.

D Gmarkong setzt sich zemme ous 38,2 % Landwirtschaftsfleche, 41,9 % Wald, 16,3 % Sidlongsfleche ond 3,6 % sonschticher Fleche.

Zue Vehringe gheret d Gmoedsdoel Vöhringen (mit em gleichnamige Dorf, dr Hef Rötenmühle ond Siegelhaus ond em Wohnblatz Ziegelhütte) ond Wittershausen.

Vehringe ischt zom erschte Mol gnennt worde em Johr 772.

Vehringe hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Vehringe ischt dr Stefan Hammer.

Ergäbnis vo de Landdagswahla seid 2006: 

Dr Dialekt vo Vehringe ghert zom Schwäbisch



</doc>
<doc id="53290" url="https://als.wikipedia.org/wiki?curid=53290" title="Wellendingen">
Wellendingen

Welledinge (amtlich "Wellendingen") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Welledinge leit uf em „Gloene Heibärg“ am Fueß vo dr Schwäbische Alb. Nochbergmoede send Rottweil em Weschte, Schömberg em Zollernalbkroes em Nordoschte, Deilinga em Oschte, Gausa em Sidoschte ond Friddlinga em Side, älle drei em Landkroes Duttlinga.

D Gmarkong setzt sich zemme ous 50,3 % Landwirtschaftsfleche, 35,7 % Wald, 12,7 % Sidlongsfleche ond 1,4 % sonschticher Fleche.

Zue Welledinge gheret d Gmoedsdoel Wellendingen (mit em gleichnamige Dorf, em Weiler Stungen ond dr Hef Katzensteig, Untere Mühle ond Ziegelhütte) ond Wilflingen.

Welledinge ischt zom erschte Mol gnennt worde em Johr 1258.

Welledinge hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

Dr Schuldes vo Welledinge ischt dr Thomas Albrecht.

Ergäbnis vo de Landdagswahla seid 2006: 

Dr Dialekt vo Welledinge ghert zom Schwäbisch.



</doc>
<doc id="53292" url="https://als.wikipedia.org/wiki?curid=53292" title="Zimmern ob Rottweil">
Zimmern ob Rottweil

Zimmern (amtlich "Zimmern ob Rottweil") ischt a Gmoed em Landkroes Rautweil en Bada-Wirttebärg. D Gmoed hot Eiwohner (Stand: ).

Zimmern leit uf ere Hochfleche iber em em Obere Neggerdal. D Ortsdoel Horgen, Stetten ond Flözlingen liget älle em Dal vo dr Eschach. Nochbergmoede send Eschbronn, Dunningen ond Villingendorf em Norde, d Stadt Rottweil em Oschte, Deißlingen em Side ond Niedereschach ond Königsfeld em Schwarzwald, boede em Schwarzwald-Boor-Kroes, em Weschte.

D Gmarkong setzt sich zemme ous 50,6 % Landwirtschaftsfleche, 30,9 % Wald, 16,4 % Sidlongsfleche ond 2 % sonschticher Fleche.

Zue Zimmern gheret d Gmoedsdoel Flözlingen, Horgen (mit em gleichnamige Dorf ond em Gheft Wildenstein), Stetten ob Rottweil ond Zimmern ob Rottweil.

Zimmern ischt zom erschte Mol gnennt worde em Johr 1275.

Zimmern hot a Verwaltongsgmoeschaft mit dr Stadt Schramberg ond dr Gmoede Hardt ond Lutterbach vereibart.

D Schuldese vo Zimmern ischt d Carmen Merz.

Ergäbnis vo de Landdagswahla seid 2006: 

Dr Dialekt vo Zimmern ghert zom Schwäbisch





</doc>
<doc id="53294" url="https://als.wikipedia.org/wiki?curid=53294" title="Liste der Kulturgüter von nationaler Bedeutung im Kanton Basel-Landschaft">
Liste der Kulturgüter von nationaler Bedeutung im Kanton Basel-Landschaft

In dere Liste si alli Kulturgüeter (A-Objekt) im Kanton Basel-Landschaft ufgfüert, wo nazionaal bedütend si und wo in dr Usgoob 2009 vom Schwizerische Inwentaar vo de Kulturgüeter mit nazionaaler und regionaaler Bedütig ufglistet si. Si isch noch bolitische Gmäinde sortiert; din si 36 Äinzelbaute, säggs Sammlige und 22 archeologischi Fundstelle.




</doc>
<doc id="53295" url="https://als.wikipedia.org/wiki?curid=53295" title="Kontrabass">
Kontrabass

Dr Kontrabass (o Bassgiiga, Abk.: "Kb.") isch s tüüfschte und gröschte Striichinstrumänt und wörd us verschedana Arta vo Holz, meischtens Rottanna- und Ahorn-Holz, gmacht. Er hät entwedr vier odr füüf Saita ((H –) E – A – D – G), wo met amna Boga gschtreha wören odr o met da Fingr zopft. D Kontrabäss wörden vo Kontrabassbauer hergschtellt, wo dr Bruaf Giigabauer glernt händ, sich abr net no met da klina Inschtrumenta bis zom Cello befassend.

Dr Kontrabass isch in vilna verschedana Mosegschtiil verträta, ma schpelt na im klassischa Sinfonieorkeschtr genauso wia im Jazz, im uurschprüngliha Rock'n'Roll und i dr Volksmoseg.

D'Kontrabäss wiisend Element vo dr Gamba und vo dr Giiga uf, sodass ma net genau säga ka, i welhe Famele sie ghören.

S git o verschiedene Usfüahrega met meh odr weniger schtarka Iiflöss vo dr aana oder andera Sita, zom Bischpiel statt em Schnegg wia bir Giiga an Lööwakopf wia bir Gamba.



</doc>
<doc id="53297" url="https://als.wikipedia.org/wiki?curid=53297" title="Fondation Herzog">
Fondation Herzog

D Stifdig Fondation Herzog isch 2002 gründet worde und isch e Baasler Museum für d Gschicht und Entwigglig vo dr Fotografii und d Gschicht vo dr Industriigsellschaft in fotografische Dokumänt. Si bestoot brimär us dr "Sammlig Herzog" vom Peter Herzog, wo öbbe 300'000 Fotografie zelt. D Sammlig us Wärk us dr Pionierzit, us dr professionelle und dr künstlerische Fotografii und us Amatöörufnaame zäigt alli Technike, wo sit dr Erfindig vom Medium verwändet worde si, und umfasst dr Zitruum vo 1839 bis öbbe 1970.

D Bezäichnig as «Laboratorium» söll dütlig mache, ass d Instituzioon «im umfassendste Sinn und Usmass dr Usenandersetzig mit em Medium Fotografii dient, wo immer wääsentliger wird».




</doc>
<doc id="53304" url="https://als.wikipedia.org/wiki?curid=53304" title="Maylin Wende">
Maylin Wende

D Maylin Wende geborene Hausch (* 22. Sebdember 1988 z Stuegert) ischt a deitscha Eiskunschtlaifere.

D Maylin Hausch ischt am 22. Sebdember 1988 z Stuegert uff d Welt komma. Des Mädle ischt grad amôl viir Jôhr alt gwäa, dô hôt-se mit-em Eiskunschtlaufa ôôgfanga, zerscht alloi ond schbäder mit-ma Partner als Paarlaifere. Dr erschde Partner isch dr Steffen Hörmann gwäa. Mit sellem zamma send dia zwoi 2006 Deitsche Moischder em Paarlauf wôrra. S hôt abr et lang dauret, ond dr Steffen Hörmann hôt gnuag vo dera Schbortart kriagt ond seine Schlittschuha an da Nagl ghengt. Weil d Maylin et glei wiidr an Partner gfonda hôt, hôt-se sich zonächst wiider als Solo-Eiskunschtlaifere betädigt. Em Jôhr 2008 aber ischt wiider a Partner fir des Mädle gfonda wôrra: dr Daniel Wende. Mit-em sella hôt-se sich fir d Olympische Wenderschbiil 2010 en Vancouver qualifiziirt. Deet hôt des Paar da 17. Platz gschafft. 

Dr jetzige Eislauftrainer vo dem Schliddschuahlaiferpaar isch dr Karel Fajfr vom EC Oberstorf. Fir dean Club ganget dia zwoi au an da Start. Am 6. Juni 2013 hend-se gheiradet. Seither fihrt d Maylin da Familianama "Wende".

Em Jôhr 2000 hôt d Maylin Hausch em kurza Schbiilfilm "Moianacht" d Roll vo dr Julia gschbiilt. Dô dren hôt-se ihrn hoimischa Dialekt schwätza däffa: Schwäbisch.


</doc>
<doc id="53305" url="https://als.wikipedia.org/wiki?curid=53305" title="Georg Zinkel">
Georg Zinkel

Dr Georg Zinkel (gnännt „Zinkel-Schorsch“; * 16. Mai 1948 z Bühl; 15. Novämber 2014) isch e schwebische Dialäktdichter gsii.

Dr Zinkel isch z Bühl as eltschts vu fimf Chinder uf d Wält chuu. Speter isch er uf Nei-Ulm zoge un het dert gläbt bis zue sym Dod. 

Dr Zinkel Schorsch het insgsamt vier Biecher mit schwebische Gedicht gschribe. Mit däne haitere un au noodänklige Gedicht het er d Mänsche vu ihre Alldagssorge wellen aalänke

In dr Diskussion um Dialäkt in dr an dr bayerische Schuele het er si fir Schwebisch as Unterrichtsfach uusgsproche.

Är isch Mitglid vu dr Matzenhofer Schwabengilde gsii un syter 2013 au dr Vorsitzer vu sällere. Au im Nei-Ulmer Draachteverain „Almrausch“ isch er Mitglid gsii un het dert bin Laietheater mitgspiilt un isch au langi Johr Theaterlaiter gsii.

In dr Adväntszyt het er als fir e guete Zwäck d Raie „Mundart und Musik“ organisiert un moderiert un het dert au Läsige ghalte.




</doc>
<doc id="53307" url="https://als.wikipedia.org/wiki?curid=53307" title="Chuck Hagel">
Chuck Hagel

Dr Charles Timothy „Chuck“ Hagel (* 4. Oktober 1946 z North Platte, Nebraska) isch e US-amerikanische Bolitiker (Republikaner) un Vietnam-Veteran. Vu 1997 bis 2009 isch er US-Senator fir dr Staat Nebraska gsii. Är het in Uusschiss vum Usseminischterim gschafft un lehrt syter anne 2009 an dr Georgetown University z Washington, D.C.. Vum 27. Februar 2013 bis zum 24. Novämber 2014 isch er Verdaidigungsminischter vu dr USA gsii.

Dr Chuck Hagel isch ghyrote mit dr Lillibet Hagel un het mit ere zwai Chinder. Si läbe z Virginia.




</doc>
<doc id="53309" url="https://als.wikipedia.org/wiki?curid=53309" title="Basler Kantonalbank">
Basler Kantonalbank

D Baasler Kantonaalbangg, kuurz BKB, isch en Uniwersalbangg, wo em Kanton Baasel-Stadt gheert un iiri Rächtsgundlaag im Gsetz iiber d Baasler Kantonaalbangg vom 19. Dezämber 2015 het. Si isch e Bangginstidut mit Staatsgarantii.

D BKB betreit iiri Privaatkundschaft iiber e dichts Filiaalnetz im ganze Kantoon. Die bsundere Bediirfniss vom lokaale Gwäärb wäärden im KMU-Center adressiert. Usserdäm bietet d Bangg fir vermeegendi Privaatkunde, grossi Firmekunde, Inschtituzionelli un Bangge e ganzhaitlichi Berootig und umfassendi Dienschtlaischtige. Syt em Joor 2000 het d Baasler Kantonaalbank d Meerhait an dr Bank Cler (dr frienere Bank Coop), wo in dr ganze Schwyz däätig isch und operativ separaat gfiert wird. Siit 2019 gheert zum Konzärn BKB näb dr Bank Cler au no d'Keen Innovation AG. D BKB het e AA+-Rating vo Standard & Poor’s.

Dr Konzäärn BKB gheert dr Bilanzsumme nooch zue de zää greschte Schwyzer Bangge. D Kennzaale vom Stammhuus per 31. Dezämber 2019 sin die:



</doc>
<doc id="53312" url="https://als.wikipedia.org/wiki?curid=53312" title="Hellmuth Marx">
Hellmuth Marx

Hellmuth Marx (* 17. Juni 1915 z Linz; † 1. Jänner 2002 z Lienz) isch an öschterriichischa Bildhaur gsii.

Dr Marx Hellmuth isch z jüngschte vo füf Goga z Linz a dr Donau uf d Welt ko. Siin Vatr, Viktor Marx us Graz (1870–1928), isch k. u. k. Offiziar gsii; siine Muatr, Clara Marx geb. Pichler (1876–1948), kunt us Obrdrauburg (Gaschthof Poscht). 1926 hotr d Mittelschual z Graz, d Hamatstadt vo siiner Großmuatr väterlichersiits (Theresia Pesendorfer usra Gewerkenfamilie), bsuacht. Er hot im Juni 1933 am Marieninstitut maturiart. 

Ab 1933 hotr a dr Technischa Universität z Graz (Technischa Hochschual Graz) siba Semeschtr Architektur gschtudiart - möchlicherwiis da Vorbildr dr Obertrauburgr Pichlr-Verwandtschaft zfolg - und isch gliichziitig a dr Steirischa Landeskunstschual bi da Professora Daniel Pauluzzi, Alfred Wickenburg und Fritz Silberbauer inskribiart gsii. Er dürft döt o bii Wilhelm Gösser, dm Leitr anra Meischterklass für Holz- und Staabildhauerei, gstudiart hoo. Dr Wilhelm Gösser isch dr Soh vom Bildhaur Hans Brandstetter gsii, wo 1909 d Gedenktafla für a Dichtr Friedrich Marx z Oberdrauburg gschaffa hot.

1938/39 ischr zerscht als Präsenzdianr z Klagafurt iizoga wora, drnoch hotr als Soldat ad Nordmeerfront iirucka müasa. Dia Kriegsgschehnisse hon dn noch Lappland, Finnland und Norwega bis Narvik brocht. Dr Militärdianscht hotr vm Mai 1939 bis Jänner 1940 unterbrächa könna, um nooch anra erfolgriicha Ufnahmprüfig als Gascht d Allgemeine Bildhaurschual vo dr Akademii vo dr bildenda Künscht z Wian z bsuacha. Döt ischr o im Wintersemeschtr 1941/42 dank vo ma Studienurlaub iskribiart gsii. 

1946/47 ischr nooch Wian ad Akademii am Schillerplatz, ad Meischtrschual für Bildhauerei zum Müllner Josef, zruck kehrt. 1948 hotr z Heiligabluat am Großglocknr ba sinra Muatr und zwa Schwöschtra Ufnahm gfunda. Noch dr Studienziit z Wian ischr vo Juni 1947 bis Härbscht 1955 z Heiligabluat bliba und hot denn vo 1948 als freischaffendr Künschtlr agfanga schaffa. 

Noch Johra vom Pendla zwüscha Heiligabluat und Oberdrauburg hotr sich do endgültig bis zu siim Tod im Stainernhus am Postplatz (hüt Marktplatz) niiderlo.

Am 1. Jänner 2002 isch dr Marx Hellmuth z Lienz im Osttirol gschtorba.

Dr Marx Hellmuth hot als bildendr Künschtlr gegaständliche Werke gschaffa; i siinm Schaffa dominiart dr menschliche Körpr. In erschtr Linie ischr Bildhaur gsii. Abgsacha vo dem Hauptgebiet, neba dr Malerei, hot sich dr Marx Hellmuth im Lauf vo siinem Leba o da übriga bildenda Künscht gwidmet. Zu dera Bildhauerusbildig hots (Akt)-Zeichna und Mola kört, wo er zwüschadurch betriba hot, und schpötr mit Fotografie ergänzt hot. D Negative vo dena Fotos, druntr Portraitufnahma, sind verloraganga.




</doc>
<doc id="53313" url="https://als.wikipedia.org/wiki?curid=53313" title="Basler Kaufhaus">
Basler Kaufhaus

S Baasler Kaufhuus isch e wirtschaftligi Iirichdig in dr Stadt Baasel gsi, wo vom spoote Middelalter bis ins 19. Joorhundert existiert het. Zämme mit andere Hüüser, wien em Salzhuus, em Kornhuus und em Mueshuus, isch s e Waarelaager gsi, wo d Kauflüt iiri Waare häi müesse deponiere, wo si zum verkaufe in d Stadt brocht häi. In dr Nööchi vom Kaufhuus isch d Froonwoog gstande, wo d Waare häi müesse gwooge wärde. Im Huus häi stedtischi Beamti gschafft: Verwalter, Schriiber und Zöllner.

S erste Kaufhuus in dr Stadt isch s Salzhuus gsi, wo grad näben em Rhiihaafe an dr Schiffländi gstanden isch. Dört isch nid nume Salz glaageret und verkauft worde, sondern fast alles, wo per Schiff in d Stadt khoo isch usser de Teggstil und Gwürz. Mä wäiss, ass es sit 1354 e Salzhuus in dr Stadt gee het, wo im Root vo dr Stadt understande isch.

Dr Handel und au s politische Zentrum vo dr Stadt het sich denn noodinoo vo dr Birsigmündig bachuf zum Määrtblatz verlaageret. Vo 1376 bis 1378 isch s Kaufhuus an dr Rüdegass baut worde isch, wo hüte d Hauptbost isch, und mä het d Fronwoog dört aane züüglet.

As Instiduzioon isch s Kaufhuus vo dr Stadt genau reguliert worde. Us em 16. Joorhundert isch e Kaufhuusornig überliiferet. 1593 isch dr Erlass zur Baasler Zoll- und Kaufhuusornig uusekhoo und 1837 non e Kaufhuus- und Zollornig.

Im 19. Joorhundert häi die groosse Umwälzige aagfange, sige si gsellschaftlig, politisch oder wirtschaftlig. In de 1830er Joor het mä sich uf dr gröösser Verkeer afo vorberäite, wo d Dampfschifffaart und d Iisebaan wurde bringe. Mä het d Schiffländi usbaut und s Salzhuus vergröösseret und e Löösig für s Kaufhuus gsuecht, wo au z chlii worde isch.

1843 het dr Chläi Root dr Bau vom ene nöje Kaufhuus uf em Gländ vom ehemoolige Barfüesserklooster beschlosse. D Kaufhuuskommission het im Christoph Riggenbach, wo spööter au d Elisabethekiirche baut het, dr Ufdraag gää, s Kaufhuus z baue mit eme Verwaltigsflügel am Stäinebärg. Nääbedraa isch e Laadblatz bis zur Barfüesserkiirche gsi, wo zum e Laagerhuus umbaut worde isch. Drbii het mä in dr Kiirche Wandmoolereie us em Middelalter und verschidnigi Greeber zerstöört.

1846 isch mä ins nöije Kaufhuus iizooge. Wie im alte Huus häi au jetz d Grossiste iiri Ware ins Kaufhuus müesse bringe. Dört si si verzollt und denn an Zwüschehändler verkauft worde. Aber d Zit vom stedtische Kaufhuus isch äigetlig scho ume gsi. 1848 het dr Bund s Zollwääse übernoo und Zollämter an dr Landesgränze betriibe, und mit dr Iisebaan si d Waare vilmol diräggt witerdransbordiert worde und häi nüme Halt gmacht in dr Stadt.

1865 isch denn s Kaufhuus zuedoo worde. S Geböid het mä vermietet, bis dass es 1874 abgrisse worde isch, und im Joor druf het mä aagfange, dört dr Muusigsaal baue. D Barfüesserkiirche het mä vo 1890 aa zum Historische Museum umbaut.

Vom Kaufhuus isch hüte nume no d Kaufhuusgass übrig, wo s emol gstanden isch.

De andere stedtische Kaufhüüser isch s äänlig gange. S Salzhuus isch 1861 zum Verkaufszentrum und Laagerhuus vo dr «Actiengesellschaft für eine Gewerbehalle» worde und zwäi Generazioone spööter het mä s abbroche. S Mueshuus isch scho vo 1840 aa vermietet worde und mit em Geträidhandel im Kornhuus het mä 1864 ufghöört.


</doc>
<doc id="53314" url="https://als.wikipedia.org/wiki?curid=53314" title="Tuba">
Tuba

D Tuba (lat. ‚Roor‘ ‚Röörle‘), Meezaal Tubè odder Tubas, isch s düèfschte vo allnè gängigè Blèchblõsinschtrumänt. Si hèt drei bis sechs Ventyl un zellt wegè irer witè Mensur un dè entschprèchend stark konisch volaufendè Boorig zu dè Familliè vo dè Bügelhörner.

Tuba isch im Römischè Rych d Bezeichnig für è Blõsinschtrumänt uss Messing odder Bronze. S hèt d Form von èrè gradè, langgschtreggtè Röörè mit schmalem Schallbecher gha, ähnlich ènèrè Fanfarè, un isch wòòrschinlich glych wiè d grychischè Salpinx gsi.
Hüt voschtòt mò unter enèrè Tuba s Bassinschtrumänt vo dè Familliè vo dè Bügelhörner. Diè èrschtè Tubè sin z Berlin um 1835 kurz nõch dè Erfindig vo dè Ventyltechnig entwicklet. Wilhelm Wieprecht un Carl Wilhelm Moritz hèn i sellèm Johr è Patent uff è Basstuba in F mit füüf Ventyl chriègt .

Dank ires vorteilhafterè Dòn un dè präziserè Intonation hèt sell Inschtrum$nt in Orcheschter schu bald iren Vorläufer, dè Serpent beziehigswys s Basshorn un d Ophikleidè ersetzt.

Im Orcheschter wörd Basstuba un Kontrabasstuba glychermaßè vowendet. D Tuba isch im Orcheschter meischtens eifach, seltener au zweifach bsetzt. Ob è Party mit dè Bass- odder Kontrabasstuba gschpiölt wärd, entscheidet meischtems dè Tubaschpiller selber ahand vo einigè Gsichtspunkt wiè öppè dè gfordertè Dònlaag, Lutschtärki odder Klangfarb, èm Wunsch vom Dirigentè, dè Raumakuschtik un ähnlichem. Einigi Komponischtè wiè öppè dè Richard Wagner schrybed d Bauform abber vor. Èn Orcheschtertubischt muè im dütschsprõchigè Ruum beidi Bauformè virtuos behèrrschè. I dè skandinavischè Länder, z Ängland un deilwys z Amerika sowiè z Australiè wörd hauptsächlich d Kontrabasstuba in C vowendet. D Alternativè zu dè Basstuba in F bildet i sellnè Länder è Es-Tuba.

I sinfonischè (Concert Band) wiè au volkstümlichè Blõsorcheschter wörred meischtens mindeschtens zwei Tubè bsetzt. Wenn selli nit unisono spilled, sin stôn si i dè Regèl i dè Oktaav zuènand. Hüüfig wörd dõdezuè è F-Tuba im sinfonischè odder è Es-Tuba im volktümlichè Berych bsetzt, welli è Quintè bzw. è Quartè höcher sin, un d Luggè zum ei Oktavè höcherè Euphonium/Baritonhorn bzw. dè 3. Bosuunè zuèmached. Im sinfonischè Berych macht je nõch Stilrichtig au s Fagott dè Tubè Konkurrenz, well s Fagott èn drochenè Holzdòn hèt, wellè mit èrè Tuba nit broduzyrt wörrè cha, dõ chunnt dè Gegèsatz vo dè konischè zu dè zũlindrischè Mensur zum Dräägè.

Im Jazz isch d Tuba bis ca. 1925 i dè Bassrollè gsi, bevor si vom Kontrabass abglöst worrè isch. Nõch èm Zweitè Wältchrièg hèt si im Amateur-Dixieland è Comeback.gfièrèt. In anderè Jazz-Variantè hèn d Tuba un dè Kontrabass ab dè 1960er-Johr massyvi Konkurrenz vom E-Bass chriègt, die sit ugfäär zwei Johrzehnt au uff d Blõsmusig durrègschlagè hèt, wo dè E-Bass bi moderne Stüggle d Tuba arg bedrängt, Dè "Stròmbass" wörd vo dè Tubaschpiller sitdèm wèg dè Konkurrenz im öfters skeptisch beäugt.

S Hauptmerkmòl vo dè Tuba isch diè starki Erwiterig vo dè Boorig (witi Mensur) in èm Vohältnis von bis zuè 1:20 vom Mundschtugg bis zum Schallschtugg vom Inschtrumänt.

Im Sitzè ruèt d Tuba auf dè Obberschenkel vom Blôser, bi chlynerè Tubischtè mit bsunders großè Inschtrumänt ( meischtens Kontrabasstubè ) au uff èm Stuèl sèlbscht. Zum Spyl im Stand isch è spezièllè Ständer, èn Schulterrièmè odder èn Tubagürtel (Tubabelt) nötig. Dè Drichter wyst i dè Regèl nõch obbè un meischtens lycht nõch links bi Uusfüürig mit Drèèventyl, bzw. nõch rächts bi Uusfüürig mit Périnet-Ventyl (vom Spiller uus gsää).

D Finger vo dè rächtè Hand ligèd uff dè èrschtè drei bis füüf Ventyl. Mit dè linkè Hand wörd s Inschtrumènt gschtützt un je nõch Konschtruktion wörred bis zu drei witeri Ventyl, wo dè besserè Intonation diènèd, druggt.

D Tuba wörd mit èm Kesselmundschtugg gschpillt.

D Naturdöön vo dè B-Tuba sin:

Es-Tuba:

F-Tuba:

Diè in Klammerè uffgfüürtè Döön sin nur ygschränkt z bruuchè, well si dütlich vo dè entsprèchendè glychschtufig gschtimmtè Döön abwychè düèn, voeifacht gsait stimmt dè 7. un 11. Naturdòn nit. Diè Reiè vo nit stimmendè Naturdön gièng nò witer, desèll Berych vo dè Dònskala wörd abber bim Tubaschpillè braktisch nit bruucht. Diè betreffendè Döön wörred au als "kranki Döön" benamst, un sin au bi allnè anderè Blèchblõsinschtrumänt zimli krank. 

Dè Grunddòn odder düèfschte Naturdòn wörd au als Pedaldòn benamst. Sellè isch nu deshalb uff dè Tuba indonyrbar, well si è witti Mensur uffwyst. Inschtrumänt, uff dènnè mò dè Pedaldòn chriègt, nennt mò Ganzinschtrumänt, dezuè ghöred nebbè dè Tuba au dè Baridòn un s Euphonium. I dè Braxis bruucht dè Spiller enorm vill Luft un è guèt uusbrägti Stütze, um diè stehendi Wèllè uff èm Grunddòn i dè Tuba aazregè.

D Tuba hèt ein bruuchbarè Dònumfang vo guèt vir Oktavè.

D Notationswys isch international nit einheitlich: Z Dütschland, Italiè un Ängland wörd klingend (also nit transponyrend) im Bassschlüssel notyrt, sichtbar a dè Stimmbezeichnig "Tuba in C"..
Z Frankrych, Belgiè un Holland wörd transponyrend im Bassschlüssel notyrt (Basstuba in F klingt è Quintè duèfer als notyrt, d. h. è notyrts c isch è klingends F).
I dè Schwiz un deilwys z Südbaddè wörd transponyrend im Violynschlüssel notyrt (Basstuba in F dönt è Oktavè plus Quintè düèfer wiè notyrt).. Dè praktische Grund für sell dõdrin, dass Tubaschpiller hüüfig Umschtyger vo höcherè Blèchblõsinschtrumänt sin, z. B. Drumbeetè, für diè s Notèläsè asè bedütend lychter isch, obwoll bi nèrè Kontrabasstuba in B d Differènz zwûschè notyrtem un klingendem Dòn übber zwei Oktavè bedrait.


Kurligs:




Im Johr 1979 hèt dè amrikanische Musiger Joel Day dè "International Tuba Day" uusgruèfè, wo sit èm Johr 1982 jöhrlich am èrschtè Fritig im Mai gfyèrèt wörd. Am Wält-Tuba-Dàg findè Konzärt, Vordrääg un Uusschtelligè rund um s Inschtrumènt statt.

Lut Joel Day findet dè Tubaschpiller nit s Maß a Reschpèkt un Aaerkennig, wo ym zuèschtòò würd. D Tuba würd hüüfig als unwichtig abduè un als „imposants“ Aahängsel aagsöö.





</doc>
<doc id="53318" url="https://als.wikipedia.org/wiki?curid=53318" title="Annemarie Düringer">
Annemarie Düringer

D Annemarie Düringer (* 26. Novämber 1925 z Arlise, Kanton Basel-Landschaft; † 26. Novämber 2014 z Baden, Nidereschtrych, Eschtrych) isch e Schwyzer Schauspiileri gsii.

D Annemarie Düringer isch d Dochter vun Schwyzer Induschtriälle Heinrich Düringer un dr Marie Roider gsii. Ufgwachsen isch si z Muri bi Bärn. Noch em Abschluss vu dr Uusbildig an ere Bärner Handelsschuel het si anne 1946 z Paris am Cours Simon e Schauspiiluusbildig aagfange, wu si ab 1947 zwai Johr lang am Wiener Max Reinhardt Seminar furtgsetzt het.

Anne 1949 isch si Ensemblemitglid vum Burgtheater z Wien wore, wu si bis zue ihrem Dod gspiilt het. Si het unter anderem am Berliner Schillertheater (in s Schillers "Räuber" oder in s Molières "Don Juan") gaschtiert, im Theater am Kurfürstendamm (Lavinia in s O’Neills "Trauer muss Elektra tragen"), an dr Münchner Chammerspiil un am Bayerische Staatsschauspiil un au bi dr Salzburger Feschtspiil. Dr Annemarie Düringer ihre Repertoire isch brait gfächeret gsii: si het in klassische un au in modärne Inszenierige gspiilt, unter anderem isch si in Stuck vu Aischylos, Gorki, Grillparzer, Hauptmann, Ibsen, Miller, Pinter, Shakespeare, Strindberg, Tschechow oder Wedekind uf dr Bihni gstande.

Dr Annemarie Düringer isch anne 1963 dr Titel „Kammerschauspielerin“ verlihe wore. Si isch mit dr meeschte vu dr große Schauspiilerine un Schauspiiler vum 20. Johrhundert, wie zum Byschpel em Werner Krauß oder dr Paula Wessely uf dr Bihni gstande. Ändi 2000 het si am Wiener Akademietheater unter dr Reschy vum Peter Zadek di aberglaibisch Huushälteri "Frau Helseth" in s Ibsens "Rosmersholm" gspiilt. Aini vu ihre bekannteschte Rolle isch d "Frau Zittel" in s Thomas Bernhards "Heldenplatz" unter dr Reschy vum Claus Peymann gsii.

Anne 1953 isch si zum erschte Mol vor dr Kamera gstande. Dr Regisseur Ernst Marischka het si zum Film "Feldherrenhügel" gholt, wu si an dr Syte vum Heinz Conrads gspiilt het. Speter sin wyteri Filmrolle chuu, z. B. in "Du bist die Welt für mich" (1953), in "Gefangene der Liebe" (1954), in "Die Stadt voller Geheimnisse" (1954), in "Ewiger Walzer" (1954), "Ein Mann vergisst die Liebe" (1955), "Der 20. Juli" (1955) oder in "Oberwachtmeister Borck" (1955). In dr Filmadaption vum Stuck "Vor Sonnenuntergang" vum Gerhart Hauptmann het si 1956 d Inken Peters an dr Syte vum Hans Albers gspiilt. Im Thriller "Nachts, wenn der Teufel kam" het mer si 1957 unter anderem mit em Mario Adorf un em Claus Holm gsää; fir ihri Laischtig isch si 1958 im Ramme vu dr Berlinale mit em Bundesfilmpryys uuszaichnet wore. Anne 1961 het si näb em Heinz Rühmann in dr Komödie "Der Lügner" gspiilt. 

Au internationali Filmerfolg het si ghaa in ihre Karriere: z. B. het si dr Victor Vicas in sym Spionagedrama "Count Five and Die" (1958) bsetzt un in "SOS – Gletscherpilot" (1959). 

Dr Schwyzer Reschiseer Franz Schnyder het er anne 1958 d Roll vum Änneli in dr Gotthelf-Verfilmig "Die Käserei in der Vehfreude" gee un speter d Roll vu dr Sophie in sym Zweedailer iber s Gotthelfs Anne Bäbi Jowäger (1960/62). No 1962 isch si sältener uf dr Lyynwand z sääne gsii: 1970 het si d Frau Jenny in s Kurt Frühs "Dällebach Kari" gspiilt, 1976 d Mrs. Müller in "Schatten der Engel" vum Daniel Schmid, 1978 het si im Churzfilm "Bourbon Street Blues" vum Douglas Sirk mitgwirkt un 1982 het si d Dr. Marianne Katz in s Rainer Werner Fassbinders "Die Sehnsucht der Veronika Voss" gspiilt.

Verainzlet het si au in Färnsehfilm gspiilt, zum Byschpel in dr Färnsehfassig vu "Berlin Alexanderplatz" (1980), in dr "Tatort"-Folg "Mord auf Raten" (1980), in "Das Gläserne Wappen" (1983) oder "Die Gunst der Sterne" (1988) un in s Wedels Meedailer "Der große Bellheim" (1993). Im Sissi-Filmporträt "Wie eine schwarze Möwe" (1998) het si d Erzherzogi Sophie gspiilt.

Anne 2002 isch d Annemarie Düringer wider in ere chlaine Kinofilmroll in "Gebürtig" erschine, dr Verfilmig vum glychnamige Roman vum Robert Schindel. 2006 het si andr Syte vum John Malkovich d Roll vu dr Mueter vum Gustav Klimt in dr Filmbiografy "Klimt" vum Raúl Ruiz gspiilt. Im nämlige Johr het si im Schwyzer Kinofilm "Die Herbstzeitlosen" d Roll vu dr Frieda Eggenschwyler gspiilt. Anne 2013 het si d Hauptroll in "Lovely Louise" unter dr Reschy vu dr Bettina Oberli gspiilt.

D Düringer isch im Novämber 2014 an ihrem 89. Geburtstag im eschtrychische Baden gstorbe.





</doc>
<doc id="53319" url="https://als.wikipedia.org/wiki?curid=53319" title="Achilles Leissler">
Achilles Leissler

Dr Achilles Leissler (* 13. August 1723 z Baasel, 14. April 1784 z Baasel) isch e Baasler Rootsherr und Siidebandfabrikant gsi. 

Dr Achilles Leissler isch as Soon vom Handelsmaa und Baasler Groossroot Achilles Leissler und dr Gertrud Ortmann z Baasel uf d Wält khoo. Vo sine Gschwüsterte häi nume d Schwöstere überläbt, sini bäide Brüeder si jung gstorbe. Wo dr Achilles vierzääni gsi isch, isch si Vater gstorbe. Er het en Usbildig zum Kaufmaa gmacht und isch in d Firma vom Vater iidräte, won er erwaggse worde isch. 1743 het er d Dochder vom Kaufmaa Onophrion Hoffmann, d Maria, ghürootet. 

Vo 1745 bis 1751 häi dr Baasler Archidekt Johann Jacob Fechter und dr Stäimetz Daniel Büchel für iin s Landguet «Sandgruebe» vor de Door vom Chläibaasel baut, wo 1795 noch em Dood vo sinere Frau in Bsitz vom Johann Jakob Burckhardt-Keller khoo isch, und dä het s 1804 im Kaufmaa Johann Jakob Meriaa verkauft. Dr Fechter het au dr Andlauerhoof am Münsterblatz modärnisiert, wo s Leisslers denn gwoont häi.

Si Baudäätikäit het au sini Schwöstere inspiriert. Die eltisti, d Magaretha Weiss-Leissler, häig iire Maa drzueaadriibe, dr Württebärgerhoof abzrisse und en no schööner wider ufzbaue. Si het au iire Landsitz, s Bruggguet Münchestäi, renowiert. Au d Valeria, wo dr Oberstzumftmäister Johannes Faesch ghürootet het, het sich in dr Nööchi vo dr Sandgruebe e chliises Landguet baut.
Aber schon e baar Joor, bevor dr Achilles d Sandgruebe baut het, het dr Maa vo sinere Schwöster Elisabeth, dr Teggstiilfabrikant Emanuel Rhyner, näbe sinere Indienne-Fabrigg sich e Landsitz iigrichdet. Wo dr Achilles denn si Landsitz nid wit äwägg drvo baut het, het en dr Gstank us dr Fabrigg gstöört, und er isch wääge däm vor Gricht gange.

S Leisslers häi käini Söön ghaa und dorum het dr Achilles 1777 si Firma ufglööst. Er het Däil vo sim Bsitz verkauft wie 1781 dr Ernauerhoof, und het sich ganz uf si Landsitz, d Sandgruebe, zruggzooge. Won er 1784 gstorbe isch, isch si Witwe die äinzigi Erbin gsi. Dr Achilles Leissler isch im Chrüzgang vom Münster begraabe.

1757 isch dr Leissler Baasler Rootsherr worde und vo 1768 bis 1783 isch er Ooberstzumftmäister gsi. Usserdäm isch er au Bresidänt vom Bau- und Stallamt worde. 

Dr Leissler het zur iiflussriiche Grubbe vo de Siidebandfabrikante ghöört, wo im Root sich drfür iigsetzt het, ass die staatlige Reglementierige vom Handel abgschafft wurde.



</doc>
<doc id="53320" url="https://als.wikipedia.org/wiki?curid=53320" title="Bärenfelserhof (Petersgraben)">
Bärenfelserhof (Petersgraben)

Dr Bärefelserhoof isch e historischs Geböid in dr Schwizer Stadt Baasel gsi. Er het sich in dr Groossbaasler Altstadt am Petersgraabe befunde. 1956 isch er abbroche worde.

Scho um s Joor 1310 chunnt im Zinsbuech zu St. Peter en Aadelshoof vor, wo mä vom Stiftsgässli uss dri khoo isch. Er het «Zum Luttebach» ghäisse und isch an dr Innere Stadtmuure am Petersgraabe aabaut gsi und e hooche Runddurm isch drnääbe gstande. 1488 het dr Rootsherr Ulrich zum Luft dr Luttebacherhoof im Ridder Lütold vo Bärefels ge, wo dr Familiesitz von em e chliini Burg oobe vo Ääsch gsi isch. Säggs Bäärefelser si Bürgermäister vo Baasel gsi. Dr Hoof am Petersgraabe isch bis 1640 im Bsitz vo dr Familie bliibe, vo denn aa isch er immer wider witerverkauft worde, bis 1908 d Veräinshuusgsellschaft d Liigeschaft kauft und umbaut het.

D Baasler Handelsgsellschaft, e Noochfolgere vo dr Baasler Mission, het 1947 dr dr Bärefelserhoof am Petersgraabe kauft und en 1956 lo abbräche und an sim Blatz vom Archidekt Paul Trüdinger e Verwaltigsgeböid lo baue.




</doc>
<doc id="53321" url="https://als.wikipedia.org/wiki?curid=53321" title="Bärenfelserhof am Stapfelberg">
Bärenfelserhof am Stapfelberg

Dr Bärefelserhoof isch e historischs Geböid in dr Schwizer Stadt Baasel. Er befindet sich in dr Groossbaasler Altstadt am Stapflebärg 9 und stoot uf dr Liste vo de Kulturgüeter im Kanton Basel-Stadt.
Es isch e Seminarhuus vo dr Uniwersidäät Baasel worde, söll jetz aber wider zum e Woonhuus umbaut wärde.

1602 het dr Johann Lucas Isely, wo men em Hans Lux Isely «dr Riich» gsäit het, s Huus am Egge vo dr Martinsgass und em Stapflebärg lo baue und het s mit em Geböid «Ysenburg» an dr Martinsgasse 16-18 verbunde, wo au iim ghöört het. Wo dr Isely 1626 gstorbe isch, si vo sim Riichdum nume Schulde übrig bliibe. S Geböid isch denn e Zit lang leer gstande und e baar Mol witerverkauft worde. Dr Junker Friedrich Christoph vo Bärefels het s 1748 kauft, und vo denn stammt dr Naame Bärefelserhoof. 1802 isch d Siidebandfabrigg «Gebr. Bischoff» in s Huus khoo und het s zun ere Fabrigg umbaut. Dr hinderi Däil vo dr Liigeschaft am Stapflebärg 7 het d GGG 1879 für d Frauenarbetsschuel kauft. 1895 het dr Staat die bäide Liigeschafte, Stapflebärg 7 und 9, kauft.

1916 het d Uniwersidäät Baasel s Geböid afo bruuche. Im Undere Kollegium het s nüm gnueg Blatz ghaa, wo s Oobere Kollegium gsi isch, het mä s Museum an dr Augustinergass baut und es het usgsee, wie wenn s no lang wurd goo, bis e nöis Kollegiehuus baut wurd, und dorum het mä Seminarie am Stapflebärg afo iirichde, und dr Bärefelserhoof isch äins vo dene Seminarhüüser worde. Zerst si s Theologische und s Filologische Seminar (Latiinisch und Griechisch) iinekhoo, s Seminar für Indogermanischi Sproochwüsseschaft, s Orientalische Seminar, s Historische Seminar, s Juristische Seminar, s Dütsche Seminar, s Änglische Seminar und s Staatswüsseschaftlige Seminar, wo denn im Vergliich zu hüte vil weniger Blatz brucht häi. In de Drissger Joor isch s äng worde und e baar Seminar häi nöji Häim gfunde. Im Bärefelserhoof si no s Dütsche, s Filologische und s Historische Seminar bliibe und s chliine Seminar für Indogermanischi Sproochwüsseschaft. Eso isch s bis in d 1970er bliibe. S Filologische und Indogermanistische Seminar si uszoge und schliesslig isch s Historische Seminar ans Hirschgässli 21 züüglet und s Dütsche und Slavische Seminar an dr Äschegraabe 9. 

Im Bärefelserhoof isch jetz no s Romanische Seminar dehäim gsi, bis es 2007 an d Maiegass 51 züüglet isch. Jetz söll s Geböid wider zum e Woonhuus umbaut wärde.




</doc>
<doc id="53322" url="https://als.wikipedia.org/wiki?curid=53322" title="Bärenfelserhof">
Bärenfelserhof

Bärefelserhoof cha mäine


</doc>
<doc id="53323" url="https://als.wikipedia.org/wiki?curid=53323" title="Kernwaffentests auf dem Bikini-Atoll">
Kernwaffentests auf dem Bikini-Atoll

Die erschte amerikanische Atomwaffetescht uf em Bikini-Atoll händ im Juli 1946, also churz nach em chriegsmässige Abwurf von zwei Atombombe über Hiroshima und Nagasaki, stattgfunde. Sie händ der US-Army Erkenntnis broocht über die damals ganz neui Art von der nukleare Chriegsfüehrig, händ aber auch d Vertriibig von der einheimische Bevölkerig dört und sehr massivi Schäde an der Natur zur Folg ghaa.

"Was passiert mit ere Marine-Einheit, wo s'Ziil von ere gegnerische Attacke mit Nuklearwaffe wird", isch d Uusgangs-Froog von dere sehr gross angleite Chriegs-Simulation gsii. Zu dem Zweck isch d Zündig von zwei Atombombe in der Nöchi von dem Koralle-Riff zmitts im Pazifik vorgseh worde. Die erschti Bombe isch in der Luft zündet worde, die zweiti, 24 Tag schpäter, ca. 20 Meter unter Wasser. Als Ziilobjekt händ bi beide Versüech uusgmuschtereti Chriegsschiff dient wo in Dischtanze von rund 100 bis 700 Meter von de beide Zündige entfernt verankeret worde sind; alli Kategorie vom U-Boot bis zum riesige Flugzüügträger "Saratoga".

Die gwaltige nukleare Explosione händ zeigt, dass die vom ene Bomber-Flugzüüg abgworfni, in der Luft explodierti Bombe en gringere Schade angrichtet het als die unter Wasser zündeti: Es sind vor allem chliineri Schiff gsunke, die grosse händ der Detonation mehr oder weniger unbeschadet widerstande. 

En zerschtörerischere Effekt het d Unterwasser-Zündig ghaa: der mächtig Flugzüügträger "Saratoga" z. B. het die erzüügti Flutwelle fasch wie nes Spiilzüüg-Schiffli 800 Meter wegkatapultiert; und er isch denn nach 7 Schtunde gsunke, obwohl er als sehr sinksicher golte het, will er en grossi Zahl von wasserdichte separate Kompartement ghaa het.

En Schwerpunkt von dene Teschts isch auch d Untersuechig von de Schtrahlefolge von so ere explodierende Bombe gsii. Me het zu dem Zweck Tier uf einige von dene Chriegsschiff platziert, was übrigens zu vehemente Proteschte von Tierschutz-Organisatione und uus der Bevölkerig gfüehrt het.

En Ziege z. B., wo me im ene panzerete Gschütz-Turm vom ene Chrüzer platziert het, wo d Luft-Explosion in 700 Meter Dischtanz überschtande het, isch trotz dere Stahl-Abschirmig nachher innert vier Tag an Schtrahlechrankheit gschtorbe.

D Folge für Tier und Pflanze in der Umwält sind ebefalls verheerend gsii am Anfang, zumal denn 1954 noch e wiiteri, das Mal sogar Wasserschtoff-Bombe mit 750 mal grösserer Schprengchraft zündet worde isch. Vor allem dank der Verteilig durch de Meeres-Wällegang in däm riisige pazifische Ozean het sich die riisige Mengi von radioaktive Schtoffe im Wasser im Verlauf von Jahrzehnte guet chönne verteile, so dass 1992 nümm so viil Rückschtänd im Wasser gmesse worde sind. Düütlich weniger guet hets allerdings nach wie vor uuf em Landteil von dere Koralle-Insle uusgseh.

"National Geographic" (amerikanischi Monets-Ziitschrift), Juni 1992

Trinity-Tescht


</doc>
<doc id="53328" url="https://als.wikipedia.org/wiki?curid=53328" title="Eptingerhof (Basel)">
Eptingerhof (Basel)

Dr Eptigerhoof isch e historischs Geböid in dr Schwizer Stadt Baasel. Er befindet sich in dr Groossbaasler Altstadt an dr Riddergass 12. 1936 isch er under Dänggmolschutz gstellt worde und zelt hüte zu de Baasler Kulturgüeter, wo für d Regioon vo Bedütig sin. Dr Hinderi Eptigerhoof befindet sich an dr Böimligass 22 grad hinder em Eptigerhoof an dr Riddergass.

Hüt isch dr Eptigerhoof s Domizil vo dr Bank Ehinger & Cie AG.

Im spoote Middelalter si d Here vo Eptige en iiflussriichs Aadelsgschlächt in dr Stadt Baasel gsi und häi scho sit em 13. Joorhundert e Stadtsitz uf em Münsterbärg gha, wie vili anderi Aadligi au, wääred s Volk dunde in dr Nööchi vom Birsig gwoont het. Die Aadlige häi sich in iire Hööf vergnüegt und uf em Münsterblatz Durnier abghalte. Wo sich s Baasler Volk 1376 über östriichischi Aadligi vom Herzog Leopold vergelsteret het, sin si zum Eptigerhoof zooge und häi dört e baar vo dene hooche Here umbrocht, was denn as die Böösi Fasnacht in Erinnerig bliiben isch. 

Mä wäiss au us em Joor 1423, ass bim Eptigerhoof e Brunne gstande isch, wo dr spöötere Böimligass dr Naame "in vico ze Eptingerbrunnen" gee het.

Wo dr Rudolf vo Eptige gstorbe isch, het si Soon Ludwig 1456 dr Eptigerhoof gerbt. S Geböid isch denn immer wider emol witerverkauft worde. 1581 het dr Peter Löffel, e Bürger vo Baasel, dr Hoof vo de Freihere zu Mersperg und Belfort kauft, und es het denn emol au im Bandfabrikant Hans Jakob Frey (1727-1792) ghöört. Dä isch dr Vater vo dr Anna Margaretha Christ-Frey gsi, wo s von ere e Bordret uf Elfebäi git.

1915 het mä dr Eptigerhoof vollständig renowiert. Vo dr alte Bausubstanz us em 16. Joorhundert isch nume no d Fassaade zur Gass mit Usnaam vo dr Husdüüre und dr Bauinschrift übrig bliibe, e spootgotische Usgang zum ehemoolige Hoof, wo s Huus zu Gemar isch (Riddergass 14), en Eggezimmer im erste Stogg mit ere Stuckdeggi und ere Deggi us Brätter mit Rönessansmoolereie.

D Eptiger häi aber no mee Spuure in dr Stadt hinderloo. So het dr Markgroof Friedrich V. 1648 en Eptigerhoof an dr Nöie Vorstadt, dr hütige Hebelstrooss, kauft und dört dr Markgrööflerhoof baut. E dritte Eptigerhoof isch bi dr Martinskiirche gsi. Drzue git s no s Eptigerguet uf em Lysbüechel. Uf dr Liste vo de Baasler Kulturdänggmööler gits au en Eptigerpfrundhuus und en Undere Eptigerhoof.


</doc>
<doc id="53329" url="https://als.wikipedia.org/wiki?curid=53329" title="Eptingerhof">
Eptingerhof

Mit Eptigerhoof cha gmäint si


</doc>
<doc id="53330" url="https://als.wikipedia.org/wiki?curid=53330" title="Gerichtsgebäude Basel">
Gerichtsgebäude Basel

S Baasler Grichtsgeböid stoot an dr Böimligass 1-3 in dr Groossbaasler Altstadt. Es zelt zu de Baasler Kulturgüeter, wo für d Regioon vo Bedütig sin.

Zwäi Gricht si hüte no an dr Böimligass dehäi: s Zivilgricht und s Appellazioonsgricht und drzue au s Konkursamt.

Scho im Middelalter het s unde an dr Böimligass, wo im 19. Joorhundert dr Justizbalast baut worde isch, Hüüser gee. 1762 isch e Grichtsregistratur dört gsi und die isch 1808 zum ene Grichtsgeböid umbaut worde.

In de 1850er Joor het mä en Archidekturwettbewärb usgrüeft für e nöis Grichtsgeböid. Dr Baasler Archidekt Johann Jakob Stehlin dr Jünger het gwunne und het vo 1857 bis 1859 s erste äigeständige Grichtsgeböid in dr Stadt baut. 

Dr hütig Justizbalast bestoot us drei Däil, em Stehlin-Bau an dr Böimligass 3, eme Erwiterigsbau vom Archidekt Heinrich Reese us em Joor 1896 an dr Böimligass 1, wo s im Hauptgeböid z äng worde isch, und us em Zivilgrichtsgeböid an dr Böimligass 5.

Dr Stehlin-Bau isch us Haustäi baut und het e historizierendi Rönessansfassaade. Dr Reese het d Fassaade vom Nöibau im Stiil, wo dr Stehlin für s Hauptgeböid brucht het, aabasst. Die archidektonische Underschiid im Innere si gröösser.

1968 isch e Vorlaag vor s Volk khoo, ass s Grichtsgeböid vom ene Nöibau sött ersetzt wärde, wil s z chlii worde isch. D Vorlaag isch vom Stimmvolk verworfe worde.
Mä het dorum s Kriminal- und s Jugendgricht an nöiji Standort verläit. S Kriminalgricht isch 1988 brovisorisch in s ehemoolige Spaaleschuelhuus cho, denn isch bis 1991 s Böimli umbaut und saniert worde, und 1994 het mä beschlosse, ass s Stroofgricht definitiv im Spaleschuelhuus wurd bliibe. 

In de 2010er Joor het mä dr Dachstogg vom Appelazionsgricht usbaut. 


</doc>
<doc id="53331" url="https://als.wikipedia.org/wiki?curid=53331" title="Heinrich Reese (Architekt)">
Heinrich Reese (Architekt)

Dr Hans Heinrich Wilhelm Reese (* 7. Oktober 1843 z Kiel; † 26. April 1919 z Baasel) isch e dütsche und vo 1882 aa e Schwizer Archidekt und bardeiloose Politiker gsi.

Dr Reese het e Leer zum Zimmermaa gmacht, isch denn uf d Baugwärkschuele z Holzminde, Braunschweig und Lüneburg gange, het lengeri Räise gmacht und sich schliesslig 1865 am Polytechnikum Karlsrue iigschriibe. Vo 1866 bis 1870 het er bim Theodor Geiger z Züüri gschafft und denn bin ere Generalundernäämig z Wien, won er Blään für die Ungarischi Westbaan gmacht het und für e e Wiener Justizbalast.

1874 isch dr Reese Stellverdräter vom kantonale Bauinspäkter z Baasel worde und im Joor druf het er dr Boste vom Bauinspäkter übernoo. 1882 isch er Baasler Bürger worde. Vo 1882 bis 1894 isch dr Reese baselstedtische Kantonsbaumäister gsi. Vo 1894 bis 1907 isch er bardeiloose Regierigsroot vom Kanton Baasel-Stadt und Vorsteher vom Baudepartemänt gsi. Im Amtsjoor 1900/1901 isch er Regierigsrootsbresidänt worde. 

Vo 1880 aa het dr Reese d Baasler Stadterwiterig brägt und e Hufe öffentligi Geböid brojektiert, under anderem zää Schuelhüüser, d Erwiterig vom Baasler Grichtsgeböid, d Usserenowazion vom Münster, dr Umbau vom Roothuus und d Iirichdig vom Staatsarchiv. 

1877 het er d Victoria Karolina Pernaux ghürootet.



</doc>
<doc id="53334" url="https://als.wikipedia.org/wiki?curid=53334" title="Burkhard von Fenis">
Burkhard von Fenis

Dr Burkhard vo Fenis (au Burkhard vo Haaseburg, * um 1040 z Vinelz am Bielersee; † 12. April 1107 z Baasel) isch e burgundische Aadlige und vo 1072 bis zu sim Dood Bischof vo Baasel gsi. Er isch dr Brueder gsi vom Cuno vo Fenis, wo Bischof vo Lausanne worde isch.

Dr Burkhard isch dr Soon vom burgundische Aadelsherr Ulrich vo Fenis gsi und isch an dr Domschuel z Eichstätt zum Gäistlige usbildet worde. Spöötistens um 1069 isch er z Mainz as Kämmerer vom Erzbischof Siegfried I. noochgwiise.

1072 het dr Heinrich IV. vom Gschlächt vo de Salier dr Burkhard zum Bischof vo Baasel erhobe. Er isch 1076 an dr Synode z Worms drbii gsi, wo dr Papst Gregor VII. für abgsetzt erkläärt worde isch. Er het drfür gschafft, ass s Episkopat uf dr Synode vo Piacenza däm wurd zuestimme. Dr König Heinrich isch mit sine loyale Gfolgslüt, under iine au dr Burkhard, mit em Bann gstrooft worde. Im Herrschergebiet vom Heinrich isch druf dr Rudolf vo Schwoobe zum Geegeköönig gweelt worde.

Dr Burkhard het 1077 dr Heinrich begläitet, won er uf Canossa gange isch, dr Babst demüetig aagfleet und bittet het, ass er dr Bann von em wurd nää. Au spööter isch dr Burkhard em König und spöötere Kaiser Heinrich dröi bliibe, und het drfür 1080 d Landgroofschaft Buchsgau mit em Hauptort Härkinge überkhoo. 1084 s Schloss Rappoltstäi im Elsass drzue khoo und 1095 het em dr Heinrich d Abtei Pfäfers im hütigen Kanton Sanggalle gee.

Dr Burkhard vo Fenis het z Baasel mit em Dalbeklooster s erste Klooster in dr Stadt gründet. Um 1080 het er um Baasel die ersti Stadtmuure baut. Um 1100 het er uf eme Hangvorsprung vom Jolimont d Burg Erlach BE lo baue.




</doc>
<doc id="53338" url="https://als.wikipedia.org/wiki?curid=53338" title="Erlacherhof (Basel)">
Erlacherhof (Basel)

Dr Erlacherhoof isch e historischs Huus an dr Santihanns-Vorstadt 15–17 im Baasler Vorstedtkwardier. Er zellt as äis vo de Baasler Kulturgüeter, wo für d Region vo Bedütig si.

Im 15. Joorhundert si dört, wo hüt dr Erlacherhoof stoot, zwäi Liigeschafte gsi. Die äinti het bis 1414 em Wilhelm vo Wasselnheim ghöört, wo dr Abt vom Klooster Murbach im Elsass gsi isch. Spööter isch s im Bsitz vom Henman vo Ramstäi gsi und 1440 het dr Heinrich Münch dört gwoont, wo denn vili Schulde gha het, und s Huus wäägen e verloore het. D Handelsgsellschaft vom Hans Waltenheim († öbbe 1462) und Heinrich Halbisen (öbbe 1390-1451) het s Huus übernoo, und 1478 het s im Halbisen si Soon im Rootsherr Junker Rudolf vo Schlierbach († 1497) verkauft zämme mit em Noochberhuus. Vo denn aa hets e Zitli «Schlierbachs Hof» ghäisse.

Dr Schlierbach het Ussatz überchoo und isch gstorbe. Si Witwe Anna Wentikum het no bis 1498 im Huus gwoont. Iiri Dochder Brida het um 1520 dr Rootsherr Zum Schlüssel Balthasar Hiltbrand († 1538) ghürootet, wo spööter Schlossherr zu Wildestäi und 1530 Oberstzumftmäister worde isch. Denn het dr Hof «zur Hooche Schwelle» ghäisse. Bis 1599 isch er denn immer wider emol verkauft worde.

Vom Noochberhuus an dr Santihanns-Vorstadt 15 ghöört mä 1450 zum erste Mol. Vo 1515 aa häisst s «Zum gmäine Änd». Zwüsche 1517 und 1570 daucht denn dr Naame «St.Christoffel» uf. 1599 het s im Adelberg Meyer zum Pfiil (1560-1629) ghöört. Dä isch Rootsherr zu Fischer und Schifflüt gsi und het 1602 au s Huus nääbedraa kauft. 1617 het er si Amt verloore, woorschinlig wil er wäge Zauberei verurdäilt worde isch.

1650 het d Margaretha vo Erlach (1611-1655) die bäide Liigeschafte kauft. Si isch d Witwe vom Generallütnant Hans Ludwig vo Erlach (1595-1650) gsi, wo im Dienst vo Schweede und spööter vom Herzog Bernard vo Weimar (1604-1639) im Drissigjöörige Krieg kämpft het. Vo denn aa häisst d Nummere 17 «Erlacherhoof».

1694 het dr Rootsherr Philipp Dienast († 1711) dr Erlacherhoof dr Maria Sophia vo Planta (1673-1740, geboreni Vo Rose) verkauft und erst nünzig Joor spööter si si wider zämme choo. 1767 het dr Kunsthändler und Kupferstächer Christian vo Mechel (1737-1817) s Huus zum St. Christoffel kauft und het s renowiert. 1784 het dr Mechel au dr Erlacherhoof kauft, aber scho im Joor druf s chliinere St. Christoffel an dr Siidebandfabrikant Hans Franz Werthemann (1763-1816) verkauft. Dr Mechel isch 1804 in die pröissischi Hauptstadt Berlin züüglet und 1817 dört gstorbe.

Im Joor 1817 het dr Bandfarbikant Lukas Preiswerk-Forcart (1788-1848) dr Erlacherhoof kauft und als Fabrik für Taffetas-Uni Siidebänder brucht und drmit e Vermööge verdient.
1894 het d Firma s Huus zum St. Christoffel kauft, zum d Fabrik z vergröössere. Si het denn dr Naame Burckhardt & Senn aagnoo und in im Joor 1899 zu Senn & Co gänderet. Vo 1945 aa het s Architekturbüro Senn si Domizil in dr Liigeschaft ghaa. 

Hüte isch dr Erlacherhoof in brivatem Bsitz und isch 2004/05 vo de Archidekte Rainer Senn und Felix Schuster renowiert worde.


</doc>
<doc id="53343" url="https://als.wikipedia.org/wiki?curid=53343" title="Reinacherhof">
Reinacherhof

Mit Rinacherhoof cha gmäint si


</doc>
<doc id="53344" url="https://als.wikipedia.org/wiki?curid=53344" title="Reinacherhof am Münsterplatz">
Reinacherhof am Münsterplatz

Dr Riinacherhoof isch e historischs Geböid in dr Schwizer Stadt Baasel. Er befindet sich in dr Groossbaasler Altstadt am Münsterblatz 18 und stoot uf dr Liste vo de Kulturgüeter im Kanton Basel-Stadt.
Hüte isch s e Brimarschuelhuus, wo zur Brimarstuefe Peter ghöört.

Dr Riinacherhoof isch wie die andere Geböid am Münsterblatz e spootgotischs Bauwärk gsi und 1545 grad ooben am Huus zur Mugge entstande. Ursprünglig het er Katharinehoof ghäisse und isch d Residänz vom Bischof Berthold vo Pfirt gsi. 1603 het en dr Andreas Ryff, dr Baasler Hauptmä, wo 1593 dr Rappekrieg zum e friidlige Änd brocht het, kauft und für 2000 Gulde lo umbaue. No im gliiche Joor isch dr Ryff gstorbe und dr Hoof isch in Bsitz vom Daniel Buurged kho, wo 1592 im Ryff si sächzääjöörigi Dochder Susanna ghürootet het. 
Im 18. Joorhundert häi dr Johann Jacob Fechter und dr Samuel Werenfels vili vo de Hüüser in dr Groossbaasler Altstadt im Stil vom Barock renowiert. Drei het mä denn lo si: s Sigristehuus (Nr. 13), dr Schürhoof (Nr. 19) und dr Riinacherhoof am Münsterblatz 18. Wo dr Martin Bachofen-Heitz (1727-1814) si Siidebandfabrigg vo dr Petersgass uf e Münsterblatz züüglet het, het er dr Riinacherhoof, dr Schürrhoof und dr Rollerhoof kauft, aber denn nume dr Rollerhoof vom Fechter zum ene eligante Woonsitz lo umbaue.

1798 isch dr Riinacherhoof in Bsitz vo dr Allgemäine Lääsigsellschaft Baasel khoo. 1808 het si em Achilles Huber dr Ufdraag gee, s Huus umzbaue, und dä het das im Stiil vom Klassizismus gmacht. Wo d Lääsigsellschaft sich 1832 am Münsterblatz 8 im ehemoolige Domheerehuus iigrichdet het, het si dr Riinacherhoof für 41'000 Franke dr Uniwersidäät verkauft.

Im 19. Joorhundert isch d Buebesekundarschuel ins Geböid kho, hüte isch d Brimarschuel Münsterblatz din.
In de spoote 1930er Joor het mä dr Riinacherhoof renowiert und d Laube und d Rönessans-Holzpfiiler vo iirer Verschaalig befreit. 2013 het mä wäge dr Schuelharmonisierig Umbaute gmacht.

Es git no zwäi historischi Riinacherhööf z Baasel, äine an dr Santihanns-Vorstadt 3 und äine an dr Augustinergass 6-8.


</doc>
<doc id="53345" url="https://als.wikipedia.org/wiki?curid=53345" title="Achilles Huber">
Achilles Huber

Dr Achilles Hueber (* 9. Februar 1776 z Sissach; † 7. Juli 1860 z Baasel) isch e Schwizer Archidekt gsi. 

Dr Achilles Hueber isch am 9. Februar 1776 z Sissach as Soon vom Pfarrer Johann Jakob Hueber uf d Wält choo. Es cha si, ass er si erste Underricht bim Johann Ulrich Büchel z Baasel überchoo het. Denn het er e vierjöörigi Leer zum Stäimetz bim Wärkmäister Niklaus Sprüngli z Bärn gmacht. In de Joor 1798 bis 1802 het er für verschidnigi Archidekte z Züüri, Stroossburg und Karlsrue gschafft. Z Karlsrue isch er e Schüeler vom Friedrich Weinbrenner gsi, won e groosse Iifluss uf en ghaa het.

Denn het dr Hueber en äignigs Baugschäft z Baasel ghaa und isch 1803 Mitgliid vo dr Zumft zu Spinnwätter worde. Hüte schribt men em nume no drei Baute zue. Mä het von em au e baar Archidektuurzäichnige und en Entwurf für e Theater uf em Petersblatz z Baasel us em Joor 1813. 

1804 het dr Achilles Hueber d Susanna Catharina Beck ghürootet. Er isch am 7. Juli 1860 im Alter vo vierenachzig z Baasel gstorbe.




</doc>
<doc id="53348" url="https://als.wikipedia.org/wiki?curid=53348" title="Reinacherhof an der St. Johanns-Vorstadt">
Reinacherhof an der St. Johanns-Vorstadt

Dr Riinacher Hoof isch e historischs Huus an dr Santihanns-Vorstadt 3 im Baasler Vorstedtkwardier. Er zellt as äis vo de Baasler Kulturgüeter, wo für d Region vo Bedütig si.
Dr Naame vo dr Liigeschaft in dr «Vorstadt zum Chrüz», wie d Santihanns-Vorstadt im spoote Middelalter ghäisse het, isch ursprünglig «Landsbärg» gsi. Si isch immer wider witerverkauft worde, so het si im 16. Joorhundert emol de Schalers ghöört.
S hütige Geböid isch 1858 im barocke Stiil baut worde. Es wer denn fast abgrisse worde zämme mit andere historische Geböid uf dr westlige Stroossesite wie em Middlere und Chläine Ulm, em Erlacherhoof, em Fromonterhoof und em Antonierhoof, wil d Stadtblaanig e starki Verbräiterig vo dr Santihanns-Vorstadt vorgsee het, für dass dr Verkeer nid behinderet wurd, wo sit em spoote 19. Joorhundert stark gwaggse isch. S isch denn aber nid eso khoo.

2014 isch dr Riinacher Hoof zum letschte Mol renowiert worde.

Im Geböid het s hüte Büro und Braxene.

S Gitter im Stiil vom spoote Rokoko, wo vor em Riinacher Hoof gsi isch, stoot hüte vor em Baasler Staatsarchiv.


</doc>
<doc id="53350" url="https://als.wikipedia.org/wiki?curid=53350" title="Basler Johanniterhaus">
Basler Johanniterhaus

S Baasler Johanniterhuus isch d Niiderlassig vo de Johanniter an dr Santihanns-Vorstadt gsi. Es isch as s letschte Geböid vo dr Niiderlassig im 20. Joorhundert abgrisse worde.

Dr Johanniterorde, si vollständige Naame isch "Souveräne Ridder- und Hospitalorde vom häilige Johannes vo Jerusalem vo Rhodos und vo Malta – früener z Jerusalem, gnennt vo Rhodos, gnennt vo Malta", isch im 11. Joorhundert z Jerusalem gründet worde. Er het sich um Pilger und Bedürftigi kümmeret und Chranki pflägt. 

Im 13. Joorhundert het sich dr Orde z Baasel uf offnigem Fäld, e baar hundert Meter vor dr erste Baasler Stadtmuure an dr wichdige Landstrooss in s Elsass niidergloo, in dr Vorstadt, wo denn noch em Naame vom Stadtdoor dört, em Chrüzdoor, no d Vorstadt zum Chrüz gsi isch. D Kommende oder Komturei isch die bedütendsti gsi im Gebiet vo dr spöötere Schwiz. Um s ganze Areal vo de Johanniter mit dr Kapälle und de Nääbehüüser häi si e Muure baut. Wo im 14. Joorhundert die üsseri Stadtmuure um d Vorstedt ume baut worde isch, isch d Niiderlassig dinne in dr Stadt grad näben em nöije Santihanns-Door gsi.

Noch dr Reformazioon si Däil vo dr Niiderlassig verchoo.1673 isch e Stügg vo dr Muure in Rhii gheit und d Stadt het sä druf repariert. S Langhuus vo dr Kapälle isch 1680 abgrisse worde und dr Chor isch 1775 eso baufellig gsi, ass Däil von em iigstürzt si.

Zur Kapälle het e Friidhoof ghöört, und dä isch spöötistens im 19. Joorhundert ufghoobe worde. S Ritterhuus, wo dr Kaiser Sigismund vo Luxeburg (1368-1437) abgstiige isch und wo dr venezianischi Gsandti zum Baasler Konzil, dr Andrea Gatari, as "uno bello pallazo" bezäichnet het, häi d Johanniter 1806 verkauft und es isch denn 1808 no äinisch umbaut worde. Im Joor 1929 het mä s abgrisse, zum Blatz für e Woonblock z mache.




</doc>
<doc id="53352" url="https://als.wikipedia.org/wiki?curid=53352" title="Übergabezug">
Übergabezug

Èn Übbergabegüèterzùg (Abkürzig Üg, au Übbergaab) isch bi dè Ysebaan èn Güèterzùg, wo einzelni Güèterwägè zwüschè m Start- bzw. Zylbaanhof un èm nägschtè Knotèbaanhof beförderè duèt. Zwûschè sellè Knotèbaanhöf sin d Wägè vo Nõgüèterzüüg (Ng) odder Durchgangsgüèterzüüg witerbeförderèt. Meischtens handelèt s sich dõdeby um Züüg, wo nu relatyv churzi Streggè zruggglait hèn un nu wenigi Wägè dransportyrt hèn, welli allei odder in sognanntè "Wagègruppè" uff Aaschluss- odder Ladegleis zuègschtellt odder abgholt worrè sin.

Hützudaag isch sebbi klassischi Aufdeilig vo dè Güèterzüüg nimmi aktuèll, diè hütigè „regionalè Züüg vom Einzelwagèvokear“ öppè bi dè Dütschè Baan (DB) hèn mit dè klassischè Übbergaab ehnder wènig z duè un stellèd ehnder è Gmisch uss "Üg" un "Ng" dar. Si wörred vo dè DB mitunter als Cargobediènig benamst un mit CB abchürzt.



</doc>
<doc id="53356" url="https://als.wikipedia.org/wiki?curid=53356" title="Hebelhaus (Basel)">
Hebelhaus (Basel)

S Geburtshuus vom Johann Peter Hebel lit am Dootedanz 2 im Baasler Vorstedtkwardier. S Huus zellt as äis vo de Baasler Kulturgüeter, wo für d Region vo Bedütig si.

Mä het lang glaubt, ass dr Hebel im ene Gardehüüsli an dr Nöije Vorstadt uf d Wält khoo sig, und het 1861 wäge däm die Nöiji Vorstadt zu Hebelstrooss umdauft. Dr Mundartdichter Fritz Liebrich het im Joor 1926 aber uusegfunde, ass s richdige Geburtshuus am Dootedanz stoot. 

Scho 1302 het s e Huus gee an däm Blatz an dr Santihanns-Vorstadt und 1425 wird im Zinsbuech vom Spissaal e Conrad Wäselin erwäänt, wo dört gwoont het. Zerst isch s äifach s Huus am Rhii näben em Beck gsi, im spoote 15. Joorhundert het s «Zum Eereguet» ghäisse und im sächzääte «Zum Kopf».

1482 het d Elisabeth Mast s Huus dr Witwe Anna Kessler für nume zää Pfund verkauft. 1526 het en Andres Egli us Züüri s Huus im Rootsherr Hans Graf verkauft. 1555 het mä s Huus umbaut und am Düüresturz d Jooreszaal iigmäisslet. 
1730 het dr Mäister Sixt s Huus kauft, und 17 Joor spööter, 1747, het er s sim Schwiigersoon, em Schniidermäister Niklaus Riedtmann witer verkauft. Dä het in de 1750er Joor e baar Zimmer an dr Johann Jakob Hebel vermietet, wo Diener im Huus vom Major Johann Jakob Iisely gsi isch.

Dr Hebel het sich in en Aagstellti vom Iisely, dr Ursula Oerlin us Huuse verliebt und si häi ghürootet. Im Winter häi si z Huuse gwoont und vo Häimaarbet gläbt, im Summer häi si bim Iisely gschafft und im Dootedanz 2 gwoont. Dört isch am 10. Mai 1760 dr Johann Peter Hebel uf d Wält khoo. Dr Niklaus Riedtmann isch si Lieblingsgötti worde und dr Hebel het sich sis ganze Lääbe gärn an sis Geburtshuus erinneret, au wenn sis Lääbe as Kind nid liicht gsi isch. 1761 isch si Vater z Huuse gstorbe. Won er grösser worde isch, isch er uf d Brimarschuel z Baasel und het die dritti Klass am Gymnasium dört gmacht. 1773 isch au si Mueter, wo chrank gsi isch, underwägs uf em Häimwääg uf Huuse gstorbe.

Dr Soon vom Niklaus Riedtmann, wo au Niklaus ghäisse het und si Frau, d Elisabeth Löw, häi s Huus zum Kopf übernoo und häi e Wiibäizli iigrichdet, wo guet gloffe isch.

Dr Hebel hätt s Huus gärn kauft und het drvo dröimt, dört as alte Maa z lääbe, aber es isch nid drzue khoo. Er isch am 22. Septämber 1826 z Schwetzinge gstorbe und dört begraabe worde.

S Huus am Dootedanz 2 isch non e Joorhundert im Bsitz vo de Riedtmanns bliibe. 1840 isch s zum Rhii aane usbaut worde. Wo die nöije Zimmer und Stääge iigrichdet gsi si, isch dr Wärt vom Huus 1853 uf 9600 Franke gschetzt worde. 1956 het s non en Umbau gee, wo dr Baasler Aarbetsrappe understützt het, wie au d Renowazioone vo der Fassaade 1966 und 1979. 

E Gedänggblatte, wo an d Geburt vom Johann Peter Hebel erinneret und lang am Hüüsli an dr Hebelstrooss aagmacht gsi isch, isch hüte am Dootedanz 2 aagmacht.



</doc>
<doc id="53358" url="https://als.wikipedia.org/wiki?curid=53358" title="Fahne und Wappen des Kantons Basel-Stadt und der Stadt Basel">
Fahne und Wappen des Kantons Basel-Stadt und der Stadt Basel

S Wabbe vo dr Stadt Baasel und vom Kanton Baasel-Stadt isch e schwarze Krummstaab, wo uf linggs (heraldisch: rächts) grichdet isch und wom en em Baaselstaab säit, uf eme wisse (heraldisch: silbrige) Fäld. Drei Kwerbalke underbräche dr Staab, wo gege unde immer bräiter wird und in drei Zagge uslauft. S Sinnbild vom Baaselstaab isch dr krummi Hirtestaab vo de Bischöf. Schildhalter si Löije, wildi Manne, Ängel und sit em 15. Joorhundert au Basiliske – das si Drache mit em Kopf vom ene Güggel und em Schwanz von ere Schlang.

Die eltiste bekannte Daarstellig vom ene Bischofsstaab sich uf Münze, wo im 11. Joorhundert brägt worde si, die hütig Form vom Staab wird sit em 13. Joorhundert verwändet. D Standesfarbe si Wiss und Schwarz.

As Vergliich zum Baasler Wabbe:


</doc>
<doc id="53364" url="https://als.wikipedia.org/wiki?curid=53364" title="Schönstattbewegung">
Schönstattbewegung

D Scheenstatt-Bewegig (hochditsch "Apostolische Bewegung von Schönstatt" gnannt nochm gliichnammige Grindigsort) isch ä geischdigi Gmeinschaft und Erneuerigsbewegig in de katholische Kirch, wo sich bsunders uf ä apostolischi Tädikeit schbezialisiert hätt. Grindet hätt des ganze de Pater Josef Kentenich am 18. Oktober 1914 in Vallendar, me chline Dorf bi Koblenz.

Zentral für d Beweegig isch s Liebesbündnis mit dr Maria und d Bindig, wo vo däm Bündnis chunnt, an s Urhäiligdum z Schönstatt.

In de NS-Zitt isch Scheenstatt schwere Verfolgige usgsetzt gsi, in de 1950er hätt die katholisch Kirch de Grinder dann no ins Exil uff Milwaukee in d USA gschickt. D Scheenstatt-Bewegig hätt hitzedag in mee wie 130 Länder uf de ganze Welt Niiderlassige. Zu de Bewegig khere Jugendgruppe, Familie, Priester- un Schweschdere-Gmeinschafte.




</doc>
<doc id="53369" url="https://als.wikipedia.org/wiki?curid=53369" title="Christine Iselin-Kobler">
Christine Iselin-Kobler

D Christine Iselin-Kobler (* 1952 z Bärn) isch e Schurnalistin und Schwizer Mundartschriftstellere.

Si isch 1952 uf d Wält cho, isch z Bärn uf d Schuel gange und het au dört studiert. No wääred em Studium isch si freiji Mitarbäitere bi dr Daageszitig ‹Der Bund› worde und noch em Lizentiat mit em Hauptfach Germanistik Redaktöörin. 1982 het si ghürootet und 1982 e Dochder und drei Joor druf e Soon überchoo. In dere Zit het si en Uszit gnoo. Denn het si wider bim ‹Bund› afo schaffe. Hüt isch si wüsseschaftligi Redaktöörin bi dr Schwizerische Härzstiftig.

En Uswaal vo iire Mundartkolumne, wo si vo 1994 bis 1999 für e ‹Kleiner Bund› verfasst het, isch 2006 in Buechform under em Ditel ‹Drygumpe› im Zytglogge Verlag veröffentligt worde. Au ‹I sött langsam›, e Sammlig vo Kolumne us de Joor 2000 bis 2006 isch in däm Joor uusechoo.



</doc>
<doc id="53371" url="https://als.wikipedia.org/wiki?curid=53371" title="Littau (Begriffsklärung)">
Littau (Begriffsklärung)

Littau chan folgendes bedüte:
Littau isch de Familiename vo folgende Persone:
Nöd verwächsle mit:


</doc>
<doc id="53373" url="https://als.wikipedia.org/wiki?curid=53373" title="Dullemajik">
Dullemajik

Dullemajik isch e luxeburjerésche Folklore-Grupp, wii 1975 uem de Guitarrischt un Sänger Guy Schons begrindet wore-n-ésch. E zweit wichtich Person fer de Grupp ésch de Flütischt Marion Michels. 

Dr Guy Schons het schun 1963 mét dr Grupp "Blackbirds" - bsundrs ém sédlich Luxeburi - gspielt. Àb dr Mitt vun de Sechzichr Joohr isch'r mit e Zwelf-Saite-Guitarr un Mundhàrmonika durich àndri Lendr gezöje un het als wédr drhaam àls e „Luxeburjr Bob Dylan“ Proteschtliedr gsunge. Zwische de Wàndrschàfte het'r dert aach de "L.S.D.Group" begrindet. Etwa ze där Zit het'r aach àngfange, Luxeburjr Liedele ze sàmmle. 1975 het de Guy Schons mit'm René Wiroth denn "Dullemajik" gegrindet. Én dr làng Zit sitdäm hàn uem sellr Kern vun Lit, wii àls wédr mitenàndr ufftrete, noch e Reih vun àndri Müsiker mitgspéelt.

E Haaptànlieje vun dr Grupp isch, de "Lëtzebuerger Volleksmusek", tràditionelli Léedr, wii meh un meh in's Vergesse geroote sin, nei in Erinnerung ze bringe. Mét éhre "Façon", àlti Luxeburjr Léedele, àwwr aach neii Kompositione ze presentiere, hàn se vil Indruck hintrlon un e neis Bewusstsin fer de spezifisch Kültür vum klein Ländele bi de jungi Generatione gschàffe.

„Dullemajik“ ésch e àltr, nimm so bekànntr Luxeburjr Nàmme fer de Draihlèier (odr aach Dréileier, Ràdleier, de "Vielle à roue"), 's schun àlt mehrstimmig, mechànisch Müsikinschtrument, wo wii aach dr Nàmme selte gewore-n-isch. 'S "Luxemburger Wörterbuch" fiehrt's Wertel "Dullemajhik" (Betonung uff de letscht Silb!) erscht ém Bànd V, Noochträä un Berichtigunge vun 1977. 'S kummt wàhrschins vun de Begréff "Duddelsak" un "Lantermajik" ("lanterne magique"). Laterna-Magica-Vorfierunge, wii's se vor dr Vrbreitung vum Cinema nooch'm 19. Johrhundrt noch genn het, sin oft, wii aach traditionell de Moritatesanger uff Johrmärike, vun e Draihorgel begleitet wore - odr vun e Draihleier. In däm Zsàmmehang hàn sich de Begréff "Lantermajik" un "Dullemajik" uff beidi Inschtrümente iwwertraawe.








</doc>
<doc id="53374" url="https://als.wikipedia.org/wiki?curid=53374" title="Wohnhäuser an der Schützenmattstrasse 49-55 Basel">
Wohnhäuser an der Schützenmattstrasse 49-55 Basel

D Woonhüüser an dr Schützemattstrooss 49-55 Basel gälte as e Baasler Kulturguet, wo für d Regioon vo Bedütig isch.
Si si vo de Archidekte Robert Curjel und Karl Moser, wo vo 1888 bis 1914 e gmäinsams Archidekturbüro mit Sitz z Karlsrue und z Baasel gha häi, vo 1905 bis 1906 baut worde. Die bäide Archidekte si vor allem für iiri Kiirchebaute bekannt.

D Hüüser vom Komplex an dr Schützemattstrooss häi drei Stöck und Mansarde uf em Dach. D Fassaade si chläidäilig gliideret und häi dezänti Jugedstiil-Verzierige.


</doc>
<doc id="53375" url="https://als.wikipedia.org/wiki?curid=53375" title="Spalenschulhaus">
Spalenschulhaus

S Spaaleschuelhuus isch en ehemooligs Schuelhuus am Schützegraabe 42 /
Schützemattstrooss 20 z Baasel. Es gältet as e Baasler Kulturguet, wo für d Regioon vo Bedütig isch.

Hüte isch s Baasler Stroofgricht do dehäi.

S Geböid isch vom Heinrich Reese vo 1876 bis 1878 baut worde im Stiil vom historizierende Klassizismus und isch drei Stöck hooch. Es stoot uf em Areal, wo bis 1865 s Fröschbollwärk gstanden isch. Es isch äis vo zwanzig nöie Schuelhüüser gsi, wo z Baasel zwüsche 1874 und 1907 baut worde si.

Lang isch e Brimarschuel für Buebe din gsi, wo «Zum Jugendfleiss» ghäisse het. Für e kurzi Zit het s s Mäitligümnasium brucht. Im Joor 1988 isch s Stroofgricht für e Zitli us em «Bäumli» in s ehemoolige Schuelhuus khoo, so dass mä s Grichtsgeböid het könne umbaue. 1994 het mä beschlosse, ass s Stroofgricht denn doch definitiv dört söll bliibe. Mit em Nöibau vom ene Bawillion am Iigang zum früenere Schuelhoof in de Joor 2007 und 2008 het mä dr Personeschutz im Gricht verbesseret.


</doc>
<doc id="53376" url="https://als.wikipedia.org/wiki?curid=53376" title="Markus Giesecke">
Markus Giesecke

Dr Markus Giesecke (* 15. April 1979 z Rägensburg) isch e dütsche Fuessball- u Futsalspiiler, wo sit 2014 bim Futsal Club Regensburg under Vertrag isch.

Dr Markus Giesecke isch z Regensburg uufgwachse u spilt als Mittelfäldspiler bim Futsal Club Regensburg, wo momentan i de 2. höchschte dütsche Liga, de Futsal-Bayernliga schpilt. Am 8. November 2014 het är gege d SpVgg Bayreuth sis erschte Spil in dr Bayernliga absolviert.



</doc>
<doc id="53379" url="https://als.wikipedia.org/wiki?curid=53379" title="Linz (Begriffsklärung)">
Linz (Begriffsklärung)

Linz isch de Name vo folgende geografische Objekt:
Linz stoht au för:
Linz isch de Name vo folgende Persone:
LINZ isch d Abchürzig för:
Lueg au:


</doc>
<doc id="53380" url="https://als.wikipedia.org/wiki?curid=53380" title="Haus zur Krähe">
Haus zur Krähe

S Huus zur Krääje isch s ehemoolige Gsellschaftshuus vo dr Vorstadtgsellschaft zur Krääije an dr Spaalevorstadt 13 z Baasel. Es gältet as e Baasler Kulturguet, wo für d Regioon vo Bedütig isch.

Es isch hüte in brivate Händ.

D Liiegeschaft wird scho 1297 in ere Urkunde erwäänt. Si het scho denn «Zur Krääije» oder «Zum Krääjebärg» ghäisse. Wo im 14. Joorhundert die üsseri Stadtmuure baut worde isch und Vorstadtgsellschafte politischi und milidäärischi Rolle übernoo häi, häi sich die, wie d Zümft vor iine Gsellschaftshüüser zuedoo. D Vorstadtgsellschaft in dr Spaalevorstadt het 1399 s Huus zur Krääije kauft. 1442 het si sich e nöis Huus baut und vom alte Huus s Huuszäiche, d Krääje uf em Fünfbärg, übernoo.

1816 het d Gsellschaft e nöis Huus im Empire-Stiil baut. Dr Mooler Maximilian Neustück het d Fassaade vom dreistöckige Geböid aagmoolt. Zwüschen em erste und zwäite Stock het er e Bild vom Rütlischwur und vom Dood vom Gessler in dr Hoole Gass gmoolt. Zwüsche de Fänster oobedraa si d Wabbe vo de 22 Kantöön.

Im spöötere 19. Joorhundert häi d Zümft und d Vorstadtgsellschafte d Rolle müesse ufgee, wo si bis denn gspiilt häi. 1913 het d Vorstadtgsellschaft zur Kräije iir Huus dr Stadt verkauft und spööter e Häim in dr alte Doorwächterstuube vom Spaledoor gfunde.

Verschidnigi Veräin und Ämter si für e Zit im Huus zur Krääije iizooge: dr Veräin zur Verbräitig vo
Guete Schrifte und denn s Füürweer-Inspektorat. Hüte isch s Huus Brivatbsitz und im Bardeer isch d «Suppestube zur Krääje».



</doc>
<doc id="53381" url="https://als.wikipedia.org/wiki?curid=53381" title="Weizen (Begriffsklärung)">
Weizen (Begriffsklärung)

Weizen chan folgendes bedüte:


</doc>
<doc id="53390" url="https://als.wikipedia.org/wiki?curid=53390" title="Rudolf Schoch">
Rudolf Schoch

Rudolf Schoch isch de Name vo dène Lüüt:



</doc>
<doc id="53391" url="https://als.wikipedia.org/wiki?curid=53391" title="Sammler-Brunnen">
Sammler-Brunnen

Dr Sammler-Brunne, er häisst au König David-Brunne, stoot an dr Dalbe-Vorstadt, in ere Nische bim Huus 81. Er isch sit 1840 in Betriib und stoot sit 1945 under Dänggmolschutz und isch äins vo de Baasler Kulturgüeter wo für d Region vo Bedütig si.

Dr Naame chunnt drvo, ass hinder em Brunne s Reserwuar vom Dalbe-Brunnwärk lit, wo 1837/39 aagläit worde isch. 

Dr Brunnedroog isch rund und ooben uf em Brunne hets en äifachs, viereggigs Kapitell und druf zwäi Wolute und e Muschle.

Nääben em Brunne goot s Castellio-Wäägli zum Rhii aabe.


</doc>
<doc id="53393" url="https://als.wikipedia.org/wiki?curid=53393" title="Pfefferhof (Basel)">
Pfefferhof (Basel)

Dr Pfäfferhoof isch e Komplex vo historische Geböid am Dalbe-Bärg 2–8 in dr Baasler Dalbe. Er gältet as e Baasler Kulturguet, wo für d Regioon vo Bedütig isch.

Grad vor em Pfäfferhoof däilt sich dr Dalbe-Dyych in zwäi Ärm, wo zum Rhii aabe fliesse. Dr Hoof lit am Vordere Dyych.

Dr Naame «Pfäfferhof» stammt us em früeje 20. Joorhundert, wo d Hüüser 2 bis 6 am Dalbe-Bärg vom ene Lääbesmiddel- und Gwürzhändler kauft worde si. Vorhäär häi si «Zum halbe Bäär» ghäisse.

Dr Pfäfferhoof bestoot us meerere Geböid und stoot am underen Ändi vom Dalbe-Bärg. No wo s Gebiet im 11. Joorhundert dusse vo dr Stadtmuure gläägen isch, het s in dere Geegend Handwärks- und Gwärbbetriib gee, wo vilmol für s Dalbe-Klooster gschafft häi. D Geböid vom Pfäfferhoof stamme us verschiidene Epoche. Dr obersti Däil vom Komplex wird 1282 zum erste Mol erwäänt. Im 14. Joorhundert isch die üsseri Stadtmuure baut worde und wie die andere Vorstedt isch vo denn aa au d Dalbe-Vorstadt e Kwardier vo dr Stadt Basel gsi. S Huus am undere Egge stammt vo 1655.

In de 1950er Joor isch dr Pfäfferhoof im ene schlimme Zuestand gsi und isch 1956 mit dr Understützig vom Baasler Aarbetsrappe renowiert worde wie au anderi Geböid im Dalbe-Daal.



</doc>
<doc id="53394" url="https://als.wikipedia.org/wiki?curid=53394" title="Haus zum Geist">
Haus zum Geist

Mit Huus zum Gäist cha gmäint si


</doc>
<doc id="53395" url="https://als.wikipedia.org/wiki?curid=53395" title="Haus zum Geist an der St. Alban-Vorstadt">
Haus zum Geist an der St. Alban-Vorstadt

S Huus «zum Gäist» isch e historischs Geböid im Baasler Dalbekwardier. Es gältet as e Baasler Kulturguet, wo für d Regioon vo Bedütig isch.

S Huus «zum Gäist» stoot an dr Dalbe-Vorstadt 17. Scho im Middelalter si dört Hüüser gstande. Dr Archidekt Emanuel La Roche het zämme mit em Stäächeli vier Hüüser us em spoote Middelalter zum ene Geböid im ene äihäitlige barocke Stiil zämmegfasst. Es het drei Stöck und über em middlere Iigang en Erker mit Verzierige draa. Uf em Dach het s Mansardefänster.


</doc>
<doc id="53400" url="https://als.wikipedia.org/wiki?curid=53400" title="Jakobsbrunnen (Basel)">
Jakobsbrunnen (Basel)

Dr Jakobsbrunne befindet sich hüte an dr Hermann Kinkelin-Strooss z Baasel. Er stoot sit 1915 under Dänggmolschutz und isch äins vo de Baasler Kulturgüeter, wo für d Region vo Bedütig si.

Dr Jakobsbrunne isch 1390 in dr Äschevorstadt ufgstellt worde. Dr Droog isch rächteggig mit abgschreegte Kante. Näben em groosse Droog het s non e chliinere. Uf e Brunnestogg het mä 1453 e Statue vom Häilige Jakob gstellt, wo dr Hans Tussmann (1420-1490) gmacht het. D Originalstatue isch 1911 ins Historische Museum brocht und mit ere Kopii ersetzt worde. Mee as 550 Joor isch dr Brunne in dr Äsche gstande, bis ass mä d Strooss het welle verbräitere. Mä het en dorum 1953 für zää Joor in e Laager doo und denn an dr Hermann Kinkelin-Strooss wisawii vom Kirschgarde-Schuelhuus, öbbe 300 Meter vom alte Blatz, wider ufgstellt. 1998 isch er renowiert worde.



</doc>
<doc id="53401" url="https://als.wikipedia.org/wiki?curid=53401" title="Dreitrog-Brunnen">
Dreitrog-Brunnen

Dr Dreidroog-Brunne befindet sich uf em Sevogelblatz z Baasel am Egge vo dr Sevogelstrooss und dr Hardstrooss. Er stoot nit under Dänggmolschutz und isch aber äins vo de Baasler Kulturgüeter, wo für d Region vo Bedütig si.

Dr Brunne isch 1884 vo de Archidekte Vischer & Fueter baut worde. Er het, wie dr Naame säit, drei Dröög, wo verziert si und sich uf drei Site vom viereggige Brunnestogg befinde. Au uf em Brunnestogg het s Verzierige und oobe druf isch e Bluemechnopf. 

Dr Brunne isch entstande, wil d Bevölkerig reklamiert het. Si isch mit de Brünne nid zfriide gsi, wo in de 1870er und 1880er Joor in Serie in dr Stadt ufgstellt worde si. Dr Dreidroog-Brunne isch us drissig Vorschleeg usgweelt worde.



</doc>
<doc id="53402" url="https://als.wikipedia.org/wiki?curid=53402" title="Christkindelsmärik">
Christkindelsmärik

Dr „Christkindelsmärik“ isch dr speziell Johrmärik, wo ze Strosburi jeds Johr in dr Adventszit un uem Wihnàchte (!) ghàlte wurd, un wo bsundrs Spielsàche, Chrischtbaamschmuck und wihnàchtlichi Dekoràtione, dekorativ Objekte üss'm "Artisanat", 'm Kunschthàndwerik un àndri klein (un zuem Deil gross) Gschenke, Wihnàchtsbredele un -gebäck un àndri wihnàchtlichi Speise, typischrwis mit "Vin chaud" (Glühwin) vrköift were. Dr Strosburjr "Chrischtkindelsmärik" fàngt jeds Johr àm erschte Adventssamschdaa àn un geht jetz, zitr e pààr Johr, bis zuem Owe vum 31. Dezembr. 'R wurd aach hitzedaas untr sinem elsassische Nàmme vrànstàltet, wi'r traditionel (mit e kleini Änderung) schun zitr 1570 het. De frànzeesch Iwwrsetzung isch „"marché de l’Enfant-Jésus"“, àwwr 'r wurd, aach ze Frànkrich, wo'r làngi Zit dr einzig vum gànze Lànd gsin isch, àls „Christkindelsmärik (marché de noël de Strasbourg)“ touristisch bekànnt gmàcht. De Stàdt Strosburi vrleiht sich met derer Inschtitution un Tràdition im Rucke e witere Haaptstàdtfunktion: „"Strasbourg - capitale de noël"“! Dr "Chrischtkindelsmärik" zieht jeds Johr geje zwei Millione Bsuechr üss dr gànz Welt àn - un stellt so e wichtich (touristisch) Wirtschàftsfakter fer de Stàdt dar.
Dr Strosburjer Chrischtkindelsmärik steht in de Tradition vun de Wihnàchtsmärike, wo bsundrs im ditschsproochige Rüüm bsteht ("une spécificité du monde germanique") un wo aach "Advent(s)markt" odr "Glühweinmarkt" odr nooch lokali Spezialitäte zem Bispiil ze Aache "Printenmarkt" gheisse were. Dr beriehmtescht - un sehr àlt - isch wohl där vun Nüreberi, do heisst'r "Christkindlesmarkt". Aach in àndri Städt isch dr Nàmme etwa àls "Christkindlmarkt" odr "Christkindlemarkt" vrbreitet. Dr Nüremberjr isch àwwr nit emols aanr vun d'älteschte. Frànkfurt, Dresde, Minche odr Wien gehn noch widdrsch zerück. Un aach dr Strosburjer Chrischtkindelsmärik isch aanr vun d'älteschte, wo de Tradition noch bis vor'm Nàmme bis in's Mittelàlter zerückgeht. Dodemit isch'r newwe'm Chrischtbaam e wichtijr Teil vun de Wihnàchtstraditione vum Elsàss, wo e grossr Influss ghet hàn, aach wenn mr meischt nit weiss, vun wo's komme-n-isch.


</doc>
<doc id="53404" url="https://als.wikipedia.org/wiki?curid=53404" title="Alpirsbach">
Alpirsbach

Albersbach (amtlich "Alpirsbach") ischt e Stadt em Landkroes Fraidestadt en Bade-Wirttebärg. D Stadt hot Eiwohner (Stand: ).

Albersbach leit em obere Kinzigdal em Schwarzwald.
D Gmarkong setzt sich zemme ous 21,8 % Landwirtschaftsfleche, 68 % Wald, 8,6 % Sidlongsfleche ond 1,7 % sonschticher Fleche.

Zua Albersbach gheret d Stadtdoel Albersbach (mit em gleichnamige Kloschter ond Markt, em Stadtdoel Rötenbach, dr Hef Eckhof ond Nollenberg ond dr Wohnblätz Adelsberg, Daiskeller, Dieboldsberg, Ehnisbach, Krähenbad, Lochmühle ond Scheurenbühl), Ehlenbogen (mit em Weiler Dörfle, dr Hef Adler, Bachbauernhof, Grezenbühlhof, Hänslesbauernhof, Jockelesbauernhof, Juntlenshof, Metzgerbauernhof, Mittlere Mühle, Mühlebauernhof, Obere Mühle, Schwabenhof, Untere Mühle ond Vogtsmichelhof ond dr Wohnblätz Bären, Erlenbach, Haugenloch, Mühelhöhe, Reichenbächleshardt, Schwenkenhardt ond Schwenkenhof), Peterzell (mit em gleichnamige Dorf, em Weiler Breitenwies, dr Hef Heidelbeermühle, Hönweiler, Jörglesmühle, Lochmühle ond Täle ond dr Wohnblätz Gräben, Hummelberg ond Zelleracker), Reinerzau (mit em gleichnamige Dorf, dr Weiler Berneck, Oberes Dörfle, Rötenbächle ond Unteres Dörfle, em Ort Kurhaus, dr Hef Altenbauer, Altvogtsbauer, Daisbauer, Hanselesbauer, Hansenbauer, Hinterer Bühlbauer, Johannesbauer, Jungbauer, Knechtsbauer, Michelsbauer, Mösenbauer, Neuhausbauer, Oberdickenbauer, Oberer Ganzbauer, Oberer Spittelbauer, Strohloch, Unterdickenhof, Unterer Spittelbauer ond Vorderer Bühlbauer ond dr Wohnblätz Wirtschaft zum Auerhahn ond Wirtschaft zum Rauhen Felsen), Reutin (mit em gleichnamige Dorf, em Weiler Aischfeld, dr Hef Adelsprang ond Brestenberg ond em Wohnblatz Gräben) ond Römlinsdorf (mit em gleichnamige Dorf, em Gheft Eichenbauernhaus ond em Wohnblatz Erzwaschmühle).

Albersbach ischt om s gleichnamig Kloschter entstande, wo 1095 vom Bischof Gebhard III. vo Konschtanz grendet worde ischt,

Albersbach ghert zue koem Verwaltongsverband.

Dr Schuldes vo Albersbach ischt dr Michael E. Pfaff.

Ergäbnis vo de Landdagswahla seid 2006: 

Dr Dialekt vo Albersbach ghert zom Schwäbisch



</doc>
<doc id="53405" url="https://als.wikipedia.org/wiki?curid=53405" title="Bad Rippoldsau-Schapbach">
Bad Rippoldsau-Schapbach

Ribbeldsau-Schaba (amtlig "Bad Rippoldsau-Schapbach") ischt e Gmai im Landkrais Fraidestadt z Bade-Wirttebärg. D Gmai het Iiwohner (Stand: ).

Ribbeldsau-Schaba lit im Wolfdal am Sidabhang vom Kniebis.
D Gmarkung setzt sich zämme us 6 % Landwirtschaftsflech, 90,8 % Wald, 2,6 % Sidlungsflech un 0,7 % sunschtiger Flech.

Zua Ribbeldsau-Schaba ghere d Ortsdail Ribbeldsau (mit em Wiler Klösterle, dr Zinke Absbach, Burgbach, Dollenbach, Holzwald, Reichenbach, Vor Seebach un Wolf, dr Sidlong Althaus un dr Wohnblätz An der Talstraße, Beim Bad, Bergle, Gaisbach, Grafenbach, Kastelbach, Schwabach, Tös, Vor Burgbach un Vor Dollenbach) un Schaba (mit em glichnamige Dorf, dr Zinke Glaswald, Hirschbach, Holdersbach, Salzbrunnen, Seebach, Sulz un Wildschapbach, dr Gmaidsdail Obertal un Untertal un dr Wohnblätz Bäch, Kupferberg, Löchle, Rinke, Schwarzenbruch, Settig, Steig un Vor Seebach).

Ribbeldsau ischt 1179 zum erschte Mol gnennt wore im Johr 1179, Schaba 1220.

Ribbeldsau-Schaba het mit dr Stadt Freidestadt un dr Gmai Seewald e Verwaltungsgmaischaft veriibart.

Dr Birgermaischter vun Ribbeldsau-Schaba isch dr Bernhard Waidele.

Ergäbnis vo de Landdagswahla sit 2006: 

Dr Dialekt vun Ribbeldsau-Schaba ghert zum Owerrhinalemannisch.



</doc>
<doc id="53406" url="https://als.wikipedia.org/wiki?curid=53406" title="Baiersbronn">
Baiersbronn

Baierschbronn (amtlich "Baiersbronn") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Baierschbronn leit em Murgdal am Dreifürstenstein
D Gmarkong setzt sich zemme ous 8,6 % Landwirtschaftsfleche, 85 % Wald, 5,3 % Sidlongsfleche ond 1,1 % sonschticher Fleche.

Zua Baierschbronn gheret d Ortsdoel Baierschbronn (mit dr Derfer Baierschbronn-Oberdorf, Baierschbronn-Unterdorf, Mitteltal, Obertal, dr Weiler Aiterbach, Aiterbächle, Allmand, Altaue, Aue, Berg, Bermosis, Bosler, Breitmiß, Brunnenteich, Buhlbach, Buhlbachsaue, Ellbach, Eulengrund, Ferrwies, Gärtenbühl, Gretzenbühl, Haberland, Hänger, Härle, Härlegrund, Härlisgrund, Häslen, Halde, Hinterer Langenbach, Hirschauerwald, Höll, Hof, Hohlgaß, Ilgenbach, Jägerbuckel, Keckenhöhe, Kienbächle, Knappenteich, Köpfle, Kohbach, Kohlwald, Labbronnen, Leimengrund, Leimiß, Loch, Looch, Mittlerer Langenbach, Ödenhof, Orspach, Reuhfels, Rechen, Reute, Rinkenberg, Röhrsbächle, Rossweg, Ruhebach, Sankenbach, Schloß, Schönmünz, Schramberg, Stöck, Surrbach, Tannenfels, Vorderer Langenbach, Vorderer Tonbach, Wäldele, Weiher, Weißenbach ond Zwickgabel, d Ort Friedrichstal, Rotmurg-Jägerhaus ond dr Wohnblätz Alexanderschanze, Bergergrund, Bresteneck, Eichberg, Fegfeuer, Fuchsloch, Hagkopf, Heuberg, Hohreute, Kraftenbuckel, Langäcker, Missele, Nettlestrauf, Rain, Ruhestein, Schleifwasen, Schliffkopf (Gedächtnishaus), Siehdichfür, Sohlberg, Städelegrund, Steinäckerle, Unterwies ond Wasen), Huzenbach (mit em gleichnamige Dorf ond dr Wohnblätz Bahnhof Huzenbach ond Blockhaushof), Klostereichenbach (mit em gleichnamige Dorf, dr Weiler Heselbach ond Reichenbacher Höfe ond dr Hef Ailwald, Leimenbuckel ond Ziegelteich), Röt (mit em gleichnamige Dorf, em Weiler Schönengründ ond dr Hef Buckel, Ritterrain ond Röter Wiese), Schwarzenberg (mit em gleichnamige Dorf, dr Sidlong Schönmünzach, em Gheft Rotenrain ond dr Wohnblätz Bahnhof Schönmünzach, Sommerberg ond Stuhlberg).

Baierschbronn ischt 1292 zom erschte Mol gnennt ond ghert seit 1320 zua Wirttebärg.

Baierschbronn ghert zue koem Verwaltongsverband.

Dr Schuldes vo Baierschbronn ischt dr Michael Ruf.

Ergäbnis vo de Landdagswahla seid 2006: 

Dr Dialekt vo Baierschbronn ghert zom Schwäbisch



</doc>
<doc id="53407" url="https://als.wikipedia.org/wiki?curid=53407" title="Dornstetten">
Dornstetten

Dornstett (amtlich "Dornstetten") ischt e Stadt em Landkroes Fraidestadt en Bade-Wirttebärg. D Stadt hot Eiwohner (Stand: ).

Dornstett leit em Schwarzwald an dr Glatt.
D Gmarkong setzt sich zemme ous 32,2 % Landwirtschaftsfleche, 48 % Wald, 17,4 % Sidlongsfleche ond 2,4 % sonschticher Fleche.

Zua Dornstett gheret d Stadtdoel Aach (mit em gleichnamige Dorf, em Ort Benzinger Hof ond em Wohnblatz Glattal), Dornstett (mitz dr gleichnamige Stadt ond em Gheft Lattenberg) ond Hallwangen.

Dornstett ischt 767 em Lorscher Codex zom erschte Mol gnennt worde.

Dornstett hot sich mit dr Gmoede Glatte, Schopfloch ond Waldachdal zom e Gmoedverwaltongsverband mit Sitz z Dornstett zammegschlosse.

Dr Schuldes vo Dornstett ischt dr Bernhard Haas.

Ergäbnis vo de Landdagswahla seid 2006: 

Dr Dialekt vo Dornstett ghert zom Schwäbisch




</doc>
<doc id="53408" url="https://als.wikipedia.org/wiki?curid=53408" title="Empfingen">
Empfingen

Empfinge (amtlich "Empfingen") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Empfinge leit eschtlich vom Negegr an dr A81.
D Gmarkong setzt sich zemme ous 54,6 % Landwirtschaftsfleche, 25,1 % Wald, 19,8 % Sidlongsfleche ond 0,5 % sonschticher Fleche.

Zua Empfinge gheret d Ortsdoel Empfinge ond Wiesenstetten (mit em gleichnamige Dorf ond em Weiler Dommelsberg).

Empfinge ischt 772 em Lorscher Codex zom erschte Mol gnennt worde.

Empfinge hot mit dr Stadt Horb am Neckar ond dr Gmoed Eudinge e Verwaltongsgmoeschaft vereibart

Dr Schuldes vo Empfinge ischt dr Ferdinand Truffner.

Ergäbnis vo de Landdagswahla seid 2006: 

Dr Dialekt vo Empfinge ghert zom Schwäbisch




</doc>
<doc id="53410" url="https://als.wikipedia.org/wiki?curid=53410" title="Eutingen im Gäu">
Eutingen im Gäu

Eudinge (amtlich "Eutingen im Gäu") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Eudinge leit nerdlich vom obere Neggerdal uf dr Gäuebene am reachte Hang vom Eudinger Dalbach. Nochbergmoede send d Stadt Horb am Neckar, d Stadt Nagold im Landkroes Calp, d Stadt Rauteburg ond d Gmoed Starzach, boede em Landkroes Dibenga.

D Gmarkong setzt sich zemme ous 63,3 % Landwirtschaftsfleche, 18,5 % Wald, 16,8 % Sidlongsfleche ond 1,3 % sonschticher Fleche.

Zua Eudinge gheret d Ortsdoel Eudinge (mit em gleichnamige Dorf, em Gheft Oberer Eutinger Talhof ond dr Wohnblätz Alter Bahnhof, Bahnhof Hochdorf ond Ziegelhütte), Göttelfingen, Rohrdorf (mit em gleichnamige Dorf ond em Ort Bahnhof Eudinge) ond Weitingen (mit em gleichnamige Dorf ond dr Wohnblätz Eyach ond Weitinger Mühle).

Eudinge hot bis 1805 zua Vordereschtreich ghert ond seither zua Wirttebärg.

Eudinge hot mit dr Stadt Horb am Neckar ond dr Gmoed Empfinge e Verwaltongsgmoeschaft vereibart

Dr Schuldes vo Eudinge ischt dr Armin Jöchle.

Ergäbnis vo de Landdagswahla seid 2006: 

Dr Dialekt vo Eudinge ghert zom Schwäbisch



</doc>
<doc id="53411" url="https://als.wikipedia.org/wiki?curid=53411" title="Glatten">
Glatten

Glatte (amtlich "Glatten") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Glatte isch e Luftkurort em nerdliche Schwarzwald an dr Glatt. Nochbergmoede send Dornstett, Schopfloch, Horb, Dornhan, Loßburg ond Fraidestadt.

D Gmarkong setzt sich zemme ous 43,6 % Landwirtschaftsfleche, 39,4 % Wald, 14,1 % Sidlongsfleche ond 2,8 % sonschticher Fleche.

Zua Glatte gheret d Ortsdoel Böffingen (mit em gleichnamige Dorf ond dr Wohnblätz Bellenstein ond Elektrizitätswerk), Glatte (mit em gleichnamige Dorf, em Gheft Lattenberg ond em Wohnblatz Hammerschmiede) ond Neuneck (mit em gleichnamige Dorf, em Weiler Rinkwasen ond dr Hef Schellenberg ond Ziegelacker).

Glatte ischt 767 zom erschte Mol gnennt worde.

Glatte hot sich mit dr Stadt Dornstett ond dr Gmoede, Schopfloch ond Waldachdal zom e Gmoedverwaltongsverband mit Sitz z Dornstett zammegschlosse.

Dr Schuldes vo Glatte ischt dr Tore-Derek Pfeifer.

Ergäbnis vo de Landdagswahla seid 2006: 

Dr Dialekt vo Glatte ghert zom Schwäbisch



</doc>
<doc id="53412" url="https://als.wikipedia.org/wiki?curid=53412" title="Grömbach">
Grömbach

Greambach (amtlich "Grömbach") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Greambach leit em Nordschwarzwald zwische dr Nagold un em Zinsbach. Nochbergmoede send Simmersfeld, Altensteig, Wernerschberg, Pfalzgrofeweiler ond Seewald.

D Gmarkong setzt sich zemme ous 17,1 % Landwirtschaftsfleche, 76,1 % Wald, 5,3 % Sidlongsfleche ond 1,6 % sonschticher Fleche.

Zua Greambach gheret koene weiter Ortsdoel

Greambachischt 1075 zom erschte Mol gnennt worde als "Gruonbach".

Greambach hot mit dr Gmoene Pfalzgrofeweiler ond Wernerschberg e Verwaltongsgmoeschaft vereibart

Dr Schuldes vo Greambach ischt dr Armin Pioch.

Ergäbnis vo de Landdagswahla seid 2006: 

Dr Dialekt vo Greambach ghert zom Schwäbisch



</doc>
<doc id="53413" url="https://als.wikipedia.org/wiki?curid=53413" title="Loßburg">
Loßburg

Loßburg (amtlich "Loßburg") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Loßburg leit em Nordschwarzwald an dr Kinzig.
D Gmarkong setzt sich zemme ous 34,8 % Landwirtschaftsfleche, 55,5 % Wald, 8,5 % Sidlongsfleche ond 1,1 % sonschticher Fleche.

Zua Loßburg gheret d Ortsdoel Betzweiler (mit em gleichnamige Dorf ond dr Wohnblätz Auf der Höhe, Lugen ond Wiesach), Lombach (mit em gleichnamige Dorf, dr Weiler Sulzbach ond Ursental ond em Ort Wiesenhof), Loßburg (mit em gleichnamige Dorf, dr Weiler Büchenberg ond Ödenwald, dr Ort Hohenrodt ond Rodt, em Gheft Kinzighof ond dr Wohnblätz Bahnhof Loßburg-Rodt ond Hardthöfle), Schömberg (mit em gleichnamige Dorf, dr Weiler Hinterrötenberg ond Vordersteinwald, dr Hef Altenburg ond Blumenhof ond em Wohnblatz Vordersteinwald), Sterneck (mit dr Weiler Sterneck, Dottenweiler, Geroldsweiler, Salzenweiler ond Unterbrändi, dr Hef Heimbachhof ond Unterschnaitertal ond dr Wohnblätz Schloßmühle, Wößner ond Wühlsbach), Vierundzwanzig Höfe (mit dr Weiler Äußerer Vogelsberg, Innerer Vogelsberg, Lindenbuch, Oberweiler, Romishorn ond Trollenberg, dr Hef Baierhof, Birkhof, Buchenbronnen, Bühlhof, Hinterer Stuhlhof, Struthof, Tiefenacker ond Unterer Greuthof ond dr Wohnblätz Eichhof, Grabenhof, Herrenwald, Oberer Greuthof ond Stuhl), Wälde (mit em gleichnamige Dorf, dr Weiler Bohlhof, Breitenau, Leinbach, em Ort Trollenberg-Schwenkenhof, em Gheft Säghalde ond dr Wohnblätz Ellhalde, Hummelsberg ond Roßbach) ond Wittendorf (mit em gleichnamige Dorf, dr Weiler Oberbrändi ond Unterbrändi ond em Gheft Oberschnaitertal).

Loßburg ischt entstande om die gleichnamig Burg, wo vo dr Geroldsecker baut worde ischt.

Loßburg ghert zue koem Verwaltongsverband.

Dr Schuldes vo Loßburg ischt dr Christoph Enderle.

Ergäbnis vo de Landdagswahla seid 2006: 

Dr Dialekt vo Loßburg ghert zom Schwäbisch



</doc>
<doc id="53414" url="https://als.wikipedia.org/wiki?curid=53414" title="Pfalzgrafenweiler">
Pfalzgrafenweiler

Pfalzgrofeweiler (amtlich "Pfalzgrafenweiler") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Pfalzgrofeweiler leit uf me Hecherugge zwische Schwarzwald ond Heckegäu.
D Gmarkong setzt sich zemme ous 25,5 % Landwirtschaftsfleche, 64,4 % Wald, 10 % Sidlongsfleche ond 0,2 % sonschticher Fleche.

Zua Pfalzgrofeweiler gheret d Ortsdoel (mit em gleichnamige Dorf ond em Wohnblatz Sägmühle), Durrweiler (mit em gleichnamige Dorf ond em Wohnblatz Waldsägmühle), Edelweiler, Herzogsweiler, Kälberbronn ond Pfalzgrofeweiler (mit em gleichnamige Dorf, em Weiler Neunuifra ond em Wohnblatz Zinsbachmühle).

Pfalzgrofeweiler ischt 1165 zom erschte Mol gnennt worde.

Pfalzgrofeweiler hot mit dr Gmoene Greambach ond Wernerschberg e Verwaltongsgmoeschaft vereibart

Dr Schuldes vo Pfalzgrofeweiler ischt dr Dieter Bischoff.

Ergäbnis vo de Landdagswahla seid 2006: 

Dr Dialekt vo Pfalzgrofeweiler ghert zom Schwäbisch



</doc>
<doc id="53415" url="https://als.wikipedia.org/wiki?curid=53415" title="Schopfloch (Schwarzwald)">
Schopfloch (Schwarzwald)

Schopfloch (amtlich "Schopfloch") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Schopfloch leit am Ibergang vo Schlehen- ond Heckegäu zom Schwarzwald.
D Gmarkong setzt sich zemme ous 57,1 % Landwirtschaftsfleche, 26,5 % Wald, 15,6 % Sidlongsfleche ond 0,8 % sonschticher Fleche.

Zua Schopfloch gheret d Ortsdoel Oberiflingen, Schopfloch ond Unteriflingen.

Die heitich Gmoed ischt entstande am 1. Juli 1974 durch dr Zammeschluss vo Schopfloch mit Oberiflingen ond Unteriflingen.

Schopfloch hot sich mit dr Stadt Dornstett ond dr Gmoede Glatte ond Waldachdal zom e Gmoedverwaltongsverband mit Sitz z Dornstett zammegschlosse.

Dr Schuldes vo Schopfloch ischt dr Klaas Klaassen.

Ergäbnis vo de Landdagswahla seid 2006: 

Dr Dialekt vo Schopfloch ghert zom Schwäbisch



</doc>
<doc id="53416" url="https://als.wikipedia.org/wiki?curid=53416" title="Seewald">
Seewald

Seewald (amtlich "Seewald") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Seewald leit an dr Nagold em Nordschwarzwald.
D Gmarkong setzt sich zemme ous 12,3 % Landwirtschaftsfleche, 81,7 % Wald, 5,1 % Sidlongsfleche ond 0,9 % sonschticher Fleche.

Zua Seewald gheret d Ortsdoel Besenfeld (mit em gleichnamige Dorf ond dr Weiler Schorrental ond Urnagold), Erzgrube (mit em gleichnamige Dorf ond em Wohnblatz Stutztal), Göttelfingen (mit em gleichnamige Dorf, dr Weiler Allmandle, Eisenbach, Omersbach ond Schorrental ond em Gheft Morgental) ond Hochdorf (mit dr Derfer Hochdorf ond Schernbach ond dr Wohnblätz Hochdorfer Sägmühle, Omersbach ond Schernbacher Sägmühle).

D Gmoed Seewald ischt entstande am 1. Dezember 1971 durch dr Zammeschluss vo dr Gmoede Erzgrube, Göttelfingen ond Hochdorf, Besenfeld ischt am 1. Jenner 1975 dezua komme.

Seewald hot mit dr Stadt Freidestadt ond dr Gmoed Bad Rippoldsau-Schapbach e Verwaltongsgmoeschaft vereibart.

Dr Schuldes vo Seewald ischt dr Gerhard Müller.

Ergäbnis vo de Landdagswahla seid 2006: 

Dr Dialekt vo Seewald ghert zom Schwäbisch



</doc>
<doc id="53417" url="https://als.wikipedia.org/wiki?curid=53417" title="Waldachtal">
Waldachtal

Waldachdal (amtlich "Waldachtal") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Waldachdal leit em gleichnamige Dal am Ibergang vom eschtliche Nordschwarzwald zom Gäu.
D Gmarkong setzt sich zemme ous 39,2 % Landwirtschaftsfleche, 45,7 % Wald, 13,7 % Sidlongsfleche ond 1,4 % sonschticher Fleche.

Zua Waldachdal gheret d Ortsdoel Cresbach (mit em gleichnamige Dorf, dr Weiler Oberwaldach, Unterwaldach, Vesperweiler ond Mühle ond Burgweiler Vöhrbach), Hörschweiler, Lützenhardt, Salzstetten (mit em gleichnamige Dorf, em Weiler Heiligenbronn ond dr Ort Getreidemühle, Missihof ond Sägemühle) ond Tumlingen (mit em gleichnamige Dorf ond em Wohnblatz Lützenhardter Mühle).

D Gmoed Waldachdal ischt entstande am 1. Juli 1974 durch dr Zammeschluss vo dr Gmoede Cresbach, Hörschweiler, Lützenhardt, Salzstetten ond Tumlingen.

Waldachdal hot sich mit dr Stadt Dornstett ond dr Gmoede Glatte ond Schopfloch zom e Gmoedverwaltongsverband mit Sitz z Dornstett zammegschlosse.

D Schuldese vo Waldachdal ischt d Annick Grassi.

Ergäbnis vo de Landdagswahla seid 2006: 

Dr Dialekt vo Waldachdal ghert zom Schwäbisch



</doc>
<doc id="53418" url="https://als.wikipedia.org/wiki?curid=53418" title="Wörnersberg">
Wörnersberg

Wernerschberg (amtlich "Wörnersberg") ischt e Gmoed em Landkroes Fraidestadt en Bade-Wirttebärg. D Gmoed hot Eiwohner (Stand: ).

Wernerschberg leit em mittlere Schwarzwald, rond18 Kilometer vo dr Kroesstadt Fraidestadt.
D Gmarkong setzt sich zemme ous 35,1 % Landwirtschaftsfleche, 56,6 % Wald, 7,8 % Sidlongsfleche ond 0,6 % sonschticher Fleche.

Zua Wernerschberg gheret s gleichnamig Dorf ond dr Wohnblatz Reesenmühle.

Wernerschberg ischt 1364 zom erschte Mol gnennt worde.

Wernerschberg hot mit dr Gmoene Pfalzgrofeweiler ond Greambach e Verwaltongsgmoeschaft vereibart

Dr Schuldes vo Wernerschberg ischt dr Reinhold Möhrle.

Ergäbnis vo de Landdagswahla seid 2006: 

Dr Dialekt vo Wernerschberg ghert zom Schwäbisch


</doc>
<doc id="53419" url="https://als.wikipedia.org/wiki?curid=53419" title="St. Jakobsdenkmal">
St. Jakobsdenkmal

S Joggeli-Dänggmol (hochdütsch St. Jakobs-Denkmal) isch e Dänggmol zur Erinnerig an d Schlacht bi St. Jakob an dr Birs. Dr Ferdinand Schlöth het s gmacht und 1872 isch s an dr St. Jakobsstrooss z Baasel ufgstellt worde.

Scho 1824 het mä an dr St. Jakobsstrooss z Baasel e Dänggmolpfiiler us Sandstäi noch em Entwurf vom Mooler Marquard Wocher ufgstellt. Dä isch aber scho in dr Middi vom 19. Joorhundert stark verwitteret gsi. Dr Baasler Kunstveräin het dorum 1859 e Wettbewärb für e nöis Dänggmol abghalte, wo aber zu käm klare Resultat choo isch. Dr Ferdinand Schlöth het druf z Rom e Dänggmol entworfe, wo denn au usgfüert worde isch. Es het us eme Soggel bestande, wo d Helvetia druf stoot und vier Äidgenosse, wo am Stärbe si und um e Soggel ume grubbiert si, dr Kranz vom Ruem bringt. Die fümf Figure si us Carrara-Marmor gmacht, dr chrüzförmig Soggel, wo nid vom Schlöth entworfe isch, us Chalchstäi.




</doc>
<doc id="53425" url="https://als.wikipedia.org/wiki?curid=53425" title="St.-Jakobs-Kirche (Basel)">
St.-Jakobs-Kirche (Basel)

D St.-Jakobs-Kiirche isch e evangelisch-reformierti Kiirche in dr Stadt Baasel. Si befindet sich im Dalbe-Kwardier und isch em Jakobus em Eltere gweiht.
D Kiirche zelt as e Baasler Kulturguet, wo für d Regioon vo Bedütig isch.
In dr Nööchi vo dr Brugg über d Birs, wo um s Joor 1100 zum erste Mol erwäänt wird, het sich woorschinlig scho im 11. Joorhundert e Kapälle befunde, wo im Apostel Jakobus em Eltere, em Schutzpatron vo de Räisende, gweiht gsi isch. 

Us em 13. Joorhundert git s die erste Ufzäichnige zum Siechehuus, wo denn zumol dusse vor dr Stadt glääge isch und wo leprachranki Lüt us Baasel gläbt häi. S Siechehuus und d Kapälle si dur d Schlacht bi St. Jakob an dr Birs 1444 bekannt worde, won e chliises äidgenössischs Kontingänt vo dr franzöösische Armaniakearmee dört massakriert worde isch. Noch dr Schlacht het mä d Geböid wider ufbaut. 1837 het dr Christoph Meriaa d Kiirche und d Liigeschafte drum ume ufkauft und si spööter as Däil vo dr Christoph Meriaa Stifdig dr Stadt Baasel vermacht. 

1894 isch s Geböid vo Grund uf ernöijeret worde. Vom Langhuus im Weste het mä d Sitemuure und e baar Äinzeldäil wider bim Nöibau verwändet und het s uf Oste aane mit eme Kweerhuus vergrösseret. Im Oste het mä no en Altarruum aabaut und d Vorhalle im Weste abbroche. Die ganzi Innenusstattig und dr Dach- und Durmufbau stamme us em spoote 19. Joorhundert. D Freske an dr Fassade het dr Alfred Heinrich Pellegrini 1919 gmoolt und zäige dr Arnold Schick, wien er in dr Schlacht vo 1444 em Burkhard VII. Münch, wo choo isch zum d Äidgenosse z verspotte, e Stäi aagheit, und dä isch denn e baar Dääg spööter draa gstorbe. In dr Fassaade isch au e Gedänkdaafele, wo an d Schlacht vo 1444 erinneret.





</doc>
<doc id="53427" url="https://als.wikipedia.org/wiki?curid=53427" title="Bodo Ramelow">
Bodo Ramelow

Dr Bodo Ramelow (* 16. Februar 1956 z Osterholz-Scharmbeck, Nidersachse) isch e dytsche Bolitiker (Linki) un isch syt em 4. Merz 2020 Minischterbresidänt vum Land Diringe. Des Amt het er au sco vum 5. Dezämber 2014 bis zum 5. Februar 2020 ghaa.

Vu 2009 bis 2014 isch er, wie scho vu 2001 bis 2005, Fraktionsvorsitzer vu syre Bartei im Diringer Landdag un dodermit Oppositionsfierer gsii. Vu 2005 bis 2009 isch er Mitglid vum Bundesdag gsii.

Dr Bodo Ramelow isch z Rhyhesse in eme evangelischen Elterehuus mit drei Gschwischtrig ufgwachse un het anne 1971 dr Hauptschuelabschluss gmacht. Sy Vater Erwin Ramelow, wu vu Kricheldorf bi Salzwedel gstammt isch, isch an dr Folge vun ere Chriegsverletzig gstorbe, wu dr Bodo elf gsii isch, sy Mueter isch e ellaierziehendi Huuswirtschaftslaiteri gsii. Z Gießen het er vu 1971 bis 1974 bi Karstadt Chaufmann im Ainzelhandel, Fachuusbildig Wild un Gfligel glehrt.

An dr Chaufmännische Schuele Marburg het dr Ramelow anne 1975 di Mittler Ryfi un 1977 di chaufmännisch Fachhochschuelryfi gmacht. Ab 1977 het er as Substitut zur Yyarbaitig bi dr Karstadt AG un bim friejere Chaufmärt HaWeGe z Marburg-Cappel gschafft. Speter isch dr Ramelow Filiallaiter bi dr Jöckel Vertriebs GmbH Marburg wore. E Briefig zum IHK-Uusbilder (AdA-Schyy) het er Ändi 1970er Johr abglait Vu 1981 bis 1990 isch dr Ramelow Gwerkschaftssekretär z Mittelhesse gsii, vu 1990 bis 1999 Landesvorsitzer vu dr Gwerkschaft HBV z Diringe un vu 1992 bis 1999 Ufsichtsrotsvorsitzer vu dr Wohnigsgnosseschaft "Zukunft" z Erfurt.

Dr Ramelow isch syt Novämber 2006 in dritter Eh mit dr Italieneri Germana Alberti vom Hofe ghyrote, ere Supervisori, wu unter anderem as Organisationsentwickleri bi dr Rosa-Luxemburg-Stiftig schafft. Är het zwee großi Sih us erschter Eh.

Am Dag vu dr Arbet 1994 isch dr Bodo Ramelow näb em Gregor Gysi, em Gerhard Jüttemann, dr Gabi Zimmer un em Heinrich Fink uf dr zäntrale Maifyyr vu dr PDS z Erfurt as Redner ufdrätte. Im Jänner 1997 het er zue dr Initiatoren un Erschtunterzaichner vu dr "Erfurter Erklerig" ghert, eme Ufruef vu rund 40 Chinschtler, Intellektuälle, Gwerkschafter un Bolitiker fir meh soziali Grächtigkait un e Bolitikwächsel dur en ängeri Zämmearbet vu SPD, Grienen un PDS.

Anne 1999 het dr Ramelow, wu im April 1999 in d PDS yydrätten isch, uf dr Landeslischt vu dr Bartei fir d Diringer Landdagswahl 1999 uf Blatz zwai no dr ehmolige Landesvorsitzeri Gabi Zimmer kandidiert. Är isch derno zum erschte Mol in dr Diringer Landdag gwehlt wore, wun er vu 1999 bis 2001 stellverdrättende PDS-Fraktionsvorsitzer gsi isch un schließlig am 14. Novämber 2001 zum Vorsitzer vu dr Landdagsfraktion gwehlt woren isch. Um die Zyt isch er schärzhaft „Ai-Mann-Opposition“ gnännt wore. Anne 2002 isch er derzue Mitglid im Byrot vu dr "Thüringer Aufbaubank" (TAB) wore.

Am 20./21. Septämber 2003 het d Diringer PDS z Lobenstein mit em Bodo Ramelow zum erschte Mol en aigene Kandidat fir s Amt vum Diringer Minischterbresidänt nominiert. Am 7. Februar 2004 het e sy Bartei uf Blatz ais vu dr Landeslischt fir d Landdagswahl gsetzt. Bi dr Landdagswahl am 13. Juni 2004 isch d PDS mit 26,1 % vu dr Stimme uf ihre bis dert bescht Ergebnis z Diringe chuu, dr Ramelow het im Wahlchrais Erfurt I e Diräktmandat gwunne. S Wahlziel, dr Meehait vu dr CDU en Änd z mache, het er aber nit gschafft. Dr Ramerlow isch derno wider zum Vorsitzer vu dr PDS-Landdagsfraktion gwehlt wore.

Am 13. Dezämber 2004 isch dr Bodo Ramelow zum Wahlkampflaiter vu dr PDS fir d Bundesdagswahl 2005 bstimmt wore. Ab Juni 2005 isch er Verhandligsfierer vu dr PDS bi dr Gspräch zue dr Fusion mit dr WASG gsii.

Dr Ramelow het am 18. Septämber 2005 e Mandat fir dr 16. Dytsch Bundesdag uf dr Landeslischt vu dr Diringer Linksbartei gwunne. S Diräktmandet im Bundesdagswahlchrais Gera – Jena – Saale-Holzland-Chrais het er mit 29,4 % gege dr Volker Blumentritt vu dr SPD (31,8 %) verfählt. Am 30. Septämber 2005 isch dr Ramelow zum stellverdrättende Fraktionsvorsitzer ohni Fachberych gwehlt wore. Är isch au „Religionsbeufdraite“ vu syte Fraktion gsii. No syre Wahl in dr Bundesdag isch er zum 17. Oktober 2005 us em Diringer Landdag uusgschide. Sy Noofolger as PDS-Fraktionsvorsitzer sch dert dr 
Dieter Hausold wore. Im Mai 2008 het dr Bodo Ramelow s Amt vum Wahlkampflaiter vu dr Linken abgee un isch Federalismusbeufdraite vum Bundesvorstand vu syre Bartei wore, wun er syter 2004 aaghert.

Am 2. Dezämber 2007 isch dr Ramelow bim Landesbarteidag vu dr Diringer Linken aistimmig as Spitzekandidat fir d Landdagswahl 2009 nominier twore. Bi dr Landdagswahl am 30. Augschte het sy Bartei gegeniber 2004 1,3 Brozäntpinkt mee iberchuu, isch aber unter dr 30-Brozänt-Marke blibe. Dr Ramelow sälber het s Diräktmandat im Wahlchrais Erfurt III gwunne. No dr Wahl het er dr SPD e Koalition vorgschlaa mit ihm as Minischterbresidänt. D SPD het des aber abglähnt, au wun er vorgschlaa het, ass är sälber uf s Amt verzichte diei. D SPD het derno aber ne Koalition mit dr CDU untet dr Christine Lieberknecht bildet.

Bi dr Landdagswahl z Diringe 2014 het dr Ramelow as Spitzekandidat vu dr Linke sy Diräktmandat im Wahlchrais III an d Marion Walsmann (CDU) verlore un isch iber dr erscht Blatz uf dr Landeslischt vu syre Bartei in dr Diringer Landdag yyzoge. No Sondierigsgspräch mit dr CDU un mit dr Linke het d SPD bschlosse, ass si zämme mit dr Griene un dr Linke ne Koalition unter eme Minischterbresidänt Ramelow bilde wänn. Am 5. Dezämber 2014 isch dr Bodo Ramelow im Diringer Landdag bi dr Wahl vum Minischterbresidänt im zweete Wahlgang ni netig absolut Meehait mit 46 vu 91 Stimmen iberchuu. Är isch dodermit dr erscht Minischterbresidänt in dr Gschicht vu dr Bundesrepublik gsii, wu d Bartei "Die Linke" gstellt het.

Syt em 26. Novämber 2019, wu si dr nei Landdag konschtituiert het, isch dr Ramelow, nume no gschäftfierend im Amt gsii. Am 5. Februar 2020 isch dr FDP-Bolitiker Thomas Kemmerich zue sym Noofolger gweelt wore. Wel dää au mit dr Stimme vu dr AfD ins Amt gwehlt wooren un des as Dammbruch un as aktivi Kooperazioon mit Räächtsextreeme yygschetzt wooren isch, het des fir bundeswyt Ufsää gsorgt un em Kemmerich massivi Kritik broocht. Är isch derno am 8. Februar zrugdrätte un isch syterhär nume no gschäftfierend im Amt sii. Am 4. Merz isch dr dr Bodo Ramelow im dritte Wahlgang gwehlt wore.






</doc>
<doc id="53429" url="https://als.wikipedia.org/wiki?curid=53429" title="Rothenburg">
Rothenburg

Rothenburg isch de Name vo folgende geografische Objekt:

Ort und Gmeinde:
historisch:
Burge und Schlösser:
Rothenburg isch de Name vo folgende Persone:


Rothenburg isch de Name vo witere Persone:
Lueg au:


</doc>
<doc id="53430" url="https://als.wikipedia.org/wiki?curid=53430" title="Zum Goldenen Sternen">
Zum Goldenen Sternen

Dr Gasthoof zum Goldige Stärne gältet as dr eltist Gasthoof z Baasel. Er stoot hüte am Dalbe-Rhiiwääg 70 und zelt zu de Baasler Kulturgüeter, wo für d Regioon vo Bedütig si.

Dr Gasthoof Zum Goldige Stärne git s zwar scho lang, aber er het früener emol zum Schwarze Stärne ghäisse und isch ursprünglig au nid am Blatz gstande, won er sich hüte befindet.

Er isch in dr Äschevorstadt baut worde, dusse vor em Eschmerdoor, öbbe zur Zit, wo d Vorstadt in dr Middi vom 14. Joorhundert entstande isch. D Liigeschaft het 1349 «zem swartzen Sternen» ghäisse und isch äini vo de drizää Herrewirtschafte gsi, wo sine Gest drei Sorte Wii und Ässe het döfe serwiere. Er het us zwäi Hoofstett bestande, em Vorderhuus uf d Äschevorstadt zue und em Hinderhuus am Stärnegässli. 

Im Stadtbrand vo 1417 isch dr grösst Däil vo dr südöstlige Stadt aabebrennt, d Bäiz woorschinlig au. Was mä also gsee het, bis si im 20. Joorhundert an Dalbe-Rhiiwääg züüglet worden isch, het woorschinlig us em 15. ider 16. Joorhundert gstammt. S Huus isch im spootgotische Stiil baut gsi und sini Sääl si mit Holz dääfelet gsi und d Düüre häi Beschlääg us Messing gha. Im Saal im erste Stock het s e Süüle im Rönessans-Stil gee. No bis 1873 het dr Gasthoof si alt Naame bhalte und isch erst denn zum Goldige Stärne umdauft worde.

Im Joor 1964 het mä d Äschevorstadt welle verbräitere. Mä het dr Gasthoof langsam und sorgfältig abgrisse und alli Däil vom Geböid, wo wärt gsi si, ass mä sä wurd erhalte, si demontiert worde. D Dänggmolpflääg het sä konserwiert und glaageret. Im Joor 1973/74 het mä dr Stärn mit Hilf vom Aarbetsrappe im Dalbeloch wider ufbaut, am Blatz, wo vo 1859 bis 1967 s Restorant Letzistube gstande isch, ganz nooch am Letziblatz, wo non e Stügg vo dr Stadtmuure stoot. 

Sit 1993 wird dr Stärne vo dr Christoph Meriia Stifdig pachdet und isch renowiert worde. Drbii het mä Baudäil, wo nid ächt gsi si wie e psöidobarocki Decki im Fuäjee vom erste Stockk uusegnoo.



</doc>
<doc id="53431" url="https://als.wikipedia.org/wiki?curid=53431" title="Rudolf Schoch (Philologe)">
Rudolf Schoch (Philologe)

De Ruedolf Schoch (* 3. Oktoober 1850 z Baume; † 14. Jäner 1920 z Chüsnacht), isch en Zürcher Kantonsschuelleerer und Redakter am Schwyzerischen Idiotikon gsy.

De Schoch isch im hindere Töösstaal im Zürioberland uufgwachse. As Jüngling isch er dän a s Seminaar Chüsnacht choo und deet zum Leerer uuspildet woorde. Drufabe hät er 1873/1874 und wider ab em 1877i a der Uniwërsitëët Züri Gërmanischtik gstudiert. Promowiert hät er a de Filosoofische Fakultëët am 30. Aprile 1881 mit em Theema «Über Boners Sprache». Der Uelrych Boner isch en Dominikaanermönch z Bëërn gsy, wo i der eerschte Helfti vom 14. Jaarhundert latynischi Faablen i s Alemanisch übersetzt hät; d Samlig hät de Name «Der Edelstein» ghaa.

Im Büro vom "Idiotikon" z Züri hät de Schoch 1882 afa mitschaffe, und drüü Jaar spööter, im 85i, isch er es Mitgliid vo de Redakzioon woorde. Im Pricht über d Jaar 1882 bis 1885 ghäisst s, wie me sich über de tüchtig jung Mitarbäiter fröii, und ab Band II wird er uf em Titelblatt näbet dem Fritz Staub und em Ludwig Tobler as dritte Redakter uufgfüert. Wo de Staub, de Gründer vom "Idiotikon," 1896 gstoorben isch, hät me de Schoch zum Büroscheff ernännt; nöie Scheffredakter isch der Albert Baachme woorde. Gschetzt woorden isch er i dëre Zyt bsunders drum, wil er s zürcherisch Volchsläbe und di alte Rächtsquälen eso guet gchänt hät.

Wil er aber glychzytig Kantonsschuelleerer gsy isch – drum hät er näbet em Toktertitel vo der Uni na de Profässooretitel vo de Kantonsschuel ghaa –, hät er 1898 syni Stelig am "Idiotikon" as Büroscheff uufggëë und hät au as Redakter starch reduziert. Für de Täil, wo frei woorden isch, hät me der Eduard Schwyzer aagstellt, wo sich doozmaal na «Schweizer» gschribe hät. – D Stimig isch aber alewyl schlächter woorde. De Schoch und de Baachme händ si alem Aaschy naa gaar nöd guet verstande, und de Profässer Adolf Chägi vom Läitenden Uusschuss hät nach eme gnauen Undersuech 1902 erchlëërt, em Schoch syni Artikel taugid nüüt und müesid amig vom Scheffredakter völig nöi gschribe wëërde. Per Ändi vo säbem Jaar hät me sich drum vom Schoch trännt, und das Maal isch syn Naachfolger de Felix Balsiger woorde – au dëë hät übrigens über d Spraach vom Boner tokteriert ghaa. Eso ganz la zie händs en aber au nöd chöne, und er hät na vil Jaar Truckmanuskript und Koräktuurböge gläse.

De Schoch hät e groossi Privaatbiblioteek ghaa, wo au d "Idiotikon"-Redaktion hät chöne bruuche – so lang au ëër Wöörterbuechartikel gschribe hät. 1902 aber, wo-n-er hät müese höre, isch d Redakzioon dänn glych zwunge gsy, die 650 Bänd z chauffe. Si sind bis hüt en wichtige Bistandtäil vo der Aarbetsbiblioteek vom "Idiotikon" – und de Stämpfel vorne drin maanet alewyl na a ire früenerig Bsitzer.

A de Kantonsschuel z Züri hät de Schoch vo 1881 bis 1918 d Fächer Tüütsch und Gschicht ggëë.

Er isch en aktivs Mitgliid gsy vo der alteerwürdigen "Antiquaarische Gsellschaft z Züri" und as settigs au es Mitgliid vo de Komissioon, wo s Zürcher Uurkundebuech («Urkundenbuch für Stadt und Landschaft Zürich») useggëë hät (der eerscht Band isch 1888 usechoo, de letscht Band dänn 1957). Mitghulffe hät er au bi de Nöiedizioon vo de «Sabata», ere Chroonik vom Sanggaler Reformaator Johanes Chessler über d Jaar 1519 bis 1539.

Ghüraate hät de Schoch d Johanna Reichmann. Ire Soo "Otto Schoch" (1883–1956) isch Jurischt gsy und hät as Sekretëër vo de landwirtschaftlichen Abtäilig vo de kantonaalzürcherische Volchswirtschaftstiräkzioon gschaffet.




</doc>
<doc id="53434" url="https://als.wikipedia.org/wiki?curid=53434" title="Häuser Sevogelplatz 1 und 2">
Häuser Sevogelplatz 1 und 2

S Mietshuus am Sevogelblatz 1 und 2 isch 1896/97 vom Archidekt Eduard Vischer-Sarasin (1843-1929) baut worde. S Geböid isch äins vo de Baasler Kulturgüeter, wo für d Region vo Bedütig si.

Es isch e fast symmetrischs Geböid mit eme Mansardedach und bestoot us drei Däil, wo in Winkel zunenander stöön. Dr middleri Däil wird vom Iigangsberiich dominiert, wo oobe druf e runde Giibel isch. Die bäide Flügel uf de Site bechömme iiri Struktur vo Erker im erste und zwäite Stock über, dr Flügel an dr Hardstrooss wird eso in drei Däil iidäilt, dä an dr Sevogelstrooss in zwäi. 

Wisawii über em Blatz stoot dr Dreidroog-Brunne.



</doc>
<doc id="53435" url="https://als.wikipedia.org/wiki?curid=53435" title="Messina">
Messina

Messina isch mit ebba 240.890 Iwohner im Stadtgebiet (2014) die drittgröscht Stadt uf Sizilie. Zu de Agglomeration Messina zelled 478.916 Iwohner (2014). D Stadt isch Verwaltigssitz vo de Provinz Messina i de italiänische Regioon Sizilie. Wil Messina ganz nöch bim italienische Festland ligt, wird d Stadt au "Tor vo Sizilie" gnennt.
Messina isch e Hafestadt am Mittelmeer und ligt im Nordoschte vo de Insle Sizilie. D Nochbergmeinde vu Messina sin: Fiumedinisi, Itala, Monforte San Giorgio, Rometta, Saponara, Scaletta Zanclea, Villafranca Tirrena.

Di antiki Stadt isch im 8. Joorhundert v. Chr. vo Grieche gründet wore und het dozmool Zankle ghaiise, wa i de Sprooch vo de iihaimische Sikuler "Sichle" bidüttet. Nochdem de Tyrann Anaxilaos vo Rhegion d Macht über Zankle a sich grisse hett, hett er d Stadt i Messene umbinamst, well sini Familie us de griechische Landschaft Messenie stammt. I de Römerzitt isch Messene i wichtige Handelhafe gsii und Flottestützpunkt.

Ane 550 isch Messene vom ostgotische König Totila eroberet wore. Doch de Chaiser Justinian I. hett d Stadt zruggeroberet, wo ab denn byzantinisch bliben isch. Ane 843 isch Messene vo de Araber eroberet wore und denn 1061 zo de Normanne choo. O denn no isch d Bivölkerig vo de Stadt zumene guete Tail griechisch blibe.



</doc>
<doc id="53436" url="https://als.wikipedia.org/wiki?curid=53436" title="Trabrigerisch">
Trabrigerisch

Trabrigerisch isch d Mundart vo Obrtrauburg. Dia isch repräsentativ für d Mundart vom obera Drautal zwüscha Kleblach-Lind und dr Tiroler Landesgrenz bei Obrtrauburg. 

Für d Verschriftig vo dr zuaghöriga dialektala Sprochproba ka die EPI-Schriibig verwendet werra, wo für den mundartlicha und populärwisseschaftlicha Gebruch entwickelt worra isch. 


</doc>
<doc id="53437" url="https://als.wikipedia.org/wiki?curid=53437" title="Lienz (Begriffsklärung)">
Lienz (Begriffsklärung)

Lienz isch de Name vo folgende Ort:

Egger-Lienz isch de Familiename vo folgende Persone:
Lueg au:


</doc>
<doc id="53438" url="https://als.wikipedia.org/wiki?curid=53438" title="Sevogelplatz">
Sevogelplatz

Dr Sevogelblatz isch e Blatz in dr Dalbe im Südoste vo dr Stadt Baasel. D Dramlinie 14, wo dur d Hardstrooss goot und Muttez und Brattele mit dr Stadt verbindet, het e Haltstell am Blatz.

Uf em Blatz chrütze sich d Hardstrooss und d Sevogelstrooss. Um e Blatz ume stöön verschidnigi Bauwärk us de spoote Joor vom 19. Joorhundert und em Aafang vom zwanzigste, wo zu de Baasler Kulturgüeter ghööre: dr Dreidroogbrunne im Norde, d Miethuuser am Sevogelblatz 1 und 2 vom Eduard Vischer-Sarasy im Süüde, mit dr Verlengerig vom Flüügel an dr Sevogelstrooss 49, und d Geböid im Oste, dr Pfäffigerhoof an dr Sevogelstrooss 21, und im Weste die dänggmolgschützti Willa an dr Hardstrooss 36.

Dr Name vom Blatz chunnt vo dr alte Baasler Rootsfamilie Sevogel, wo dr Henman Sevogel 1444 as Hauptmä in dr Schlacht bi St. Jakob an dr Birs gfalle isch. D Familie isch e Generazioon spööter usgstorbe.


</doc>
<doc id="53441" url="https://als.wikipedia.org/wiki?curid=53441" title="Pfeffingerhof">
Pfeffingerhof

Dr Pfäffigerhoof isch e Willa an dr Sevogelstrooss 21 und stoot grad am Sevogelblatz, wo uf alle Site vo Geböid us dere Zit umgää isch. S Huus isch äins vo de Baasler Kulturgüeter, wo für d Region vo Bedütig si.

D Willa isch 1903 vom Archidekt Fritz Stehlin baut worde. Si isch zwäi Stöck hooch und het e Mansardedach. Über em Risalit in dr Middi het s e runde Giibel, wo riich verziert isch. Mäistens markiert son e Vorsprung in dr Fassaade dr Hauptiigang, bim Pfäffigerhoof isch si Rolle aber strikt representativ.



</doc>
<doc id="53442" url="https://als.wikipedia.org/wiki?curid=53442" title="Bezirk Lienz">
Bezirk Lienz

De Bezirk Lienz [] isch en Verwaltigsbezirk vom öschtrychische Bundesland Tirol. Er isch deckigsglych mit Osttirol.

De Bezirk Lienz isch de gröschti Bezirk vo Tirol und de viertgröschti vo ganz Öschtrych. Er isch dur en öpe 9,5 km lange Streife vo Südtiroler (Ahrntal) und Salzburger Gebiet vo Nordtirol trännt und bildet e Exklave vom Bundesland Tirol. Osttirol gränzt a d Bundesländer Salzburg im Norde und Kärnte im Oste, im Weste und Süde sinds di italienische Regione Trentino-Südtirol und Venezie.

D Hopttäler vom Bezirk Lienz sind s Pustertal, s "Iseltal", s "Defereggental", s "Virgental", s "Kalser Tal" und de Tiroler Tail vom Gailtal. D Hoptflüss vom Osttirol sind d Drau, en 749 km lange Näbedfluss vo de Donau, und di 57 km lang Isel, wo z Lienz i d Drau mündet.

Grossi Flächene im Norde vom Bezirk Lienz ligged im Gebirge vo de Höche Tauere, wo bis zum högschte Bärg vo Öschtrych, em Großglockner uf ufe goht. De südlich Tail vom Bezirk ghört zum Gebiet vo de Karnische Alpe.

De Bezirk Lienz hät 33 Gmainde, under anderem d Stadt Lienz und d Marktgmainde Matrei in Osttirol, Nußdorf-Debant und Sillian. Di gröschte Gmainde vo Osttirol, gmässe a de Iiwohnerzahl, isch d Bezirkshoptstadt Lienz mit aktuell Iiwohner, di chlinnscht Gmaind vom Land isch Untertilliach mit Iiwohner. Flächemässig di gröschti Gmaind isch Matrei in Osttirol mit emene Gmaindsgebiet vo 277,75 Quadratkilometer, si isch au di zwaitgröschti Gmaind vom Bundesland Tirol. Di flächemässig chlinscht Gmaind isch Gaimberg mit ere Flächi vo nu 7,28 Quadratkilometer.



</doc>
<doc id="53446" url="https://als.wikipedia.org/wiki?curid=53446" title="Fritz Stehlin">
Fritz Stehlin

Dr Fritz Stehlin (* 25. Septämber 1861 z Baasel, † 6. Dezämber 1923 z Baasel) isch e Baasler Archidekt gsi. Er isch dr Nöwöö vom Archidekt Johann Jakob Stehlin em Jüngere.

Dr Fritz Stehlin isch as Soon vom Politiker Karl Rudolf Stehlin z Baasel uf d Wält khoo. Si Brueder Hans Georg isch bekannt drfür, ass er die fossili Süügersammlig vom Naturhistorische Museum Baasel usbaut het. Si Brueder Karl isch e liberal-konservative Baasler Politiker und wääred Joorzäänte Vorstand vo dr "Historische und Antiquarische Gsellschaft z Baasel" gsi, und vo 1895 bis 98 Bresidänt vo dr "Schwizerische Gsellschaft für d Erhaltig vo historische Kunstdänggmööler".

Dr Fritz Stehlin isch mit dr Helene Bavier, dr Dochder vom Simeon Bavier, verhürootet gsi. Si Dochder, d Maja Sacher, isch e groossi Kunst-Mäzenin vo dr Stadt Baasel gsi, wo under anderem d Emanuel Hoffmann-Stifdig gründet het.

Vo 1881 bis 82 isch er uf d "Ecole d'architecture" z Bariis gange, denn bis 1887 uf d "Ecole des Beaux-Arts" z Bariis. 1888 het er im Büro vo sim Unggle Johann Jakob Stehlin afo schaffe und, wo dä 1894 gstorbe isch, het er d Firma in dr Dradizion vo dr Archidektefamilie Stehlin witergfüert. Fast alli Geböid vom Stehlin si im Stiil vom Nöibarock baut. Er het e Hufe Willene baut, under anderem 1891–92 und 1893–94 Ängelgass 79 und 77, Baasel; 1901 Zum nöije Kettihoof, Dalbe-Vorstadt 72, Baasel; 1903 dr Pfäffigerhoof am Sevogelblatz. Au chliini schlössliartigi Aalaage häi zu sine Brojekt ghöört wie s Schloss Pfäffige 1896–1900 und Industriibaute (1903–21 Verwaltigs- und Fabrikbaute für d Ciba Klybeck, Baasel) und Woonhüüser für Arbäiter (1919–20 Horburgstrooss, Baasel, wo abgrisse worde isch). Er het dr Aabau an Muusigsaal, dr Hans-Hueber-Saal, 1904/05 noch de Entwürf vo sim Unggle usgfüert und d Wanddekorazione im groosse Muusigsaal fertig gmacht, wo s Gäld für sä 1876 nid glängt het.

Vo 1901 bis 1903 het er mit em Emanuel La Roche s De-Wette-Schuelhuus z Baasel baut. Si Muusigschuel an dr Lienerdstrooss us em Joor 1903 existiert hüte no. 1907–09 het er s alte Stadttheater wider härgstellt, wo 1904 aabebrennt isch.

Vo 1905 bis 1823 isch dr Stehlin Bresidänt vom Aarbetsusschuss vo dr Bürgerhuus-Kommission für d Veröffentligung vo dr Räije "Das Bürgerhaus in der Schweiz" gsi.


</doc>
<doc id="53447" url="https://als.wikipedia.org/wiki?curid=53447" title="Hans-Huber-Saal">
Hans-Huber-Saal

Dr Hans Hueber-Saal isch dr chliinst Saal im Baasler Stadtcasino am Stäinebärg 14. 

Dr Saal isch noch em Komponist Hans Hueber benennt und het öbbe 540 Blätz. Er wird für Kammerkonzärt, chliini Solistekonzärt, Vordrääg, Daagige und Apéro benützt. Vo de Muusigliebhaber wird er für si usgezäichneti Akustik gschetzt.

Er isch 1891 vom Archidekt Johann Jakob Stehlin em Jüngere entworfe worde, wo au dr Archidekt vom Muusigsaal nääbedraa gsi isch. 
D Blään, wo im Johann Jakob Stehlin si Nöwöö, dr Fritz Stehlin, noch em Dood vo sim Unggle umgsetzt het, si im brivate Stehlin-Archiv ufbewaart. Dr Fritz Stehlin het sich genau an dr Entwurf ghalte, aber bi dr Innedekorazion vom Saal het er e freiji Hand gha, wil s drfür käini Blään gee het. Er het d Usstattig ganz äifach ghalte und eso gseet dr chlii Saal vil modärner us as dr grooss Muusigsaal, won er sim Unggle sini alte Entwürf umgsetzt het, wil 1876 nid gnueg Gäld drfür übrig bliibe isch.


</doc>
<doc id="53451" url="https://als.wikipedia.org/wiki?curid=53451" title="Messmocken">
Messmocken

E Mässmogge isch e lenglige Zuggerstängel, wo wääred dr Herbstmäss z Baasel gässe wird. Es git drvo zwäi Arte, äini, wo e langs, grüens Minzdääfeli isch und die zwäiti, wo e süesse Haaselnussbrei im e hoole Stängel us Zugger steggt.

Am Ändi vom 18. Joorhundert het mä z Franggriich d Berlingots perfekzioniert und häisse Zugger, wo bi öbbe 160 Graad klaar wie Glaas wird, mit undurchsichtige Zuggersträife zämmegwigglet und in Stüggli gschnitte. 1844 het dr François Pascal Long z Carpentras aagfange, Zuggersirup us kandierte Frücht z bruuche, und het no provenzalischi Minze drii doo für e Gschmagg und die grüeni Farb. Eso si die bikannte «Berlingots de Carpentras» entstande. 

D Franzose Père Lazzari us Lyon und Père Leonard us Nancy e Generazioon spööter si Zuggerkocher gsi und häi im Elsass uf de Joormäärt iiri Waare aabote. In de spoote 1860er Joor si si au uf Baasel an d Herbstmäss khoo und was si doo abote häi, isch nöi gsi: langi, dünni Schläggstängel us kochtem Zuggerbrei. Das isch für die bäide zum ene usgezäichnete Gschäft worde, wil si für iiri Stängel z Baasel grad so vil häi könne höische wie z Franggriich, aber dr Roostoff in dr Schwiz seer vil billiger gsi isch. No öbbis het iir Schläggwärgg unghüür attraktiv gmacht: sünthetischi Farbstoff, so dass si Zuggerstängel in alle Farbe häi könne broduziere und nid emol häi müesse Rüggsicht nee druf, öb die Farbe nid doch e chli giftig und dorum schlächt für d Gsundhäit kennte si. 

Dr Lazzari und dr Leonard häi iiri Stängel im ene Stand wääred dr Mäss broduziert. Vor de Auge vo de Kinder, wo ungeduldig gwartet häi, häi si iire Zuggerbrei an e Hogge ghängt und us em dünni Stängel zooge, wo öbbe 15 Santimeter lang gsi si. 
Scho 1869 si die erste Konkuränte erschiine, au si us Franggriich. Wil si zvil Zit brucht häi, zum langi, dünni Stängel z mache, häi si kürzeri und diggeri broduziert, und wäge däm het men e afo Mögge sääge.
Die durchsichdige Mässmögge si bis öbbe ums Joor 1900 die äinzigi Art bliibe, bis dass dr Leonz Goldinger, non e Franzoos, wo z Baasel an dr Ryffstrooss e Confiserie ghaa het, uf d Idee khoo isch, e Füllig us eme Haaselnussbrei in dr Mogge iine z due und eso isch dr populärst Mässmogge entstande. 

D Mässmögge si bis in d 1960er Joor vor allem in Gläibaasler Konditoreie härgstellt worde, aber äi Broduzänt noch em andere het s ufgee, Mässmögge z mache, bis hützudags nume no äine übrig bliibe isch mit em tüpisch mundartlige Naame «Sweet Basel AG».

Z Freiburg im Briisgau säge si em Maagebroot Mässmogge, und im Baasler Släng si Mässmögge au gääl-schwarzi Verkeersdäiler.



</doc>
<doc id="53453" url="https://als.wikipedia.org/wiki?curid=53453" title="Brunsli">
Brunsli

Brunsli si Wienachtsgutzi us dr Region Baasel, wärde aber hüte in dr ganze Schwiz bache und gässe. Dr Naame chunnt vo iirer bruune Farb.

S eltiste bekannte Brunslirezäpt het dr Eugen A. Meyer 1750 in sim «Das süsse Basel» veröffentligt, aber au us em Züribiet wäiss mä, ass Brunsli scho früe gässe worde si, wie 1725 am e Fest z Winterthur, wo für 59 Persone 330 Pfund Fläisch, aber au fümf Pfund Brunsli serviert worde si.

Im Kochbuechklassiker «Basler Kochschule» us em Joor 1908 het d Amalie Schneider-Schlöth s Brunslirezäpt as tüpisch baslerisch bezäichnet. Noch de «Basler Sitten» us em spöötere 19. Joorhundert häi d Baasler Bürger an dr Wienacht Brunsli, Äänisbrötli, Haaselnussläckerli, Zimmedstärn, Hagebutteschüümli, Mailänderli, Kittenepästli und Baasler Läckerli bacht.

Für zum Brunsli mache brucht mä 200 g Zugger, 250 g gmooleni Mandle, zwäi Ässlöffel Määl, 
2 früschi Äiwiss, wo mä stif schloot, Zimmed, e chli Näägelibulver, 100 g dunggli Schoggi (85 % Gaggo), wo mä verbröösmelet, und Wasser.

Mä mischt dr Zugger, d Mandle, s Mää, dr Zimmed und s Näägelibulver in ere Schüssle und duet denn dr Äischnee dzue.
Denn duet mä d Schoggi in en anderi Schüssle und schüttet Wasser drüber und loots öbbe drei Minute lo stoo. Mä schüttet denn s Wasser uss, bis nume no en Ässlöffel voll übrig isch. Mä rüert d Schoggi ume und vermischt sä denn guet mit em Däig in dr andere Schüssle. Denn walzt mä dr Däig us bis ass er aäi Santimeter dick isch, sticht Forme us und duet sä uf e Blääch, wo mit Bachbabbiir usgläit isch. Mä loot sä säggs Stunde lang lo dröchne und bacht sä denn fümf Minute lang im Oofe bi 250 Graad. 



</doc>
<doc id="53458" url="https://als.wikipedia.org/wiki?curid=53458" title="Clavelgut">
Clavelgut

S Clavelguet isch en ehemoolige Landsitz z Kläihünige.

S Guet isch im 18. Joorhundert baut worde und het fümfmol dr Bsitzer gwäggslet, bevor s 1860 dr sälbständig Siidebandfärber Alexander Clavel-Lindenmeier übernoo het. Dr Clavel het 1868 en Anilinfabrigg uf em Gländ ufdoo, wo sich spööter d Baasler Chemiiindustrii entwigglet het. D Farbstofffabrigg isch 1873 an d Firma Bindschelder & Busch verkauft worde und drus isch denn s Chemiiundernääme Ciba entstande. D Siidefärberei isch vo sim Soon Alexander Clavel-Merian gläitet worde. Dä isch ums Joor 1900 e wichdige Aarbetgääber gsi. Under iim het mä au e groossi Parkaalaag baut, wo wildi Dier din gsi si und chliini Jagde veraastaltet worde si. In dr Aalaag si zwäi Weijer gsi, us äim vo deene het mä spööter e Schwümmbeggi gmacht. D Haupstrooss, wo „Hiltalingerstrooss“ ghäisse het und wo denn au dr Sportplatz Clavelguet gsi isch, isch grad am Clavelguet verbiigange. Wo mä aber vo 1936 bis 1939 s Haafebeggi II baut het, isch si verläit worde.

1943 het die Schwizerischi Reederei AG, wo hüte nüme existiert, s Huus kauft und het s für Rhiischiffer brucht, vor allem für sonigi wo dr Bruef no gleert häi. Hüte ghöört d Liigeschaft, wo jetz s Restorant «Schifferhuus» stoot, im Kanton Baasel-Stadt. Sit 2000 stoot s Fischerhuus Bürgin nääbedraa.


</doc>
<doc id="53459" url="https://als.wikipedia.org/wiki?curid=53459" title="Fischerhaus Bürgin">
Fischerhaus Bürgin

S Fischerhuus Bürgin isch e Geböid im Basler Kwardier Kläihünige.

Öbbe vo 1690 aa wäiss mä von ere Fischerfamilie Bürgin z Kläihünige, wo wääred Generazioone as Fischer gschafft het. 1764 und 1765 het mä s Fischerhus an dr Schuelgass baut und 1804 e Stall mit ere Schüüre draabaut. Es het d Adrässe „Schuelgass 27“ überkhoo. Wääred dr Industrialisierig isch d Schuelgass kürzer gmacht worde und mä het d Verbindig vo dr Dorfstrooss zum Huus überbaut. Eso isch s Huus isoliert zmidzt under Industriigeböid gstande und mä het sich afo überleege, öb s nid sött abgrisse wärde.

1999 isch d "Stifdig pro Fischerhuus Schuelgass 27" gründet worde. Iir Ziil isch s gsi, s Huus an en andere Blatz z Kläihünige z versetze und für d Zuekumft z rette. Si het Spände vo Brivatpersone, Undernääme und Stifdige überkho und iir Kaptal isch uf 800'000 Franke gwaggse. No im gliiche Joor het mä s Huus afo abbaue und het s im Joor 2000 am Übergang zwüschen em Wiilerwääg und dr Bonergass bzw. bim Clavelguet sorgfältig wider ufbaut. Mä het sich drbii Müe gee, die alte Material wie Bruchstäimuurwärk, Sumpfchalchmörtel, Hölzer wo mit Beijeli zrächtgschnitte worde si, Wanddääfeli wo vo Hand gmacht gsi si, e Kacheloofe zum Häize und alti Dachziegel wider z bruuche. Hüte wird s Huus für Veraastaltige wie Bankett, Seminar, Sitzige, Vordrääg und kulturelli Veraastaltige gnützt. Für Grubbe git s Füerige dur s Huus, wo drbii Gschichte verzelt wärde us dr Zit, wo mä im Rhii no Laggs gfischt het.



</doc>
<doc id="53460" url="https://als.wikipedia.org/wiki?curid=53460" title="Tibetanische Brücke Carasc">
Tibetanische Brücke Carasc

Di Tibetanisch Brugg Carasc () isch e Hängebrugg (Sailbrugg), wo s Tal vo de Sementina im Tessin öberquärt.
Di Tibetanisch Brugg Carasc verbindet im mittlere Abschnitt vom Sementinatal d Gmainde Monte Carasso (nördlich) und Sementina (südlich) öber de Bärgbach "Sementina". De Wanderwäg, wo öber d Hängebrugg füert, söll ab em Früelig 2015 e Wanderig vo Pianello öber Monti Bassi, Selvatico - Tibetanisch Brugg Carasc - Gane, M. Leone und S. Bernardo bis uf Gorte di Sosto (Curzútt) oder umkehrt mögli mache.

D Hängebrugg isch i vier Mönet, vom Juli bis Oktober 2014, baut worde. D Tragsail sind mit eme Helikopter zu de Baustell gfloge worde. D Widerlager, also d Befestigung, vo de Brugg sind uf und d Höchi öber em Bachbett vo de Sementina isch 130 m. D Hängebrugg hät en Durchhang vo 14 m, d Braiti vom Laufsteg, wo us Lärcheholzbrätter gmacht isch, isch zwüsched 81 und 97 cm, s Gländer, wo us eme Maschetroothaag bestoot, isch 115 cm höch. Si gilt, mit 270 Meter Längi, als längschti Hängebrugg vo de Schwiz, hät 1,66 Mio. Franke koschted und isch am 31. Mai 2015 offiziell eröffnet worde.



</doc>
<doc id="53461" url="https://als.wikipedia.org/wiki?curid=53461" title="Glossaire des patois de la Suisse romande">
Glossaire des patois de la Suisse romande

S Glossaire des patois de la Suisse romande, churz "Glossaire" oder abgchürzt "GPSR," isch e vilbändigs Wöörterbuech, wo syt 1924 de Woortschatz vo de französischspraachige Weschtschwyyz publiziert. Es isch au de Name vo dëren Aarbetsstell, wo s Wöörterbuech usegit, und di säb isch en Täil vom Zäntrum für Dialäktology und Frankoprovänzaalischforschig vo der Uni Nöieburg.

S GPSR isch, wie s Schwyyzerisch Idiotikon z Züri, s Vocabolario dei dialetti della Svizzera italiana z Belänz und s Dicziunari Rumantsch Grischun z Chuur, äis vo de vier «nazionaale Wöörterbüecher» vo de Schwyyz und edërewääg äis vo de groosse, wüsseschaftliche Referänzwëërch vo dëm Land.

S Glossaire dokumäntiert i eerschter Linie de Wortschatz von weschtschwyyzerische Tieläkt "(patois)," wo zum grööschte Täil zur frankoprowänzaalische Spraach und zum chlyyne Täil zun Langues d’oïl ghööred. Es bischryybt aber au de schriftspraachlich regionaalfranzösisch Woortschatz vo de Weschtschwyyz (d "Romandisme"), di spaatmittelalterlich und früenöizyytlich Kanzleispraach vo dëre Gäged und d Oorts- und Familienäme vo änet der Saane. Au di elter Volchs- und Sachkultur hät ire fescht Platz im Glossaire. S GPSR isch aso, wie di andere drüü nazionaale Wöörterbüecher vo de Schwyyz, e diachroons und pluridialäktaals Wöörterbuch mit enziklopëëdischem Aaspruch.

S GPSR isch 1899 uf Aaregig vo drei Schüeler vom Zürcher Romanischtikprofässer Heinrich Morf gründet woorde, nämli vom Louis Gauchat (doozmaal z Bëërn, nachane z Züri), em Jules Jeanjaquet (Nöieburg) und em Ernest Tappolet (Basel).

Vo 1899 bis 1903 hät men i schier 400 Oort uf de Baasis vo 350 Woort di eerschte foneetischen Uufnaame gmachet. Zwüsched 1904 und 1907 sind wyyteri Uufnaame us 62 Oort und uf de Grundlaag vo 480 Woort dezuechoo. Uf em Koreschpondänzwääg hät me zwüsched 1900 und 1910 au na e läxikograafischi Enquête by über 150 Patois-Sprächer duregfüert. Paralell daadezue sind ab 1903 vom Ernest Muret Oorts- und Fluernämen uufzäichnet woorde. Dezue ane chömed Mundaarttäggscht, wo truckt oder au nie truckt woorde sind, spraachwüsseschaftlichi Abhandligen über Oortstialäkt und s Regionaalfranzösisch und dänn na Edizioone vo hischtoorische Dokumänt. Das ales isch d Grundlaag für d Aarbet am Glossaire.

Di eerscht Liferig vom Wöörterbuech isch 1924 usechoo.

S GPSR hät syn Sitz syt 1972 z Nöieburg. 2008 isch es i d Uniwërsitëët integriert woorde und isch syt doo es «laboratoire» vom Nöieburger "Centre de dialectologie et d’étude du français régional (CD)". 2018 isch de Yan Greub, de Tiräkter vom "Französischen Etimoloogische Wöörterbuech" z Nancy, au de Tiräkter vom "Glossaire" woorde.

Zale tüend s GPSR di ganz oder täilwyys französischspraachige Kantöön Gämf, Wadt, Nöieburg, Juura, Fryburg, Walis und Bëërn und di Schwyyzerisch Akademyy vo de Gäischtes- und Soziaalwüsseschafte.





</doc>
<doc id="53463" url="https://als.wikipedia.org/wiki?curid=53463" title="Vocabolario dei dialetti della Svizzera italiana">
Vocabolario dei dialetti della Svizzera italiana

S Vocabolario dei dialetti della Svizzera italiana, churz "Vocabolario" oder abgchürzt "VSI," isch e vilbändigs Wöörterbuech, wo syt 1952 usechunt und de Woortschatz vo dëne Tieläkt zämestelt, wo i der italienischspraachige Süüdschwyyz gredt wëërded.

S VSI isch, näbet em Schwyyzerischen Idiotikon z Züri, em Glossaire des patois de la Suisse romande z Nöieburg und em Dicziunari Rumantsch Grischun z Chuur, äis vo de vier «nazionaale Wöörterbüecher» vo de Schwyyz. Edërewääg isch es äis vo de groosse, wüsseschaftliche Referänzwëërch vo dëm Land.

S Wöörterbuch dokumäntiert der alpyynlombardisch Woortschatz, wo men im Kanton Tessyyn und im püntnerische Misox, Calancataal, Bergell und Puschlaav redt. Ussert de gnaue Regischtrierig vo alne Luut- und Formwariante isch ems e ganz e wichtigs Aaligge, di elter Sachkultur und s Bruuchtum vo de Süüdschwyyz feschtzhaa. Wie di andere drüü nazionaale Wöörterbüecher isch es drum es Wëërch mit enziklopëëdischem Charakter, wo linguistischi, läxikaalischi, etnograafischi und folklorischtischi Aasprüüch abteckt.

Ab em 1995i hät me paralell zum VSI am "Lessico dialettale della Svizzera italiana (LSI)" gschaffet. Das isch e föifbändigi, räin läxikaalischi Wërsioon vom "Vocabolario," wo scho vo A bis Z gaat und 2004 abgschlosse woorden isch. En umgcheerts, aso standarditalienisch – lombardisch aagordnets, zwäibändigs Wöörterbuch mit em Name "Repertorio italiano – dialetti (RID)" isch 2013 useggëë woorde.

S "Vocabolario" isch 1907 uf Iniziatyyve vom Carlo Salvioni ggründet woorde. Vier Jaarzäänt hät me zeerscht emaal gsamlet, bis men en umfangryychs Daatemateriaal zämeghaa hät, wo hüt i 1350 Zädelchäschten archiwiert isch. Dezue chömed 127 foneetischi Heft, wo d Luutverheltnis vo de verschidene Oortstieläkt uufzäichnet sind. Mit de Publikazioon hät me 1952 chönen aafaa. Bis hüt sind sibe Bänd abgschlosse ("A" bis "cuzzöö"), der acht Band chunt i Liferigen use.

S VSI isch hüt es Projäkt vom "Centro di dialettologia e di etnografia" z Belänz, wo me 2002 ggründet hät. Ussert em "Vocabolario" git das au anderi spraachlichi und volchskundlichi Publikazioonen use, öppe Verzäichnis vo den Oorts- und Fluernäme. Es koordiniert au d Oortsmusee vom Tessyyn, reschtauriert alti Sache vo dënen irne Sammlige, macht Inwäntaar vo Kultuurgüeter im Tessyyn, füert Sumerkürs i Dialäktologyy dure und hät e groossi Biblioteek und e Fototeek.

Zalt wird s "Centro" vom Kanton Tessyyn und vom Bund, denäbet finanzierts sich au sälber dur de Verchauff vo den äigene Publikazioone. D Gältmittel für d Redakzioon vom VSI chömed hauptsächli vo de Schwyyzerischen Akademyy vo de Gäischtes- und Soziaalwüsseschafte.




</doc>
<doc id="53464" url="https://als.wikipedia.org/wiki?curid=53464" title="Gertrud Albrecht">
Gertrud Albrecht

D Gertrud Albrecht (* 16. März 1909 z Fryburg; † 27. März 1985 au dert) isch e dytschi Schurnalischti un Schriftstelleri gsii.

Si het z Fryburg gwohnt. D Albrecht isch Mitglid vu dr Muettersproch-Gsellschaft un vum «Arbeitskreis für alemannische Sprache und Dichtung» gsii un het näbe hochdytsche Gedicht un Verzellige au sonigi im Dialekt gschribe. Doderby het si uf Markgreflerisch gschribe.




</doc>
<doc id="53465" url="https://als.wikipedia.org/wiki?curid=53465" title="Britisches Weltreich">
Britisches Weltreich

S Veräinigte Königriich isch mit sim Britische Wältriich () die grössti Kolonialmacht in dr Gschicht gsi. Es het Dominions, Kronkolonie, Protektorat, Mandatsgebiete und anderi abhängigi Gebiet umfasst, wo under dr Herrschaft vom Veräinigte Köönigriich gstande si und sich us de änglische Überseegebiet und Handelsboste entwigglet häi. 1922 het s Britische Wältriich e Bevölkerig vo 458 Millione Mensche ghaa (e Viertel vo dr domoolige Wältbevölkerig) und e Flechi vo öbbe 33,67 Millione km² (öbbe e Viertel vo dr Landflechi vo dr Ärde). Vo do isch e wit verbräitets politischs, juristischs, sproochligs und kulturells Erb choo, wo bis hüte in vile Däil vo dr Wält Spuure hinderloo het. S Wältriich isch als Riich bezäichnet worde, „wo d Sunne in em nie undergot“, wie mä früener au vom spanische Kolonialriich gsäit het.

Wääred em Zitalter vo de Entdeggige im 15. und 16. Joorhundert si Spanie und Portugal d Pionier vo dr öiropäische Erforschig vo dr Wält gsi und und häi riisigi Kolonialriich bildet. Wo si gsee häi, wivil Riichdum die Riich iibrocht häi, häi au Ängland, Frankriich und d Niiderland äigeni Kolonie und Handelsnetzwärk in Amerika und Asie afo ufbaue. Noch meerere Chrieg im 17. und 18. Joorhundert gege Frankriich und d Niiderland het sich Ängland (noch em Act of Union 1707 mit Schottland s Köönigriich Groossbritannie) as füerendi Kolonialmacht in Amerika und Indie etabliert. Wo sich die Drizää Kolonie noch em Amerikanische Unabhängigkäitschrieg (1775–1783) abgspaltet häi, het s Riich sini bevölkerigsriichste Kolonie verloore, aber denn het sich Groossbritannie uf Afrika, Asie und Ozeanie afo konzentriere. Wo die Napoleonische Chrieg 1815 ume gsi si, isch Groossbritannie e Joorhundert lang die äinzigi Supermacht gsi. Groossbritannie isch die ersti Industriinazion gsi und het eso dr Kapitalismus über die ganzi Wält verbräitet. Sit em 19. Joorhundert het s für vili Joorzäänt d Handels- und Chriegsflotte gha, wo bi witem die grösste uf dr ganze Wält gsi si. Ss het as die sterksti Seemacht und Wältmacht gulte und sich bis öbbe 1902 an die Splendid isolation ghalte. Meereri Siidlerkolonie, wo d Bevölkerig von ene vor allem gwaggse isch, wil Uswanderer us em Mueterland sich därt niidergloo häi, häi im Lauf vo dr Zit mee Autonomii überchoo und si zu Dominions erhoobe worde.

As Aafang vom imperialistische Zitalter gältet s Joor 1875, wo die konservativi Regierig vom Disraeli für 4 Millione Pfund d Aktieaadäile vom egüptische Herrscher Ismail an dr Sueskanal-Gsellschaft kauft het, zum dä strategisch wichdig Handelswääg uf Indie chönne kontrolliere. D Brite und d Franzoose häi d Finanzkontrolle über Egüpte usgüebt, bis dass Groossbritannie im Joor 1882 Egüpte formell bsetzt het. D Rivalidäät zu Russland (vgl.: The Great Game), wo im Krinchrieg (1854-1856) zum erste Mol eskaliert het, und d Angst, ass Russland sich in Richdig Süde uf Indie zue well usbräite, si e witere Faktor vo dr britische Politik gsi. 1878 häi d Brite d Insle Züpere bsetzt, as Reakzion uf e Russisch-Türkisch Chrieg. Au Afghanistan häi si e zitlang bsetzt, zum dört dr Iifluss vo Rusland zruggzdränge. Groossbritannie het in Afghanistan drei erfolglosi Chrieg gfüert.

Wil dr Iifluss vom Dütsche Riich und de Veräinigte Staate in de letschte Joor vom 19. Joorhundert immer mee gwaggse isch, het Groossbritannie nodinoo sini wirtschaftligi Vormachtstellig verloore. Wirtschaftligi und milidäärischi Spannige mit em Dütsche Riich ghööre zu de wichdigste Ursache vom Erste Wältchrieg, wo Groossbritannie seer uf d Understützig vo sine Kolonie aagwiise gsi isch. D USA häi sich scho vor 1914 zur sterkste Industrii- und Wirtschaftsmacht uf dr Wält entwigglet. Zwar het s Wältriich noch em Ändi vom Chrieg 1918 si grössti Usdeenig ghaa, aber finanzielli Brobleem und Autonomiibesträäbige in de Kolonie, wo immer sterker worde si, häi dr Aafang vo sim Niidergang markiert. Wääred em Zwäite Wältchrieg het s Königriich Italie d Kolonie in Nord- und Oschtafrika und Japan d Kolonie in Südostasie bsetzt, und das het im britische Prestisch gschaadet. Drotz em Siig vo 1945 het Groossbritannie dr Niidergang vo sim Riich nüm chönne ufhalte, denn dr lang Chrieg het im gschaadet und finanziell fast ruiniert. So het die bevölkerigsriichsti Kolonii Indie scho zwäi Joor noch em Ändi vom Chrieg d Unabhängigkäit überchoo.

In dr zwäite Helfti vom 20. Joorhundert si us de mäiste Territorie vom Britische Wältriich im Zuug vo dr Dekolonisazioon unabhängigi Staate worde. Zum Bischbil si im "Afrikanisches Jahr" 1960 Nigeria und Britisch-Somaliland unabhängig worde.
Dä Brozäss isch 1997 witgehend abgschlosse gsi, wo Hongkong an d Volksrepublik China zrugggee worde isch. Noch dr Unabhängigkäit si die mäiste ehemoolige Kolonie im Commonwealth of Nations, ere lugge Verbindig vo suverääne Staate, Mitgliid worde und vo deene häi 16 as Commonwealth Realms bis hüte e gmäinsams Staatsoberhaupt, dr britisch Monarch. Es git aber immer no 14 Überseegebiet, wo under dr britische Suveränidäät stöön.




</doc>
<doc id="53466" url="https://als.wikipedia.org/wiki?curid=53466" title="Ralph Giordano">
Ralph Giordano

Dr Ralph Giordano (* 23. Merz 1923 z Hamburg; † 10. Dezämber 2014 z Köln) isch e dütsche Schurnalist und Schriftsteller gsi.

Im Giordano si Vater isch Italiäner und si Mueter isch jüüdisch gsi. Wäge däm isch er vo de Nazi verfolgt worde. Wääred em Zwäite Wältchrieg het sich d Familie im Chäller vom ene Fründ versteckt.

1964 isch dr Giordano as Schurnalist zum WDR und het dört bis 1988 gschafft.
Denn isch er e freie Schurnalist worde und het e Hufe Ardikel drüber gschriibe, was er im Dritte Riich erläbt het, über d Neonazi-Beweegig und über en Islam won er as Bedroig aagluegt het: im ene Interwiuu in dr "New York Times" het er sich 2007 gegen e nöiji Moschee z Köln stark gmacht und het d Moscheä z Dütschland as e Sümbol von ere Paralleelgsellschaft bezäichnet. Er het au gsäit, ass d Integrazioon vo de Muslim z Dütschland e Misserfolg sig.

Dr Giordano isch mit dr Roswitha Everhan vo 1994 bis dass si 2002 gstorbe isch, in zwäter Ee verhürootet gsi. Er het z Köln gläbt und isch e guete Fründ vom schwarze dütsch-amerikanische Schurnalist Hans Massaquoi gsi.







</doc>
<doc id="53467" url="https://als.wikipedia.org/wiki?curid=53467" title="Urgeschichte">
Urgeschichte

D Urgschicht (Sünonüüm: Vorgschicht oder Prehistorie) isch e Däilgebiet vo dr archeologische Disziplin Ur- und Früegschicht. D Urgschicht bezäichnet die eltisti Periode vo dr menschlige Gschicht. Si foot aa mit dr Zit, wo die erste Stäiwärkzüüg vor öbbe 2,5 Millione Joor ufdräte (vgl. Stammesgschicht vom Mensch) bis zur Epoche, wo die erste schriftlige Züügniss vorchömme, was je noch dr Region zu seer underschidlige Zite bassiert isch. D Erforschig vo däm Zitalter isch d Sach vo dr Archeologii und iire Hilfswüsseschafte. 

D Früegschicht, wo nochhär chunnt, isch d Periode, wo s zwar Schriftkwelle git, wo mä aber ooni archeologischi Kwelle sich kä guet gnuegs Gschichtsbild cha mache. Druf chunnt d Gschicht im ängere Sinn, wo vor allem d Uswärtig vo schriftlige Kwelle s Bild vo dr Epoche brägt und die materielli Kultur zuesätzlig archeologisch erschlosse wird.

D Vorgschicht wird noch em Dreiperiodesüsteem, wo zum erste Mol 1836 publiziert worde isch, in d Stäizit, d Bronsezit und d Iisezit iidäilt. Die Periodisierig, wo bis hüte gültig isch, beziet sich uf dr Middelmeerruum, Öiropa und dr Nooche Oste. Die "historischi Zit" foot zum Bischbil in Nordamerika erst aa, wo d Spanier därt aachoo si.

Dr eltist Abschnitt, d Stäizit, wird in d Altstäizit und d Jungstäizit, wo afoot mit dr Landwirtschaft, iidäilt. Nume in Middel- und Nordöiropa lit zwüsche dene d Epoche vo dr Middelstäizit, wo em jüngere Epipaläolithikum im Middelmeerruum entspricht. Ärdgschichtlig fallt d Altstäizit mit em Pleistozän zämme, d Epoche nochhär mit em Holozän. En andere diefe Iischnitt isch d Entdeckig vo dr Metallurgii gsi (Chupferzit). In de mäiste Regione het mä zerst Chupfer verarbäitet und erst spööter Bronse legiert (Bronsezit) und denn Iise verhüttet (Iisezit). Wo sich die stedtische Hochkulture und d Schrift entwigglet het, zum erste Mol in Vorderasie (Sumer), isch dört d Urgschicht in d Früegschicht übergange.




</doc>
<doc id="53469" url="https://als.wikipedia.org/wiki?curid=53469" title="Michael Müller (Politiker, 1964)">
Michael Müller (Politiker, 1964)

Dr Michael Müller (* 9. Dezämber 1964 z Berlin) isch e dytsche Bolitiker (SPD) un syt em 11. Dezämber 2014 Regierede Burgermaischter vu Berlin. Dr Müller isch vu 2004 bis 2012 Vorsitzer vum SPD-Landesverband Berlin gsi isch s wider syt April 2016. Vu 2011 bis 2014 isch er Burgermaischter un Senator fir Stadtentwicklig un Umwält gsii. Dodervor isch er Vorsitzer vu dr SPD-Fraktion im Abgordnetehuus gsii.

Dr Michael Müller isch im Berliner Bezirk Tempelhof uf d Wält chuu, het anne 1982 di Mittler Ryfi gmacht un isch 1983 uf d Fachoberschuel Wirtschaft un Verwaltig gange. Anne 1986 het er e chaufmännischi Lehr abgschlosse un het syterhär as sälbständige Drucker gschafft. Zämme mit sym Vater het er e chlaini Druckerei z Berlin-Tempelhof.

Dr Müller isch unter anderem Mitglid vu dr Arbeiterwohlfahrt (AWO) un vu dr Evangelische Chilche Berlin-Brandeburg-schlesischi Oberlausitz. Är isch ghyrote un het zwai Chinder.

Dr Michael Müller isch syter anne 1981 Mitgliid vu dr Sozialdemokratische Bartei vu Dytschland. Vu 1989 bis 1996 isch er Mitglid der Bezirksverordnetenversammlung (BVV) Tempelhof, zuletzt als Fraktionsvorsitzender. Von 2000 bis 2004 war er Kreisvorsitzender Tempelhof-Schöneberg.

Seit 1996 ist er Mitgliid vum Abgordnetehuus vu Berlin, syt 2001 as diräkt gwehlte Abgordete fir dr Wahlchrais Tempelhof-Schöneberg 4. Vu Juni 2001 bis Novämber 2011 isch er Vorsitzer vu dr SPD-Fraktion gsii, as Nofolger vum Klaus Wowereit no däm syre Wahl zum Regierede Burgermaischter am 16. Juni 2001. Noch em Ruggdritt vum Peter Strieder im April 2004 het er zuesätzli dr SPD-Landesvorsitz ibernuu. Am 9. Juni 2012 isch dr Müller in ere Champfabstimmig um s Amt vum Landesvorsitzer mit 101 Delegiertestimme gege dr SPD-Linke Jan Stöß unterläge, wu 123 Stimmen iberchuu het. Dr Müller het as änge Verdröute vum Klaus Wowereit gulte.

Am 1. Dezämber 2011 isch er as Senator fir Stadtentwicklig un Umwält im Senat Wowereit IV veraidigt wore. Dr Müller isch derzue au Burgermaischter un dodermit ain vu dr beede Stellverdrätter vum Regierde Burgermaischter wore. Sy Noofolger im Amt vum Senator fir Stadtentwicklig un Umwält isch dr Lichtenberger Bezirksburgermaischter Andreas Geisel.

Am 29. Augschte 2014 het dr Müller verchi8ndet, ass er fir d Noofolg vum Klaus Wowereit wett kandidiere, wu am 26. Augschte 2014 sy Ruggdritt fir dr 11. Dezämber 2014 aagchindet ghaa het. In ere Urabstimmig vu dr Berliner SPD am 18. Oktober 2014 het si dr Müller gege dr SPD-Landesvorsitzer Jan Stöß un dr Fraktionsvorsitzer im Abgordnetehuus, dr Raed Saleh, mit ere absolute Meehait duregsetzt. Är isch uf 59,11 % vu dr Stimme chuu.

Am 11. Dezämber 2014 isch dr Müller mit 87 zue 58 Stimme bi aire Enthaltig zum Regierede Burgermaischter vu Berlin gwehlt wore.

No dr Senatswahl 2016 het dr Müller e rot-rot-grieni Koalition mit dr Linke un dr Griene bildet un isch am 8. Dezämber 2016 wider zum Regierede Burgermaischter gwehlt wore.



</doc>
<doc id="53470" url="https://als.wikipedia.org/wiki?curid=53470" title="Weltwirtschaftskrise">
Weltwirtschaftskrise

As Wältwirtschaftskrise bezäichnet mä e diefi Wirtschaftskrise, wo die ganzi Wält packt. Es isch e konjunkturells Fenomeen, wo mä nume in marktwirtschaftlige Süsteem cha beobachte. Zu iire Kennzäiche ghööre Finanzkrise, Bankekrise, Deflazioon, e Verchliinerig vo dr Wirtschaftsläistig uf dr ganze Wält, e hoochi Zaal vo Insolwänze vo Undernääme und e hoochi Aarbetsloosikäit. 

Wältwirtschaftskrise git s sit em 19. Joorhundert. As die erste Wältwirtschaftskrise wird üübligerwiis die vo 1857 aagluegt. Denn isch dr sogenannti Gründerbuum choo und druf die Groossi Depressioon vo 1873 bis 1896, wo men ere z Dütschland au d Gründerkrise säit. Aber wemm mä äifach Wältwirtschaftskrise säit, mäint mä mäistens d Krise vo de 1930er Joor, wo mit em Börsechrach vo 1929 aagfange het und bis hüt die schwersti und folgeriichsti Wirtschaftskrise gsi isch. Wäge de soziale Brobleem, wo si verursacht het, wird si as e wichdigi Mitursach für s Entstoo vo dr nazionalsozialistische Diktatur und für s Sterkerwärde vo de faschistische Bewegige über Dütschland uuse aagluegt. Noch em Zwäite Wältchrieg isch e wältwiti Ufschwungfaase choo, wo as dr Noochchriegsbuum bis zu de Ölkrise vo de 1970er Joor duurt het. D Wältwirtschaftskrise vo 2007 aa, wo mit dr Finanzkriise vo 2007 aagfange het, het die grösste sozioökonomische Probleem sit de 1930er Joor verursacht. 

Wo d New Yorker Börse im Oktober 1929 zämmekracht isch, isch zwüsche 1928 und 1930 die wirtschaftligi Gsamtläistig uf dr ganze Wält stark zrugggange, in de verschidnige Staate isch dr Zitpunggt und d Intensidäät je noch de spezifische volkswirtschaftlige Vorussetzige underschidlig gsi. In de USA isch d Induschtrieproduktion 1932 fascht nur no d Hälfti gsii vo vor em Börsecrash. Zu de hauptsächlige Merkmol häi e Deflazioon und e Bankekrise ghöört, e Hufe Undernääme sind pleite gange und e Masseaarbetslosigkäit isch entschtande, wo sozials Eländ und politischi Krise verursacht häi. Ass sich d Wirtschaftskrise so rasch usbräitet het, isch under anderem wäge de starke Ussehandelsverflächtige und Spannige im domoolige Wäggselkurssüsteem mööglig worde. 

D Wältwirtschaftskrise isch s Ändi vo de „Goldige Zwanziger“ gsi. Si isch in de äinzelne Länder underschidlig lang gange und isch, wo dr Zwäiti Wältchrieg aagfange het, nid in alle Staate überwunde gsi. 

In Düütschland het d Regierig Heinrich Brüning d Krise no durch en "deflationstischi Politik" verschärft: D Beamtelöhn sind um 15 bis 20 Prozent gchürzt und d Arbeitslose-Unterschtützig isch ebefalls reduziert worde, zum dr Schtaatshuushalt uuszgliiche. Letschtlich isch d Induschtrieproduktion no uuf em e Level vo 58 Prozent vo 1928 gschtande, s het über 6 Millione Arbeitslosi ghaa. 

Immerhin het d Regierig Brüning 1932 no die erschti europäischi Autobahn vo Köln nach Bonn in Uuftrag geh. S nazionalsozialistische Dütschland het das Programm denn ab 1933 wiitergfüehrt. Es het d Wältwirtschaftskrise bis 1936 in wichdige Pünggt bewältigt und als äins vo de erste Länder wider e Vollbeschäftigung gsee, dank Maasnaame zur Arbetsbeschaffig, dur niidrigi Löön, wo uf em Niwoo vo 1932 iigfrore worde si, und nit zletscht dur e gwaltigi Uufrüschtig, wo krass gege de Versailler Vertrag verschtosse het. Die Vollbeschäftigung isch aber von ere massive Feelallokazioon vo Ressurse choo und schlussändlig mit dr Katastroofe vom Zwäite Wältchrieg, wo Dütschland 1939 usglööst het, zaalt worde. 

In de USA het dr Bresidänt Franklin D. Roosevelt mit de Wirtschafts- und Sozialreforme vom New Deal dr Nazion nöiji Hoffnig gee. Ab 1933 isch in dem Rahme es "antizyklischs" Beschäftigungsprogramm mit schtaatlicher Kredituuswiitig und viilne Infraschtruktur-Bauprojekt initiiert worde. Nid wie im Dütsche Riich und in vile andere Länder isch in de Veräinigte Staate d Demokratii au wääred dr Wältwirtschaftskrise bewaart worde. Dr desolat Zuestand vo dr Wirtschaft isch überwunde worde, aber Vollbeschäftigung het s erst 1941 mit dr Rüstigskonjunktur gee, wo d USA in dr Zwäit Wältchrieg iidräte si.

Wie d Wältwirtschaftskrise entstande und wie si verloffe isch wird hüte us underschidlige Perspektive erklärt. D Wirtschafts- und Finanztheorie vom Keynesianismus und vom Monetarismus si zurzit die glöifigste wirtschaftspolitische Theorie, wo sich mit iine befasse. In dr Finanzkrise ab 2008 sind insofern Lehre zoge worde uus dr Wältwirtschaftskrise, dass me vo Anfang aa probiert het, dur en expansivi Geld- und Finanzpolitik en ere Masse-Arbeitslosigkeit vorzbeuge.




</doc>
<doc id="53471" url="https://als.wikipedia.org/wiki?curid=53471" title="Ozean">
Ozean

As Ozean (vo "Ōkeanós" „dr Wältstroom, wo um d Ärdschiibe umefliesst, Personifikazion as dr antik Gott "Okeanos“) oder iidütscht Wältmeer bezäichnet mä die grösste Meer uf dr Ärde.

Im Ganye si 71 Brozänt vo dr Ooberflechi vo dr Ärde vo Meer (de Ozean und deren iiri Nääbemeer) bedeckt. Si konzentriere sich uf dr Wasserhemisfääre, wo s Zentrum von ere im riisige Pazifik nooch bi Nöiseeland lit. Uf dr Landhemisfääre uf dr andere Site vo dr Ärde befinde sich nume dr Atlantik, dr Arktisch Ozean und Däil vom Südlige Ozean und vom Indische Ozean.

Die fümf Ozean vo dr Ärde si


Vilmol schwätzt mä au nume vo drei Ozean: dr Atlantisch Ozean, dr Indisch Ozean und dr Pazifisch Ozean. Eso gsee isch dr Arktisch Ozean e Däil vom Atlantik und dr Südlig Ozean, wo as Gränze von em dr 60. Bräitegrad Süd definiert worde isch, zellt zu de andere drei Ozean.

Wemm mä s andersch aaluegt cha mä die bäide grösste Ozean in e süüdlige und e nördlige Däil iidäile je nochdäm uf welere Hemisfääre si lige. So bechiem mä e Nord- und Südatlantik und e Nord- und Südpazifik und zelt dr Indik, s Nordpolarmeer und s Südpolarmeer je noch dr geografische Laag zum äinte oder zum andere.

Historisch reedet mä vo de "Siibe Wältmeer", wo näben em Pazifik, Atlantik und Indik au s Karibische Meer, s Middelmeer, s Gääle Meer und d Nordsee umfasse (oder au anderi Meer, wo as Nääbemeer vo de Ozean gälte, wie s Schwarze Meer oder d Ostsee).

En anderi Alternative, wo us em jüdisch-christlige Ruum stammt, isch au mit dr „göttlige“ Zahl siibe verbunde. Si däilt d Ärde in siibe Kontinänt ii (Nordamerika, Südamerika, Öiropa, Afrika, Asie, Ozeanie, Antarktis) und sibe Wältmeer/Ozean (Nordatlantik, Südatlantik, Nordpolarmeer, Südpolarmeer, Indik, Nordpazifik, Südpazifik).








</doc>
<doc id="53472" url="https://als.wikipedia.org/wiki?curid=53472" title="Hotel Krafft">
Hotel Krafft

S Hotel Krafft isch e dänggmolgschützts Hotel im Zentrum vo Baasel. Es isch in de Joor 1872–1873 diräkt am Kläibaasler Rhiiufer baut worde, öbbe 50 Meter flussuf vo dr Middlere Brügg äwägg. Si Naame het s vom Ernst Krafft, wo s baut het.

Sit ass es ufdoo worde isch, isch s Hotel e baar Mol umbaut und erwiteret worde, s letschte Mol im Joor 2005. Mä het drbii seer druf Acht gee, ass die historischi Bausubstanz und s Mobiliar wien e Hufe Iibaumöbel und die Möblierig vo de Hotelzimmer, wo us dr Gründerzit und us de 1950er Joor stamme, erhalte blibt, .

Hüte isch s Hotel Krafft e Drei-Stärn-Hotel im oobere Briissegmänt mit eme Restorant und Däagigsrüüm. 

D Landesgrubbe Schwiz vom Internazionale Root für Dänggmolpflääg (ICOMOS) het s Hotel Krafft 2007 zum "historische Hotel vom Joor" ernennt wäge de „"mit Bedacht eingesetzten Mittel bei der Erneuerung und die Rücksichtnahme auf die erhaltenswerte Bausubstanz, Typologie und Ausstattung. Sie würdigt die mit frischer Gestaltungskraft eingefügten zeitgenössischen Ergänzungen und vor allem die Begeisterung, mit der die Betreiber das historische Stadthotel beleben und beseelen".“ D Bsitzere vom Geböid isch hüte die Gmäinnützigi Stifdig Edith Maryon.

Im Hotel Krafft si immer wider bekannti Künstler, Dichter und Schriftsteller abgstiige. Under iine si dr Dimitri, d Margrit Läubli und dr César Keiser, dr Zarli Carigiet, dr Roy Lichtenstein und dr Hermann Hesse gsi. Dr Hesse het im Winter 1923/24 mit sinere Verlobte Ruth Wenger in drennte Rüüm im Hotel gwoont und het dört churz noch dr Hüroot brobiert, sich umzbringe.




</doc>
<doc id="53477" url="https://als.wikipedia.org/wiki?curid=53477" title="Albert Bachmann">
Albert Bachmann

Albert Bachmann "(Albert Baachme)" isch de Name vo dène Lüüt:



</doc>
<doc id="53478" url="https://als.wikipedia.org/wiki?curid=53478" title="Ziger (Begriffsklärung)">
Ziger (Begriffsklärung)

"Ziger" chan folgendes bedüte:


</doc>
<doc id="53479" url="https://als.wikipedia.org/wiki?curid=53479" title="Elise Wipf">
Elise Wipf

D Elise Wipf oder Elisa Wipf (* 12. Mai 1882 z Mänidorf; † 4. Meerz 1929 z Züri) isch di eerscht Frau i de Redakzioon vom Schwyyzerischen Idiotikon gsyy. Iri Dissertazioon über de Tialäkt vo Täärbinu isch di eerscht und bis hüt äini von ganz wenige wüsseschaftlichen Abhandlige, wos über s Wallisertüütsch git. Spööter isch si Redaktoorin vo de katolische Zyytschrift "Die Woche im Bild" gsyy, und si hät au für di ebefalls katolische "Neue Zürcher Nachrichten" gschaffet.

D Elise Wipf hät nu vier Jaar am rächte Züriseeufer gwont; iri Eltere – de Vatter Heinrich Wipf (1848–1925) us Maartel im Wyyland isch Leerer gsyy, und d Mueter Anna Barbara née Holer (* 1853) isch vo Zuzgen im Fricktaal choo – sind 1886 i d Stadt Züri züglet. Gwont händ s zeerscht a de Häringsgass 18, de hüttige Häringstraass i der Altstadt, und nachanen a besserer Laag a de Suneggstraass 56.

Z Züri isch d Wipf i d Primaar- und d Sekundaarschuel ggange und hät drufaben a de hööchere Töchtereschuel (d "Höötöö," di hüttig Kantonsschuel «Hohe Promenade») de spraachlich-hischtoorisch Unterricht vo de deetige Seminaarklasse bsuecht. Im Früelig 1902 hät si d Matuur gmachet und nachane a der Uniwërsitëët Züri gstudiert – iri Leerer sind d Gërmanischte Albert Bachmann, Adolf Frey und Julius Stiefel, d Skandinavischtin Adeline Rittershaus, der Anglischt Theodor Vetter, de Romanischt Ernest Bovet, der Indoloog und klassisch Filoloog Adolf Kaegi, de Filosoof Friedrich Wilhelm Förster, de Psicholoog Ernst Meumann und de Hischtooriker Meyer von Knonau gsyy. Si isch e gueti Studäntin gsyy, und 1904 hät si «für löbliche Seminarbetätigung» 100 Franken überchoo. Abgschlosse hät si 1907 bim Albert Baachme mit ere Dissertazioon über der altertümlich Tialäkt vo Vischpertäärbinu oder äifach "Täärbinu," wies i de Doorffmundaart au ghäisst, im Walis.

Nach de Promozioon isch d Wipf im Sumer 07 im Uuftraag vom «Läitenden Uusschuss» vom Idiotikon wuchelang dur s Oberwalis gwanderet und hät Ufzäichnige gemachet. Me hät doozmaal vil Materiaal nöd nu für s Wöörterbuech gsamlet, sunder au zum e gsamttüütschschwyyzerischi Gramatik z schryybe (bis hütt es Desideerium). De Clara Stockmeyer, ere spöötere Redaktoorin am "Idiotikon," hät si (welewääg i de Zwänzgerjaar) verzelt, si heg das Materiaal syynerzyyt uf Amërika mitgnaa (daadezue une mee) unds nachanen aagäblich uf de Häiräis i d Schwyyz verloore.

I säbere Zyyt hät der Eduard Schwyzer syni Tëëtigkäit as Redakter am "Schwyyzerischen Idiotikon" müese reduziere, wil er zum Leerer a de Hööchere Töchtereschuel gwelt woorden isch. Zum die Lucke füle, hät de Toktervatter vo de Wipf, wo glyychzyytig de Scheffredakter vom "Idiotikon" gsyy isch, dänn sii i d Redakzioon vom Wöörterbuech gholt. Am 1. Aprile 1908 hät si as eerschti Frau im Redakzioonsstaab deet aagfange.

Aber scho wenig spööter, 1910, hät d Wipf e Leerstell an ere hööchere Schuel z Amërika aagnaa – das si göch, hät si us de Fërie z Äisidle mittäilt, Rücksicht uf di vertraaglich Chündigungsfrischt hät si nöd gnaa, wies im Pricht vom "Idiotikon" über s säb Jaar ghäisst. Wil scho wenig vorane de Redakter Hermann Blattner im Alter vo nu 44 Jaar gstoorben isch, händ em Wöörterbuech iez uf äimaal zwee Redaktoore gfëëlt, und das hät de Baachmen in en argi Bredulje praacht und s Usechoo vo de Liferige vom "Idiotikon" prämset. As Naachfolger vo de Wipf isch es Jaar spööter der Otto Gröger i d Redakzioon choo, wo nach em Tood vom Baachme 1934 dänn dëm syn Naachfolger as (faktische) Scheffredakter woorden isch. Wil d Wipf nu so churz i de Redakzioon gsyy isch und s Wöörterbuech eso abrupt verlaa hät, wird si uf de Titelbletter vo de beede Bänd, wo si draa mitgschaffet hät, nöd uufgfüert.

Am 31. Oktoober 1910 isch d Wipf aso z Antwerpen uf der Ozeaantampfer "Lapland". Luut de Passachierlyyschten isch ires Ziil zeerscht emaal s Benediktyynerchlooschter Yankton im Südoschte vom amerikaanische Bundesstaat South Dakota gsyy, wo bis hüt Kontakt zum Chlooschter Äisidle und zu Maria Rickebach im Nidwaldische hät. Nachanen isch si uf Sturgis ganz im Weschte vo dëm Bundesstaat wyyter, wos au es Benediktyynerchlooschter git, wo sogaar vo Schwyyzer ggründet woorden isch und wo d Schuel "Saint Martin’s Academy" füert – das isch aso waarschyyndli d Schuel gsyy, wo d Wipf aagstelt woorden isch. Wies ere deete ggangen isch, wäiss der Autor vo dëm Artikel nööd. Si isch ämel näime wider uf Züri zruggchoo; luut em "Bürgerbuech vo de Stadt Züri 1926" hät si doo bi irer Mueter a de Suneggstraass gwont. Pruefflich hät si dänn (und bis zu irem Tood) i de Zyytschrift "Die Woche im Bild. Illustrierte katholische Familienzeitschrift" d Rubrik "Aus der Welt der Frauen" redigiert. Drüberuse hät si au für di "Neuen Zürcher Nachrichten" byyträit. Wenigi Jaar drüberaben isch si aber, ledig, im Alter vo nu 47i amene Schlaagafall gstoorbe. Im Naachrueff i de "Neue Zürcher Nachrichten," wo au staat, das si scho es Wyyli nüme guet zwääg gsyy isch, ghäissts:

Uf Amërika uusgwanderet isch übrigens au ire Brüeder Richard Wipf (1878–1941). D Aagaaben im "Bürgerbuech" sind aber echli verwirrlich: 1904 isch er z Brüssel «Musiker» gsyy, 1911 z Oxnard i Kalifornie «Bäcker und Konditor», und 1926 z Brooklyn, Nöi-York, «Maschinenmeister». Ghüraate hät er 1919 d Franzöösin Marie Delpech († 1935). Bigrabe sind bäidi z Brooklyn.

Das d Elise Wipf iri Aarbet über di hööchschtalemanisch Mundaart vo Vischpertäärbinu gschribe hät, hät zwee Gründ ghaa: Wil de Baachme für syni Reihe «Beiträge zur Schweizerdeutschen Grammatik» di ganz Tüütschschwyyz hät welen abtecke, isch s Walis käi Zuefallswaal gsyy, und es hät müesen es Oort syy, wo nanig von groosse Turischteströöm überfluetet gsyy isch. Das es uusgrächnet "Täärbinu" gsyy isch, hät syn äifache Grund daadrin ghaa, wil deet d Underkunftsverheltnis guet gsy sind.

An und für si hett d Wipf chönen en Aarbet schryybe, wies die mäischte vor und nach ire gmachet händ: der «uurtüütsch» Luut so-und-so wird zum hüttige Tialäktluut das-und-das. Im Walis isch das fryyli nöd ganz eso äifach gsyy, wel sich deet d Wokääl im Uusluut nöd esoo verhalted, wie das luutgsetzlich müest syy. Mit andere Woort hät d Wipf i dëm Faal müese die Wokääl vo beede Syyten aagaa, nämli vo der althoochtüütschen und vo de rezänt-tialäktaale walisertüütsche Syyte.

Edërewääg bringt si zum äinte byyspiilswyys zeerscht ali "-a," wo i de Mundaart im Uusluut voorchömed, nämli im Pluraal vomene Täil von starche Maskulyyna "(taga)," im Pluraal von epaar wenige starche Feminyyna "(bōna)," im Nominatyyv und Akkusatyyv Singulaar von schwache Feminyyna "(sunna)," im Nominatyyv und Akkusatyyv Pluraal vom schwache Nöitrum "(ōra)," im Nominatiyyv und Akkusatyyv Nöitrum vom schwachen Adjektyyv "(ds glīχa)," im Genetyyv und Datyyv Singulaar Feminyynum "(ira)," im Genetyyv Singulaar "(mīna)," i den Oortsadwërbie "(oba)" und im Äinzelfaal "hina". Nachane chunt de hischtoorisch Täil, und dänn macht sis umgcheert: Si verglyycht, wo es althoochtüütsches "-a" verschwunden isch und was s Althoochtüütsch deet hät, wo s Täärbinertüütsch sys "-a" hät – zum Täil hät s Althoochtüütsch deet e churzes "-a," zum Täil e langs "-ā" und mängmaal au öppis anders. D Wipf konschtatiert, das das ales gaar nöd klaar seg. Mit Gsetzmëëssigkäiten ämel cha me das ales nöd erchlëëre, und in spöötere Jaarzäänt hät me sich ganz Verschides dezue überläit. D Bisprächer vo irer Aarbet, de Primus Lessiak und de Karl Bohnenberger, händ bhauptet, die althoochtüütsche Wokaal segid halt au i dëne Fall überall lang gsyy, der Albert Baachme isch devoo uusggange, das d Betoonig im Walisertüütsch glyychmëëssiger uf d Silbe vertäilt segid, wo drum nöd eso liecht abgfale sind, de William G. Moulton hät vermuetet, s nööch frankoprowänzaalisch Patois, wos ganz ëënlichi Flexioonsstruktuure git, heg die im Oberwalis gstützt, und wider anderi säged, im Fal vo Ändige, aso vo de Morfologyy, gäbs äinewääg anderi Voorgäng i de Spraachentwicklig weder im Fal vo de Stammsilbe, wil Ändige ja ganz bistimti Funkzioone händ.

Grad für s Walis gits bis hütt wenig äxakti Undersuechige, so das men a dëre vo der Elise Wipf nöd verbyy chunt, wä-me si wott vertüüfft mit em Walisertüütsch usenandsetze.




</doc>
<doc id="53480" url="https://als.wikipedia.org/wiki?curid=53480" title="Glarus Süd">
Glarus Süd

Glaris Süd isch e politischi Gmaind im Kantuu Glaris.

Zur Gmaind Glaris Süd ghört s Grosstal, das isch s hinderi Linthtal, und s Chliital, das isch s ganzi Sernftal. De tüüfschti Punggt vu dä Gmaind isch au glichzytig där nördligscht Punggt, und där isch uf Er isch z Mitlödi under de Brugg, wo vu Holestai über d Linth uf Eneda füert. 

De höggscht Punggt vu de Gmaind isch där gliich wie der vum Kantuu, er isch im Süde vu de Gmaind und isch de Gipfel vum Tödi, mit enere Höchi vu .

Vo Aafang 2011 aa bis Endi 2014 isch si mit enere Flechi vu 430 km² di gröschti politischi Gmaind vu de Schwiz gsi, sithär isch Scuol weg de Fusion um 8,63 km² grösser. Als Vergliich zur Flechi; de Kanton Basel-Stadt het 37 km², beed Kantön Appezäll händ zemme 416 km².

Die Gmaind isch im Rahme vu de Glarner Gmaindsreform per 1. Jänner 2011 entstande, wo di bishärige Gmainde Betschwande, Bruwald, Elme, Engi, Hasle, Linthel, Luchsige, Matt, Mitlödi, Rüti, Schwande, Schwändi und Sool zu de nüüe Gmaind Glaris Süd fusioniert händ.

D Gmaind git uf ihrere Website d Bevölkerig per 31. Dezember 2016 mit 9'797 Iiwohner a.

D Gmaind isch vu Ziegelbrugg über Glaris z Tal hindere bis Linthel mit ere Strass und ere Linie vu de SBB erschlosse. Ab Schwande wird s Sernftal uf de Strass mit eme Busbetriib bis Elme bedient. I früenrige Zite isch au döt a Bähnli gfahre. Ab Linthel fahrt e Standsailbahn uf 1'256 m is autofrei Bruwald ufe. Im Winter isch s Sernftal und s hindere Linthtal e Sackgass für Motorisierti. I de Summermönet, wänn d Strass über de Chlause offe isch, cha me via Urnerbode uf Altdorf fahre, mit eme private Fahrzüg oder mit em Postauto.




</doc>
<doc id="53481" url="https://als.wikipedia.org/wiki?curid=53481" title="Hubert Baum">
Hubert Baum

Dr Hubert Baum (* 14. April 1906 z Fryburg; † 23. Oktober 1976 ebe dert) isch e dytsche Schriftsteller un Chaufmann gsii. In dr 1950er un 1960er Johr isch er z Sidbade ain vu dr wichtigschte Sprochaktivischte fir s Alemannisch gsii.

Dr Baum isch z Fryburg ufgwachse un het langi Zyt z Sulzburg gläbt. Är het Induschtrychaufmann glehrt un het z Fryburg as Prokurischt gschafft.

Dr Baum het Schrifte iber s Alemannisch verfasst un het au uf Alemannisch gschribe. Wel er e Bewunderer vum Johann Peter Hebel gsii isch un däm sy Dialäkt as „klassisch“ empfunde het, het er sälber wie dr Hebel au im Dialäkt vum Obere Markgreflerland schribe un nit in sym aigene Dialäkt.
Näbe Gedicht het er au Herspiil un Theaterstuck gschribe.

Vu 1951 bis 1964 het er di „Oberrheinischen Dichterlesungen“ veraastaltet un im Septämber 1954 s erscht international Mundartdichter-Dräffe z Badewyler organisiert.

Anne 1962 het er zämme mit andere Dichter vu Sidbade dr „Arbeitskreis für alemannische Sprache und Dichtung“ grindet. Näb em Baum sin do unter anderem dr Karl Kurrus (Ändinge), dr Richard Gäng (Fryburg), dr Eugen Falk-Breitenbach (Husach), dr Hans Matt-Willmatt (Stüelinge), d Ida Preusch-Müller (Chander), d Lina Ritter-Potyka (Friburg), d Hedwig Salm (Fryburg), d Lina Kromer (Obereggene) un d Gertrud Albrecht (Fryburg) derby gsii.

Us däm Arbetschrais uuse hän die Dichter derno zämme mit andere Freind vu dr alemannnische Dialäkt am 16. Juni 1965 dr Verain „Muettersproch, Gsellschaft für alemannische Sprache“ grindet. Dr erscht Bresidänt isch dr Prof. Dr. Karl Asal (1889-1984) wore, Kulturreferänt am Regierigsbresidium z Fryburg. Dr Hubert Baum isch dr erscht Schriftfierer vu dr Muettersproch-Gsellschaft wore.

Au fir dr Raadio het er Bydreg gmacht.

Im Vorwort zum Gedichtband „Ei Wort git s ander“ vu 1971 schrybt dr Schriftsteller Georg Schwarz:








</doc>
<doc id="53482" url="https://als.wikipedia.org/wiki?curid=53482" title="Scuol">
Scuol

Scuol (; dütsch Schuls) isch a politischi Gmaind i da Region Engiadina Bassa/Val Müstair im Kanton Graubünda.

Es isch flächemässig di gröschti Gmaind vo de Schwiiz.

De Name "Scuol" söll vom latinische "scopulus" «Klippe» stamme. Bi da Wahl vom Name för d Gmaind, hät me de Name vom Hoptort Scuol gnoo, wo bis 1943 offiziell "Schuls", vo 1943 bis 1970 "Scuol/Schuls" und sithär "Scuol" ghaisst.

D Gmaind Scuol ligt im untara Engadin und wird vom Inn durflossa. Si bestoot us da Frakziona (Dörfer) Ardez, Ftan, Guarda, Scuol, Sent und Tarasp. D Nochbergmainda sind im Süda Val Müstair, im Weschta Zernez und im Nordoschta Valsot. Im Norda gränzt si a Gaschurn im Vorarlbärg und a Galtür im Tirol. Im Oschta sind Graun im Vinschgau, Mals und Taufers im Münstertal d Nochbergmainda im Südtirol. Scuol isch, sit da Fusion Aafangs 2015, mit 438 km² um 8 km² grösser als Glarus Süd und drum di flächemässig gröschti Gmaind vo da Schwiz. Mit öpa 4'600 Iiwohner isch si zuglich di gröschti bündnerromanisch Gmaind überhaupt.

Im Gmaindsgebiet sind es paar Sitetääler vom Engadin: s "Val Tuoi", s Val Tasna, s "Val Sampuoir", s "Val Plauna", s "Val S-charl" und s "Val d’Uina". S obere "Val Mingèr" liit im Schwizerische Nazionalpark. Vo Tamangur im S-charltaal us goot en Fuesswääg über de Costainaspass is Münschtertaal, vo dr Alp "Plazer" dr Cruschettapass uf Taufers im Vinschgau und dur s "Val d’Uina" het’s dr Schlinigpass uf Schleis.

Aafangs 2013 hät a Projektgruppa under da Laitig vom Christian Fanzun, Gmaindspräsident vo Tarasp, aagfanga sich z beschäftiga mit ara möglicha Fusion vo da sächs Gmainda Ardez, Ftan, Guarda, Scuol, Sent und Tarasp. Die Gmaindsfusion im Unterengadin isch umstritte gsi. Z Sent hät sich d Oppositionsgruppe «Sent forever» formiert, wo gege d Fusionsplän gsi isch. Ende März 2014 händ d Stimmbürger vo da sächs beträffenda Gmainda da Fusion per 1. Jänner 2015 denn doch zuegstimmt. Am wenigschta Zuestimmig, 60 %, häts z Tarasp gee, am maischta, mit 93 %, z Guarda. Bi da anderna Gmainde gseets so us; Sent me als 71 %, Ardez 76 %, Ftan 82 % und Scuol 84 %. Da Bündner Grossi Root hät am 10. Dezember 2014 dära Fusion zuegstumma und an Förderbitrag vo zäh Millione Franke als Understützig gsprocha.

Am 1. Januar 2015 hät da partailos Christian Fanzun, wo Endi Augschta 2014 gwählt worda isch und us Tarasp kunnt, s Amt vom Gmaindspresident aaträtta.

En markante Bau i de Gmaind Scuol isch s Schloss Taraschp.

Anderi schööni Gebäud sind:

Im grosse Gmaindgebiet git’s wiiti Landwirtschaftsareal und vil Alpbetriib.

Bi Sent isch es Chraftwärch vom Engadiner Elektrizitätswärch.

Ftan und Suol hend zäme es Schiigebiet. S Gebiet Scuol-Tarsp-Vulpera isch sid em 19. Jaarhundert en internazional bekanti Feriestazioon.

Z Scuol höört d Engadiner Linie vo dr Rätische Baan uuf.




</doc>
<doc id="53484" url="https://als.wikipedia.org/wiki?curid=53484" title="Kreis Suot Tasna">
Kreis Suot Tasna

Da Krais Suot Tasna (dütsch: "unterhalb" oder "unter" Tasna) hät zämma mit da Krais Val Müstair, Sur Tasna und Ramosch da Bezirk Inn vom Kanton Graubünda i da Schwiz bildat. Da Sitz vom Kraisamt isch z Scuol gsii.

D Gränze zwüschet "Ob Tasna" und "Under Tasna" isch im Bach "Tasnan" gsi.

Da Kreis isch bi da Bündner Gebietsreform uf Endi 2015 ufglöst worda.

Da Krais hät sich us folgenda Gmainda zämmagsetzt (Stand 2015):


</doc>
<doc id="53486" url="https://als.wikipedia.org/wiki?curid=53486" title="Falkensteinerhof">
Falkensteinerhof

Dr Falkestäinerhoof isch e historischs Bauwärk am Münsterblatz 11 in dr Altstadt vo Baasel. Er gältet as äins vo de Baasler Kulturgüeter, wo für d Region vo Bedütig si. Dr Falkestäinerhoof ghört hüte zämme mit em Domhoof und em Regishäimerhoof am Münsterblatz 10 nääbedraa zum Baudepartemänt vo Baasel.

Im Geböid het s e groosse Liechthoof mit Arkade und ere Kupple us Glaas.

Im Spootmiddelalter häi Gäistligi im Falkestäinerhoof gläbt. Wo 1529 Baasel reformiert worde isch, si die katholische Doomhere us iire Hüüser am Münsterblatz uszooge und uf Freiburg im Brisgau züüglet. 1610 isch d Liigeschaft nöi baut worde und dr Bürgermäister Wettstäi het lang dört gwoont.
1799 isch dr Hoof noch Blään vom Samuel Werenfels umbaut worde mit dr hütige Fassade uf e Blatz zue.

1821 isch s naturwüsseschaftlige Museum vo dr Uniwersidäät Baase im Falkestäinerhoof ufdoo worde, zämme mit eme füsikalisch-chemische Labor, eme Hörsaal und ere 
Bibliothek. Dr Peter Merian (1795-1883) isch eerenamtlig Kassier und Verwalter vom Museum gsi. Er het d Sammlig usbaut, und vilmol mit sim äigene Gäld zaalt

1849 isch s Museum in s nöje Geböid vom Berri an dr Augustinergass züüglet. Dr Falkestäinerhoof isch no e chli vo dr Uni brucht worde, denn isch d Gwärbschuel driichoo, wo spööter die Ooberi Realschuel ghäisse het. Am Aafang vom 19. Joorhundert isch die in iire Nöibau an dr De-Wettestrooss zooge, und mä het der Falkestäinerhoof umbaut zum Ämter driizdue. Vo 1903 bis 1906 het dr Hochbauinspäkter Theodor Hünerwadel dragschafft. Dr gross Liechthof mit dr dreistöckige Galerii isch denn entstande.
Vor allem brächtig isch dr Iigangsberiich worde und d Representazionsrüüm im erste Stogg.



</doc>
<doc id="53487" url="https://als.wikipedia.org/wiki?curid=53487" title="Scuol (Ort)">
Scuol (Ort)

Scuol (; dütsch Schuls) isch a Ortschaft i da gliichnamiga politischa Gmaind Scuol, Region Engiadina Bassa/Val Müstair, vom Schwizer Kanton Graubünda. Dä Ort hät bis 1943 offiziell "Schuls" und vo 1943 bis 1970 "Scuol/Schuls" ghaissa, sithär "Scuol". De Name "Scuol" söll vom latinische "scopulus" «Klippe» stamme.

Scuol isch ane 1095 s erschte Mol erwäänt worde. Scho im Früemittelalter isch z Schuls e Chile gstande, wie mä vo Uusgrabige waiss. Di nöji Chile isch ane 1519 fertig gsi. Öpe zäh Joor spöter het d Gmaind d Reformazion aagnoo.

Im 17. Joorhundert het Schuls e Zyt lang wider zu de Länder vo de Habsburger ghört; ane 1652 isch si den vo Öschtrych losgchauft worde.

Per 1. Jänner 2015 hät di dozmolig Gmaind Scuol mit da füf umliggenda Gmainda Ardez, Ftan, Guarda, Sent und Tarasp zur neua Gmaind Scuol fusioniert. Si isch mit 438 km² di flächemässig gröschti Gmaind vo da Schwiz worda.

Blasonierig: "I Gold e schwarzi Brunnaschala mit vier blau-silbriga Wasserstrahle."

S Wappa symbolisiert Scuol als an bedütanda Badeort und isch dur a Veraifachig vom Gmaindsigel entstanda. Dia vier Wasserstrahla stönd für di verschidana Mineralquälla uf am Gebiet vo da ehemoliga Gmaind.

Scuol isch da Hauptort vom Unterengadin und liit am Inn. Da Grosstail vom Dorf wie au da Kopfbahnhof vo da Rhätischa Bahn und d Umfahrigsstrooss liggad uf da lingga Sita vom Fluss. Uf da andara Sita verlauft i südlicha Richtig s Val S-charl mit am Dorf S-charl, wo sit 1921 aber nume no im Summerhalbjohr bewohnt isch.

Nochbergmainda vo Scuol sind gsi: im Süda Val Müstair, im Westa Tarasp und Ftan, im Norda Sent, und im Osta a Mals und Taufers im Münstertal, baidas Gmainda im obera Vinschgau, Südtirol (Italia).

D Sproch vo Scuol isch s Vallader, a bündnerromanischi Mundart. Scho i da zwaita Hälfti vom 19. Jahrhundert hät d Gmaind a dütschsprochagi Minderderhait überkoo. Trotzdäm hät sich s Romanischa bis zum Zwaita Wältkriag guat köna behaupta. Im Johr 1880 händ 82 %, 1910 64 % und 1941 widr 71 % als Muattersproch Romanisch aagee. Bis 1970 isch da romanischsprochigi Aatail uf 62 % gfalla, hät sich kurz erholt kha – isch sithär aber wider am sinka.

Z Scuol isch 1533 d Reformation iigfüert worda.

I da Quartier vo Scuol wird albig am Obig vom Silveschter noch altem Bruuch s Liechterfäscht Barchinas gfiired.




</doc>
<doc id="53492" url="https://als.wikipedia.org/wiki?curid=53492" title="Ägerten">
Ägerten

Ägerten oder "Ägerte" heisse verschideni Ort im Kanton Bärn, Schwiz:


</doc>
<doc id="53496" url="https://als.wikipedia.org/wiki?curid=53496" title="Theodor Hünerwadel">
Theodor Hünerwadel

Dr Theodor Hünerwadel (* 16. Februar 1864 z Länzbrg; † 4. Juli 1956 z Baasel) isch e Schwizer Archidekt gsi. 

Dr Hünerwadel het woorschinlig au z Züüri studiert, sicher aber z Berlin und z Dresde. Si erste Boste het er bim Gustav Gull z Züüri ghaa. Won er e Wettbewärb in dr nöie bulgarische Hauptstadt Sofia für e Gsellschaftshuus gwunne het, isch er dört aane. Er het woorschinlig dört au an dr Blaanig vom Parlamäntsgeböid mitgschafft. Us politische Gründ isch dr Bau stecke bliibe, und dr Hünerwadel isch denn uf Wiesbaade und het denn in dr Industriigmäind Oerlikon, wo dennzumol nonig zu Züüri ghöört het, gschafft, bis ass er 1900 Hochbauinspäkter z Baasel worde isch. Dä Boste het er 28 Joor lang ghaa zämme mit em Karl Leisinger, bis er wider, wie vorhär Kantonsbaumäister ghäisse het. Mit däm Ditel het er denn bis 1936 witergschafft. As Amtsläiter het er nid vil äigeni Baute chönne entwärfe, aber e baar sis doch worde, wo Baasel brägt häi, drunder Schulhüüser, Beeder und Uniwersidäätsgeböid. Dr Hünerwadel isch au in e Hufe Kommissione gsässe, bi dr Häimetschutz-, dr Kunstkredit-, dr Tarif-, dr Münsterbau- und dr Friidhofkommission, und isch Juror in vile Briisgricht gsi.

Vo sine äigene Baute sött mä d Gotthälfschuel vo 1902 erwääne, wo no vo sim Vorgänger Flück aagfange worde isch, die Hööcheri Döchderschuel vo 1906 (hüte s Lienerd-Gümnasium), d Baad- und Wäschaastalte Santihanns, Kläihünige und Zwingerstrooss, s Verwaltigsgeböid in dr Kannefäldstrooss, s Thierstäiner-Schuelhuus und die anatomischi Aastalt.




</doc>
<doc id="53497" url="https://als.wikipedia.org/wiki?curid=53497" title="Zernez">
Zernez

Zernez () isch a politischi Gmaind i da Region Engiadina Bassa/Val Müstair im Schwizer Kanton Graubünda.

D Gmaind Zernez ligt im mittlara Engadin und wird vom Inn durflossa. Si bestoot us da Frakziona (Dörfer) Lavin, Susch und Zernez. Nochbergmainda sind im Südoschta Val Müstair, im Oschta Scuol, im Norda Gaschurn (Vorarlbärg), im Nordweschta Klosters-Serneus und Davos, im Südweschta S-chanf. Im Süde sind di italienischa Nochbergmainde Livigno und Valdidentro.

I da Johra noch 2000 hät ma z Zernez und i da umligenda Dörfer aagfanga über a Fusion nochazdenka. An da Gmaindsversammliga vom 21. Juni 2012 händ d Stimmbürger vo zwai Gmainda relativ knapp da damalig Fusionsvertrag abglehnt, Guarda mit 52,2 % und Zernez mit 52,9 %. Z Lavin (74,3 %) und z Susch (68,5 %) hät s Stimmvolk dütlich zuagstumma. Guarda hät nochhär Verhandliga mit Scuol ufgnoo und underdessa am säba Fusionsvertrag zuegstumma. Am 24. April 2014 händ d Bürgerversammliga vo da drei übriga Gmainda über nöji Fusionsplän chöna abstimma und händ dütlich Jo gsait.

Per 1. Jänner 2015 hät d Gmaind Zernez mit Lavin und Susch fusioniert. Dia nöji Gmaind trait da Nama "Zernez" und hät a neus Wappe überko.

Zernez isch an Verkehrsknotapunkt im Engadin. Am Inn no doruf gohts uf Samoritz und abwärts ka ma noch Scuol. Uf dära Achsa fahrt au di Rhätisch Bahn. I öschtlichar Richtig fahrt s Postauto über da Ofapass is Münschtertal bis in Vinschgau im Südtirol (Italia). Uf da Strecki in Ofapass uffi zwigt a Strooss ebafalls i Richtig Italia ab. Dor de Tunnel im "Munt la Schera" gits a möglachi, koschtapflichtagi Zuafahrt noch Livigno. Ab Susch füert d Stross i weschtlichar Richtig über da Flüelapass uf Davos und bi Lavin ermöglichat da Vereinatunnel vo dr Ysebaan a wintersichari Verbindig über Klosters und Landquart noch Chur.





</doc>
<doc id="53499" url="https://als.wikipedia.org/wiki?curid=53499" title="Kreis Sur Tasna">
Kreis Sur Tasna

Da Krais Sur Tasna (dütsch: "oberhalb" oder "ob" Tasna) hät zämma mit da Krais Val Müstair, Ramosch und Suot Tasna da Bezirk Inn vom Kanton Graubünda i da Schwiz bildat. Da Sitz vom Kraisamt isch z Zernez gsii.

D Gränze zwüschet "Ob Tasna" und "Under Tasna" isch im Bach "Tasnan" gsi.

Bis Endi 2014 sind im Krais Sur Tasna sächs Gmainda gsi. Da Krais hät sich dänn nur no us ainra Gmaind zämmagsetzt und isch i da Folg vo da Bündner Gebietsreform uf Endi 2015 ufglöst worda.

Gmaindsbstand im 2015:


</doc>
<doc id="53500" url="https://als.wikipedia.org/wiki?curid=53500" title="Regisheimerhof">
Regisheimerhof

Dr Regishäimerhoof isch e historischs Bauwärk am Münsterblatz 10 in dr Altstadt vo Baasel. Er gältet as äins vo de Baasler Kulturgüeter, wo für d Region vo Bedütig si. Dr Regishäimerhoof ghört hüte zämme mit em Falkestäinerhoof am Münsterblatz 11 nääbedraa und em Domhoof (Münsterblatz 12) zum Baudepartemänt vo Baasel.

Im Spootmiddelalter häi im Regishäimerhoof Doomhere gläbt. Wo 1529 Baasel reformiert worde isch, si die katholische Doomhere us iire Hüüser am Münsterblatz uszooge und uf Freiburg im Brisgau züüglet. 

Im 16. Joorhundert het dr Ambrosius Froben im «Neuwen Hoff Regesheim» gwoont und 1561 het s dr Rootsher Remigius Faesch (1541–1610) nöi usgrüstet. Spööter si stedtischi Magistrate dri khoo. 

1767 het dr Johann Jacob Fechter am gotische Regishäimerhoof afo schaffe und iim si barocki Fassade gee. Das isch Däil vo dr Modärnisierig vom Münsterblatz im 18. Joorhundert gsi, wo mit em Umbau vom Falkestäinerhoof 1779 abgschlosse gsi isch.

Im 19. Joorhundert isch dr Regishäimerhoof s Domizil vom Johann Jakob Meriaa gsi. Wo aber si Frau Elisabeth 1815 gstorbe isch, het dr Meriaa zwäi Joor druf d Henriette Wieland ghürootet und d Familie isch in dr Andlauerhoof am Münsterblatz 17 züüglet.
Vo 1903 bis 1906 isch dr Geböidkomplex am Münsterblatz 10-12 vom Baasler Hochbauinspäkter
Theodor Hünerwadel umbaut worde für zum kantonali Verwaltigsorgan driizdue.

Hüte isch in de drei Geböid Münsterblatz 10 bis 12 s Baasler Baudepartemänt dehäi. Im Raame vo de Aasträngige vo dr Regierig, d Innestadt z belääbe, überläit mä sich, öb mä s Amt nid chönnt verleege und d Geböid as Hotel, Woonhüüser oder äänligs chönnt bruuche.


</doc>
<doc id="53501" url="https://als.wikipedia.org/wiki?curid=53501" title="Kreis Ramosch">
Kreis Ramosch

Da Krais Ramosch (: "Circul da Ramosch", dütsch: veraltet und bis 1943 offiziell "Remüs") hät zämma mit da Krais Val Müstair, Sur Tasna und Suot Tasna da Bezirk Inn vom Kanton Graubünda i da Schwiz bildat. Da Sitz vom Kraisamt isch z Ramosch gsii.

Da Kreis isch bi da Bündner Gebietsreform uf Endi 2015 ufglöst worda.

Da Krais hät sich us folganda Gmainda zämmagsetzt (Stand 2015):


</doc>
<doc id="53506" url="https://als.wikipedia.org/wiki?curid=53506" title="Hermann Blattner">
Hermann Blattner

De Hermann Blattner (* 22. Juli 1866 z Schinznach-Dorf; † 20. April 1910 z Brugg) isch en Gërmanischt, Apiteegger, Schurnalischt, Schriftsteler und zletschtamänd Redakter am Schwyzerischen Idiotikon gsy. Am liebschten aber wëër er en Afrika-Aabetüürer woorde.

Uufgwachse isch de Blattner as zwäite Soo und jüngschts Chind vom Apiteegger Friedrich Blattner und synere Frau, geboorene Hediger, z Schinznach, wo doozmaal nanig de Zuesatz «Dorf» ghaa hät. D Familien isch dänn 1880 i s Stettli Brugg züglet, wo de Vatter en Apiteek übernaa hät. Deet isch er na anderthalb Jaar i d Bezirksschuel ggange und nachane, a der Ooschtere 1882, uf Aarau i s Gimnaasium, wo-n-er de Lieblingsschüeler vom Adolf Frey gsy isch.

1888 hät er d Matuur gmachet und isch a d Uniwërsitëët Züri go tüütschi Spraach und Literatuur go studiere. Äis Semeschter hät er au a der Uniwërsitëët Bëërn und di letschte drüü Semeschter a der Uniwërsitëët Läipzig gstudiert. Er hät underem anderem Voorläsige vom Ludwig Tobler bsuecht, wo auch bim "Schwyzerischen Idiotikon" gschaffet hät. I de Schwyz hät er sys Stuudium locker gnaa, eerscht z Läipzig hät em de Friedrich Zarncke, Mitverfasser vom "Mittelhoochtüütsche Wöörterbuech," z verstaa ggëë, das er bis doo äigetli nanig vil taa heg. De Zarncke hät en gforderet und gförderet, de Blattner isch zu sym Lieblingsschüeler avanciert, und mit de Zyt häts druus e richtigi Fründschaft ggëë. D Dokteraarbet über s Aargauertüütsch (mit em Tialäkt vo Schinznach im Zäntrum) hät er nöd öppe z Züri, sundere z Läipzig gschribe.

E Gleertenatuur isch de Blattner aber nöd gsy. Zwaar hett er chönen en guete Leerer gëë: Zrugg us Läipzig, hät er z Brugg es Zytli lang Natuurwüsseschaft und Italiänisch underrichtet, und er häts mit vil pëdagoogischem Gschick und vil Empaty verstande, di Junge richtig z nëë. Aber das isch nu en Episoode gsy. As e Chraftnatuur hät er öppis anders gsuecht. Im Militëër hät er di ganz Lauffbaan vom Soldaat über de Korporaal, de Lüütnant, der Oberlüütnant bis zum Hauptme durezoge; ja er hät au scho der eerscht Täil vo de Gäneraalstaabsschuel hinder si ghaa, wo-n-er plötzli uufghört hät – spööter hät en dëë Abbruch schuurig groue.

Syn Läbesplaan isch gsy, in Koloniaaldienscht z gaa. Scho as Studänt hät er das voorgspuuret und mit em tüütschen Aabetüürer und Afrikaforscher Gerhard Rohlfs und em tüütschen Aabetüürer und osmaanisch-ägiptische Guvernöör «Emin Pascha», em Eduard Schnitzer, Kontakt uufgnaa. Zum nööcher am Schuss sy, isch er ändi 1880er-Jaar uf Spanie gräist, uf Aschtuurie, wo syn Schwaager e Dinamitfabrik gläitet hät. De Blattner hät im Schwick nöd nu Spanisch, sunder au Aschtuurisch gleert. Über syni Wanderigen und Erläbnis z Nordspanie hät er im Feuilleton vo de Zürizytig gschribe. Dänn äntli isch d Antwoort vom Rohlfs und vom Emin Pascha choo: Ja, si findid d Idee vom Blattner guet, chönid aber nüüt tiräkt für in tue. Er sell doch Kontakt uufnëë mit em tüütsche Koloniaalamt z Berlyn. Das hät de Blattner dän au taa, und wäret er wider uf en Antwoort gwaartet hät, hät er iez au na Kaschtylien abgräist und sich prompt e Malaaria ygfange. De Tüüffschlaag aber isch gsy, das em Berlyn umegschribe hät, es gäb z Tüütschland gnueg Offizier, wo uf Afrika welid, me bruuchi ekän Ussländer. De Muet und s Gält, sys Ziil iez halt uf ander Wääg aazgaa, hät er nüme ghaa, und am Bode zerstöört isch er uf Brugg häichoo.

I de Schwyz händ en d Familien und guet Fründ wider uufpäppelet. 1891 hett er chöne a de Brugger Bezirksschuel Leerer wëërde, aber churz drufaben isch im Jäner 1892 syn eltere Brüeder Otto gstoorbe. De jünger Brüeder hät si etschlosse, dëm syne Chind z luege, und isch as Leerling i d Apiteegg vo sym Vatter yträtte. Nach eme Sumer as Ghülff z Morges hät er dänn 1894 bis 1896 z Züri es Zwäitstuudium i Farmazy absolwiert und Voorläsigen über Pflanzekund, Chemy und Arzneimittelleer bsuecht. Nach em bistandene Staatsäxaame hät de Blattner im Oktoober 1896 s vätterlich Gschäft übernaa. Im glyche Jaar hät er au ghüraate, nämli d Pfarerstochter Ida Belart.

Aber s isch nöd lang ggange, daa hät er nöii Useforderige gsuecht. Wo syni Mueter 1903 gstoorben isch, hät er d Apiteegg verchaufft und isch uf Basel, wo-n-er Redakter a de "Basler Naachrichte" woorden isch. Welewääg isch em dëë Prueff aber z hektisch gsy, und er hät si nach anderthalb Jaar nach öppis anderem umglueget. Syni nöi Stell am "Schwyzerischen Idiotikon" seg, wie-n-er gsäit hät, syni Traumstell gsy.

1904 isch de Blattner as Naachfolger vom Felix Balsiger, wo nu churz am Wöörterbuech gschaffet ghaa hät, i d Redaktzioon vom "Schwyzerischen Idiotikon" gwelt woorde. Syni Aarbet hät er aafangs 1905 uufgnaa. Es sind em aber nu föif Jaar vergune gsy – im Früelig 1910 isch de Blattner an ere Lungenentzündig im Alter vo nöd emaal 44 Jaar gstoorbe. – Syn Naachfolger am "Idiotikon" isch de Wilhälm Wiget woorde.

De Scheffredaktor, der Albert Baachme, schrybt im Pricht über das Jaar, de Tood vom Blattner seg en schmërzliche Verluscht. S sträng Filoloogisch vo de Wöörterbuechaarbet seg zwar nöd grad i synere Natuur gläge, aber d Wichtigkäit vom "Idiotikon" seg em alewyl klaarer woorde, und mit synere zëëchen Energy und Pflichttröii heg er sich guet ygschaffet. Bsunders wichtig seg halt au syni grooss Sachgchäntnis i verschidene Wüsses- und Läbesgibiet gsy und syni Vertrouthäit vo Land und Lüüt vom Aargöi. Au syn Redakzioonskoleeg Eduard Schwyzer hät i de "Zürizytig" gschribe, s heg de Blattner nie groue, Zyt und Gält für s Wöörterbuech yzsetze, wäns das pruucht heg. Was linguischtischi Metoode und läxikograafischi Tächnik aagöch, seged anderi besser gsy, aber as Gchäner vo syneren ängere Häimet, as Apiteegger, Natuurwüsseschafter, Jeger und Offizier seg er famoos gsy.

Syni Tokteraarbet isch näbet em Leerauer Wöörterbuech vom Jakob Hunziker bis wyt i di zwäit Helfti vom zwänzgischte Jaarhundert ine der äinzig Bytraag zun Aargauer Tialäkt gsy. Wil si aber na us de Früezyt vo de Dialäktology stammt, hät si nanig die Gnauigkäit vo dënen Aarbete, wo spööter under der Uufsicht vom Albert Baachme gschribe woorde sind, und en zwäite Jost Winteler isch er halt nöd gsy. Der eerscht Täil, dëë über d Ytäilig von Aargauer Mundaarte, isch echli «al fresco», er stelt für jedi Regioon e paar Daate zäme und macht daadruus Tialäktrüüm. Im zwäite Täil, wo s um d Äinzelluut gaat, mërkt me der Yfluss vo de Läipzigerschuel.

Äin Punkt isch aber für d Gschicht vom Schwyzertüütsch intressant: De Blattner vermërkt (i den 1880er Jaar), das es i der Umgäbig vo Schinznach Entrundig vo mittelhoochtüütsch /öi/ zu /ai/ ("fraie" «freuen» usw.) und au vom im Hiat diftongierte mittelhoochtüütschen /üː/ über /öi/ zu /ai/ ("nai" «neu») gäb. Wo men i dëre Regioon zwoo Gänerazioone spööter d Uufnaame für de "Spraachatlas vo de tüütsche Schwyz" gmachet hät, hät me daadevoo nöd emaal me Räschte gfunde. Relikthafti Entrundige verzäichnet de Hans-Peter Schiferli aber hundert Jaar nach em Blattner na in e paar Oort im Nordoschtaargau. Ales in alem cha me druus schlüüsse, das di früenerig Mundaart au im Aargau und vilicht überhaupt im Schwyzer Mittelland emaal zur Entrundig tändiert hät, das aber die Entwicklig spööter wider zruggträngt woorden isch. Lueget me daas im gsamttüütsche Zämehang aa, dänn mues me säge, das d Entwicklig zur Entrundig äigetli fascht z erwaarte wëër: Fascht ali mitteltüütschen und obertüütsche Mundarte tüend nämli entrunde! S Schwyzertüütsch, wo daas – ussert de Tialäkt vo de «Gotthard­landschaft» (Süüdwalser [ussert Issime], Walis, öschtlichs Bëërneroberland, Underwalde, Schwyz, tüütschspraachigi Oort im Vorderrhytaal) – nöd macht, staat aso i de tüütsche Spraachlandschaft zimli eläige, und das d Entrundig daa fascht überall fëëlt, zäiget, dass d Tüütschschwyz linguischtisch gsee es Rückzugsgibiet isch. Alem Aaschy naa isch d Entrundig dän emaal au i s Schwyzer Mittelland choo, hät si aber glych nöd chöne duresetze.

De Blattner hät au gschriftsteleret. Sys "Festspiel zum Aargauischen Kantonalschützenfest in Brugg 1902" hät mer im röömische Theaater vo Vindonissa gspilt. S Tialäktdraama "De neu Herr Pfarer" isch z Brugg by-n-ere Fäschtlichkäit vom Turnveräin uufgfüert woorde. Und a de Nowäle "Aus der hintern Gasse" hett allwääg au de Gopfrid Chäller Fröid ghaa. Er hät au tichtet; under em Psöidonym "Heinrich Ragor" isch s äint oder s ander i de Zytschrift "Deutsche Dichtung" truckt woorde. Viles hät er aber au für siich bhaltet.

De Chäsli (Kaeslin), wo syt de Schuelzyt en guete Fründ vom Blattner gsy isch, schrybt i de "Brugger Nöijaarsbletter," de Blattner seg vole Läbesfröid und Tämperemänt gsy. Er heg chöne der Augeblick gnüüsse, hegs gëërn luschtig ghaa und seg gaar ekän Büechermäntsch, Pedant oder Streber gsy. Plötzli heg er aber chönen is Grüble graate und melanchoolisch wëërde. Er heg vil Yfüüligsvermöge und en lydeschaftliche Grächtigkäitssinn ghaa. Scho uf syni Kameraade am Gimi heg er en bsunderen Ydruck gmachet, wel en Fraagen umtaa händ, wo für en Achtzäjëërige nöd sälbschtverständli gsy sind. Syni Lieblingstichter segid de Zürcher Heinrich Leuthold und de Bëërner Ludwig Ferdinand Schmid, de "Dranmor," gsy – der äint, cha me säge, isch i de Fuessstapfe vom Hölderlin gwandlet, der ander en Kultuurpessimischt gsy. Syn letschte Scheff, der Albert Baachme, hät im "Jaarespricht 1910" vom Idiotikon gschribe, de Blattner seg en Maa vo graadem, offenem Wäse gsy, zueverlëëssig, früntli und gfelig.

De Blattner isch au en überzüügte Verbindiker gsy. Scho a de Kantonsschuel hät er by de Gimnasiaalverbindig mitgmachet und isch au dëren ire Bresidänt gsy. As Studänt isch er wider enere Verbindig byträtte und au deet ganz en aktyvs und bigäischterets Mitgliid gsy. Gfochte hät er mit alem Ëërnst, und na as Althërr isch er a synere Verbindig ghanget. Di äinzig Foti, wo s von em im mittleren Alter git, zäiget en mit Stürmer (ere Studäntechappe mit flachem Täler) und Band.




</doc>
<doc id="53512" url="https://als.wikipedia.org/wiki?curid=53512" title="Ulrike Derndinger">
Ulrike Derndinger

D Ulrike Derndinger (* 1977) isch e dytschi Theologi, Schurnalischti un Schriftstelleri.

D Derndinger isch z Kirzell bi Lohr as Dochter vu Buure ufgwachse. Ase jung isch si Minischtranti gsii un het im Chilchechoor gsunge. Si isch bis 1993 uf d Realschuel gange un isch derno am Clara-Schumann-Gimnasium z Lohr gwächslet un het dert 1996 s Abitur gmacht. No Praktika bim Burda-Verlag, bim Lokalradio un bi re Lokalzytig het si an dr Universitet Fryybeg katholidschi Theology studiert un 2003 mit em Diplom abgschlosse. Noch eme Ufböustudium Schurnalismus het si vu 2005 bis 2007 bi dr Badische Zytig e Volontariat gmacht un schafft syterhär as freji Schurnalischti bi dr Lokalredaktion vu dr Badische z Lohr. Si isch ghyrote mit em Heinz Siebold un läbt mit ihm z Lohr.

D Derndinger schrybt im Alemannisch vu dr Ortenau. Iber ihre Dialäkt sait si „Mini Sprooch ist sexy.“ D Bewärbig fir s Volontariat bi dr Badische Zytig het si uf Alemannisch un uf Hochdytsch gschribe ghaa. 

Dr Effetligkait isch si zum erschte Mol bekannt wore anne 2003, wu si bim erschte Gerhard-Jung-Wettbewerb uf dr zweet Blatz in dr Kategory Lyrik chuu isch.

Mit ihre Verzellig „Scheidzeiche“ het si anne 2005 dr erscht Bryys bim Mundart-Wettbewärb „Mir sueche di Beschte“ gwunne, wu vu dr Badische Zytig, dr Muettersproch-Gsellschaft un em SWR veraastaltet woren isch.

Vu 2007 bis 2011 het si ne aigene Blog uf dr Websyte vu dr Badische Zytig unter em Titel „Jung, ledig, alemannisch“ gfiert. Dr Toni Nachbar schrybt anne 2009 iber ihre Blog:
Syter anne 2007 isch d Derndinger aini vu dr fimf Autore, wu fir di Badisch Zytig d Kolumne Lueginsland schrybt, näb em em Markus Manfred Jung, Harald Noth, em Martin Schley un em Wendelinus Wurth.

Anne 2010 het si ihri erscht CD uusebrocht, wu si Gedicht un Prosa druf vorliist. Im Johr 2016 het si im Drey-Verlag ihre erscht Buech mit alemannische Gschichte unter em Titel "Weckli, Deckli, Schleckli" uusegee.

Syt e baar Johr dritt si als zämme mit em Heinz Siebold uf, wu ihre Gedicht mit dr Gitarre beglaitet un au aigeni Lieder singt. Di baide hän mittlerwyli ghyrote.

Im Lauf vu dr Johr isch d Derndinger zue verschidene iberregionale Dialäktdichterdräffe yyglade wore, unter anderem zum Mundartsymposium Bosener Mühle (2010), zue dr Bockenheimer Mundartwerkstatt (2013), zue dr Internationale Mund-Art-Literatur-Werkstatt z Schopfe (2013) un zue Dagige vum Internationale Dialektinstitut IDI.






</doc>
<doc id="53513" url="https://als.wikipedia.org/wiki?curid=53513" title="Falknerstrasse">
Falknerstrasse

D Falknerstrooss isch e Strooss in dr Altstadt vo Baasel, wo entstande isch, wo mä am Ändi vom 19. Joorhundert dr Birsig zwüschen em Barfüesserblatz und dr Hauptbost an dr Rüüdegass iidoolt het.

Bis in s spoote Middelalter isch dr Birsig überall offe dur d Stadt gflosse und isch für vili Handwärker as Wasser- und Energiikwelle vo Bedütig gsi. Noodinoo het mä Abschnitt von em iidoolt und Blätz drüber baut, im 13. Joorhundert dr Määrtblatz, im 14. dr Fischmäärt und im 15./16. Joorhundert dr Barfüesserblatz. In de Abschnitt zwüsche de Blätz isch er lang offe zwüsche de Huusräije an sine bäide Ufer gflosse.

Vom Barfi bis zur Rüüdestrooss si d Hinderfassaade vo de Hüüser an dr oobere Gärberstrooss und dr middlere Freije Strooss und dr Wisse Gass gstande. S Pflueggässli het vo dr Freie Strooss zur Gärbergass gfüert und über e Birsig isch mä über e «Snürlinssteg»

Immer wider si d Hüüser em Bach nooch bi Hochwasser beschäädigt worde, und wil dr Birsig as Kanalisazion brucht worde isch und mä alli Abfäll äifach driigheit het, isch er au e hügienischs Brobleem gsi. Drzue isch cho, ass im 19. Joorhundert d Stadt stark gwaggse isch und mit ere au dr Verkeer. Au noch de Stroossekorrekzione het d Gärbergass guet en Entlastig chönne bruuche. Dr Ääscheniöör Karl Friedrich Stehlin het noch de Choleraepidemie vom 19. Joorhundert e Brojekt für e Flusskorrekzioon entworfe, aber nüt isch druss worde. 1861 häi d Ääscheniöör Friedrich Wilhelm Hartmann und Friedrich Wilhelm Pressel vorgschlaage, dr Birsig iizdoole, und 1865 hets dr Archidekt Ludwig Maring blaant, aber wil d Aawooner e Däil hätte müesse zaale, isch s nid usgfüert worde. 1887/88 isch denn doch dr Lauf vom Birsig zwüschen em Bostgeböid und em Barfüesserblatz korrigiert worde. Mä het s Bachbett kanalisiert, Stützmuure us Stäi baut und Fuesswääg em Bach nooch aagläit. Au alli Laube und Abort uf e Birsig zue het mä abgrisse. 

1899 het mä schliesslig aagfange, dr Birsig iizdoole und e Strooss, d Falknerstrooss, drüber z baue und isch im Joor 1900 fertig worde. Au e Dramlinie isch drüber gange. Die nöiji Strooss het sich schnäll zun ere wichdige Strooss mit Gschäft und Lääde entwigglet und d Gärbergass und die Wissi Gass si zu Nääbestroosse verchoo. An dr Ostsite vo dr Falknerstrooss, wo früener Hinderhüüser gstande si, het mä bis 1910 nüün groossi Geböid baut, uf dr Westsite het mä d Barzälle öbbe eso gloo, wie si vorhär gsi si.

D Strooss het iire Naame zu Eere vom Baudiräggter Rudolf Falkner (1827-1898), wo im spoote 19. Joorhundert s Stadtbild maassgäblig brägt het.


</doc>
<doc id="53514" url="https://als.wikipedia.org/wiki?curid=53514" title="Der fliegende Holländer">
Der fliegende Holländer

Der fliegende Holländer ischt a romandischa Opr en drei Uffziig vom Richard Wagner. Der Môô hôt et bloß d Musik komboniirt, sondern au s Libreddo vorfasst. Zom erschda Môl uff d Bihne komma isch des Werk am 2. Januar 1843 am Keeniglicha Hoftheater z Dresden mit dr legendära Sengere Wilhelmine Schröder-Devrient en dr weiblicha Hauptroll (= Senta). A Uffihrong dauret rond zwoi-a-halb Stond.


Zwoi grauße Fleeda, a kloina Fleed, zwoi Oboa, a Englischhorn, zwoi Klarinedda, zwoi Fagodd, viir Herner, zwoi Drombeeda, drei Posauna, a Basstuba, a Harf, zwoi Pauka ond a graußa Streicher-Grubbe. Drzua braucht mr noh fir d Bihna-Musik drei Piccolo-Fleeda, sechs Herner, a Tamtam ond a Wendmaschee.

Des Werk schbiilt an dr norwegischa Kischde en dr Midde vom 17. Jôhrhondert.

Bild: A steils Felsa-Ufer

Uff-em Meer vôr dr norwegischa Kischde isch ganz pletzlich a saumäßiger Sturm losganga ond hôt da Seefahrer Daland zwonga, en-ra Bucht ganz en dr Näh vo seim Hoimethafa Schutz zo suacha. Dr Steiermann wuud drzua beschdemmt, d Wach zo halda. Derweil ruhet sich dr Kapideen ond sei Mannschaft en de Kajiida aus. S dauret et lang, ond dr Steiermann wuud au vom Schlôf ibrmannt. Uff oimôl bricht vo Neiem dr Sturm los. Mr siht, wia a Goischdrschiff mit raude Segel ond ama schwarza Maschda en da Hafa eifehrt ond neaba-m Schiff vom Daland ôôlegt. Des Schiff gheert em "Fliigenda Hollender", wo mit seine Matrosa weaga Goddesläschderonga dorzua vordammt wôrra ischt, uff älle Weltmeer romzofahra, ond wo bloß älle siiba Jôhr amôl an Land ganga därf. Vo sellem Fluach kô der Seefahrer erscht erleest werra, wenn’r a Weib gfonda hôt, wo-nem trei bis en da Dod ischt.

Beim Landgang trifft dr Hollender uff da Daland ond ondrhelt sich mit-em. Dô drbei erfehrt’r, dass der Norweger a Dechderle hôt. Jetzt schepft dr Hollender wiider Hoffnong ond biddet da Daland, des Mädle heirada zo därfa. Em Gegazug kennt’r ehn mit grauße Schätz ibrheifa. So ebbes beeidruckt da Norweger kolossal. Drom ledt’r sellen Fremda au glei drzua ei, mit ehm en sei Haus zo komma.

Bild: A grauß Zemmer em Daland seim Haus

D Mädla sitzet am Schbennrad ond senget a frehlichs Liadle ("Summ und brumm, du gutes Rädchen"). Bloß em Daland sei Dochder Senta ischt mit ihre Gedanka ganz woandersch. Dauernd starrt-se uffs Wandbild, wo da "Fliigenda Hollender" zeigt, ond sengt ergriffa dui Ballade ibr sellen ooglicklicha Môô ("Traft ihr das Schiff im Meere an, blutrot die Segel, schwarz der Mast?") Dô drbei wuuds-ra emmer meh bewusst, dass sui vom Schicksal drzua beschdemmt wôrra ischt, deam Môô d Erleesong zo brenga. 

Entsetzt muaß dr Jäger Erik, wo uff d Senta a Aug gwôrfa hôt ond grad reikomma ischt, mit ôôgucka, was sei Liabschda fir a Wandlong durchmacht. Dr Erik vorkindet, dass des Schiff vom Daland en da Hafa eigloffa ischt. Dô druff ondrbrechet dia Schbennerenna ihr Arbet ond stirzet frehlich ens Freie. Dr Erik abr helt d Senta zruck ond vorzehlt-ra sein Troom, wo-nr en dr ledschda Nacht ghet hôt: Er häb sui mit sellem bloicha Seemôô uffs Meer entschwenda seha. Wia d Senta abr ihrn Blick parduu et vom Wandbild trenna kôô, langt’s em Erik ond er gôht us-em Zemmer.

Zamma mit-em Daland kommt a Fremder en d Stub rei. Uff oimôl muaß d Senta feschtstella, dass der a vorbliffenda Ehnlichkeit mit sellem Môô uff-em Wandbild hôt. Langsam demmret’s deam Mädle. Boide gucket sich ganz ergriffa en d Auga. Wia dr Daland wiider nausganga ischt, gelobt d Senta, em Hollender ewig trei zo sei.

Bild: A Seebucht mit-ma felsiga Ufer, uff dr Seit em Vordergrond siht mr em Daland sei Haus. Sowohl em Daland sei Schiff wia au dees vom Hollender liiget en sellra Bucht vor Anker.

Mädla kommet us-em Haus ond brenget ihre Liebschde ebbes zom Essa ond zom Trenka. Nô feiret ond danzet se mitnander. Zo ihrem Fescht wellet-se au dia Seemenner vom Hollender-Schiff eilada, abr dia zeiget ibrhaupt koi Reakzioo. Ibr deane ihrem Schiff laschdet a oo-nadiirlicha Donklheit ond Todesstille. Allmählich abr fangt en deam Goischdrschiff a diischtra blailicha Flamm als Wachtfeier zo lodra ôô. Dô driber erschrickt dui luschdiga Gsellschaft. Us-em Daland seim Haus kommt d Senta raus, begleidet vo ihrem Vorehrer Erik. Dr sell macht deam Mädle Vorwirf ond erennret-se an des Treie-Vorschbrecha, wo-se ehm gäa hôt. Dui Ondrhaldong zwischa deane zwoi wuud vom Hollender belauscht. Der kriagt dia Sätz en da falscha Hals nei ond fihlt sich vo dr Senta entteischt. Ihre Beteieronga schenkt’r koin Glauba. Er schbrengt uff sei Schiff ond lôôt da Anker lichda. D Senta reißt sich en ihrer Vorzweiflong vom Erik ond ihrem Vadder los ond schreit em Hollender-Schiff hendrher: "Preis deinen Engel und sein Gebot! Hier steh ich treu dir bis zum Tod!" Dô drnôch stirzt-se sich vo-ma Felsariff ens Wasser. Juscht en deam Moment fehrt a Blitz ens Hollender-Schiff nei ond breng’s zom Senka.

Bevôr sich dr Vorhang schliaßt, siht mr – sofern dui Opr "werkgetreu" uffgfihrt wuud – d Senta ond da Hollender, als vorklärde Gschdalda omschlonga, us-em Meer zom Hemmel uffsteiga.

Allegro con brio d-moll em 6/4-Takt – Andante – Tempo I – Vivace D-Dur em 4/4-Takt alla breve
"Dui Uvertiire hôt dr Wagner erscht ganz zom Schluss komboniirt. Se schildret a packends Naturbild mit Sturm ond wildem Meer. Zwoi Hauptmotiv vom Werk kommet deet dren vor: s oheimliche Thema vom Hollender ond s Erleesongsmotiv vo dr Senta."

Nr. 1. Introdukzioo (Matrosa, Daland ond Steiermôô): "Hojoje! Hojoje! Ho!"
Nr. 2. Rezitativ ond Arie (Hollender): "Die Frist ist um, und abermals verstrichen sieben Jahr’"
Nr. 3. Szene, Duett, Chor (Daland, Hollender, Matrosa): "He! Holla! Steuermann!"

Nr. 4. Szene, Lied, Frauachor ond Ballad (Schbennerenna, Mary, Senta): "Summ und brumm, du gutes Rädchen – Traft ihr das Schiff im Meere an, blutrot die Segel, schwarz der Mast?"
Nr. 5. Duett (Erik ond Senta): "Bleib Senta! Bleib nur einen Augenblick!"
Nr. 6. Finale mit Arie (Daland) ond Duett (Hollender ond Senta): "Mögst du, mein Kind, den fremden Mann willkommen heißen – Wie aus der Ferne längst vergangener Zeiten"

Bevôr sich dr Vorhang hebt, schbiilt s Orkeschtr dui Eileidong: Allegro molto en E-Dur 4/4 alla breve
Nr. 7. Szene ond Chor (Matrosen, Steuermann, Mädchen): "Steuermann, lass die Wacht!"
Nr. 8. Finale (Alle): "Was musst ich hören, Gott, was musst ich sehen!"

"Der fliegende Holländer" ischt em Wagner sei erschts Werk, wo-nr gheerich vo dr sonscht ibliche Opernform abweicha duet ond sich dôdurch als graußer Opernreformer zeigt. Durch d Eifiagong vo zwoi Leitmotiv vorarbeidet’r s themadische Matrial ond kommt so zor Einheitlichkeit, wo scho ganz nah drôô ischt am Musikdrama.

Wia dr Wagner em Jôhr 1838 a Zeitlang als Kabellmoischdr am Deitscha Theater z Riga gweilt hôt, isch-am em Heinrich Heine sei dômôls siiba Jôhr eltra Erzehlong "Die Memoiren des Herrn von Schnabelewopski" ondr d Fenger komma. Dô dren kommt em sibda Kabitl dui Fabel vom "Fliigenda Hollender" vor. Au em Wilhelm Hauff sei Märles-Novell "Die Geschichte vom Gespensterschiff" ischt-em scho bekannt gwäa. Em Jôhr druff hôt dr Wagner uff-em Weag vo Pillau nôch London a granadamäßich stirmische Seefahrt uff-em Skagerak erleabt ond beschlossa, aus dera Erfahrong ond selle zwoi vorher erwehnde Stoffquella a Opr zo macha. En Paris, wo s eigentliche Ziil vo seira Reis gwäa ischt, hôt’r em Mai 1941 innerhalb vo zäa Däg s Libreddo gschriiba. Zor Kombosizioo hôt’r a bissle lenger braucht: siiba Wocha. Am 2. Januar 1843 schliaßlich isch des Werk am Keeniglicha Hoftheater z Dresden zom erschda Môl ibr d Bihne ganga. Em Gegasatz abr zo seira Opr "Rienzi", wo drei Monat vôrher uff dr gleicha Bihne a erfolgreicha Uruffihrong erleabt hôt, isch dr "Hollender" vom Publikom et grad mit Begeischdrong uffgnomma wôrra. Dui hôt sich erscht viil schbädr eigschdellt.




</doc>
<doc id="53515" url="https://als.wikipedia.org/wiki?curid=53515" title="Bauen">
Bauen

Bauen oder baue chan folgendes bedüte:
Lueg au:


</doc>
<doc id="53516" url="https://als.wikipedia.org/wiki?curid=53516" title="Bourgfelden">
Bourgfelden

Burgfälde (französisch Bourgfelden, hoochdütsch Burgfelden) isch en Ortsdäil vo Saint-Louis im französische Departemänt Haut-Rhin. Burgfälde lijt südwestlig vo dr Autibaan A35, wo bi Baasel afoot. Im Südoste isch s Baasler Santihanns, im Nordoste St. Louis, e chli witer äwägg im Weste si die elsässische Gmäinde Hägeme und Häsige. An dr schwizerisch-franzöösische Gränze isch die letschti Haltstell vo dr Dramlinie 3 vo dr BVB.


</doc>
<doc id="53517" url="https://als.wikipedia.org/wiki?curid=53517" title="Basler Tramlinien">
Basler Tramlinien

S Baasler Dramnetz isch vo 1895 aa vo dr "Baasler Stroosse-Baane" (B. St. B.), dr Vorgängergsellschaft vo de "Baasler Verkeers-Betriib" (BVB) baut worde. E baar vo de Vorortslinie si vo Brivatbaangsellschafte wie dr Birseckbahn AG (BEB), dr Birsigthalbahn AG (BTB), dr Trambahn Basel-AeschAG (TBA) und dr Basellandschaftliche Ueberlandbahn (BUeB) baut worde. 

Hüte wird s Baasler Dramnetz vo de Baasler Verkeersbetriib (BVB) und dr Baaselland Dransbort (BLT) bedient. D Drämli vo de bäide Gsellschafte häi verschidnigi Farbe. Die vo dr BVB si grüen und die vo dr BLT gääl/root.

S aktuelle Dramlinienetz vo Baasel bestoot us 13 Linie. Vo dene wärde nüün vo dr BVB und vier vo dr BLT bedient:


</doc>
<doc id="53519" url="https://als.wikipedia.org/wiki?curid=53519" title="Ida Suter">
Ida Suter

D Ida Suter (s "u" isch uf Züritüütsch lang, me säit aso "Suuter;" * 10. Novämber 1891 z Chäpfnach (Hoorge); † 22. Augschte 1974 z Züri), isch e Gërmanischtin gsy, wo dryssg Jaar lang as Redaktoorin bim Schwyzerischen Idiotikon gschaffet hät.

D Ida Suter isch as eerschts Chind vom Saagibsitzer Ruedolf Suter-Heussi (uusgsproche Suuter-Hüüssi) uf d Wält choo. I d Schuel isch si zeerscht z Chäpfnach und z Hoorge, und nachanen isch si für e paar Jaar uf Ängland und Schottland. Si hät dänn umbidingt wele studiere, was de Vatter eener gspässig tunkt hät – s Frauestuudium isch doozmaal no ekäi Sälbschtverständlichkäit gsy. Wo sich aber sogaar iri Leerer für si ygsetzt händ, hät de Vatter naaggëë. Zeerscht hät si aber na müese d Matuur am «Institut Minerva» naahole.

1917 isch si dänn a d Uniwërsitëët Züri, wo si tüütschi Filology und änglischi Spraach und Literatuur gstudiert hät. Ire «Dr. phil.» hät si mit 1923 ere Dissertazioon bym Profässor Albert Baachmen überchoo; s Theema isch gsy «Die Mundart bei Gottfried Keller» (truckt 1932). Daadrin zäiget si, wie de Gopfrid Chäller züri- und überhaupt schwyzertüütschi Uustrück und Wändigen i sys Hoochtüütsch laat la yflüüsse. De Profässer M. Nussberger us em lettische Riga hät über die Undersuechig en langen und intressierten Artikel im Suntigsblatt vo de «Basler Naachrichte» gschribe.

De Baachme, wo glychzytig au de Scheffredakter vom "Schwyzerischen Idiotikon" gsy isch, hät si 1929 a s Wöörterbuech gholt. D Suter isch zeerscht «Bueraugehilfin» gsy, dänn «Hilfsredaktorin» und ab 1937 äntli regulëëri Redaktoorin. Si isch nöd di äinzig Frau i dëre Posizioon gsy: Fascht di ganz Zyt, wo sii am "Idiotikon" gsy isch, hät au d Clara Stockmeyer i de glyche Funkzioon gschaffet. Vo irem Wäsen und Würke sinds goppel rächt etgägegsetzt gsy.

De nöi Scheffredakter Otto Gröger hät em «Läitenden Uusschuss» scho 1934 voorgläit ghaa, me seli d Näme vo de Suter und irer Koleegin Stockmeyer doch au uf em Titelblatt vo den Äinzelliferigen und de Bänd bringe, si läischtid ja vollgültigi Aarbet. Der Uusschuss hät das Aaliggen aber zrugggwise – die beede Fraue hetted us ere söttigen explizite Nänig na es Rächt uf e besseri Aastelig chönen abläite! Me tërf daadeby nöd vergässe, das i de Dryssgerjaar di finanziell Laag vom "Idiotikon" starch aagspane gsy isch. D Uufwërtig isch drüü Jaar spööter doch na zstand choo, doo, wo der Eugen Dieth hät müese s "Idiotikon" verlaa und sich ganz uf syni Stell a der Uniwërsitëët konzäntriere, wil d Subwänzioone für s Wöörterbuech alewyl wyter gchürzt woorde sind und men in nüme lenger hät chöne zale.

Im truckten "Idiotikon" isch si as Artikelverfasseri weniger presänt weder iri Koleegin und iri Koleege, wil si nu Täilzyt für s Wöörterbuech gschaffet hät. Gröösseri Woortfamilie, wo si abghandlet hät, sind öppe "Stëck[en]" (nu s Grundwoort), "stellen" (nu s Grundwoort), "Gestalt, Stein" (Zämesetzige nu täilwys), "Storz, Sturz, Strëb, strūb, Strubel, Strāl, Strām, Strĩm, Strumpf, dick" (mit "Dicken"), "Tūben, Tubel, Tublen, Dīchsel, Andācht" (mit "Verdācht, Dāchtnis"), "Tǖfel" (ooni Zämesetzige) und, zäme mit em Kurt Meyer, "dienen" (ooni Zämesetzige).

Im Pricht über s Jaar 1959 (wo si pänsioniert woorden isch) ghäisst s, «feines Einfühlungsvermögen und hingebungsvolle Pflichttreue» hegid si uuszäichnet, und i säbem über s Jaar 1974 (wo si gstoorben isch) staat, si seg irne Koleege «ein Vorbild an Pflichttreue und vornehmer Bescheidenheit» gsy.

D Suter isch au langjëërigi Mitarbäiteri a de kritischen Uusgaab von em Häiri Peschtelutz syne Brief gsy. Näbetdure hät si vo 1930 bis 1950 au na Tüütsch ggëë am Huushaltleererineseminaar am Zältwääg, zytewys au a de «Hööchere Töchtereschuel», beides z Züri.

D Suter isch stolz gsy uf ires urchig Züritüütsch. Drum isch si au Mitgliid gsy vo verschidene Veräin, wo sich für de Tieläkt ygsetzt händ, und isch für mänge Tieläktschryber e wichtigi Instanz gsy – nöd wenig händ iri Manuskript zeerscht de Suter voorgläit, vor si si händ la trucke. Si isch drum au prëdeschtiniert gsy, a de Tuusigjaarfyr vo Hoorge e Reed z haa zum Theema «Mundart, Flur- und Familiennamen».

Drüberusen isch si au e begäischtereti Bëërggängeri und Fotograafin gsy.

Nöd eerscht nach ire Pänsionierig hät si e zimli zruggzoges Läbe gläbt, und i irer Toodesaazäig ghäisst s, si seg «so still, wie sie gelebt hat», im 83. Altersjaar etschlaaffe.




</doc>
<doc id="53520" url="https://als.wikipedia.org/wiki?curid=53520" title="Anna Zollinger-Escher">
Anna Zollinger-Escher

D Anna Rosina Zollinger-Escher (* 11. September 1892 z Nocera inferiore, Provinz Salerno, Itaalie; † 2. Meerz 1986 z Züri), mit Voornamen au äifach "Nanni" oder "Nanny," isch e Schwyzer Gërmanischtin gsy.

D Anna oder Nanni (Nanny) Escher – uusgsproche: "Äscher" – isch z Süüditaalien uf d Wält choo. Ire Vatter isch Tiräkter von ere Spinerei z Salerno gsy. D Familien isch dän aber uf Schafuuse, wo si s eerscht Jaar vo de Primaarschuel bsuecht hät. Z Straassburg im Elsis hät si di Hööcher Mäitlischuel "des Bon-Pasteuer" absolwiert, und z Züri s Gimnaasium a de Hööchere Töchtereschuel. Nach de Matuur 1912 hät si sich na im glyyche Jaar la a der Uniwërsitëët Züri imatrikuliere und hät Gschicht vo de tüütsche Spraach und Literatuur, Altisländisch, mittleri und nöieri Gschicht und Kunschtgschicht gstudiert; drüberuse hät si na an ere praktischen Yfüerig in Tüütschunterricht täilgnaa. S Sumersemeschter isch si a der Uniwërsitëët Münche gsy. Zrugg z Züri, hät si zletscht am 7. Mai 1921 d Tokterprüeffig bistande. S Theema vo irer Dissertazioon, wo si bim Albert Baachme gschribe hät, isch gsy "Die Grussformeln der deutschen Schweiz". Für die Diss hät si chöne s truckt und s untruckt Materiaal vom "Schwyzerischen Idiotikon" uuswërte, und si hät i über hundert Oortschafte Fraageböge verschickt.

De Baachmen isch nöd nu ire Toktervatter gsy, sunder au de Scheffredakter vom Schwyzerischen Idiotikon, und as söttige hät er s Nanni Äscher 1921 a sys Wöörterbuech gholt. Si hät Truckkoräktuuren erlediget und chlyneri Artikel redigiert, und 1923 isch si definityv aagstelt woorde.

Scho 1924 hät s Nanni Äscher s "Idiotikon" aber wider verlaa. Im Jaarespricht ghäissts «wegen Verheiratung», i den Underlaagen im Archyv wird as Grund aaggëë, das si d Yräiserlaubnis für die Veräinigte Staate unerwaartet gschnäll überchoo heg. Wo si ggangen isch, hät men ere für iri «pflichtyfrig Mitaarbet» tanket. Naachfolger isch im Jaar druf de Walter Clauss woorde.

1924 hät si z Nöiyork de Jakob (oder anglifiziert: James) Zollinger (1896–1975) ghüraate; iri Dissertazioon isch drum 1925 scho under em Name "Anna Zollinger-Escher" truckt woorde. Au de Jakob isch en Zürcher Gërmanischt gsy; sys Dissertazioonstheema isch "Der Übergang Zürichs zur neuhochdeutschen Schriftsprache unter Führung der Zürcher Bibel" gsy. Z Nöiyork isch er dänn Theaatertiräkter woorden.

Wo ire Maa z Kingston, NY, gstoorbe gsy isch, isch d Anna Zollinger alem Aaschy naa wider i d Schwyz zrugg choo. Gstoorben isch si ämel z Züri.




</doc>
<doc id="53521" url="https://als.wikipedia.org/wiki?curid=53521" title="Felix Balsiger">
Felix Balsiger

De Felix Albert Balsiger (* 10. Meerz 1878 z Bëërn, Bürgeroort Chüniz; † 20. Septämber 1962 z Chüniz) isch en Schwyzer Gërmanischt, aber au äine von ganz früene Schy-Spörtler gsy.

De Balsiger hät im Hërbscht 1897 am Stedtische Gimnaasium z Bëërn d Matuur bistanden und hät nachane vo 1897 bis 1902 a der Uniwërsitëët Bëërn und 1902/03 a der Uniwërsitëët Züri Germaanischi Filology gstudiert. 1899 hät er au s Sekundaarschuel-Diploom und 1902 s Gimileerer-Diploom überchoo.

Promowiert hät er bim Samuel Singer z Bëërn, und zwaar mit em Theema «Boners Sprache und die bernische Mundart». Der Uelrych Boner isch en Dominikaanermönch z Bëërn gsy, wo i der eerschte Helfti vom 14. Jaarhundert latynischi Faablen i s Alemanisch übersetzt hät; d Samlig hät de Name "Der Edelstein" ghaa. De Balsiger hät d Wokääl, d Subschtantyv und Flexioon im "Edelstein" aaglueget, zum zäige, das em bikante Schwyzer Literatuurwüsseschafter Jakob Baechtold sys Diktum, de Boner heg «altbernisch» gschribe, esoo nöd richtig isch.

De Balsiger isch der eerscht Bëërner am Schwyzerischen Idiotikon gsy, und me hät sich z Züri i de Redakzioon gfröit, näbed und nach all dëne Zürcher – und em Oschtschwyzer Albert Baachme – iez auch en Verträtter von ere weschtliche Tüütschschwyzer Mundaart i de Redakzioon z haa. Er hät de Platz ygnaa, wo wäg em Uustritt vom Ruedolf Schoch frei woorden isch. Syni Dissertazioon (wo, näbedby gsäit, de glych Gägestand zum Theema ghaa hät wie die vom Schoch) und e chlyni wyteri, tialäktoloogischi Schrift von em händ en beschtens rekumidiert.

Er isch 1902 provisoorisch aagstelt woorden und hät zeerscht bym Verfasse vom Quäleverzäichnis mitghulffe. Scho im Früelig 1903 isch er en richtige Redakter woorde, hät aber i säbem Jaar vil gfëëlt, wil er 15 Wuchen i s Militëër hät müese.

Lang hät em Balsiger syni Redakzioonstëëtigkäit nöd tuuret. Scho 1904 hät er d Stell am "Idiotikon" verlaa – öb er (wie ander) mit em Baachme Stryt ghaa hät oder aber (au wie ander) e besser zalti Stell hät wele, wäiss me nööd. Syn Nachfolger isch de Hermann Blattner us em Aargöi gsy.

De Balsiger isch dänn zrugg uf Bëërn und deet am Stedtische Gimi, em hüttige «Gymnasium Kirchenfeld», vo 1908 bis 1947 Leerer gsy; s Diploom hät er ja ghaa. Underrichtet hät er ales mügli – Religioon, Tüütsch, Französisch, Latyn, Italiënisch, Rächne, Gschicht, Geografy, Schryben und Turne.

Vergässe hät er au syn Gërmanischtikprofässer Oskar Walzel (1864–1944) nööd, wo spööter vo Bëërn uf Bonn gwächslet isch: Er hät em nämli 1934 zum Sibezgischte gratuliert. Öb er au mitüberchoo hät, das em Walzel zwäi Jaar spööter d Venia legendi wäge «jüdischer Versippig» entzoge woorden und syni jüdisch Frau 1944 z Theresienstadt ermordet woorden isch, mues offe blybe.

Käs Wunder, hät de Balsiger au as Turnleerer gschaffet – er isch nämli en bigäischterete Schyfaarer gsy, in ere Zyt notebeeni, wo s na ekäi Schylift ggëë hät. Er hät sogar en Schyfüerer für d Region Bëërn verfasst, wo 1930 publiziert woorden isch. Es isch em aber nöd nu um de Sport as söttige ggange. 1931 hät er im «Bund» defüür plëdiert, das d Leerer mit irne Schüeler seled i s Frei use gaa und nöd nu mit enen i de Schuelstube hocke, das er sell bi Sport und Spiil ire «Kameraad, elter Fründ, Biraater» sy und das er bi de Junge sell der «Amerikanisierig» vom Schysport etgägewürke: Es göch nöd nu ums Aberaase, näi, s göch um d Erzieig zum «Natuurgnuss» und zur «Erchänntnis vo de landschaftliche Schöönhäit».

Kunscht hät em allwääg au gfale: Wo-n-er im Meerze 1915 mit de Schy de Jaunpass ufegfälet isch, hät er de Maaler Ernst Hodel junior (1881–1955) aatroffe – und dadruus isch e läbeslangi Fründschaft woorde. 1951 hät er es Kapitel imene schöön uufgmachete Büechli gschribe, wo zum Sibezgischte vo dëm Künschtler usechoo isch.




</doc>
<doc id="53522" url="https://als.wikipedia.org/wiki?curid=53522" title="Zunft zu Rebleuten (Basel)">
Zunft zu Rebleuten (Basel)

E. E. Zumft zu Räblüt isch en öffentlig-rächtligi Korporazioon in dr Stadt Basel und äini vo fuffzää Basler Handwärkerzümft. Historisch isch si e Veräinigung vo de Räbbuure gsi. Hüt isch si offe für alli Bruefsständ. D Zumftstuube isch an dr Freie Strooss 50 z Basel im fümfte Stogg.

D Zumft isch zwüsche 1364 und 1366 gründet worde. Si isch as Halb- oder Däilzumft mit dene zu Graudüecher zun ere «gspaltnige Zumft» in die stedtischi Zumftornig iigliideret worde. 1453 het dr Root aagordnet, ass sich die bäide Halbzümft wurde drenn. D Räblüt häi s Zumfthuus «zur Glogge» an dr Freie Strooss, wo si gmäinsam mit de zu Graudüecher kauft häi, bhalte.

Dr Räbbau isch in dr Stadt sälber und au dusse vor dr Stadtmuure betriibe worde und vo groosser Bedütig gsi. Dr Wii het z Baasel im Middelalter wie Brot und Fläisch zu de Grundnaarigsmiddel ghöört. Im 15. und 16. Joorhundert isch d Stadt ufblüeit und het e Hufe Uswärtigi aazooge, drunder au Räblüt us de Räbgebiet vo dr Noochberschaft und us dr Ostschwiz.

Dr Johann Rudolf Wettstein isch 1610 in d Räblützumft ufgno worde, zämme mit sim Vater, wo sinerzit us em Züribiet iigwanderet isch. 1620 isch er Rootsherr zu Räblüt worde, 1635 het en dr Root zum Oberzumftmäister gweelt und zää Joor spööter zum Bürgermäister vom Freistand Baasel. D Krönig vo sinere staatsmännische Däätigkäit isch s gsi, won er zum Friidenskongräss z Münster und Osnabrück gschiggt worde isch und d Äidgenosseschaft us em Dütsche Riich het chönne looslööse. Die Unabhängikäit isch vo de Grossmächt im westfälische Friidesschluss 1648 fiirlig anerkennt worde.

Im 17. Joorhundert hets bi de Räblüt am Noochwuggs gfeelt. Mä het dorum au Lüt mit andere Brüef ufgnoo under ene Handelslüt, Offizier und Gleerti. 1678 isch zum letschte Mol e Räbmaa zum Zumftmäister gweelt worde. Die wo noch em choo si, häi ooni Usnaam zu Familie ghöört, won e Hand im stedtische Regimänt ghaa häi. 1798 isch under em Iifluss vo dr franzöösische Revoluzion dr alt-äidgenössischi Staatebund usenanderbroche. Dr Bürgermäister und dr Root häi iiri Funkzion und Gwalt dr nöije Nazionalversammlig überdräit. Das isch au s Ändi vo dr politische Funkzion vo de Baasler Zümft gsi. Dr Zumftzwang het sich no e Zitli chönne halte: Wär z Baasel e Handwärk het welle betriibe, het e Mäister müesse si und Mitgliid bi dr entsprächende Zumft. Erst mit dr Revision vo dr Bundesverfassig isch 1874 au z Baasel die unbeschränkti Handels- und Gwärbfreiheit iigfüert worde.

D Zümft zu Räblüt und zu Graudüecher häi zämme 1450 im Domher Peter zum Luft s Huus zur Glogge an dr Freije Strooss abkauft. Wo sich die bäide Halbzümft drei Joor spööter drennt häi, isch s Huus in de Händ vo de Räblüt bliibe. Wil aber d Zumft eender arm gsi isch, het si s schweer ghaa d Zinse abzzaale, bis im 16. Joorhundert Lüt us andere Brüef ufgnoo worde si, wo mee Gäld gha häi. 1618 het s Huus e nöis Dach überchoo, e nöije Oofe und e Fuessboode für e Saal. 1671 isch e Renowation fertig worde, wo 3700 Pfund kostet het.

1798 häi franzöösischi Drubbe, wo z Baasel iikwardiert gsi si, im Huus gwoont und vo 1813 bis 1815 häi sich dört alliierti Soldate iigrichdet. Vo 1817 het sich d Central-Polizeidirekzion im Huus zur Glogge iigmietet und es het kä Blatz me gha für d Zumft. Die het denn 1838 dr Behörde s Huus zum Kauf aabote. Dr Root het dr Briis nid welle zaale und d Zumft het dr Bolizei kündigt, e Däil vom Huus vermietet und d Zumftrüüm renowiert.

Wo denn in de 1890er Joor die Freiji Strooss verbräiteret worden isch, si meereri Zumfthüüser abgrisse worde, das vo de Räblüt im Früelig 1896. Bim Abbruch het mä Wandmoolereie us em früeje 15. Joorhundert entdeggt, wo s Huus zur Glogge no dr aadlige Familie Ramstäi ghöört het. D Archidekte Emanuel La Roche und Adolf Staehelin häi s nöije Geböid im Stil vo dr Nöirönessans baut, und es isch im April 1898 iigweiht worde. Im Barder het s e Restorant gha, und im ersten Stogg s d Rüüm vo dr Zumft gsi.

S Restorant isch 1923 zudoo worde und Lääde si im Bardeer ufdoo worde. 1954 het d Zumft s Baurächt verkauft und s Huus isch abgrisse worde. D Globus AG het denn an dr Freie Strooss 50 e fümfstöckigs Gschäftshuus baut. Im oberste Stogg isch d Zumft zu Räblüt iizooge und het für d Iirichdig gwüssi historischi Bauelimänt us de alte Hüüser widerverwändet.

D Zumft zu Räblüt isch hüte e Veräin, wo überliifereti Dradizione pflägt. Si isch e Gmäinschaft vo Baasler Bürger, wo sich für d Lääbeskwalidäät vo de Bewooner vo dr Stadt Baasel iisetzt. D Zumft isch politisch und konfessionell nöitral, bekennt sich aber klar zu de Grundsetz von ere freihäitlige, demokratische Gsellschaft.
Si pflägt d Gselligkäit under de Zumftbrüeder und d Gastfründschaft mit bruefsverwandte Zümft in dr Stadt, in dr übrige Schwiz und in dr Regio.
Si will Zumftbrüeder biistoo, wenn si in soziali, wirtschaftligi oder gsundhäitligi Nootlage groote, dr Kontakt zun ene pflääge und es ine mööglig mache, ass si aktiv chönne däilnee bi allem wo in dr Zumft bassiert.



</doc>
<doc id="53523" url="https://als.wikipedia.org/wiki?curid=53523" title="Germanistik">
Germanistik

Germanistik isch di akademisch Disziplyn vo de Gäischteswüsseschafte, wo di tütsch Sprach und di tütschsprachig Literatur i de Vergangehäit und de Gägewart erforscht, dokumäntiert und vermittlet. Fascht jedi Universität bütet au Germanistik aa. Öpper, wo Germanischtik gstudiert hät, isch en Germanischt.

Imeme früenere Verständnis hät si sich mit allne germanische Sprache abggää, und drum hät men au vo "Germanische Philology" gredt.

Di modärn Germanistik setzt sich us drüü Täilfächer zäme. Das sind:

Germanistik isch zeerscht en Begriff gsy, wo us de Rächtswüsseschaft choo isch: En Germanist hät sich mit em germanische Rächt, en Romanist mit em römische Rächt abggää.

D Germanistik im sprachwüsseschaftliche Sinn isch churz nach 1800 ufchoo. Die erscht Profässur isch 1810 z Berlyn, s erscht Seminar (Inschtitut) 1858 z Rostock gründet worde. Dozmal isch s Fach na ganz uf di hischtorisch Sprach (Alt- und Mittelhochtütsch) und di mittelalterlich Literatur (Minnesang, Nibelungelied) usgrichtet gsy. Hüt gits en grosse inhaltliche und methodische Pluralimus.

D "Dialäktology," wo sich mit der Erforschig vo de tütsche Dialäkt – obertütschi, mitteltütschi und nidertütschi Mundarte – abgit, hät iri gross Zyt öppe zwüsched 1880 und 1950 ghaa. Nachane isch si nu na a veräinzlete Universitäte pflägt worde, zum Byspil a der Universität Züri dank em Rudolf Hotzenköcherle und sym Sprachatlas, bis si au deet i de Sibezgerjaar verlore ggange isch. Um 2000 ume isch si da und det wider echli ufchoo, öppe z Züri am Leerstuel vo der Elvira Glaser und a der Universität Fryburg im Brysgau am Leerstuel vom Peter Auer. Alewyl starch presänt isch si a der Universität Marburg gsy, nämli am Forschigszäntrum Tütsche Sprachatlas.







</doc>
<doc id="53525" url="https://als.wikipedia.org/wiki?curid=53525" title="Euphrat">
Euphrat

Dr Eufrat ([], , , kurdisch "Firat", türkisch "Fırat") isch dr grösst Strom in Vorderasie.
Zämme mit sim Zwillingsfluss Tigris bildet dr Eufrat, wo s Iizugsgebiet von em 765.831 km² umfasst, s Zwäistromland.

Dr Eufrat het e Lengi vo 2736 km. Mit sim lengste Kwellfluss, em Murat, het er e Lengi vo 3380 km. Dr anderi Kwuellfluss isch dr Karasu („Schwarzes Wasser“). Die bäide Kwellflüss häi iiri Kwelle in dr Türkei im Innere Taurusgebirg und fliesse zimlig parallel gege Weste. Si bilde bi dr Keban-Daalsperri (675 km²; 31 km³) dr Eufrat. Denn fliesst dr Strom dur d Karakaya-Daalsperri (268 km²; 9,58 km³), dr Atatürk-Stausee (817 km²; 48,7 km³) und d Eufrat-Staustuefe Birecik (1,2 km³). Dr Oberlauf vom Fluss markiert die historischi Gränze zwüsche Chläiasie und Mesopotamie. Denn fliesst er dur Sürie, dur e Assad-Stausee bi dr Tabqa-Daalsperri und dur en Irak mit dr Haditha-Daalsperri (500 km²; 6,4 km³) in südöstliger Richdig. Dört veräinigt er sich mit em Tigris zum Schatt al-Arab, wo in dr Persisch Golf mündet. 

Dr Wasserstand vom Eufrat isch im Septämber am diefste und stigt bis zum Mai uf si Höggststand. Bi dr Schneeschmelzi chönne am Oberlauf in dr Türkei Früeligshoochwasser ufdräte. Dr Eufrat get scho zu Zite vo de mesopotamische Hochkulture e groossi Rolle für d Wasserversorgig vom Land gspiilt. Gliichzitig het er in dr antike Zit e wichdigi Verkeersverbindig bildet. Abschnitt mit Stromschnelle wie bi dr Flussängi Zalabiya|al-Khanuqa in Zentralsürie, wo s schweer gmacht häi drüber äwägg z choo, so dorum vo strategischer Bedütig gsi. Dört si dorum Festige baut worde. 

Dr Fluss, wo mit Flooss uf vile vo sine groosse und chliine Nääbeflüss schiffbar isch, cha uf ere Lengi vo 720 Kilometer mit chliine Boot befaare wärde. Au wenn dr Wasserpegel dur Schlöise hööcher wird, cha d Diefi vom Wasser wääred dr Drochezit zwüsche Dezämber und Merz uf nume 60 Santimeter sinke. Wo dr Eufrat in wite Abschnitt dur unfruchtbari und drocheni Wüstesteppe fliesst, wird er as Flussoase für e Bewässerigsfäldbau u. a. mit Bauelle und Geträid verwändet. Für daas wärde stellewiis Kanäl abgläitet. Zum Energii gwünne und zum s Bewässere vo Fälder het mä sit de 1970er Joor meereri Stauaalaage baut. Sit em Bau vo de Dämm im obere Abschnitt vom Fluss chönnt Türkei s Wasser vom Eufrat kontrolliere und doorum het s schon e baar Usenandersetzige zwüsche dr Türkei, Sürie und em Irak gee. Wo dr 630 Kwadratkilometer groossi Assad-Stausee z Sürie aagläit worde isch, het sich s Brobleem vo dr Wasserversorgig für e Irak no mee verscherft. 1985 isch dr Thartharkanal, wo dr Eufrat mit em Tigris verbindet, fertigbaut worde. Wil in de letschte Joorzäänt immer mee Wasser us em Fluss gnoo worde isch, het sich s Daal vom Eufrat noch Aagoobe vo de Veräinte Nazione stark veränderet. Noch offizielle Aagoobe si öbbe 90 Brozänt vo dr Region zu Schaade cho dur daas, wo d Mensche gmacht häi. S Marschland vo Mesopotamie isch hüte fast vollständig usdröchnet. 

Am middlere und undere Eufrat befinde sich d Ruinehügel vo Stedt, won emol bedütend gsi si, wie Emar, Tuttul, Terqa und Mari z Sürie; Uruk, Ur und Babylon im Irak. Modärni Stedt si am middlere Lauf Ar-Raqqa und Deir-ez-Zor z Sürie; Haditha, Karbala und Nadschaf lige im Irak. Im Süde vom Irak lääbe d Marsch-Araber.

D Genesis verzelt, ass sich s Paradiis zwüsche de Flüss Pischon, Gichon, Chidekel und Eufrat befindet.

Noch eme mesopotamische Müthos si d Kwelle vom Eufrat und vom Tigris in de Auge vo dr Urgöttin Tiamat, wo dr Marduk dötet und us ere dr Himmel und d Ärde gformt het.

Für d Grieche isch dr Eufrat wie si Brueder Tigris e Soon vom Pontos und dr Thalassa gsi.

S Wort Eufrat isch die griechischi Wersioon vom altpersische Wort "Ufrat". Uf Hebräisch und Aramäisch häisst er "Prâth/Froth", uf Armenisch:Եփրատ "Yeṗrat", uf Arabisch "Al-Furat" الفرات, uf kurdisch Firat oder Ferat und uf alt-Assyrisch "Pu-rat-tu". Dr sumerischi Herrscher Gudea het em Fluss "Buranun" gsäit.

Die altpersischi Form "Ufrat", wo die mäiste andere Bezäichnige von ere abgläitet worde si, stammt vom zämmegsetzte Begriff "Huperethuua" ab, was „guet zum überkwere“ bedütet. S Wort "Hu" häisst „guet“ und "Peretu" „Furt“.

In dr Äihäitsübersetzig vo dr Bible wird dr Strom "Eufrat" gnennt. Bi dr Beschriibig vom Daarde Eden wird d Bezäichnig "Perat" brucht.



</doc>
<doc id="53527" url="https://als.wikipedia.org/wiki?curid=53527" title="Clemens VII.">
Clemens VII.

Clemens VII. isch de Name vo folgende Persone:


</doc>
<doc id="53528" url="https://als.wikipedia.org/wiki?curid=53528" title="Tigris">
Tigris

Dr Tigris isch e 1.900 Kilometer lange Fluss in Vorderasie. Er entstot wo dr Maden Çayı und Dibni Çayı inenanderfliesse, wo vo dr Dicle-Daalsperri ufgstaut wärde. D Kwelle si im Südost-Taurus im Oste vo dr Türkei. Der Tigris fliesst zerst uf Süüde und spööter gege Oste dur d Brovinz Diyarbakır. Spööter bildet er uf ere churze Strecki d Gränze zu Sürie. Denn fliesst er dur en Irak und veräinigt sich dört mit em Eufrat zum Schatt al-Arab, wo in dr Persisch Golf mündet. Zämme mit em Eufrat bildet dr Tigris, wo s Iizugsgebiet 375.000 km² grooss isch, s Zwäistromland, wo sich e baar vo de erste Hochkulture entwigglet häi.

In de Sprooche vo dr Region het dr Fluss die Nääme: akkadisch "Idiglat", Aramäisch: "Deqlath", "Didschla", altpersisch: "Tigrā", , Hebräisch: חידקל, "Hiddekel" oder "Chidekel", "Tigris", türkisch/kurdisch: "Dicle". In vile Länder im Nooche Oste brucht mä dr Naame "Ditjle", wo vom aramäische "Deqlath" stammt. Au d Nääme "Tigris" oder "Tikrit" wärde brucht.

Die altpersische Bezäichnig vom Tigris isch "Tigrā". Wil dr Fluss us vile Nääbeflüss bestoot, dängge e baar Linguiste, ass Tigris d Bluralform vo "Tigrā" isch, wil im Altpersische dr Blural mit eme „s“ bildet worde isch.




</doc>
<doc id="53529" url="https://als.wikipedia.org/wiki?curid=53529" title="Gertrud Böhler">
Gertrud Böhler

D Gertrud Böhler (* 5. Oktober 1919 z Wäär as "Gertrud Loritz;" † 9. Juni 2005) isch e dytschi Haimetdichteri gsii. 

D Gertrud Loritz isch z Oberwäär mit zwee Brieder ufgwachse. Anne 1942 het si dr Josef Böhler ghyrote. Si hän zämme drei Chinder ghaa, dr Suhn Klaus isch frie bi me Verchehrsuufall um s Läbe chuu. Ihre Mann isch churz no dr Guldine Hochzyt gstorbe.

D Böhler het d Wäärer Fröschezunft mitgrindet un het speter au d Ehremitgliidschaft iberchuu.

D Gertrud Böhler het Gedicht un Verzellige uf Alemannisch gschribe un drei Biecher vereffetligt. Mit em Schrybe het si scho in ihre Schuelzyt aagfange. Si isch au ne aktiv Mitglid bi dr Muettersproch-Gsellschaft gsii.

Dr Klaus Poppen schrybt im e Nooruef zue ihre Literatur:
Fir ihri Verdienscht um d Bewahrig vu dr Wäärer Mundart isch si mit dr Verdienschtmedallie vu dr Stadt Wäär uuszaichnet wore.

Derzue het si no ne Huffe Gschichte, Gedicht, Anekdote, Sketsch un Theaterstuck verfasst, wu nit publiziert wore sin.



</doc>
<doc id="53530" url="https://als.wikipedia.org/wiki?curid=53530" title="Wölflinswil">
Wölflinswil

Wölfliswil (amtlich "Wöflinswil") esch e Dorf im Kanton Aargau. Es liit im Fricktal, grad nebe Ooberhoof und Wiitnauu. Es isch e politischi Gmeind met öppe 1000 Iiwohner und het en eignigi Primarschuel. Grad näb de Schuel ged s au no e Badi. S Doorf isch öppe 7 Kilometer vo Frick und öppe 14 Kilometer vo Aarau empfernt.



</doc>
<doc id="53531" url="https://als.wikipedia.org/wiki?curid=53531" title="Otto Heinrich Klingele">
Otto Heinrich Klingele

Dr Otto Heinrich Klingele (* 15. Dezämber 1917 z Dodtnau; 10. Septämber 1995 z Schollach) isch e dytsche Schriftsteller un Rundfunkautor gsii.

Dr Otto Heinrich Klingele isch z Dodtnau as Suhn vum Otto Klingele (1882–1954), eme Magaziner, un dr Maria Klingele geb. Fritz (1882–1957) uf d Wält chuu. Är het zwai Gschwischtrig ghaa, e Schweschter, Maria (verh. "Brauner," 1916-2012) un e Brueder, Albert (1920-1943). 

Vu 1924 bis 1932 isch dr Klingele z Dodtnau uf d Volksschuel gange. In syre Jugend isch d Klingele au bi dr Pfadfinder gsii. Ab 1932 isch er uf d Handelsschuel z Zäll gange un het dert e chaufmännischi Lehr gmacht. No dr Gsellebriefig het er z Dodtnau bi dr Textilwärch gschafft. Anne 1938 isch er zum Arbetsdienscht yygruefe wore. Im Chrieg isch er as Soldat z Belgie, z Frankrych, z Polen un z Russland gsii, anne 1944 isch er verwundet wore un derno bis zum Änd vum Chrieg in d Genesungskompanie Konstanz chuu.

Noch em Chrieg het er as Ghilf uf em Buurehof vun eme Chriegskamraad z Schollach (hit zue Iisebach) gschafft. Anne 1947 isch er wider uf Dodtnau retuur un het dert as Textilchaufmann gschafft.

Ab 1954 het er e Huffe Studie- un Forschigsraisen unternuu, vor allem in dr Oriänt: uf Israel, dur Arabie, s Nildal uffezues bis Khartum, z Mesopotamie, dur Finnland un Lappland bis zum Yysmeer un uf Sardinie.

Är het sy Beruef as Textilchaufmann ufgee un isch Schriftsteller un freie Mitarbaiter bi verschidene Rundfunk- un Färnsehsänder wore: 1955–1977 bim Siddytsche Rundfunk im Haimet un Chilchefunk, ab 1971 au fir s Färnsehprogramm vum Siddytsche Rundfunk. Vu 1958 bis 1966 isch er freie Mitarbaiter bim Sidweschtfunk (Chilchefunk un Literatur) un vu 1973 bis 1987 bim Eschtrychische Rundfunk (Landesstudio Vorarlberg, zytwys au bim Landesstudio Tirol). Derzue het er Vordreg ghalte in dr Volks- un Erwachsenebildig, zem Byschple bi dr Landjugend oder bi dr Landfraue. 

Dr Klingele isch e diefglaibige Katholik gsii, dr Glaube, d Volksfremmigkait un s religies Bruuchtum sin em e Schatz gsii, wun er all Ritt drus gschepft het fir syni Biecher un Rundfunkbydreg.

Bi me Vordrag het er d Sidtiroleri Waltraut Fuchs (* 1928) chänneglehrt, wun er anne 1958 z Meran ghyrote het. Si hän zämme ne Dochter ghaa, Uta (* 1959). Sidtirol isch em Klingele ne zwooti Haimet wore, syter ass er ghyrote gsii isch, isch er pändlet zwische Dodtnau un Bozen. Anne 1986 isch er uf dr Gfellhof z Schollach zoge, wun er au 1995 gstorben isch.

Sy erschte Roman het dr Otto Heinrich in dr Johr noch em Chrieg uf em Buurehof z Schollach gschribe, „Wer in den Wäldern wohnt“, e Schwarzwaldroman (1952). Des Buech het dr Klingele im Schwarzwald schnäll as neie Haimetdichter bekannt gmacht, bis zuem sym Dod 1995 sin sechs Uflage vum Roman erschine.

Iber syni Raise het er scho in dr 1950er Johr Bricht gschribe, wun er im „Feuerreiter“ (Köln) un im „Konradsblatt“ (Charlsrue) vereffetligt het. In syne Radio- un Färnseesändige het er des thematisiert, was en au in sym perseenlige Lääbe bscheftigt het: färni Länder un främdi Kulture, vor allem sonigi us em Oriänt, un dernäbe allmol au sy Schwarzwälder Haimet un s alemannisch Volk un „dessen Sprache, Geschichte und Land von den Vogesen bis zum Arlberg“. In vylne vu syne Haimetbiecher het er zwische hochdytsche Passasche au Verzellige un Gedicht uf Alemannisch yygstrait, zem Byschpel in „Bethlehem in den schwarzen Wäldern“ vu 1970, ere Sammlig vu Wynäächtsgschichte un -gedicht mit ere alemanische Iberdragig vu dr Chindhaitsgschicht vum Jesus no dr Evangelie vum Lukas un em Matthäus, oder in „S’ Wuedîs-Heer“ vu 1985. Dr Klingele het au s ganz Nei un Dail vum Alte Teschtamänt uf Alemannisch ibersetzt, s Manuskript isch aber nie publiziert wore.

Ächti Raisebiecher het er erscht ab 1963 gschribe, unter anderem „Seit wann trägt dich der Nil, Feluke?“ (iber Ägypte, 1963) oder„Der Wind weht, wo er will“ (iber syni Raise in s Hailig Land, 1965).






</doc>
<doc id="53533" url="https://als.wikipedia.org/wiki?curid=53533" title="Córdoba">
Córdoba

Córdoba isch de Name vo folgende Ort und Gebiet:

Städt, Gmeinde und Ortschafte:

historisch:
Córdoba isch de Name oder Familiename vo folgende Persone:
Córdoba stoht au för:
Lueg au:


</doc>
<doc id="53534" url="https://als.wikipedia.org/wiki?curid=53534" title="Provinz Córdoba">
Provinz Córdoba

D Provinz Córdoba (spanisch "Provincia de Córdoba") isch eini vo de acht Provinze i de autonome Region Andalusie z Südspanie. D Hoptstadt isch Córdoba.

D Provinz Córdoba ligt im Norde vo Andalusien im Tal vom Guadalquivir. Si gränzt a d Provinze Málaga, Sevilla, Badajoz, Ciudad Real, Jaén und Granada. D Provinz Córdoba hät e Flächi vo 13 769 km² und 802 422 Iiwohner (2013). D Hoptstadt Córdoba isch zimmli zentral gläge und hät 328 704 Iiwohner (2013), da sind 40 Prozänt vo de ganze Provinz. D Provinz hät 75 Gmeinde, wo sit em Johr 2003 uf 8 Comarcas (Chreis) vertailt sind.



</doc>
<doc id="53536" url="https://als.wikipedia.org/wiki?curid=53536" title="Damaskus">
Damaskus

Damaskus [] (; kurdisch "Şam" oder "Dimeşq"; []; ) isch d Hauptstadt vo Sürie und vom Guwernemänt Rif Dimaschq ("Umgääbig vo Damaskus"). D Stadt het offiziell 1.834.741 Iiwooner, in dr Agglomerazioon lääbe offiziell 2.831.738 Lüt (Stand 1. Januar 2010). Noch inoffizielle Schetzige isch d Iiwoonerzaal wääsentlig hööcher. D Hauptstadt bildet en äigeständigs Guwernemänt. Es wird vom ene Guvernöör regiert, wo vom Inneminister ernennt wird.

Damaskus isch äini vo de eltiste Stedt uf dr Wält, wo ooni Underbruch bewoont gsi si. Si isch e kulturells und religiöses Zentrum vom Oriänt. In Sürie sälber säit mä Damaskus hüfig ; in dr rästlige arabische Wält brucht mä dä Naame vilmol für s Land Sürie. Historisch stoot er für d ganzi Levante.

Damaskus lit 15 Kilometer östlig vo dr Gränze vo Sürie zum Libanon. Südwestlig vo Damaskus, 45 Kilometer äwägg, lige die sürische Golanhööchene, wo sit em Säggsdaagchrieg vo 1967 vo Israel bsetzt si. D Gränze zu Jordanie lit 100 Kilometer südlig vo Damaskus.

Damaskus lit am Fuess vom Bärg Qasyun uf ere Hööchi vo 690 Meter im Barada-Daal. D Oase Ghuta, wo scho immer d Lääbesaadere vo dr Stadt gsi isch, wird dur e abflusslosi Barada bewässeret, wo d Kwelle von em im westlige Gebirg vom Anti-Libanon isch und s ganze Joor Wasser füert. Östlig vo Damaskus got die Sürischi Wüesti in Richdig Süüde bis zur Arabische Halbinsle.

D Hauptstadt bestoot us dr Altstadt, de nöijere Stadtbezirk und de Vorort Midan im Südweste, Sarouja im Norde und Imara im Nordweste. D Altstadt im Zentrum vo Damaskus isch vo änge Stroosse, Määrt mit Dächere drüber und dradizionelle Woonhüüser brägt. Dr Bezirk al-Merjeh, mit sine modärne Hoochhüüser, isch dr administrativi und wirtschaftligi Middelpunkt vo dr Stadt.

Zu de nöjere Stadtdäil, wo nördlig vo dr Altstadt lige, ghört Kasioun, wo scho vor dr Gründig vom Staat vor allem vo Kurde bewoont gsi isch. Im Stadtbezirk Yarmouk hingege lääbe sit 1955 e Hufe palästinensischi Flüchtling.

In dr zwäite Helfti vom 20. Joorhundert isch d Stadt vor allem im westlige Bezirk Mezze gwaggse, dr Barada-Sänki in Dumar im Nordweste und uf de Häng vo de Bärg bi Berze im Nordoste. Bsundrigs am südlige Stadtrand si in de letschte Joorzäänt e Hufe informelli Siidlige entstande, vilmol ooni offizielli Genämigung. Dört läbe e Hufe Binneflüchtling, wo wäge de schlächtere Lääbesbedingige uf em Land uf Damaskus züüglet si.

Damaskus befindet sich in dr subtropische Klimazone. Die durchschnittligi Joorestämpratur isch 16,7 °C. Wil si östlig vom Anti-Libanon lit und eso im Räägeschatte vo däm Gebirg, fallen im Iizugsgebiet vo dr sürische Hauptstadt nume 194 Millimeter Rääge im Joor.

Die wermste Möönet si Juni bis August mit durchschnittlig 24,6 bis 26,6 °C, die cheltiste Dezämber bis Februar mit 6,2 bis 7,9 °C im Durchschnitt. Am mäiste Rääge git s vom Oktober bis April mit durchschnittlig 12 bis 46 Millimeter, am wenigste vom Mai bis September mit 0 bis 5 Millimeter im Durchschnitt.

Sachbüecher:

Belletristik und Räisebricht:



</doc>
<doc id="53537" url="https://als.wikipedia.org/wiki?curid=53537" title="Clara Stockmeyer">
Clara Stockmeyer

D Clara Maria Stockmeyer (* 19. Juni 1884 z Ormalinge; † 21. Mai 1967 z Züri) isch e Gërmanischtin gsyy, wo dryyssg Jaar lang am Schwyyzerischen Idiotikon gschaffet hät und drüberusen as aktyyvs Mitgliid i de religiöös-soziaale Biwegig und i de Schwyyzer Frauebiwegig gwürkt hät.

D Clara Stockmeyer isch as sächsti Tochter vom Pfarer Immanuel Stockmeyer (1842–1893) und der Emilie giboorenen Oehri (1848–1923) uf d Wält choo; im Stadtbasler Staatsarchyyv lyyt es Gidicht zur Tauffi vo synere Tochter. Si hät zeerscht d Primaarschuel z Ormalinge bsuecht, aber nach em früene Tood vom Vatter – d Clara isch eerscht nüüni gsyy –, isch di verwitwet Mueter uf Basel i s Huus «am Mühleberg» züglet. S Mäitli isch vo doo a i di Frei Evangeelisch Volchsschuel ggange, drufabe für es Pänsionsjaar uf Morges i s Wadtland zoge und dänn a di Pëdagoogisch Abtäilig vo de Basler Töchtereschuel ggange, s hüttig «Gymnasium Leonhard»; die hät si mit em Leererinenäxaamen abgschlosse. Nachanen isch si für zwäi Jaar as Huusleereri uf Schottland, wo si di drüü Chind vomene Profässer underwise hät.

Wo si zruggchoo isch, hät si Müe ghaa, e Stell z finde, wo si glückli woorde wëër – si hät gmërkt, dass si mit chlyyne Chind äigetli nöd eso vil chan aafaa. Si isch drum a d Uniwërsitëët Basel, zeerscht emaal as Hööreri; 1913 hät si bschlosse, richtig z studiere, hät d Matuur naagholt, sich im 15i laa immatrikuliere und dänn modërni Spraache – Tüütsch, Französisch und Änglisch – gstudiert. Promowiert hät si im 19i mit der Aarbet «Soziale Probleme im Drama des Sturmes und Dranges».

Nachanen isch si zwäi Jaar lang as Vikaarin a de Basler Mäitlisekundaarschuel tëëtig gsyy, bis si 1921 die Stell wäge staatliche Spaarmaassnaame verloore hät. S Erzieigsdepartemänt hät ere defüür aber e Stell i der Uniwërsitëëtsbiblioteek ggëë, wo men en Zäntraalkateloog vo alne Basler Biblioteeke zämegstelt hät. Ab em 24i hät si dänn zäme mit em Basler Volchskundprofässer Eduard Hoffmann-Krayer an ere volchskundliche Bibliografyy gschaffet.

A s "Schwyyzerisch Idiotikon" isch d Clara Stockmeyer 1925 choo, und zwar mit Empfelige vom Eduard Hoffmann-Krayer, em Basler Volchskundprofässer, und vom Ernst Tappolet, em Basler Romanischtikprofässer und Mitbigründer vom Glossaire des patois de la Suisse romande. Uf Züri z zie, isch ere drum nöd eso schwëër aachoo, wil si scho zwoo Schwöschtere – d Luise verhüraateti Matthieu und d Esther verhüraateti Kober – z Züri ghaa hät, und si hät esoo au chönen e gueti Tante zun Chind vo de Luise syy. Am "Idiotikon" hät me si gfröit, das me wider öpper us de weschtliche Tüütschschwyyz im Büro ghaa hät; ander us de Weschthelfti wie der Eduard Hoffmann-Krayer, de Felix Balsiger, de Hermann Blattner, de Johann Uelrich Hubschmid und de Werner Hodler sind all nu churz am "Idiotikon" plibe. Di eerscht Frau isch si aber nöd gsyy, Redaktoorine sind vor ire scho d Elise Wipf und d Nani Äscher gsyy, aber au die sind glyy wider furt. D Stockmeyer isch dänn nöd lang di äinzig Frau plibe; vier Jaar spööter, 1929, isch au d Ida Suter dezuegstoosse.

Am Wöörterbuech hät si zeerscht emaal sele de Scheffredakter Albert Baachmen entlaschte, wo näbed sym Poschten am "Idiotikon" na Profässer a der Uniwërsitëët Züri gsyy isch, und d Korektuure bsorge, was vorane de Walter Clauss – wo iez in Redaktoorestand gwächslet isch – gmachet ghaa hät. Paralell dezue hät si na Voorläsigen i tüütscher Linguischtik a der Uni Züri bsuecht. Ab 1928 isch si vo irem Scheff zur Redakzioonsaarbet byzoge woorde: Si hät tërffen Artikel voorbiräiten oder uusformuliere. Nach em Tood vom Baachme, 1934, hät si alewyl sälbschständiger tërffe redigiere, ganz bsunders ab 1937, wo der Eugen Dieth hät müese s "Idiotikon" verlaa und sich ganz uf syyni Stell a der Uniwërsitëët konzäntriere, wil d Subwänzioone für s Wöörterbuech alewyyl wyyter gchürzt woorde sind und men in nüme lenger hät chöne zale. Im Band X hät d Stockmeyer iri Artikel na fascht all zäme mit em nöie faktische Scheffredakter Otto Gröger gschribe, ab em spaate Band X und nachane in Bänd XI und XII aber eläige. De Gröger hät em «Läitenden Uusschuss» scho 1934 voorgläit, me seli d Näme vo de Stockmeyer und irer Koleegin Suter doch au uf em Titelblatt vo den Äinzelliferigen und de Bänd bringe, si läischtid ja vollgültigi Aarbet. Der Uusschuss hät das Aaliggen aber zrugggwise – die beede Fraue hetted us ere söttigen explizite Nänig na es Rächt uf e besseri Aastelig chönen abläite! Eerscht 1937, wo de Dieth ggangen und esoo wider echly Gält frei woorden isch, sind d Stockmeyer und d Suter as regulëëri Redaktoorinen anerchänt woorde.

Groossi Woortfamilie (aso Grundwoort plus Zämesetzigen und Abläitige), wo si sälber abghandlet hät, sind öppe die vo "Stūchen, Stëft/Stift, stīgen, stëlen, Stil, Stolz, Stamm, Stimm" (mit "stimmen"), "stumm, (un)gestüem, stān, stūnen, Stund, Stǖr" (mit "stǖren"), "stërben, Stĩzen, Stotz" (mit "stotzig"), "Stutz" (mit "stützen"), "Strūss" (mit "strūssen"), "Strĩt" (mit "strīten"), "strutten/strütten," "Strauw, Streuw" (mit "streuwen"), "strǟzen, Tǖchel, Tuech, gedigen," dezue na i der Eerschti "Bad-Stuben" und "Stubeten" und gäge s Ändi d Zämesetzigen und d Abläitige, aber nöd s Simplex vo "Tǖfel".

D Stockmeyer isch au nach de Pänsionierig 1955 em "Idiotikon" verbunde pliben und hät wyyter Korektuure gläse. Ire Platz i de Redakzioon hät de Peter Dalcher übernaa.

D Clara Stockmeyer isch syt irer Stuudiezyyt a de Volchskund intressiert gsyy. Vo irer Zämenaarbet mit em Hoffmann-Krayer isch scho obe d Reed gsyy. Und s isch au ekäs Wunder, hät si am "Idiotikon," chuum isch si deete gsyy, di grooss Sammlig «Die Kinderlieder der deutschen Schweiz» vo de Gertrud Züricher exzërpiert.

Zäme mit irer Fründin Adèle Stoecklin (1876–1960) – die isch di eerscht Gërmanischtin a der Uni Basel gsyy – hät si zwüschet 1919 und 1942 mindischtens sächsmaal d Sumerfërie i verschidene Täil vo de Schwyyz verbraacht, und im Muetetaal, im Ämitaal, i verschidene Bündner Döörffer, i de Gäged vo Zermatt und im Kanton Glaris händ die beede hunderti vo Lieder uufzäichnet. D Stoecklin hät daadebyy de Täggscht, d Stockmeyer d Melodyy uufgschribe. Publiziert woorden isch das Materiaal nie, es lyyt aber bis hütt, süüberli archiwiert, im Schwyyzerische Volchsliedarchyyv z Basel.

D Stockmeyer hät si scho früe für s chlyy Walserdoorff Rima "(Arrimmu)" zhinderscht im Sermenzatal im Piemont intressiert. Imene tüütsch gschribene Brief vom «Albergo Tagliaferro» z Rima, datiert vom 20. Oktoober 1927, underschribe vomene Giulio Axerio und adressiert an Bresidänt vom Schwyyzerischen Alpeclub, ghäisst s, s Fröläin Stockmeyer sell doch säge, wie vil si well zale und wänn si well choo; vilicht segs im Winter am gäbigschte, wil dänn d Lüüt ali zäme segid und mee Zyyt zum Prichte hegid, suscht aber chönn si au im Juli choo, wänn s Hotel äinewääg offe sig. Si isch dänn mindeschtens na es zwäits Maal z Rima gsyy, dasmaal im «Albergo Alpino»; wänn daas gsyy isch, cha me nümen usefinde.

De Tialäkt vo dëm Doorff, s Arimmertyytsch, isch scho doozmaal am Uusstëërbe gsyy, und wil au das Doorff eso isoliert und nu gäge di piemonteesischspraachig Naachberschaft offen isch, isch au d Mundart zimli schwirig und gspässig. Wurum d Stockmeyer grad uf Rima choo isch, wäiss me hütt nüme; i dëm Faal händ iri spraachlichen und volchskundlichen Inträssen aber sicher zämegwürkt. Vilicht isch si ja vo de Pricht vom Bëërner Emil Balmer motiwiert woorde, wo ab 1923 z Rima Spraachprooben und Lieder gsamlet hät. Im Materiaal vom "Idiotikon" sind ämel na vil Uufzäichnigen us Rima vorhande, wo vo ire stamed. Es sind zum äinte Notize zum Woortschatz, zur Woortbüügig und zur Luutleer und zum andere vil Gidicht und Liedli (gwüss sind vil vo dëne oder vilicht sogar ali vom Mundartdichter Pietro Axerio verfasst). Mängs isch aber verloore ggange; das gseet men us de zaalryychen Äinzelexzërpt, wo d Stockmeyer Syytezaale vo Böge drufgschribe hät, wo me von ene hütt nüme wäiss, wo s sind. – En Täil vo dëne Sache sind i "Idiotikon"-Artikel yygflosse; d Gidicht as ganzi aber sind, wie d Volchslieder, wo d Stockmeyer mit de Stoecklin zämen uufzäichnet hät (daadezue obe), offebar nie publiziert woorde.

D Stockmeyer hät sich au suscht mit de Walser abggëë. Soo isch si bin Voorbiräitige für d Uufnaame für s Fonogrammarchyv vo der Uniwërsitëët Züri debyy gsyy, wo dänn de Wilhälm Doegen vom Berlyyner Luutarchyyv 1929 z Domodossola für fascht all Süüdwalsergmäinde duregfüert hät.

Wyyteri spraachlichi Uufzäichnige hät si au vo Mälchsee Frutt ob Chäärns häipraacht und für ires Giburtsoort Ormalinge zämegestelt, aber imene vil, vil chlyneren Umfang.

D Clara Stockmeyer, vätterlicher- wie müeterlichersyyts us guetem Stadtbasler Huus, isch imene konserwatyyve Miliöö uufgwachse. I de Nullerjaar hät si sich aber under em Yyfluss vom Basler Möischterpfarer Leonhard Ragaz, em Gründer vo de religiöös-soziaale Biwegig, aafaa für soziaale Fraagen intressiere. D Verbindig vo chrischtlichem Glauben und soziaaler Gsinig isch vo doo a d Grundlaag vo irem Läbe gsyy. Si hät im Voorstand vo de «Freunde des Aufbaus» mitgwürkt, aso dëm Veräin, wo d Wuchezyytig vo de «Neue religiös-soziale Vereinigung» useggëë hät, und au i de Veräinigung «Arbeit und Bildung». Dezue isch si na im Voorstand vo de Chrischtlich-jüdischen Aarbetsgmäinschaft gsyy.

Au politisch isch si aktyyv gsyy, nämli as Bresidäntin vom «Zürcher Verein für das Frauenstimmrecht» und drüberusen as gschaffigs Mitgliid vo de «Frauenliga für Frieden und Freiheit» und de Veräinigung «Frau und Demokratie». Au im «Verband der Akademikerinnen» hät si mittaa. Me tërf nöd vergässe, das im Kanton Züri s Frauestimmrächt eerscht 1970 und uf Bundesebeni eerscht 1971 yygfüert woorden isch – wo d Stockmeyer scho gstoorbe gsy isch.

De Ernst Tappolet schryybt i syneren Empfelig vo 1925 z Hande vom Albert Baachme, d Clara Stockmeyer sei hööchinteligänt, kritisch, zueverlëëssig, voler Hiigaab, fyynfüülig, waarhaftig, heg e gueti Chinderstube, aber au e linkischs Uufträtte, und si seg z wenig chindlich und nayyv, zum e Leereri gëë. Z Basel seg si «berüchtigt für ihre herbe Verstandesmässigkeit und ihren Mangel an den Gaben des Gemüts».

Ire Läbesaabig hät si im Pfläghäim Dolderburg am Züribëërg verbraacht, wo si nach schwëërem Lyyde gstoorben isch. De Pfarer Trautvetter hät 1967 bi irer Abtankig gsäit, si heg ryychi Gaabe vom Gäischt und vom Hëërz ghaa, heg gëërn tienet, heg en chraftvole Charakter ghaa, heg iri Überzüügige muetig, aber sachlich und bischäide verfochte, heg si für Waret, Mäntschlichkäit und glöibigi Hoffnig yygsetzt, seg i irem Familiechräis tüüff verwurzlet gsyy und heg si dur e groossi Tröii uuszäichnet. Au im "Idiotikon"-Pricht über s Jaar 1967, wo si gstoorben isch, wird si as «eine tüchtige und treue Mitarbeiterin, als frohmütige und hilfsbereite Kollegin» gschilderet.




</doc>
<doc id="53540" url="https://als.wikipedia.org/wiki?curid=53540" title="Faesch">
Faesch

Faesch isch dr Naame von ere Baasler Familie, wo mä bis ins früeje 15. Joorhundert cha zruggverfolge. Woorschinlig het si us em Brisgau gstammt, uf jeede Fall het d Familie 1409 s Baasler Bürgerrächt überchoo, het vo 1494 aa e Verdräter im stedtische Root gha und eso zur Oberschicht ghöört. Vo dr Middi vom 16. Joorhundert und bis zum Ändi vom 18. Joorhundert isch immer e Faesch in de oberste Stadtorgan verdräte gsi. D Familie isch 1563 vom Kaiser Ferdinand I. gaadlet worde.
Ass si so lang zur Baasler Elite ghöört het, het d Familie nid zlerscht ere gschiggte Hürootspolitik z verdanke ghaa. Wo dr Franz Faesch, en Offizier uf Korsika in genuesische Dienst, d Witwe Ramolino ghürootet het, si d Faeschs sogar mit dr Familie Bonaparte verschwöögeret gsi. D Dochder Laetizia vo dr Witwe Ramolino us iirer früenere Ee isch d Mueter vom Napoleon gsi, dr Soon Joseph Fesch (1763–1839) us iirer Ee mit em Franz Faesch im Napoleon si Unggle. Dr Joseph Fesch het e bedütendi Karriere gmacht. Er isch katholisch worde und denn Kardinal und Erzbischof vo Lyon. Er isch au no dr franzöösisch Botschafter z Rom gsi, Senator und Groof, isch 1806 in Rang vom ene suveräne Fürst erhoobe worde, isch 1807 franzöösische Brinz, 1815 Pair vo Frankriich und denn au no römische Brinz worde.

In dr Middi vom 17. Joorhundert si d Faeschs die riichsti Familie z Baasel gsi, iiri Familiestiftig, wo im 16. Joorhundert gründet worde isch, bestoot hüte immer no. 

S «Museum Faesch», wo dr Jurist, Uniwersidäätsräkter und Kunstsammler Remigius Faesch (1595–1667) as e tüpischi Kunstkammere vom 17. Joorhundert aagläit het, het bis 1823 as Fideikommiss bestande; d Sammlig isch in Bsitz vo dr Uniwersidäät Baasel choo und isch wie vorhär scho s Amerbachkabinett e Kärnbestand vo de staatlige Baasler Museum worde.

Dr Kardinal Fesch het z Ajaccio uf Korsika e Kunstmuseum gründet, s Musée Fesch.



</doc>
<doc id="53542" url="https://als.wikipedia.org/wiki?curid=53542" title="Martin Walser">
Martin Walser

Dr Martin Johannes Walser (* 24. Merz 1927 z Wasserburg am Bodesee) isch e dytsche Schriftsteller. Bekannt woren isch dr Walser dur syni Darstellig vu innere Konflikt vu dr Antihelden in syne Roman un Verzellige.

Syni Eltere sin dr Gaschtwirt Martin Walser un d Augusta geb. Schmid gsii, wu z Wasserburg e Bahnhofswirtschaft un e Chohlehandlig bedribe hän. Är het zwee Brieder ghaa, en eltere, Josef, un e jingere, Anselm Karl. S Milieu vu syre Chindhait het er im Roman "Ein springender Brunnen" gschilderet. Vu 1938 bis 1943 isch er uf d Oberrealschuel z Linde gange, derno isch er as Flakhälfer yyzoge wore. No Unterlage vum Berliner Bundesarchiv isch dr Walser in dr Zäntralkartei vu dr NSDAP mit em Yydrittsdatum 30. Jänner 1944 verzaichnet. Dr Walser sait aber, är heb nie ne Ufnahmeaadrag gstellt. Noch em Rychsarbetsdienscht isch er am Änd vum Zweete Wältchrieg no Soldat gsii.

Noch em Chrieg het er anne 1946 z Linde am Bodesee-Gymnasium Abitur gmacht un derno an dr Philosophisch-Theologische Hochschuel Regensburg un dr Eberhard Karls Universitet Dibenga Literaturwisseschaft, Gschicht un Philosophi studiert. Anne 1950 het er d Katharina „Käthe“ Neuner-Jehle ghyrote. Us däre Eh sin d Dechtere Franziska, Johanna, Alissa un Theresia firigange, mit dr Maria Carlsson, dr Frau vum Spiegel-Grinder Rudolf Augstein, het er derzue ne Suhn, dr Jakob Augstein. 

In dr Zyt vum Studium het dr Walser anne 1949 aagfange, fir dr nei grindet Siddytsch Rundfunk as Reporter z schaffe un Herspiil z schrybe E zwischezytligi Feschtaastellig bim SDR het s em anne 1951 megli gmacht z Dibenga mit ere Dissertation iber dr Franz Kafka z promoviere. Zämme mit em Helmut Jedele het er dr Chärn vu dr „Genietruppe“ vum Stuegerter Herfunk bildet un het as freie Mitarbaiter dr Färnsehberych vum Sänder mitufböue. Är het Herspiilreschy gfiert un het anne 1953 am Buech vu dr erschte Färnsehfilmproduktion vum dystche Noochriegsfärnseh mitgwirkt. Parallel dodrzue het er as Rundfunkredakteur un Autor syni Kontakt zue Literaturszene verdieft.

Syter anne 1953 isch dr Walser regelmäßig zue dr Dagige vu dr Gruppe 47 yyglade wore, wu ne 1955 fir d Verzellig "Templones Ende" uuszaichnet hän. Sy erschte Roman "Ehen in Philippsburg" isch anne 1957 erschine un isch e große Erfolg wore. Dr Walser het vu do ab mit syre Familie as freie Schriftsteller zerscht z Friedrichshafe gläbt un speter derno z Nußdorf am Bodesee.

In dr sächzger Johr het si dr Walser wie vyl anderi linki Intellektuälli (Günter Grass u. a.) fir d Wahl vum Willy Brandt zum Bundeschanzler yygsetzt. Anne 1964 isch er Zueherer bim Auschwitz-Prozäss z Frankfurt gsii. Är het si geg dr Vietnamchrieg engaschiert, isch uf Moskau graist un het (au sym Verleger Siegfried Unseld) in dr sächzger un sibzger Johr as Sympathisant vu dr DKP gulte, wun er aber nie Mitgliid dervu gsii isch. Är isch e Freind gsii vum Ernst Bloch, vum Robert Steigerwald u. a. Anne 1988 het dr Walser im Ramme vu dr Raie "Reden über das eigene Land" e Red ghalte, wun er din dytli gmacht het, ass er di dytsch Dailig as Lucke empfindet, wun em weh duet un wun er si nit dermit wett abfinde. Dää Stoff het er au zum Thema vu syre Verzellig "Dorle und Wolf" gmacht. Drotz ass Walser uusdrrickli betont het, ass er sy Haltig iber die Zyt nit gänderet heb, hän e Dail Beobachter vun eme Sinneswandel vum Autor gschwätzt.

Wu dr Walser zue dr Verleihig vum Friidesbryys vum dytsche Buechhandel am 11. Oktober 1998 in dr Frankfurter Paulschilche e Red ghalte het, wun er e „Instrumentalisierung des Holocaust“ abglähnt het, isch zue kontroverse Diskussionen un dailwys au zue Protescht chuu.

D Uussage vum Walser sin vylmol eso interpretiert wore: Di nationalsozialistische Verbräche deije vun e Dail Lyt derzue missbruucht wäre, zum dr Dytsche weh z due un gar zum bolitischi Forderige z stitze. Au diei si dääjenig, wu ständig die Verbräche thematisiert, dr Mitmänsche moralisch iberlege fiele. Dr Themekomplex Auschwitz derft aber nit zuen ere „Moralkeule“ verchuu, grad wäg syre große Bedytig.

Noch em Walser syre Red hän d mi maischte Lyt im Stoh applaudiert, ußer dr Vorsitzer vum Zäntralrot vu dr Jude z Dytschland Ignatz Bubis, däm sy Frau Frau Ida un dr Friedrich Schorlemmer. Dr Ignatz Bubis het em Walser speter vorgworfe, är wett ewägluege. Im Walser isch au vorgworfe wore, ass si rächti Revisionischte, wu des Thema abblocke wän, uf ihn dieje beruefe. Dr Walser het däre Kritik entgege ghalte, er heb kai bolitischi Inschtrumäntalisierig vu syre „sehr persönlichen Ansicht“ beabsichtigt un heb nume vu sym subjektive Empfinde gschwätzt.

Anne 2002 isch sy Roman "Tod eines Kritikers" erschine. Dodin stellt dr Walser e Literaturkritiker as absurdi un bizarri Gstalt dar, e massivi Kritik am Marcel Reich-Ranicki. Unter anderem dr Frank Schirrmacher het em Walser derno ne „Spiel mit antisemitischen Klischees“ vorgworfe. Dr Reich-Ranicki het im Mai 2010 in eme Interview mit em Spiegel gsait: „Ich halte ihn nicht für einen Antisemiten. Aber es ist ihm wichtig, darauf hinzuweisen, dass der Kritiker, der ihn angeblich am meisten gequält hat, auch noch Jude ist. Er rechnet damit, dass ihm sein Publikum darin folgt. Sehen Sie, es hat von Grass nie eine antisemitische Zeile oder Bemerkung gegeben, keine einzige. Und über dessen Bücher habe ich gewiss nicht nur positiv geschrieben.“

Noch em Dod vum Siegfried Unseld isch dr Walser anne 2004 mit alle syne Wärch vum Suhrkamp Verlag zum Rowohlt Verlag gwächslet, was em e in Verlagsverdreg uugwehligi Klausel megli gmacht het. No aigene Aagabe heb fir ihn do derby vor allem e Roll gspiilt, ass dr Verlag si im Stryt um sy umstrittene Roman "Tod eines Kritikers" nit positioniert heb. 

Dr Walser isch Mitgliid vu dr Akademi vu dr Chinscht Berlin, vu dr Sächsische Akademi vu dr Chinscht, u dr Dytsche Akademi fir Sproch un Dichtig Darmstadt un vum PEN-Zäntrum Dytschland.






Dr Walser isch uf eme Brunne vum Peter Lenk z Iberlinge dargstellt.

Gspräche mit em Walser:

Yyfierige in Lääben un Wärch:

Walser in dr Literaturwisseschaft un Literaturdidaktik:

Kritischi, dailwys au polemisch gfierti Ussenadersetzige mit em Walser:



</doc>
<doc id="53544" url="https://als.wikipedia.org/wiki?curid=53544" title="Sportler des Jahres (Schweiz)">
Sportler des Jahres (Schweiz)

D Sportler vum Johr vu dr Schwyz wäre syter anne 1950 all Johr im Ramme vu dr Swiss Sport Awards gwehlt. Doderby wäre d Laischtige in däne Kategorie uuszaichnet:

Vu 1951 bis 2000 sin au no Pryys in dr Kategorie Sportferderer resp. Chinschtler vum Johr vergee wore.

Urspringli hän d Schwyzer Sportschurnalischte dr Sportler / d Sportleri vum Johr gwehlt, syter anne 2006 wird d Wahl zue aim Drittel vu dr Sportschurnalischte, dr Färnsehzueschauer un dr Sportler duregfiert. Dr "Trainer vum Johr" wehlt d Verainigung vu Schwyzer Diplomtrainer (VDT).

Titelsponsor vu dr Swiss Sports Awards isch syter anne 1997 d Grossbank Credit Suisse.



</doc>
<doc id="53545" url="https://als.wikipedia.org/wiki?curid=53545" title="Christoph Faesch">
Christoph Faesch

Dr Christoph Faesch (* 5. August 1611; † 22. Oktober 1683) isch e Baasler Historiker gsi.

Dr Christoph Faesch isch e Mitgliid vo dr bedütende Baasler Familie Faesch gsi.
Er het 1626 an dr Uniwersidäät Baasel dr Baccalaureus artium gmacht und denn Rächtswüsseschafte studiert. Er het e Bildigsräis uf Gämf (April 1630) gmacht, Bariis (Mai 1630), Bourges (Dez. 1630), Oxford (Juni 1631), London (Juni/Juli 1631) und isch über Holland und Dütschland uf Baasel zrugg. Au en äijöörigi Räis uf Italie het er undernoo. 1638 het er s "Examen pro gradu" absolviert. 1644 dr Dokter überchoo. Im Joor druf isch dr Faesch Brofässer für Logik worde und 1659 dr erst Brofässer für Gschicht an dr Uniwersidäät Baasel. Dä Leerstuel isch nöi iigrichdet worde und het zum Beriich vo de Kameralwüsseschafte ghöört, wo Staatsbeamti usbildet worde si. 1672/73 isch dr Faesch Räkter vo dr Uniwersidäät Baasel gsi.



</doc>
<doc id="53546" url="https://als.wikipedia.org/wiki?curid=53546" title="Remigius Faesch (Jurist)">
Remigius Faesch (Jurist)

Dr Remigius Faesch (* 26. Mai 1595 z Baasel; † 27. Februar 1667 z Baasel) isch e Schwizer Jurist, dreimol Räkter vo dr Uniwersidäät Baasel und e bedütende Kunstsammler gsi.

Dr Remigius Faesch isch dr Soon vom Baasler Kaufmaa und Bürgermäister Johann Rudolf Faesch (1572–1659) gsi. Er het 1514–16 Rächt studiert z Gämf, Bourges, Bariis und Marburg; zu sine Leerer häi dr Hermann Vultejus und dr Regner Sixtinus ghöört. 1620/21 het dr Faesch e Räis uf Italie gmacht und dört Kunst und Kunstgschicht studiert. 

Dr Faesch het vo 1628 bis zu sim Dood, also fast vierzig Jóor lang, z Baasel as Brofässer für Rächt gschafft. In de Joor 1637, 1649 und 1660 isch er dr Räkter vo dr Uniwersidäät gsi.

Dr Faesch isch au e flissige Sammler gsi und het e Kabinett gründet wo noch iim s "Faeschische Kabinett" ghäisse het. Das isch e bedütendi Kunst- und Raritätesammlig gsi und isch bis 1823 as Familiefideikommiss im Bsitz vo dr Familie Faesch bliibe, wo s denn dr Uniwersidäät Baasel gee het. Zämme mit dr Sammlig vom Johann Amerbach, em "Amerbachkabinett", het s "Faeschische Kabinett" dr Grundstock vo dr Öffentlige Bibliothek vo dr Uniwersidäät Baasel und vom Museum an dr Augustinergass bildet.



</doc>
<doc id="53548" url="https://als.wikipedia.org/wiki?curid=53548" title="Sojabohne">
Sojabohne

D Sojabohne ("Glycine max" (L.) Merr.), vylmol au aifach Soja (vu jap. "shōyu" fir Sojasoße) gnännt, isch e Nutzplfanze us dr Familie vu dr Hilschefrichtler ("Fabaceae"), Unterfamilie Schmätterlingsblietler ("Faboideae").

Dr Aaböu vu Sojabohnen isch syt dr Zyt zwische 1700 un 1100 v. Chr. z Nordoschtchina as Nahrigspflanze noogwise. D Sojabohne wird hite uf 6 % vu dr globale landwirtschaftlige Nutzflechi aaböue un isch di wältwyt wichtigscht Elsaat. Ihri Bedytig, wu all me zuenimmt, spieglet si im syt dr 1970er Johr hechschte Zuewachs an Aaböuflechi vu allne Nutzpflanze wider. Derwylscht 1960 17 Millione Tonne produziert wore sin, sin s 2012 253,1 Millione Tonne gsii.

In Sojabohne het s rund 20 % El un 37 % Aiwyss. D Aiwyssqualitet isch mit däre vu dierischem Aiwyss verglychbar, was d Sojabohne vu andere Pflanzen abhebt. Diräkt vu Mänsche konsumiert wäre eppe 2 % vu dr gärnete Sojabohne. Dr grescht Aadail vu dr Sojaärn wird fir d Gwinnig vu Sojael yygsetzt, wu vor allem as Lääbesmittel, aber z. B. au fir d Produktion vu Biodysel brucht wird. Dr Sojachueche, wu ibrig blybt, rund 80 % vu dr Masse, wird wäg em hoche Aiwyssghalt zue 98 % in dr Dierproduktion gfueteret.




</doc>
<doc id="53550" url="https://als.wikipedia.org/wiki?curid=53550" title="Musée Fesch">
Musée Fesch

S musée Fesch isch s wichdigste Kunstmuseum z Ajaccio uf Korsika. Es befindet isch im Borgu d'Ajaccio Kwardier, im "Palais Fesch" an dr "Rue Cardinal Fesch". Es isch vom Napoleon sim Unggle, em Kardinal Joseph Fesch z Ajaccio iigrichdet worde, wil dr Fesch dört uf d Wält choo isch. S Museeum isch erscht noch em Tod vom Kardinal, am Endi vo de 1850er Johr, ufgange.

Im Museum het s äini vo de beste Sammlige vo Alte Mäister z Frankriich und numme im Louvre het s e besseri Kollekzion vo italiänische Gmäld. Verdrätte si verschiideni öiropäischi Kunstrichdige bis ins 19. Joorhundert und es git en Abdäilig für korsischi Kunst vor allem us em 19. und 20. Joorhundert.
Au äini vo de wichdigste napoleonische Sammlige isch im Museum dehäi.




</doc>
<doc id="53551" url="https://als.wikipedia.org/wiki?curid=53551" title="FC Thun">
FC Thun

De FC Thun 1898 isch e Schwiizer Fuessballverain us de Stadt Thun, wo am 1. Mai 1898 gründet worde isch. De Club spilt i de Saison 2015/16 i de Super League, de höchschte Schwiizer Spilklasse. Si gröschte Erfolg het de Club 2005 gha mit de Qualifikation für d Champions League.

De Verein spilt sit de Saison 2011/12 i de Stockhorn Arena (aafangs "Arena Thun"), em nöie Stadion mit eme Fassigsvermöge vo 10'000 Zueschauer. Devor het de FC Thun im "Stadion Lachen" gspilt.

Ehmoligi Spiilerr sind zum Bischpil de Alex Frei, de Andres Gerber, de Fabio Coltorti, de Heinz Schneiter, de Lukas Schenkel, de Marco Streller, de Marco Wölfli, de Mario Raimondi, de Mauro Lustrinelli, de Michel Renggli, de Milaim Rama, de Pascal Cerrone, de Reto Zanni, de Silvan Aegerter, de Stefan Glarner, de Stephan Andrist und de Timm Klose.



</doc>
<doc id="53552" url="https://als.wikipedia.org/wiki?curid=53552" title="Vischer">
Vischer

Vischer isch e Familienaame.

Bekannti Familie mit däm Naame si


</doc>
<doc id="53553" url="https://als.wikipedia.org/wiki?curid=53553" title="Vischer (Basler Familie)">
Vischer (Basler Familie)

D Vischers si en altiigsässeni Baasler Familie.

D Familie stammt ursprünglig us Lächhuuse bi Augsburg. Dr Stammvater isch dr Hans, däm si Soon Leonhard isch uf Colmar go lääbe und het dört 1554 s Bürgerrächt überchoo. E baar Generazioone spööter isch dr Matthäus as Kind uf Baasel khoo und isch 1649 Bürger worde. Si Änggel Lienard (1690–1760) isch in dr Safre-Zumft Säggser gsi und dr erst Groossroot us dr Familie. 

S Vischers häi sich früe scho dur Hüroote mit e Hufe Baasler Gschlächter wie de Stäächely, Iisely, Saresy, Spiiser, Buurged und Vonder Mühll verbandlet.

Im Lienerd si Soon, wo au Lienard (1722–78) ghäisse het, het zwäi Söön ghaa, wo Stammväter vo nöije Linie worde si: dr Johann Jakob (1750–1825), wo die elteri Linie von em abgstammt het und dr Peter, Gründer vo dr jüngere Linie. Dr Johann Jakob het 1786 dr Hoochefirstehoof an dr Riddergass und dä isch no am Aafang vom 21. Joorhundert in de Händ vo dr Familie gsi, wo wäge däm dr Zuenaame «Hinder em Münster» überchoo het. Im Peter (1751–1823) si Linie isch äins vo de Baasler Rootsgschlächter worde und är und sini Brüeder häi e Hufe Böste in dr Stadt iignoo. Wil si vo 1802 aa im Riichesteinerhoof, em Blaue Huus, gläbt häi, isch «Blaus Huus» iire Zuenaame worde. Dr Peter Vischer het au die sarasinschi Siidefabrik, wo im Blaue Huus dehäi gsi isch, witergfüert.

Wääred die jüngeri Linie weenig Mitgliider gha het und e Däil von ene im 20. Joorhundert usgwanderet si, het dr eleteri Zwiig langi Zit d Baasler Politik und Gsellschaft mitbrägt. Zu dene häi im Johann Jakob sini Söön Benedikt (1779–1856) und Wilhelm (1789–1849) ghöört. Im Wilhelm sini Noochfaare häi s Handelshuus vo dr Familie in de Wirtschaftsgeböid vom Hoochefirstehoof bis 1905 witergfüert. Under de Noochkomme vom Benedikt het s e Hufe Brofässer an dr Uniwersidäät Baasel gee, z. B. dr Filoloog Wilhelm Vischer (1808–1874) und däm si Soon, dr Historiker Wilhelm Vischer (1833–1886). Däm si Brueder Eduard (1843–1929) het en Archidekturbüro gründet, wo hüte no existiert. D Siidebandfabrikzioon isch bis in d Middi vom 20. Joorhundert witergfüert worde, zletscht am Claragraabe.

In dr Familie si e Hufe Akademiker worde, vor allem Rächtsaawält, Archidekte, aber au Pfäärer. Bekannti Vischer im 20. Joorhundert si dr Ueli Vischer (* 1951), wo vo 1992 bis 2005 Regierigsroot vom Kanton Baasel-Stadt gsi isch, und dr Daniel Vischer (1950–2017), wo vo 1983 bis 2003 Zürcher Kantonsroot gsi isch und 2003 in Nazionalroot gweelt worde isch. 

Sit 1938 existiert e Familiestifdig.



</doc>
<doc id="53555" url="https://als.wikipedia.org/wiki?curid=53555" title="Sarasin (Basler Familie)">
Sarasin (Basler Familie)

S Saresyys si en altiigsässeni Baasler Familie.

D Saresyys si ursprünglig e Hugenottefamilie us Lothringe gsi und nit verwandt mit de Gämfer Saresyys.

Dr Duechhändler Regnault Sarasin (1533-75) isch uf Metz gflüchdet, vo dört isch si Soon Gédéon uf Baasel und het 1628 s Baasler Bürgerrächt üüberkhoo. D Saresyys si scho denn riichi Kauflütgsi, und si scho seer früe, sicher in de letschte Joorzäänt vom 17. Joorhundert, as Verleeger vo Siidebänder däätig gsi. Vermuetlig häi si au e Manufaktur in dr Stadt ghaa. Am Ändi vom 17. Joorhundert het s in dr Famiöie en Ufgoobedäilig gee. S Verlaagsgschäft isch vom Handel drennt worde und dr Hans Franz Saresyy (1649-1719) und sini Noochkomme, drunder sini Änggel Lukas (1730-1802) und Jakob (1742-1802), häi s witergfüert. 

Wie alli Familie vom Baasler Daig häi au d Saresyys sich mit ere strikte Hürootspoltik mit andere Baasler Familie verschwöögeret. Scho im Gédéon si Soon Peter (1608-62) het e Buurged ghürootet und in de spöötere Generazione häi si sich under anderem mit de Hüüsler, Werthemann, Stehlin, Vischer, Christ oder Hoffmann verbunde. Im Gédéon si Änggel Peter (1640-1719) isch 1687 in dr Kläi Root gweelt worde, und mit iim si d Saresyys e Baasler Rootsgschlächt worde. Im Peter si Änggel Hans Bernhard (1731-1822) isch vo 1803 bis 12 dr erst Bürgermäister us dr Familie gsi. D Saresyys si au Gsandti zur Daagsatzig gsi. 

Bsundrigs im 18. Joorhundert häi d Saresyys brächdigi Stadthüüser baut wie s Blaue Huus und s Wisse Huus und häi d Muusig, d Litratuur und d Kunst in dr Stadt gförderet. D Familie isch pietistisch gsi und het sich bis ins 20. Joorhundert für e Hufe regionali und internazionali religiöösi Instituzioone angaschiert.

D Bangg Sarasin, wo hüte no bestoot, goot uf d Gsellschaft Riggebach & Cie. zrugg, wo dr Alfred Saresyy 1893 übernoo het. Vo 1900 aa het s Undernääme A. Sarasin & Cie. ghäisse, vo 1987 aa Bank Sarasin & Cie. No am Aafang vom 21. Joorhundert si Verdräter vo dr Familie in dr Gschäftsläitig gsässe. 

Bis in s 20. Joorhundert häi fast alli Saresyys z Baasel gläbt, denn häi si sich aber afo verströije.


</doc>
<doc id="53556" url="https://als.wikipedia.org/wiki?curid=53556" title="Hans Konrad Mosis">
Hans Konrad Mosis

Dr Hans Konrad Mosis (* 11. Dezämber 1645 z Baasel, † 28. Novämber 1691 z Baasel) isch e Baasler Revoluzzer gsi. 

Dr Hans Konrad Mosis isch as Soon vom Scherer Jakob Mosis und dr Barbara Hoffmann 1645 z Baasel uf d Wält choo. Er isch wie si Vater Scherer und Chirurg worde. 1671 het er d Elisabeth Fatio, d Dochder vom Kaufmaa Johann Anton Fatio, ghürootet. In dr politische Krise vo 1691, em sogenannte 1691er-Wääse, isch er äine vo de Aafüerer vo dr Usschussbeweegig vo de Zümft gsi, wo s oligarchische Reschiim het welle demokratisiere und e Verfassigsrewision het welle duuresetze. Dr Grooss Root het d Revolte chönne zämmeschloo, und dr Mosis isch druf zämme mit sim Schwooger Johannes Fatio und em Johannes Müller zum Dood verurdäilt und uf em Määrtblatz köpft worde.


</doc>
<doc id="53557" url="https://als.wikipedia.org/wiki?curid=53557" title="Johannes Müller (Basler Revolutionär)">
Johannes Müller (Basler Revolutionär)

Dr Johannes Müller (1669 zum erste Mol erwäänt, † 28. Septämber 1691 z Baasel isch en Aafüerer vo de Zümft im 1691er-Wääse z Baasel gsi.

Dr Johannes Müller isch as dr Soon vom Säggser vo dr Safre-Zumft Hans Jakob Müller uf d Wält khoo. Er het sich zwäimol verhürootet, dr Naame vo dr erste Frau isch umbekannt. 1691 het er d Sarah Harscher ghürootet. Dr Müller isch Wissgärber gsi und sit mindestens 1669 Mitgliid in dr Safre-Zumft. 1676 isch er Stubemäister worde. im Joor 1691 isch er noch dr abverheite demokratische Rewolte vo de Zümft vo dr Obrikäit gfolteret und umbrocht worde.

1690–91 het dr Müller in dr Zumft zu Safre d Opposizion gege die oligarchischi Obrikäit organisiert und isch vo de Zumftbrüeder am 27. Januar 1691 zu äim vo iire Delegierte gweelt worde. Dr Johannes Fatio, wo am Ändi Februar dr Aafüerer vo dr Bürgerbeweegig worde isch, het dr Müller zu sim Vertrauensmaa und Stellverdräter gmacht. Wo dr Müller 23. Merz d Sarah Harscher ghürootet het, isch us dr Hochzit e politischi Demonstrazion worde, wo mä d Absetzig vo 29 Mitgliider vom Groosse Root am Daag druf vorberäitet het. D Situazioon isch immer schwiiriger worde, und dr Grooss Root het dr Müller in e Vermiddligskommission gweelt. Zwüschen iim und em Fatio het s immer mee Mäinigsverschiidehäite gee. Eso häi si nid emol e Brief an die reformierte Kantön mit dr Bitt um Understützig z Stand brocht. Dr Müller het sich vom Flüügel vo dr Beweegig afo distanziere, wo Gwalt nid abgleent het, und het en entsprächendi Dänggschrift verfasst. Wo dr Fatio am 23. Septämber verhafdet worde isch, isch dr Müller widerwillig dr Aafüerer vo dr Beweegig worde. Am 24. Septämber het er ooni Erfolg brobiert, uf legalem Wääg z erräiche, ass dr Fatio freigloo wurd. Am Oobe vom gliiche Daag häi en die entdüschte Ufständige zwunge, iiri bewaffneti Rewolte aazfüre. Am neggste Morge si dr Müller und öbbe fuffzig Ufständischi verhafdet worde. Mä het en gfolteret, und si standhafti Haltig bi dene Verhör und bim Brozäss spööter het d Lüt beiidruggt. Er isch zum Dood verurdäilt und am 28. Septämber köpft worde.


</doc>
<doc id="53558" url="https://als.wikipedia.org/wiki?curid=53558" title="Johannes Müller">
Johannes Müller

Johannes Müller isch dr Naame vo dene Persone:

<onlyinclude>
</onlyinclude>


</doc>
<doc id="53562" url="https://als.wikipedia.org/wiki?curid=53562" title="Justizvollzugsanstalt Freiburg">
Justizvollzugsanstalt Freiburg

S Friburger Gfängnis (amtli Justizvollzugsanstalt Freiburg) isch e Gfängnis vum Land Bade-Wirtteberg in dr Stadt Friburg.

D Hauptaastalt isch anne 1878 fertiggstellt wore, s Gebei vu de "Abteilung Tennenbacher Straße", wu denewe stoht, 1912/13. S Hauptgebei wird im Friburger Volksmund „Café Fimfeck“ gnennt wäg em Grundriss, wu fimf Fligel bstoht, wu alli in aim zentrale Punkt zämmelaufe (Panopticon-Prinzip, Penn-sylvanische Stil).

Z Friburg sin uusschließli Manne unterbocht, vor allem sonig, wu e lengeri Haftstrof (ibers 1 Johr un 3 Monet) mien bieße. Die stamme in de Regle us dr Landgrichtsbezirk Friburg, Bade-Bade, Offeburg, Konschtanz un Waldshuet-Düenge. Dezue het s z Friburg Untersuechigshäftling v. a. us de Amts-grichtsbezirk Brisach, Emmedinge, Ettene, Friburg, Kenzinge, Mille, Staufe, Ditisee-Neistadt un Wald-kilch. Us de nämlige Amtsgrichtsbezirk stamme in de Regle sälli Insasse, wu nit weg ere Stroftat inhaf-tiert sin, sunder us zivilrechtlge Grind (zum Bischpil Beigehaft).

D JVA Friburg isch fir ganz Bade-Wirtteberg di zentral Aastalt fir d Sicherigsverwohrig vu männlige Tä-ter.

S ehmolig Grichtsgfängnis z Emmedinge fungiert as Ussestell vu de JVA Friburg. Do sind die Häftling unterbrocht, wu im Uffige Vollzug sin. Bim Amtsgricht Friburg un z Denzlinge/ Stopckehef git s no me Ussestelle.

Psychologe un Sozialarbaiter stehn fir Bedreiigs- un Bhandligszweck z Verfiegig. S git Einzel- un Gruppeveraastaltige. Au externi Aasprechpartner hän Sorg zue de Gfangene, zem Bischpil fir e Suchtberotig, fir d Entlossigsvorberaitig, fir di allgmein Seelsorg, fir d Schuldnerberotig oder fir d Berotig vu HIV-infizierte Insasse.

In ihre Freizitt kenne di Inhaftierte verschidene Aktivitäte noogoh, zum Bischpil Theatergruppe, Musik, Sport oder e Gfangenezittig. Si git au religiese Aagebot un Sproch- un Computerkurs.

Fir d Inhaftierte git s ca. 450 Arbets- un Uusbildigsplätz. Newe de Bedrib vu de Aastalt bietet s "Bil-dungszentrum" 100 Uusbildigsplätz. Typischi Uusbildigsberuef sin sonigi us de Holz-, Textil- un Metall-verarbaitig, aber au us em Berich Gebeirainigung oder Gaschtronomi.

In de JVA kenne newem Hauptschuelabschluss (ditsch un italienisch) au de Realschuelabschluss un d FH-Rifi erworbe were. S "Bildungszentrum" isch dezue Ussestell vum "Fernstudienzentrum Karlsruhe". E baar Gfangei studiere au an de Fernuniversität Hagen, anne 2010 sin s 18 gsii. 40 Freigänger schaffe bi externe Bedrib in de Umgewig. S VAW Bade-Wirtteberg het in de JVA e Niderlossig.

S Laitbild vu de JVA Friburg beziet si uf drei Ziilgruppe, nämli di Gfangene, d Mitarbaiter un d Gsell-schaft.




</doc>
<doc id="53566" url="https://als.wikipedia.org/wiki?curid=53566" title="Breisacher Tor">
Breisacher Tor

S Brisacher Dor isch e ehmolig Stadtdor vu de Stadt Friburg. S lit am Rand vu de Altstadt am Eck Rempartstroß un Gartestroß. S Gebei isch as Kulturdenkmol mit ere bsundere Bedittig no § 12 Denkmolschutzgsetz im Denkmolbuech iidrait.

S Dor isch s einzig erhalte Gebei vu de barocke Befeschtigung vu Friburg, wo dr Vauban ab 1677 het lo errichte. Wu franzesischi Druppe bi ihrem Abzug d Feschtigsaalag 1745 umgschlaipft hän, isch vu de urspringlig vier Dor nur s Brisacher Dor erhalte bliwe, wu dodmol "Porte Saint-Martin" gnännt worre isch und as repräsentativi Iifahrt zur Stadt dient het. Speter het s Dor de Namme "Brisacher Dor" kriegt, wel s zue de sidlige Uusfallstroß in Richtig Brisach un Basel glege isch. D Marie Antoinette, di jingscht Dochter vu de Kaiseri Maria Theresia un em Kaiser Franz I. vu Eschtriich, isch anne 1770 uf ihrem Brutzug zum franzesische Hof dur s Brisacher Dor in d Stadt iizoge.

De urspringlig zwaigschossig Bau isch in de zwote Helfti vum 19. Johrhundert um e dritt Stockwerk ufgstockt wore, de Mittelrisalit het dodebii e Dreiecksgiebel kriegt. S Gebei isch deno as Schuel gnutzt wore. Bi de Neigstaltig vu de Gartestroß anne 1903 isch de Oschtfligel abgrisse wore.

S Brisacher Dor isch im Zweete Weltkrieg stark bschädigt un 1950/51 in de Form vum spote 19. Johrhundert reschtauriert wore. S het zerscht ere Versicherig as Birogebei dient, speter sin dert bis anne 2007 Dienschtstelle vu de Stadt Friburg unterbrocht gsii. Anne 1989 isch de Blatz hinterem Gebei mit Baim un eme Bächli ufgwertet wore. Nodäm s Gebei an Privat verkauft wore isch, isch s saniert wore. Dewiilscht d Universität Friburg d Riim in de obere Stock aagmietet het un dert Seminar un Vorlesige abhaltet, hets im erschte Stock vum Dor-Mittelbau e Gaschtronomibedrib, wu d Flechi hinter em Gebei – di ehmolig Zuefahrt – fir d Ussebewirtig brucht.




</doc>
<doc id="53567" url="https://als.wikipedia.org/wiki?curid=53567" title="Chanukka">
Chanukka

Chanukka (חנוכה, [] ; dt.: „Weijig, Iiweijig“; au: Chanukkah, Hanukkah oder Liechterfest, im Surbtaler Westjiddisch "Chánige") isch e jüdischs Fest zum Gedänke an d Wiideriiweijig vom zwäite Tämpel, wo dr Serubbabel z Jerusalem im Jahr 164 vor dr Zitewändi het lo baue. Es foot jedes Joor am 25. Daag vom Monet Kislew (Novämber/Dezämber) aa und goot acht Dääg lang.

Chanukka erinneret an d Wideriiweijig vom zwäite jüdische Tämpel z Jerusalem im jüdische Joor 3597 (164 v. d. Z.) noch em erfolgriiche Makkabäerufstand vo de Juude z Judäa gege die hellenisierte Juude und makedonische Sürer, wien er im Erschte Buech vo de Makkabäer und au im Talmud überliiferet isch. D Makkabäer häi dr Herrschaft vom Riich vo de Seleukide über Judäa en Änd gmacht, häi dr Zeus-Altar, wo d Grieche im Tämpel ufbaut gha häi, wäggtoo und dr jüdisch Tämpeldienst wider iigfüert.

D "Menora," dr Lüüchter mit de siiben Ärm im Tämpel, häig denn nie me sölle uslösche. Noch dr Überliiferig het mä wäge dr Erooberig dur d Süürer nume no äi Chrueg vo gweitem Ööl chönne finde. Sovil Ööl het nume für en äinzige Daag glängt. Zum nöis gweits Ööl z mache bruucht mä aber acht Dääg. Es sig derno e Wunder bassiert, und s Liecht häig acht Dääg lang brennt, bis mä nöis gweits Ööl gmacht het. An das Wunder erinnere die acht Liechter vom Chanukka-Lüüchter. Je noch dr Dradizioon, wo mä re folgt, wird jede Daag äi Liecht mee aazündet, bis am Ändi alli acht brenne, oder me foot mit alle acht Liechter aa und zündet jede Daag äins weniger aa.

Ass dr Lüüchter mäistens nüün Ärm oder Liechthalter het, sött nid düsche: s nüünte Liecht isch dr Diener (hebr. "Schamasch"). Nume mit däm darf mä die andere aazünde, wemmä die notwändige Sääge (hebr. "Bracha") drüüber gsäit het. As Liechter wärde Cherze oder Ööllämpli bruucht. Vilmol wird Olivenööl verwändet, wie bi dr Menora im Tämpel.

Noch dr Entweijig vom Zwäite Tämpel isch s Chanukkawunder zur Wiideriiweijig gfiirt worde, wie me cha lääse bi ; (Septuaginta) (die Zitaagoob im Nöije Testamänt datiert noch em "Fest vo dr Tämpelweijig"), bis im Joor 3830 vo dr jüdische Ziträchnig (70 n. d. Z.) dr Tämpel dur d Römer ändgültig zerstört worden isch. Do isch die jüdischi Bevölkerig verdriibe worde (Jüdischi Diaspora), und jetz häi d Juude Chanukka dehäim afo fiire.

Chanukka isch vor allem e hüüsligs Fest. An de Ööbe vo dr Chanukka-Wuche versammle sich d Familie mit Fründ zum Fiire. S Fiire in dr Gmäinschaft isch üüblig, d Chinder bechömme Gschängg und Süessigkäite. Mä isst vor allem Spiise, wo in Ööl bache worde si, wie Berliner (hebr. סופגניות "Sufganiyyot") oder "Latkes" (Härdöpfelblätzli) mit Öpfelmues und Nidel und anderi Spezialidääte us dr jüdische Chuchi. Wenn d Liechter aazündet si, singe d Lüt "Maos Zur" und anderi Chanukkalieder. Früener het mä d Liechter nume in de Hüüser aazündet, erst spööter au in de Synagoge. In dr Litratuur wird s Fest under anderem vom Heinrich Heine erwäänt. In sinere Dänggschrift für e Ludwig Börne beschribt dr Heine e Spaziergang vo de bäide Schriftsteller, wo vo jüdischer Abstammig gsi si, dur die winterligi Frankfurter Juudegass.

Dr Lüüchter, d "Chanukkia," wird sofort aazündet, wenn s dunkel wird. Drbii bättet mä, singt Lieder und verzellt d Gschicht vo Chanukka. Au s Spiil mit em "Dreidel" isch beliebt. Das isch e Kräisel mit vier Site. Uf dene stöön vier hebräischi Buechstaabe ("Nun Gimel He Schin"). Das wird interpretiert as d Aafangsbuechstaabe vom hebräische Satz «E groosses Wunder isch dört bassiert» (hebr.: נס גדול היה שם - "Nes Gadol Haja Scham"). Z Israel stöön uf de Dräidel hüte d Aafangsbuechstaabe vo de Wörter vom Satz: נס גדול היה פה - "Nes Gadol Haja Po" «E groosses Wunder isch doo bassiert.» Bim Spiil, wo us em 16. Joorhundert stammt und wo mä für Gäld, Spiilmarke oder anders gspiilt het, si s d Aafangsbuechstaabe vo de Wörter uf Jiddisch נִישט («nüt», das häisst mä macht nüt und dr neggst Spiiler isch an dr Räije), גאנץ («ganz», das häisst mä nimmt alles), האלבּ («halb», mä gwünnt d Helfti) und שטעל («stell», mä muess iizaale).

En anders beliebts Chanukkaspiil isch «Glogge und Hammer».

Wääred de Dääg vo Chanukka iberchömme d Chinder Münze zum Gschängg, und si wärde ermuetigt, e Däil vom Gäld für wooldäätigi Zwäck zu spände "(Zedaka)". Füre Bruuch, zue Chanukka e Gänsebroote z mache, gitt mä as Grund aa, ass mä s Fett für e Lüüchter chönn bruuche.
Dr ersti Daag isch immer dr 25. Kislev, aber d Fiir foot immer am Daag vorhär aa, wenn d Sunne undergoot.


Liste vo de jüdische Fest




</doc>
<doc id="53568" url="https://als.wikipedia.org/wiki?curid=53568" title="Wunderkammer">
Wunderkammer

D Wunderkammere oder Kunstkammere us dr Spootrönessans und em Barock häi sich us de früenere "Raritäte-" oder Kuriositätekabinett (Panoptika) entwigglet und bezäichne e Sammligskonzept us dr Früefaase vo dr Museumsgschicht, wo Objekt mit alle mööglige Härkumft und Bestimmige gmäinsam bresentiert het.

Im Lauf vom 19. Joorhundert si d Kunst- und Wunderkammere von de spezialisierte Museum, wo hüte üüblig si, abglööst worde, bsundrigs vo de Naturkundesammlige mit iirem wüsseschaftlige Aaspruch.

Dr Terminus technicus "Kunst- und Wunderkammere", in dr Zimmerische Chronik (1564–66) zerst noochgwiise, het sich dur em Julius von Schlosser sim Wärk "Die Kunst- und Wunderkammern der Spätrenaissance" (Leipzig 1908) iibürgeret und isch au im Änglische gebrüüchlig. Näbe de uniwerselle Kunst- und Wunderkammere bestöön au räini Kunstsammlige oder räini Naturaliekabinett.




</doc>
<doc id="53573" url="https://als.wikipedia.org/wiki?curid=53573" title="Geisteswissenschaft">
Geisteswissenschaft

Dr Begriff Gäisteswüsseschaft(e) isch in dr dütschsproochige Dänktradizioon e Sammelbezeichnig für aktuell rund 40 underschiidligi Äinzelwüsseschafte („Diszipline“), Si undersueche mit underschiidlige Methode Gegestandsberiich, wo mit kulturelle, gäistlige, mediale, zum Däil au soziale bzw. soziologische, historische, politische und religiöse Fenomeen zämmehänge. Die mäiste Gäisteswüsseschafte gäbe sich drbii also au im ene gwüsse Maass mit Anthropologii ab, wil in alle Diszipline dr Mensch und was er erschafft im Middlpunkt stöön (→ Anthropologii). En äihäitligi Begründig vo de Gäisteswüsseschafte het dr Wilhelm Dilthey brobiert z mache uf dr Basis von ere filosofische Leer vom Sinn und Verstoo vo Lääbesüsserige (Hermeneutik).

Noch em Theolog Arno Anzenbacher chönnt mä d Wüsseschaft eso iigliidere:
E Hufe Theoretiker und Institut zelle weder d Sozial- und Wirtschaftswüsseschafte no d Humanwüsseschafte (im ängere Sinn) zu de Gäisteswüsseschafte.






</doc>
<doc id="53575" url="https://als.wikipedia.org/wiki?curid=53575" title="Islikon">
Islikon

Islikon chan folgendes bedüte:


</doc>
<doc id="53577" url="https://als.wikipedia.org/wiki?curid=53577" title="Jüdischer Friedhof (Freiburg im Breisgau)">
Jüdischer Friedhof (Freiburg im Breisgau)

Dr Jidisch Fridhof Friburg isch e jidische Fridhof in de Stadt Friburg im Brisgau, wu 1870 am Eck Elsässer Stroß/Rosbaumweg aaglait wore isch un hit no brucht wird. Er isch e gschitzt Kulturdenkmol.

E Grabstätt fir di mittelalterli jidisch Gmai z Friburg het nit kenne noogwise were. Villicht isch e jidische Fridhof in dr Umgewig brucht wore, villicht z Brisach oder z Waldkilch. 

Sit 1401 het iwer Johrhundert z Friburg e Aasidligsverbott fir Jude gulte, wu erscht anne 1806 ufghowe wore isch. Di 1863 rechtlig konschtituiert Jidisch Gmai z Friburg het 1870 e aigene Fridhof am Eck Elsässer Stroß/Rosbaumweg aaglait mit ere Flechi vu 82,61 Ar. Hit git s uugfehr 900 Grabstai ("Mazevot"). Di 1891 baut privisorisch Fridhofshalle isch vor 1914 dur e Neibau ersetzt wore, wu in dr Zitt vum Nationalsozialismus anne 1938 zerstert wore isch. 1949 bis 1952 isch di hitig Fridhofshalle entstande. De Fridhof, wu sit 1870 gnutzt wird, dient hite no fir Liichte, drotz ass wege Blatzmangel scho ne Gräwerfeld uf em kommunale Fridhof z Sant Jerge fir di jidisch Gmai z Verfiegig stoht.

E anderi Bsunderhait vu dem jidische Fridhof isch, ass in eme abdailte Beriich au nitjidischi Mänsche kenne begrawe were. Des isch awer nur megli bi Familiemitglider oder Litt mit bsundere Verdienscht.

Uf em jidische Fridhof het s Mahnstätt fir d Mitglider vu de jidische Gmai vu Friburg, wu im Erschte Weltkrieg gfallene sin.

Anne 1986 isch e Mahnstai ufgstellt wore, mit ere hebräische un ere ditsche Inschrift: „Den jüdischen Opfern der Gewaltherrschaft 1933−1945“.




</doc>
<doc id="53578" url="https://als.wikipedia.org/wiki?curid=53578" title="RappazMuseum">
RappazMuseum

S RappazMuseum isch e Museum im Huus Klingedaal 11 im Gläibaasel wo im Baasler Grafiker und Künstler Rolf Rappaz gwidmet isch. Es isch vom Mändig bis am Donnstig vom zääni am Morge bis am fümfi am Nomiddaag offe. 

D Idee isch vom Baasler Künstler Bruno Gasser gsi, und s Museum isch 2008 im ehemoolige Ateliee vom Rappaz ufdoo worde. Uf sine drei Stöck wärde im Künstler si Wärk zäigt, wo us aagwandter Grafik und freier Kunst bestoot. Usser dass es Wärk vom Rappaz usstellt, isch s Huus au e Kulturzentrum, wo vor allem d Kunst und d Kultur vo dr Regioon im Bligg het.

S Huus Klingedaal 11 isch äins vo de eltiste Geböid im Gläibaasel. D Liigeschaft isch us em 11. Joorhundert bekannt. Wo 1274 s Klingedaalklooster, denn no s «Kläine Klingedaal», gründet worde isch, isch s Door vom Klooster grad näben em Huus Klingedaal 11 baut worde, wo vorhär emol eläi gstande isch. D Wääberei vom Klooster isch drii khoo und vo deere het d Wääberstrooss nääbedra iire Naame. Us deere Zit het s im Bardeer vom Huus immer non e Sodbrunne. 

E Generazioon noch dr Reformazioon isch s Klooster 1557 ändgültig zuedoo worde, und d Geböid si für Gwärb und Laagerig benützt worde und au zum Drubbe iizkwardiere. 

D Liigeschaft Klingedaal 11 isch lang in brivate Händ gsi, bis si im 17. Joorhundert in Bsitz vo dr Stadt khoo isch. Am Aafang vom 19. Joorhundert isch s Huus vollständig renowiert worde, het e klassizistischi Fassaade überkhoo und e groossi Biidermäier-Stääge und isch en Altershäim für d Müller vo dr Klingedaalmüüli nääbedraa worde.



</doc>
<doc id="53579" url="https://als.wikipedia.org/wiki?curid=53579" title="Rolf Rappaz">
Rolf Rappaz

Dr Rolf Rappaz (* 9. Septämber 1914 z Baasel; † 9. Januar 1996 z Baasel) isch e Schwizer Grafiker und Künstler vom Konstruktivismus gsi.

Dr Rappaz het e Leer as grafische Entwärfer gmacht, isch denn uf d Kunstgwärbeschuel Baasel gange, jet an dr Bariiser Académie de la Grande Chaumière studiert und denn vo 1939 aa mit vil Erfolg e grafischs Ateliee gfüert. 1938 isch er e Gründigsmitgliid vom Verband vo de Schwizer Grafiker (Ortsgrubbe Baasel) worde und het vo 1942 bis 1945 as Fachleerer für Grafik an dr Gwärbschuel Baasel Underricht gee, won er e ganzi Generazioon vo junge Kunstschaffende, drunder d Eva Aeppli und dr Jean Tinguely beiiflusst het. In de 1960er Joor het dr Rappaz si Bruef as Wärbigsgrafiker ufgee und sich usschliesslig dr freie Kunst afo widme. 

Dr Rappaz isch äine vo de erste sälbständige Grafiker hsi und het dr berüemt Schwizer Grafikstil vo dr Noochchriegszit noochhaltig ghulfe z brääge. Er het sich uf Blakatwärbig und Mässbaute spezialisiert und het Aarbede für Firestone, Avia, die Schwizerischi Landesustellig, die Schwizerischi Reederei, d Mustermäss Baasel und Teggstilfirme wie Stoffel z Mels, Fischbacher z Sanggalle und Rohner z Balgach gmacht, wo sich dur e klare, iigängige Stil uszäichnet häi und wo din persönlige Bildwitz sich mit globaler Verständlikäit vermischt. 1945 isch s Blakaat vom Rappaz „Aufschwung“ für d Baasler Mustermäss vom Äidgenössische Departemänt vom Innere zum „Schwizer Blakaat vom Joor“ gweelt worde.

S künstlerische Wärk vom Rappaz isch vom Konstruktivismus brägt und ghöört zur Richdig Konkreti Kunst. S Brinzip vo sim Schaffe isch d Permutazioon: Dr Rappaz nimmt usenander, verduscht und kombiniert und macht so us de geometrische Grundforme (Kräis, Vieregg und Dreiegg) und de drei Brimäärfarbe (Root, Blau, Gääl) in Äinzel- und Wäggselbilder, Bildserie und Blastike e Vilfalt vo überraschende Konfigurazioonen. Si künstlerischs Schaffe isch 1972 in ere Usstellig in dr Kunsthalle Bärn gwürdigt worde.

Sini Wärk si hüte im RappazMuseum z Baasel usgstellt.



"Rolf Rappaz, Permutationen", Kunsthalle Bärn, 23. Januar – 5. Merz 1972


</doc>
<doc id="53581" url="https://als.wikipedia.org/wiki?curid=53581" title="Kasimir Sewerinowitsch Malewitsch">
Kasimir Sewerinowitsch Malewitsch

Dr Kasimir Sewerinowitsch Malewitsch (, wüsseschaftligi Dransliterazioon "," polnisch "Kazimierz Malewicz;" * 11. Februar/23. Februar 1879 z Kiew; † 15. Mai 1935 z Leningrad) isch e Mooler und dr Hauptverdräter vo dr Russische Awanggarde gsi, Wäägberäiter vom Konstruktivismus und Begründer vom Suprematismus. Er isch vo de franzöösische Spootimpressioniste, Fauves und Kubiste beiiflusst worde. Si abstrakts suprematistischs Gmäld "S Schwarze Kwadrat uf wissem Grund" us em Joor 1915 isch e Mäilestäi in dr Moolerei vo dr Modärne und wird as „Ikone vo dr Modärne“ bezäichnet.


</doc>
<doc id="53584" url="https://als.wikipedia.org/wiki?curid=53584" title="Piet Mondrian">
Piet Mondrian

Dr Piet Mondrian (äigentlig "Pieter Cornelis Mondriaan"; * 7. Merz 1872 z Amersfoort, Niiderland; † 1. Februar 1944 z Nöi York) isch e niiderländische Mooler vo dr klassische Modärne. Er het d Stilrichdig vom Neoplastizismus begründet und gältet as dr wichdigst Verdräter vom niiderländische Konstruktivismus und vo dr Konkreten Kunst. Er het mit sim spöötere Wärk zu de Begründer vo dr abstrakte Moolerei ghöört.

Dr Mondrian het um 1900 im impressionistische Stiil vo dr Haager Schuel afo moole. Vo öbbe 1908 aa isch er under em Iifluss vom Vincent van Gogh und vom Fauvismus gstande. 1911 isch er uf Bariis und isch under em Iifluss vom Georges Braque und Pablo Picasso Kubist worde. Vo de 1920er Joor aa het dr Mondrian sini bekannte, sträng geometrische Gmäld gmoolt, wo zum Neoplastizismus zellt wärde. Iiri charakteristischi Struktur us eme schwarze Raster, verbunde mit rächteggige Flechene in de Grundfarbe wird bis in d Gegewart in dr Kunst, Archidekduur, Moode, Wärbig und Populärkultur zitiert. As Kunsttheoretiker und Mitbegründer vo dr Künstlerveräinigung De Stijl het dr Mondrian under anderem d Schrift "Le Néo-Plasticisme" gschriibe, wo 1925 uf Dütsch as Bauhuusbuech Nr. 5 under em Ditel "Neue Gestaltung. Neo-Plastizismus, Nieuwe Beelding" veröffentligt worde isch. D Wärk wo z Nöi York im Exil vo 1940 aa entstande si, het er wie Mosaik in d Brimärfarbe ufglööst und isch eso über die früenere stränge Komposizioone äwägg choo zun ere nöije musikalische Rhüthmisierig vom Motiv.


</doc>
<doc id="53588" url="https://als.wikipedia.org/wiki?curid=53588" title="Wasserturm Bruderholz">
Wasserturm Bruderholz

Dr Wasserdurm Bruederholz isch e 36 m hooche Wasserdurm uf em Hügel Bruederholz im Baasler Bruederholz-Kwardier. Dr Durm isch äins vo de Baasler Kulturgüeter, wo für d Region vo Bedütig si.

Wil d Bevölkerig immer mee gwaggse isch, het mä im Joor 1926 dr Durm baut, zum d Hüüser uf em Hüügel mit Wasser z versorge. 

Oobe uf em Durm het s in dr Hööchi vo 27 Meter en Ussichtsblattform und für e chliises Iidrittsgäld cha mä die 115 Stäägestuefe uufe stiige und us ere Hööchi vo 394 Meter über Meer wit in die Oberrhiinischi Diefebeni luege.

Im Roman "Der barmherzige Hügel" vo dr Lore Berger het sich d Romanfigur "Bea" vom Wasserdurm Bruederholz aabe in Dood gstürzt. D Autorin het das denn im Joor 1943 sälber gmacht.

Dr Robert Dexter het e Kriminalroman mit em Ditel "Eine Stadt hat Angst" gschriibe, wo doo spiilt.




</doc>
<doc id="53590" url="https://als.wikipedia.org/wiki?curid=53590" title="Belle Époque">
Belle Époque

D Belle Époque [] (frz. für „schööni Epoche“) isch d Bezäichnig für d Zit vo öbbe 30 Joor am Ändi vom 19. und am Aafang vom 20. Joorhundert, hauptsächlig in Öiropa. Si isch nid genau definiert, aber vilmol mäint mä mit em Begriff d Zit vo 1884 (noch em Ändi vom Dütsch-franzöösische Chrieg vo 1870/71) bis zum Usbruch vom Erste Wältchrieg 1914. Für d Zit vor dr Joorhundertwändi isch au dr Begriff "Fin de Siècle" („Joorhundertändi“) im Bruuch.

Es isch e lengeri Periode vo Friide in Öiropa gsi. In dere Zit häi sich d Wirtschaft und d Kultur in de öiropäische Kärnländer Groossbritannie, Frankriich, Dütschland, Ööstriich-Ungarn und Italie stargg entwigglet und dangg dr verbesserete Medizin und Hygiene isch au d Lääbeserwartig gwaggse. Innepolitisch si die sozialistische Bardeie ufchoo, wo d Inträsse vo dr Aarbäiterschaft, wo immer sterker under Drugg cho isch, verdäidigt häi. 

D Epoche isch vor allem für die oobere Gsellschaftsschichte schöön gsi, wenn au vili vo de ermere Lüt vom Ufschwung brofitiert häi.

Nöiji Idea häi d Kunst und Kultur revoluzioniert. In dr Bildende Kunst het dr Juugedstiil, dr Sümbolismus und denn dr Kubismus dr Impressionismus abglööst. Bischbil vo Verdräter vo dene Stiilrichdige si dr Impressionist Paul Cézanne, d Juugedstiilmooler Gustav Klimt, dr Sümbolist Franz von Stuck und dr Kubist Pablo Picasso.

In dr Muusik het sich d Spootromantik über e Impressionismus zur atonale Muusig entwigglet (Gustav Mahler, Claude Debussy, Arnold Schönberg).
In dr Litratuur si noch em Naturalismus dr Impressionismus, dr Symbolismus und schliesslig dr Expressionismus choo. (Émile Zola, Anton Tschechow, Henrik Ibsen, Gerhart Hauptmann, Rainer Maria Rilke); 

In dr Archidektur het dr Historismus Aahänger an dr Juugedstiil und die Nöije Sachligkäit verloore, wie si z. B. dr Peter Behrens mit sinere Industriiarchidekdur representiert het.

Bsundrigs uf em Gebiet vo dr Füsik het men e Hufe nöiji Erkenntniss gmacht. Do muess mä d Entdeggig vo de Rönggestraale dur dr Röntgen 1895 und vom Radium 1898 dur s Eebaar Marie und Pierre Curie erwääne, d Kwantetheorii (1900) vom Max Planck und im Albert Einstein si Relatiwidäätstheorii (1905). 1911 het dr Ernest Rutherford us Streuversüech s Rutherford'sche Atommodäll abgläitet. Nume zwäi Joor spööter, het dr Niels Bohr si Atommodäll us däm vom Rutherford entwigglet.
Die nöije Erkenntniss si in meerere Pünkt im Widerspruch zur klassische Füsik gstande, wo vom Isaac Newton (1643–1727) usgange isch.

Mit de verbesserete Mikroskop, wo vo dr Middi vom 19. Joorhundert entwigglet worde si, het mä Mikribiologii chönne bedriibe und dr bedütendi Bakteriolog Robert Koch het d Erreeger vo Tuberkulose und Cholera entdeggt.

Dank em Sigmund Freud, wo 1890 d Psüchoanalüüse begründet het, isch e nöiji (wüsseschaftligeri und razionaleri) Sichtwiis und Beriicherig in dr Medizin ufchoo.




</doc>
<doc id="53591" url="https://als.wikipedia.org/wiki?curid=53591" title="Franz von Stuck">
Franz von Stuck

Dr Franz Stuck, sit 1906 Ritter von Stuck (* 23. Februar 1863 z Tettenweis, Landkreis Passau, Niiderbayre; † 30. August 1928 z Münche) isch e dütsche Zäichner, Mooler und Bildhauer gsi.

Vo 1895 aa isch dr Stuck Brofässer an dr Münchner Akademii gsi und het under anderem em Wassily Kandinsky, Paul Klee, Josef Hengge, Georges Kars, Paul Stollreither und Heinrich Strieffler Underricht gee. 
Er isch e Mitgliid vo dr International Society of Sculptors, Painters and Gravers worde, wo dr Whistler 1897 z London gründet het.

Dr Stuck isch seer an Gsamtkunstwärk intressiert gsi. E Bischbil für das isch d Willa an dr Prinzregentenstraße z Boogehuuse us em Joor 1898, won er au d Möbel und Blastike drfür gmacht het.

Dr Stuck isch e Verdräter vom Münchner Juugedstiil gsi, aber au, oder sogar vor allem vom Symbolismus.




</doc>
<doc id="53594" url="https://als.wikipedia.org/wiki?curid=53594" title="Gustav Klimt">
Gustav Klimt

Dr Gustav Klimt (* 14. Juli 1862 z Baumgarte bi Wien, hüte 14. Bezirk; † 6. Februar 1918 z Wien, 9. Bezirk) isch e bedütende ööstriichische Mooler gsi. Er isch äine vo de bekanntiste Verdräter vom Wiener Juugedstiil, wo men em au d Wiener Secession säit.

1890 het dr Klimt dr "Kaiserbriis" überchoo und im Joor druf isch er e Mitgliid vo dr Gnosseschaft Künstlerhuus Wien worde. 1897 isch er us em Künstlerhuus usdräte, het ghulfe d "Wiener Secession" gründe uns isch deren iire erst Bresidänt worde. Im Klimt sini Entwürf für Fakulteetsbilder für d Uniwersidäät Wien si vo dr Uni as pornografisch abgläänt worde, aber s erste Bild, "Philosophie", het bi dr Bariiser Wältausstellig e Goldmedallie überchoo. 1905 isch dr Klimt us der Secession usdräte, wil si dört z „naturalistisch“ wurde moole. Dr Klimt het vili Ustellige ghaa und isch 1912 Bresidänt vom Bund vo de Ööstriichische Künstler worde.

Dr Gustav Klimt 1918 z Wien am ene Schlaagaafall gstorbe.




</doc>
<doc id="53596" url="https://als.wikipedia.org/wiki?curid=53596" title="Sevogelbrunnen">
Sevogelbrunnen

Dr Sevogelbrunne isch e Baasler Stadtbrunne uf em Martinskiirchblatz. Dr Brunne stoot uf dr Liste vo de Baasler Kulturgüeter, wo für d Region vo Bedütig si.

Dr Brunnedroog isch säggseggig und nääben em befindet sich e Sudeldröögli. Uf em Brunnestogg stoot d Figur vom ene früenöizitlige Soldat, wo mit eme Schwärt, eme Dolch, ere Hellebarde und eme Baasler Wabbeschild usgrüstet isch.

E Brunne het s bi dr Martinskiirche scho im spoote Middelalter gee. Mä wäiss, ass es no vor 1349 dört uf em Friidhoof e Brunne gee het, wo sis Wasser vom Münsterbrunnwärk überchoo het, und no im gliiche Joorhundert isch er dur e Brunne uf em Martinskiirchblatz ersetzt worde. Druf het mä dr Martinsbrunne us Kalchstäi grad an d Kapälle vo dr Spinnwätterzumft aabaut, wo 1851 an d Muure vom Garte vom Roothuus versetzt worde isch, wo mä dr Kiircheblatz nöigstaltet het. Uf em nöije Droog stoot d Jooreszaal 1854, aber dr Hellebaardedrääger us em Joor 1546/47, wo bis 1887/88 uf em Kornmäärtbrunne gstande isch, isch erst uf e Martinskiirchblatz khoo, wo mä um d Joorhundertwändi s Roothuus umbaut het. 

Sit 1899 gseet also dr Brunne öbben eso us wie hüte, usser dass mä d Brunnefiguur sit denn scho viermol nöi het müesse aamoole.

D Figur uf em Brunnestogg isch ursprünglig numen e Sümbol gsi, aber s Volk het im Soldat dr Henman Sevogel gsee, wo in dr Schlacht bi St. Jakob an dr Birs 1444 as Hauptmaa vom ene chliine Baasler Kontingänt gfalle isch, und vo do isch dr Naame Sevogelbrunne khoo.



</doc>
<doc id="53597" url="https://als.wikipedia.org/wiki?curid=53597" title="Pisoni-Brunnen">
Pisoni-Brunnen

Dr Pisoni-Brunne isch e Baasler Stadtbrunne uf em Münsterblatz. Dr Brunne stoot sit 1915 under Dänggmolschutz und zelt as e Baasler Kulturgüeter, wo für d Region vo Bedütig isch.

Dr Brunnedroog isch us Stäi und het grundeti Site. Linggs und rächts het s e niidrigs Sudeldröögli für d Hünd. Uf em viereggige Brunnestogg het s Rölief vo zwäi Uristier, wo d Brunneroor us de Müüler von ene chömme. D rundi Süüle uf em Stogg isch verziert und het oobedruff e Bluemechnopf. 

Scho 1266 het s am Blatz e Brunne gee, wo woorschinlig us Holz gsi isch. 1315 het män en mit eme Brunne us Stäi ersetzt, wo uf em Stogg Figure, drunder dr Häilig Georg ghaa het. Wandale häi dä 1503 znacht emol eso kabutt gmacht, ass men en 1504 mit eme nöije, rächteggige Brunne, em Nöije Georgsbrunne, ersetzt het. Au uf däm het s e St. Georg gha, und das mol het er e Drach umbrocht. Das wäiss mä, wil dr Emanuel Büchel e Zäichnig vo dr Skulptur gmacht het. Fast drei Joorhundert spööter isch au dä Brunne im son e schlächte Zuestand gsi, ass dr Diräkter vom Bauamt Achilles Leissler 1784 em Paolo Antonio Pisoni (1738-1804) dr Ufdraag gee het e nöije z baue. Dä het mä aber erst im Joor druf chönne in Bedriib nee, wil s an Brunnerööre gfeelt het. 

1937 het mä dr ganz Brunne dur e Kopii ersetzt, nume d Sudeldröögli uf de Site het mä seer vil niidriger gmacht.



</doc>
<doc id="53598" url="https://als.wikipedia.org/wiki?curid=53598" title="Claude Debussy">
Claude Debussy

Dr Achille-Claude Debussy (* 22. August 1862 z Saint-Germain-en-Laye; † 25. Merz 1918 z Bariis) isch e franzöösische Komponist vom Impressionismus gsi, e Zueordnig, won em sälber nid gfalle het. Si Muusig wiist Äigeschafte uf vo dr Romantik wie vo dr Modärne.

Dr Sümbolismus, wo zu sinere Zit in dr franzöösische literarische Szeene vorgherrscht het, het dr Debussy as e Komponist und e Kulturmensch inspiriert. Si Muusig isch für iire sinnlig Inhalt bekannt und für iiri Atonalidäät, wo zwar uf ere chromatische Donläitere basiert, wo aber d Harmonik und d Melodik von ere nit uf e donals Zentrum oder e Grunddoon festgläit isch. 

Dr Debussy isch äine vo de iiflussriichste Komponiste vo dr "Belle Époque" gsi. D Art und Wiis, wien er nid-dradizionelli Doonläitere und Chromatisme bruucht het, het vili Komponiste noch im beiiflusst. 





</doc>
<doc id="53600" url="https://als.wikipedia.org/wiki?curid=53600" title="Arnold Schönberg">
Arnold Schönberg

Dr Arnold Schönberg (* 13. Septämber 1874 z Wien; † 13. Juli 1951 z Los Angeles) isch en ööstriichische Komponist, Muusigtheoretiker, Komposizionsleerer, Mooler, Dichter und Erfinder gsi, wo us ere Wiener jüdische Familie gstammt het, 1933 in die Veräinigte Staate usgwanderet isch und 1941 die amerikanischi Staatsbürgerschaft aagnoo het. Vo denn aa het er si Naame Arnold Schoenberg gschriibe.

Dr Schönberg isch äine vo de iiflussriichste Komponiste vom früeje 20. Joorhundert gsi und e zentrali Figur in dr Entwigglig zur Atonalidäät. Sälber het er d Dur-Moll-Donalidäät schi zwüsche 1906 und 1909 ufgee. Er het gliichzitig wie dr Josef Matthias Hauer, wo weniger bekannt worde isch, d Zwölfdoontechnik entwigglet. Die Komposizionstechnik isch spööter zur serielle Muusig witerentwigglet worde und isch von e Hufe Komponiste vo dr Nöije Muusig ufgriffe worde.



</doc>
<doc id="53601" url="https://als.wikipedia.org/wiki?curid=53601" title="Emil Abegg">
Emil Abegg

Der Emil Abegg (* 11. Jäner 1885 z Chüsnacht; † 12. Februaar 1962 z Züri) isch en Schwyzer Gërmanischt und Indoloog gsy.

Der Abegg isch as äinzige Soo vom Chauffmen Emil Abegg und de Fanny Guggenbühl uf d Wält choo. Er isch z Chüsnacht i d Primaarschuel und hät si nachanen am deetige Seminaar laa zum Leerer uusbilde; 1904 hät er s Badänt überchoo. Drufabe hät er d Matuur naagholt und hät nachane vo 1904 bis 1908 z Züri und vo 1908 bis 1909 na drüü Semeschter z Läipzig gstudiert. Intressiert hät en a dëne beeden Uniwërsitëëten ales chäibs: z Züri Altgermaanisch, Altindisch, Alt- und Mittelänglisch, Arabisch, Neupërsisch, Psichology, Filosofy, z Läipzig dänn Tüütsch, Skandinaavisch, Altindisch, Keltisch, Awestisch, Altslaawisch, Litauisch, Chineesisch, Tibeetisch, Bantuspraache, Filosofy, Kultuurgschicht, Spraachpsichology, Ghirnleer, Patology vo de Spraach und Völcherpsichology.

Tokteriert hät er der Abegg z Züri bim Albert Baachme mit eren Undersuechig vo de Mundart vo Ursere (vollständig im Truck usechoo 1911). S isch de schmöölscht vo allne «Byträäg zur Schwyzertüütsche Gramatik». Im Voorwort vo de Diss ghäissts daadezue, es seg halt schwëër gsy, mit den Yhäimische in en läbige Kontakt z choo, und grad die, wo di bescht Mundaart gredt hebid, segid am müesaamschte gsy.

De Baachme, wo nöd nu Profässer, sunder au Scheffredakter vom Schwyzerischen Idiotikon gsy isch, hät en dänn a das Wöörterbuech gholt, wo der Abegg vo 1909 bis 1912 as Redakter aagstellt gsy isch. Er isch de Naachfolger vom Johann Ulrich Hubschmied gsy, wo wäge syne Verpflichtigen am Leererseminaar hät müesen am "Idiotikon" uufhöre. Wo der Abegg dän eso früe wider ggangen isch, isch syn Naachfolger de Werner Hodler woorde.

So rächt glückli isch der Abegg bim Wöörterbuech nöd woorde. Zum äinte hät er a Neuraschteny glitte – ere Chranket, wo um 1900 ume Moode gsy isch und wo me hüt mit Depressioon, Burnout und Ëënlichem würd bischrybe. Vill zum Schaffen isch er deet drum nöd choo. Zum andere hät der Abegg mee und mee Zwyfel ghaa, öb er d Tëëtigkäit am "Idiotikon" mit äinere i der indische Filology überhaupt chön veräine. Er hät z letschte Botts syni Stell gchündt; d Chündigungsfrischt hät mer em erlaa. Der Oberscht Meister, Bresidänt vom Läitenden Uusschuss, hät em Abegg zum Abschiid gschribe, er chön nu konschtatiere, das er bim "Idiotikon" wider um en Enttüüschig rycher woorde seg.

I der Indology häts der Abegg alem Aaschy naa besser präschtiert. 1919 hät er für Indischi Filology und Allgmäini Spraachwüsseschafte habilitiert. S Theema isch dasmaal de "Pretakalpa von Garuda-Purāna" gsy, en Sanskrit-Täggscht, wo s um de Tootekult gaat.

Vo 1928 bis 1955 isch er dänn Titulaarprofässer a der Uniwërsitëët Züri gsy. I sym Forsche isch di indisch Filosofy und Religioonsgschicht im Zäntrum gstande. Er isch au bi dëne deby gsy, wo d Fachzytschrift "Asiatische Studien" useggëë händ.




</doc>
<doc id="53602" url="https://als.wikipedia.org/wiki?curid=53602" title="Émile Zola">
Émile Zola

Dr Émile Édouard Charles Antoine Zola (* 2. April 1840 z Bariis; † 29. Septämber 1902 z Bariis) isch e franzöösische Schriftsteller und Schurnalist gsi.

Dr Zola giltet as äine vo de groosse franzöösische "Romanciers" vom 19. Joorhundert und as Läitfigur und Begründer vo dr gsamtöiropäische literarische Ströömig vom Naturalismus. Gliichzitig isch er e seer aktiver Schurnalist gsi, wo von ere gmäässigt lingge Posizion us am politische Lääbe däilgnoo het.

Si Ardikel "J’accuse …!" («Ich chlagen aa …!») het e Schlüsselrolle in dr Dreyfus-Affäre gspiilt, wo Frankriich joorelang beschäfdigt het, und het entschäidend zur spöötere Rehabilitierig vom Offizier Alfred Dreyfus biidräit, wo fälschlig wäge Landesverroot verurdäilt worde isch.





</doc>
<doc id="53603" url="https://als.wikipedia.org/wiki?curid=53603" title="Walter Clauss">
Walter Clauss

De Walter Konrad Clauss (* 28. April 1899 z Züri; † 11. Mai 1972 z Chüsnacht) isch en Schwyzer Gërmanischt und Leerer gsy. Er hät vil für d Dokumäntierig vom Urnertüütsch taa, aber au e tüütschi Literatuurgschicht gschribe.

De Clauss isch z Züri-Ussersihl as äinzigs Chind vom Christian Friedrich Clauss und de Karolina giboorene Weibel uf d Wält choo; d Groseltere händ a de Langstraass im glyche Quartier gwont. De Grossvatter Clauss isch as Wagner us Calw im Schwaabeland uf Züri choo. De Vatter hät im Sydehandel gschaffet, zytewys bi de Firma "Adrian Corrodi" – und dëë Corrodi isch Quäschtoor bim "Schwyzerischen Idiotikon" gsy (daadezue une mee). D Mueter isch Daameschnyderi gsy und hät dihäime gwëërchet. D Familie hät s nöd grad äifach ghaa, und es isch de Leerer Jean Trüeb gsy, wo si defüür ygsetzt hät, das de Walter nach de Primaarschuel hät chönen a s Gimnaasium gaa. Er isch gëërn i s Gimi, isch aber au gëërn i de Natuur dusse gsy und hät am Friesebëërg en chlyne Pflanzblätz ghaa. Und wil er eso guet Gyge gspilt hät, hät er tërfen im Wiediker Orcheschter mitmache. Nach de Matuur 1917 hät er a der Uniwërsitëët Züri tüütschi Spraach und Literatuur, Altänglisch und Sanskrit gstudiert und isch au i Voorläsigen über Theology ggange. Wäret em Gäneraalsträik 1918 hät de Puursch under Biwachig vo Landsturmsoldaate im Seefäld usse d Poscht uusträit.

Em Clauss syn Unggle Konrad Weibel isch Lokifüerer bi de Gottertbaan gsy und hät z Eerschtfäld im Kanton Uuri gwont – edërewääg isch de Walter Clauss mit em Urnerland scho früe in Kontakt choo. Wo s um der Abschluss vom Stuudium ggangen isch, hät er der Albert Baachme pätte, öb er syni Dissertazioon nöd chönn über der Urnertialäkt schrybe. Er isch – andersch as der Emil Abegg im Urseretaal – ring mit de Puure Fründ woorde, hät ene ghulffe bim Schaffe und isch – as Protischtant! – mit enen am Sundig z Mäss. Syni Diss hät er 1922 abggëë, 1929 isch si in eren erwyterete Fassig usechoo. S Stuudium abgschlosse hät er 1923. Drufaben isch er uf London, zum s Handelspraxisäxaamen ablegge.

De Baachme hät de Clauss 1924 – as Naachfolger vom Nani Äscher – as Hülffschraft a s Schwyzerisch Idiotikon gholt; 1925 isch er – as Naachfolger vom Häinrich Chessler – regulëëre Redakter woorde. D Hülffsredaktoorestell vom Clauss hät doo d Clara Stockmeyer übernaa. – De Loo am "Idiotikon" isch aber für en Vatter von ere junge Familie z chly gsy. Drum hät er welen in Leererprueff wächsle, und wo-n-er 1930 a de Kantonsschuel fescht aagstellt woorden isch, hät er d Aarbet bim "Idiotikon" 1931 uufggëë. D Redakzioon und de Läitend Uusschuss vom "Idiotikon" händ em syni «ehrenvolle Wahl, die für ihn eine gesicherte Lebensstellung bedeutet», möge gune, aber si händ en nu ugëërn laa zie. As Nachfolger hetted de Baachme und de Läitend Uusschuss gëërn de Manfred Szadrowsky oder de Walter Henzen für a s "Idiotikon" gholt, aber die händ abgwunke. So isch dänn im 33i für de Clauss de Guntram Saladin as Redakter aagstelt woorde.

De Clauss isch aber glych dëm Wöörterbuech und em Schwyzertüütsch verbunde plibe. 1939 isch er Mitgliid i dëm syn Läitenden Uusschuss woorde reschpäktyv ab 1950 im Voorstand vom Veräin gsy, wo s Wöörterbuech usegit, und hät deet vo 1967 bis zu sym Tood as Aktuaar gwürkt. Au mit em Urnertüütsch hät er sich wyter abggëë: 1958 sind syni Uufnaame für s Fonogrammarchyv publiziert woorde, 1969 isch syni Dissertazioon in ere veräifachte Wërsioon nöi usechoo, und er isch draa gsy, es Urner Wöörterbuech aazlegge. Wo-n-er 1972 amene Hirnschlaag gstoorben isch, isch s Wöörterbuech bim Buechstabe "G" gstande. Spööter hät der Altdorfer Kantonsschuelleerer Felix Aschwande das Materiaal übernaa und s Wöörterbuech fërtig gschribe, so das es 1982 dänn glych na usechoo isch. En anders plaanets Wöörterbuech von em isch aber nie fërtig woorden und isch hüt verschole: Scho won er na Redakter gsy isch, hät em de Läitend Uuschuss vom Idiotikon der Uuftraag ggëë, e Wöörtersamlig und e Churzgramatik vom Haslitaal im Bëërner Oberland zämezstele. Im Jaarespricht vom Idiotikon für s Jaar 1932 ghäissts, er wuur die beede im Septämber 33 ablifere – daa druus isch aber nüüt woorde.

De Clauss isch 1924 a de Gwëërbschuel Züri Leerer für Änglisch und 1928 Hülffsleerer reschp. 1930 ständige Leerer für Tüütsch und Änglisch a de Kantonsschuel (Reaalgimnaasium) woorde. Wo d Kantonsschuel Zürioberland uufggangen isch, isch er vo 1957 bis 1960 deete Leerer gsy, isch aber nachane wider zrugg i d Stadt a s Reaalgimnaasium.

1943 isch di eerscht Uuflaag vo sym Buech «Deutsche Literatur» usechoo, wo bis 1964 uf ganzi 14 Uuflaage choo isch. 1951 hät er em Jakob Baechtold sys «Deutsches Lesebuch» zäme mit em Arthur Häny überarbäitet – de Clauss isch für d Proosa, de Häny für d Lyrik zueständig gsy. Er hät au bim «Lexikon der Pädagogik» mitgwürkt, hät Hölderlin und Schiller i komäntierte Fassige publiziert, hät Didaktikürs ggëë, hät a de Volchshoochschuel Erwachseni underrichtet und Tüütschkürs für Frömdspraachigi abghalte.

Ghüraate hät de Clauss 1926 en Urneri, d Agathe Arnold. Si isch scho 1959, nach langer Chranket, gstoorbe. Er hät dänn e zwäits Maal ghüraate, d Verena Schudel. De Soo Arnold isch Aarzt woorde, d Tochter Agnes verhüraateti Ehinger uf Muttänz i s Baselbiet züglet.




</doc>
<doc id="53604" url="https://als.wikipedia.org/wiki?curid=53604" title="Heinrich Kessler">
Heinrich Kessler

De Heinrich Kessler (* 18. Mai 1898 z Calicut, hüt Kozhikode, Indie; † 11. Septämber 1985 z Schopfe, Bade-Württebëërg) isch en Schwyzer Gërmanischt und Leerer gsy.

De Chessler isch z Indie, im doozmaalige Britisch Oschtindie, uf d Wält choo. Aber scho im Jaar druff, 1898, sind syni Elteren i d Schwyz zrugg, zeerscht uf Chüsnacht und vo deet 1905 uf Chuur. Z Chuur isch er i d Primaarschuel und föif Jaar i s Gimnaasium, nachanen isch er a s Evangeelisch Leererseminar Understraass z Züri gwächslet. 1917 hät er s Primaarleererbadänt überchoo. Nach äim Jaar Schueldienscht hät er glych na chöne studiere, hät 1919 d Ergänzigsprüefig zur humanischtische Matuur abgläit und 1923 s Stuudium vo de Verglychende Gschicht von gërmaanische Spraache, Gschicht vo de tüütsche Literatuur und Psichology mit de Tokterprüeffig abgschlosse.

I synere Dissertazioon, wo der Albert Baachmen abgnaa hät, gaats um s Inenandwürke vo tüütsche und romaanischen Elemänt im Tialäkt vom Bündner Schanfigg, em "Schelfigg". D Mundaart von St. Peter "(Seppeeter)," Castiel "(Caschtíel)" und de Naachberoort isch nämli i ganz zäntraale Punkt andersch weder s Tüütsch i de Gmäind Langwiis, wo ja im glyche Taal lyt: "An der Lenggwiis," wie me deet säit, redt me nämli tupfetglych wie änet am Bëërg im Prättigau, und d Ywoner sind Walser. Bin Usserschanfigger um St. Peter und Castiel ume wird aber s mittelhoochtüütsch lang /iː/ zu /ei/ und s mittelhoochtüütsch lang /uː/ zu /ou/, me säit deet aso "Eisch" und "Mous," nöd öppen "Ysch" und "Muus". Mit de früenöihoochtüütsche Diftongierig (verglych hoochtüütsch "Eis" und "Maus") hät das nüüt z tue; s isch aber waarschyndli, das es mit em Romaanisch z tue hät – d Usserschanfigger sind nämli ekäi äigetlichi Walser, sunder verwalsereti Romaane. Und taatsächli gchäned die romaanische Tialäkt, wo-n-em Schanfigg am nööchschte ligged und wo s hüt na git, nämli die vom Underhalbstäi (Filisur bis Obervaz), di glychlige Diftong – as äinzigi bündnerromaanischi Mundart übrigens.

Em Chessler syn Toktervatter, der Albert Baachme, isch au Scheffredakter vom Schwyzerischen Idiotikon gsy und hät syn Schüeler a s Wöörterbuech gholt. Scho as Studänt isch er 1919 as Hülffschrafft aagstellt woorde, und 1923 – as Naachfolger vom Alfred Farner – isch er zum Redakter uufgstige. Lang isch er dänn nüme pliben und hät scho im 25i wider gchünt: De Loo isch für di jung Familie vom Chessler äifach z chly gsy. Er hät en müese mit Privaatstunde für Schüeler uufbessere und isch esoo uf en Aarbetszyt choo, wo a syne Chrefft zeert hät. Er isch drum Primaarleerer woorde – s gäb en bessere Loo und me heb mee Fërie, hät er i de Chündigung gschribe. Er hät aber au gsäit, das er gëërn a s "Idiotikon" zruggchöm, wänn das näime mügli seg. Spööter isch er dänn a de Ruedolf-Steiner-Schuel Leerer gsy. – Für in isch de Walter Clauss Redakter woorde.




</doc>
<doc id="53607" url="https://als.wikipedia.org/wiki?curid=53607" title="Carl Stucki">
Carl Stucki

De Carl Theodor Stucki, äigetli Karl Theodor Stucki, (* 24. April 1889 z Gaiserwald; † 8. Februaar 1963 z Bëërn; Bürger vo Otterbach bi Oberdiessbach im Kanton Bëërn, hüt zu Linge) isch en Schwyzer Gërmanischt und Diplomaat gsy.

De Stucki isch im Sanggaller Fürsteland uf d Wält choo, aber äigetli en Bürger vom Kanton Bëërn gsy. S Gimnaasium hät er z Sanggale bsuecht, und drufabe hät er Germaanischi Filology a den Uniwërsitëëte vo Münche, Berlyn und – ab 1911 – Züri gstudiert. Promowiert hät er bim Albert Baachme mit eren Aarbet über de Tialäkt vo Jou im Kanton Fryburg. Usechoo isch si as Täiltruck 1916 und as Ganzes 1917.

1914 isch de Stucki as Redakter a s Schwyzerisch Idiotikon choo, wo syn Toktervatter au Scheffredakter gsy isch. Aber chuum isch er deet gsy, isch der Eerscht Wältchrieg uusproche, und de nöi Mitarbäiter isch i s Militëër yzoge woorde. 1915 sind d Subwänzioone für s Wöörterbuech dërewääg wyt abegschruubet woorde, das de Läitend Uusschuss de beede jüngschte Redaktoore, em Werner Hodler und em Stucki, hät müese chünde. Mit em Stucki hät me dänn glych na chönen e nöii Abmachig träffe: Er hät as Hülffsredakter und bi verminderetem Pänsum Koräktuure gläse und, sowyt na Zyt gsy isch, Artikel gschribe. Im 17i isch er wider lang im Aktyvdienscht gsy und hät im Büro gfëëlt; uf d Bitt, im doch en Täil vo sym Dienscht z erlaa, hät de Läitend Uusschuss vo de Militëërbhöörde nöd emaal en Antwoort überchoo. Aafangs 1918 isch er imer na im Militëër gsy, hät aber em Uusschuss s Gsuech gschribe, er well wider en rächte Redakter sy und dezue na mit mee Loo. Syni Vorstelige händ aber d Möglichkäite vom "Idiotikon" überstige, und er isch drum Mitti 1919 us em Wöörterbuechundernämen uusgschide; de Baachme häts «uufrichtig biduuret». – Syn Naachfolger as Redakter isch der Alfred Farner woorde.

Ganz de Rugge gcheert hät er em Schwyzertüütsch zeerscht nanig. Uuf s Aaträäge vom Uräll-Füessli-Verlaag hät er e "Schwyzertüütschi Gramatik" für wältschi und Tessyner Compatriots und für Ussländer i de Tüütschschwyz gschribe. Das Wëërchli, wo 1921 usechoo isch, isch s alereerscht vo dëren Aart gsy, wos überhaupt ggëë hät. Es isch kontraschtyv zur hoochtüütsche Schriftspraach konzipiert gsy, was ja ganz gäbig isch, wä-men en Tialäkt wott leere. Eerscht 1939 hät dänn – imenen anderen Umfäld – der Arthur Buur syni "Praktisch Spraachleer vom Schwyzertüütsch" usepraacht. Die isch, wies im Titel ghäisst, zwaar vill praktischer aagläit gsy weder die vom Stucki, defüür aber nüme as en Verglych zur Schriftspraach. Syt öppe de Jaartuusigwändi sind dänn e ganzi Schwetti vo besseren und weniger guete Büechli für Lüüt usechoo, wo wänd s Schwyzertüütsch gchäneleere. – De grööscht Erfolg vom Stucki synere Spraachleer isch übrigens gsy, das si em Albert Wäber ghulffe hät, im syni wäägwysend "Züritüütsch Gramatik" z schrybe.

1919 isch de Stucki a s doozmaalig Äidgnössisch Politisch Departemänt, s hütig Äidgnössisch Departemänt für usswërtigi Aaglägehäite, und hät deet ganz e nöii Kariëëren ygschlage.

Aagfange hät er bi de Prässabtäilig vom Departemänt. Vo 1925 isch er für es Jaar as Legazioonssekretëër a d Schwyzer Gsandtschaft uf Wien. Wider z Bëërn, isch er 1928 Protokollscheff und Läiter vom konsulaarische Dienscht woorde, 1935 au Përsonaalscheff. Scho 1929 isch er zum Zwäite und 1933 zum Eerschte Sekzioonsschef biförderet woorde. Ab 1942 hät er as stellverträttende Scheff vo der Abtäilig für Usswërtigs und as Läiter vo de Politische Sekzioon gschaffet.

1946 isch de Stucki as Schwyzer Gsandte "(Minischter)" uf Griecheland und deet bis zur Pänsionierig änds 1954 plibe. 1955 händs en z Bëërn namaal reaktiwiert, und de Stucki isch er für e halbs Jaar interimistisch Scheff vo de Nöitraalen Überwachigskomission gsy, wo nach em Koreeachrieg uufpasset hät, das de Waffestillstand i dëm Land yghalte wird und de Chrieg nöd wider loosgaat.

Ab 1959 hät er der Uuftraag ghaa, e vertroulichi Dokumäntesamlig zämezstele über d Gschicht von internazionaale Bizieige vo de Schwyz. Im Zäntrum sind die zu Amerika im 20. Jaarhundert stande.

Ghüraate hät de Stucki d Clotilde (Colette) de Weck, a Mitarbäiteri im Äidgnössische Politische Departemänt und Tochter vom Fryburger Oberame (Regierigsstatthalter) und spöötere Züghuusinschpäkter Maurice de Weck.




</doc>
<doc id="53609" url="https://als.wikipedia.org/wiki?curid=53609" title="Gaiserwald">
Gaiserwald

Gaiserwald isch e politischi Gmaind im Norde vom Kanton Sanggalle, Schwiz.

D Gmaind Gaiserwald bestoot us drü underschidlich grosse Dörfer; im Südweste vom Gmaindsgebiet Abtwil, im Nordoste Engelburg und mezt inne Sankt Joseffe. S Rodhuus stoot z Abtwil. Im Süde und Südoste gränzt Gaiserwald öber d Sitter a d Stadt Sanggalle, im Oste a Wittebach, im Norde a Waldcherch, im Weste a Gossau und e paar Meter au no a Andwil. De tüüfsti Punkt isch a de Sitter bim Erleholz uf une und de högsti Punkt isch uf em Ätschbärg uf obe.




</doc>
<doc id="53610" url="https://als.wikipedia.org/wiki?curid=53610" title="Wittenbach">
Wittenbach

Wittenbach isch de Name vo folgende Ortschafte:
"Lueg au:"


</doc>
<doc id="53619" url="https://als.wikipedia.org/wiki?curid=53619" title="Naturalismus (Literatur)">
Naturalismus (Literatur)

Dr Naturalismus (lat. "natura", „Natur“) isch e Ströömig in dr Litratur und im Theater zur Zit vo dr "Belle Époque" vo öbbe 1880 bis ins 20. Joorhundert in ganz Öiropa, wo uf dr exakte Beobachdig vo dr Natur basiert het.

Dr Naturalismus isch e literarischi Revoluzioon gsi, wo mit em Dradierte broche und dr (poetisch) Realismus überwunde het. Er het uf die verklärende Tendänze vom Realismus verzichdet und het au nid brobiert, d Wirkligkäit z düte. Sis Ideal isch s gsi, d Wirkligkäit, wo erläbt wird, z undersueche und si wüsseschaftlig genau daarzstelle. D Kunst isch dr Razionalidäät, dr Kausalidäät, em Determinismus und dr Objektividäät verpflichtet und dr Dichder söll uf Subjektividäät und Individualidäät verzichde. Dr Charaggter vom Mensch und sis Schiggsaal wärde as e Funkzioon vo dr historische Zit, won er din läbt, vo sim psüchische Erbguet und sim Miliöö aagluegt. Die soziali Noot wird vilmol daargstellt eender us Mitgfüül as as Däil vom e bardei-politische Kampf zur Verbesserig vo dr Laag vo de gsellschaftlig Benoochdäiligte und Ussesiter. 

D Charakter, wo im soziale Drama im Vordergrund stöön, wärde zäigt, wi si dur iir Miliöö und iiri Vererbig brägt si. Was si mache und wie wird vom Autor mit genaue Reschiiaawiisige und Szeenebeschriibige festgläit.

In dr Lürik wärde alli Konvenzioone vom Värs und dr Stroofe abgleent. Die «Revoluzioon in dr Lürik» (Arno Holz) wändet sich in dr Thematik und im Formale gege d Dradizion und s Epigonedum und orientiert sich an ere Prosalürik mit eme natürlige Rhüthmus.

Im so genannte „Sekundestiil“ wärde au die banalste Detäi genau festgläit. Mä brobiert, s Schwätze so natüürlig wie mööglig z zäige, mit Stottere, Gschrei, halbi Sätz, Pause zum Schnuufe und Nääbegrüsch, zum eso d Umgääbig besser z vermiddle as mit Beschriibige. Doo drzue ghöört au, ass Dialäkt (geografischi Usdruckswiise), Soziolekt (schichtspezifischi Usdruckswiise), Psücholekt (situationsbedingti Usdruckswiise)
oder Idiolekt (indiwiduelli Usdruckswiise) iigsetzt wärde.

D Kunstströömige wo dr Naturalismus abglööst häi (Impressionismus, Sümbolismus, Expressionismus) häi, wil die modärni Wält immer komplexer worde isch, differenzierteri Usdruggsmiddel mit verfremdende Effekt verwändet, statt sich druf z beschrängge d Wirkligkäit so exaggt wie mööglig abzbilde.




</doc>
<doc id="53621" url="https://als.wikipedia.org/wiki?curid=53621" title="Impressionismus (Musik)">
Impressionismus (Musik)

As Muusig vom Impressionismus bezäichnet mä e Stiilrichdig in dr Muusig vo öbbe 1890 bis öbbe 1920. Iire Hauptverdräter isch dr franzöösisch Komponist Claude Debussy gsi.

Grad wie dr Impressionismus in dr Moolerei und dr Litratuur brobiert dr musikalisch Impressionismus Iidrück vo Augeblick darzstelle. Us däm Grund konzentriere sich d Komponiste nit uf d Form vo dr Muusig, so wie s zum Bischbil in dr Wiener Klassik und dr Romantik dr Fall gsi isch, sondern uf s Klangbild. D Ufgoob vo däm Klangbild, äänlig wie die vom ene Bild vo der impressionistische Moolerei, isch s, ass es däm wo zueloost d Stimmig und d Atmosfääre vom ene Augebligg duet vermiddle. Drbii goot s um subjektivi Iidrück und nit um konkreti materielli Äigeschafte. Dur d Bildig und Witerverarbäitig vo dene Klangbilder entstoot e verschwummnigs Gsamtbild, wo mä mäistens käni feste Forme din cha finde





</doc>
<doc id="53622" url="https://als.wikipedia.org/wiki?curid=53622" title="Atonale Musik">
Atonale Musik

Atonale Musik oder Atonalidäät bezäichnet allgemäin Muusig, wo uf dr chromatische Doonläitere basiert, wo d Harmonik und d Melodik von ere aber nit uf e donals Zentrum bzw. e Grunddoon fixiert isch – im Geegesatz zur (Dur-Moll-)Tonalidäät oder dr Modalidäät. Dr Begriff isch zerst vo dr konserwative Muusigkritik polemisch uf d Komposizioone vo dr Wiener Schuel aagwändet worde, bsundrigs uf em Arnold Schönberg sini "Drei Klavierstücke op.11" (1909), und isch ursprünglig eender e Schlagwort as e muusigtheoretische Terminus gsi. Dr Schönberg und au dr Alban Berg häi dr Begriff abgleent, wil si en im Sinn vo "ooni Döön" anstatt "ooni Doonart" verstande häi. (u. A. im Radiodialog "Was ist atonal?" vo 1930).

Wemm mä zruggluegt, gseet mä, ass dr Paradigmewäggsel Donalidäät/Atonalidäät um d Joorhundertwände weniger e ‚Revoluzion‘ as en ‚Evoluzion‘ gsi isch, wo d Gränze von ere dur e Zuesatz „freiji“ (Donalidäät/Atonalidäät) au in dr (muusig-)wüsseschaftlige Terminologii mee und mee verwüscht wärde. Es het zwar scho in Wärk us em 16. Joorhundert, bsundrgs im „manieristische“ italiänische Madrigal, stark chromatischi Passaasche gee, wo in dr Spootromantik wider ufgriffe worde si, mä cha aber vo Atonalidäät erst vom früeje 20. Joorhundert aa schwätze. Die früeji Atonalidäät vo dr erste Helfti vom zwanzigste Joorhundert cha mä in e Faase vo dr sogenannte „freije Atonalidäät“ und vo äbbe 1925 aa in e Faase vo dr „zwölfdoonige“ Atonalidäät iidäile, wo mä rä spööter au „serielli Atonalidät“ gsäit het.

Dass d Donalidäät ufgee worde isch, isch – abgsee von e baar Geegebewegige – äini vo de wenige Konstante in dr Nöije Muusig, wo verschiideni Stilrichdige vo dr Modärne, wie öbbe d Aleatorik, d Mikrodonalidäät oder d Mikropolifonii verbindet. Die wo für d Atonalidäät si, sääge, ass si eso immer komplexer worde isch, die wo geege sä si, ass si beliebig worde sig und eso e Bruch zwüsche dr zitgenössische Muusig und em Publikum verursacht häig. Wil si aber in so vile Forme vorchunnt, cha mä esthetisch die atonali Muusig pauschal nid beurdäile. 

chronologisch




</doc>
<doc id="53624" url="https://als.wikipedia.org/wiki?curid=53624" title="Joe Cocker">
Joe Cocker

Dr John Robert „Joe“ Cocker OBE (* 20. Mai 1944 z Sheffield, Ängland; † 22. Dezämber 2014 z Crawford, CO, USA) isch e britische Rock- und Blues-Sänger gsi.
Im Cocker si Cover vo "With a Little Help from My Friends" vo de Beatles isch z Ängland 1968 uf d Nummere äis choo, und er het dr Song läiv z Woodstock im Joor 1969 gsunge. Si Wersion isch s Themalied für d Färnseeserii «The Wunder Years» worde. 1975 het er im Billy Preston sis "You Are So Beautiful" gsunge und isch in de USA uf e fümft Blatz choo. Dr Cocker het meereri Briis überchoo, drunder 1983 e Grammy Award für si amerikanischi Nummere Äis "Up Where We Belong", e Duet mit dr Jennifer Warnes. Im Joor 1993 isch er für e Brit Award für dr «Best Britisch Male» nominiert worde, 2007 het er d Bronse Sheffield Legends Medallie überchoo, und 2008 en OBE im Buckingham Balast für Dienst für d Muusig. Dr Cocker isch uf dr Liste vo «Rolling Stone's 100 greatest singers» uf em Blatz 97.







</doc>
<doc id="53625" url="https://als.wikipedia.org/wiki?curid=53625" title="Hafiz (Begriffsklärung)">
Hafiz (Begriffsklärung)

S arabische Wort Hafiz (au Hafez, Hafis, Hafid) chan folgendes bedüte:
Hafiz isch en wytverbreitete Nochname i de islamische Wält:


</doc>
<doc id="53626" url="https://als.wikipedia.org/wiki?curid=53626" title="Impressionismus (Literatur)">
Impressionismus (Literatur)

Dr Begriff Impressionismus wird in dr dütsche Litraturwüsseschaft as e literarhistorische Ordnigsbegriff verwändet, aber nid alli Expärte si sich äinig, was genau er beschribt. Die won en bruche, düens, wil si dängge, ass d Beweegig vom Impressionismus, wo d Iidrück vo Momänt subjektiv daarstellt, näbe dr Moolerei und dr Muusig vo öbbe 1890 bis 1910 au d Litratur erfasst het.

In dr Litratuur isch dr Impressionismus dr Übergang vom Naturalismus, wo d Wirkligkäit beschribt, zum Sümbolismus, wo sich mit em Draum abgit, und vili gseen dr Impressionismus as Däil vom Sümbolismus.

In dr Moolerei wird brobiert e vergängligi Stimmig mit ere fiin nüansierte Farbgstaltig festzheebe. Wie s Liecht und dr Schatte zämmespiile isch wichdiger as die reali Struktur vo de Objekt, wo sich in Farb- und Liechtreflex regelrächt uflööst.
In dr Litratur macht s dr Dichder äänlig stellt sini subjektive Iidrück vo Wältusschnitt, d. h. Impressione, daar - mäistens in lürische Gedicht oder andere churze literarische Forme, wie Skizze, Novälle oder Äiakter.

Die Subjektivität des Ich spielt eine wesentliche Rolle. Eine für den Impressionismus bedeutende Theorie des „Ichs“ wurde von dem zuerst in Prag und dann in Wien lehrenden Physiker und Erkenntnistheoretiker Ernst Mach in seiner 1885 erstmals veröffentlichten Schrift "Die Analyse der Empfindungen und das Verhältnis des Physischen zum Psychischen" formuliert. Mach beschreibt darin das Ich, dessen Beständigkeit von den Eigenschaften abhängt, aus denen es sich zusammensetzt.







</doc>
<doc id="53628" url="https://als.wikipedia.org/wiki?curid=53628" title="Advent (Begriffsklärung)">
Advent (Begriffsklärung)

Advent ( ‚Aakumft‘) chan folgendes bedüte:

Ort im Vereinigte Königrych:

Ort i de Vereinigte Staate:

Sonstigs:


</doc>
<doc id="53629" url="https://als.wikipedia.org/wiki?curid=53629" title="Charles Baudelaire">
Charles Baudelaire

Dr Charles-Pierre Baudelaire [] (* 9. April 1821 z Bariis; † 31. August 1867 z Bariis) isch e franzöösische Schriftsteller gsi. Er gältet hüte as äine vo de bedütendste französische Lüriker und as e wichdiger Wäägberäiter vo dr literarische Modärne in Öiropa.
Sis bekanntiste Wärk isch "Les Fleurs du Mal" (übersetzt uf Dütsch as "Die Blumen des Bösen"), won er 1857 im Alter vo 36 veröffentligt het. Es isch e Sammlig vo 100 Gedicht, wo 
vo öbbe 1840 aa entstande si. D Grundstimmig isch, wie mä s vilmol bi de Romantiker findet, Desillusion, Pessimismus und Melancholii; aber d Realidäät, wo mä drus uuse liist, isch im Underschiid zu de Romantiker, mäistens hässlig und morbid, und dr Mensch befindet sich in ere Zwickmüüli zwüschen em Helle und Guete („l’idéal“) und em Dunkle und Böse („le spleen“). Dr Baudelaire het as äine vo de erste Dichder doo und dört in de "Fleurs" d Wält vo dr Groossstadt in si Lürik ufgnoo und si as abstossend und düster daargstellt, was dr Realidäät im übervölkerete und dräckige Baris vo sinere Zit durchus entsproche het.

Dr Erfolg isch chlii bliibe. Zwar häi e baar Dichder dr Wärt vo sine Gedicht gsee, aber er isch im Juli 1857 sogar wäge säggs vo sine Gedicht vors Stroofgricht choo und im August wäge «Beläidigung vo dr öffentlige Moral» verurdäilt worde. In dr zwäite Uflaag het mä sä denn usgloo. Aber in dr dritte, wo 1868 postum uusechoo isch, si si wider din gsi., 




</doc>
<doc id="53631" url="https://als.wikipedia.org/wiki?curid=53631" title="Pflanzennamen Rima">
Pflanzennamen Rima

Pflanzenämme im Dialäkt vu Arrimmu:




</doc>
<doc id="53632" url="https://als.wikipedia.org/wiki?curid=53632" title="Henrik Ibsen">
Henrik Ibsen

Dr Henrik Johan Ibsen (* 20. Merz 1828 z Skien, Norwääge; † 23. Mai 1906 z Kristiania, Norwääge) isch e norwäägische Schriftsteller und Dramatiker gsi.

1844 isch dr Henrik Ibsen uf Grimstad zum e Leer bim Apideker Reimann z mache. Dört het er sini erste Wärk verfasst, Liebesgedicht für e Mäitli, wo Clara ghäisse het, und sis erste Theaterstück "Catilina". 1850 isch er uf Oslo, won er zämme mit em Paul Botten-Hansen und em Aasmund Olavsson Vinje s Wucheblatt "Andhrimner" uusegee het. 1851 het en dr Ole Bull as Huusdichter und künstlerische Läiter an s Norske Theater z Bergen lo choo. Für das het dr Ibsen jedes Joor e Stück gschriibe, drunder "Die Johannisnacht" (Uruffüerig 1853), "Frau Inger auf Östrot" (Uruffüerig 1855) und "Das Fest auf Solhaug" (Uruffüerig 1856), und in ene konservativ-nazionali Ideä kritisiert.

1857 het dr Ibsen d Läitig vom "Kristiania Norske Theater" z Christiania (Oslo) übernoo. In dere Zit si sini Stück in Botten-Hansen sim "Nyhetsblad" veröffentligt worde. Am 18. Juli 1858 het er d Suzannah Thoresen ghürootet und si häi e Bueb, dr Sigurd Ibsen, ghaa. S Kristiania Norske Theater het 1862 Konkurs gmacht, und no im gliiche Joor isch dr Ibsen uf Italie und spööter uf Dütschland. 

Im Usland het er denn sini bedütendste Büüniwärk gschriibe: 1866 "Brand" (Uruffüerig 1885), 1867 s dramatische Gedicht "Peer Gynt", won er 1874 für d Büüni umgschriibe het und wo dr Edvard Grieg d Muusig drfür gschriibe het, 1873 s Doppeldrama "Kaiser und Galiläer" (Uruffüerig 1896), wo dr Ibsen as si Hauptwärk aagluegt het, 1887 s naturalistische Gsellschaftsdrama "Stützen der Gesellschaft", wo dr Aafang vom modärne Drama markiert, 1879 "Nora oder Ein Puppenheim", 1881 "Gespenster", 1882 "Ein Volksfeind" und "Die Wildente" (Uruffüerig 1884).

1891 isch dr Ibsen uf Norwääge zrugg und isch dört am 23. Mai 1906 z Kristiania gstorbe. 

D Titel uf Hoochdütsch und uf Norwäägisch in Chlammere



</doc>
<doc id="53634" url="https://als.wikipedia.org/wiki?curid=53634" title="Gerhart Hauptmann">
Gerhart Hauptmann

Dr Gerhart Johann Robert Hauptmann (* 15. Novämber 1862 z Ober Salzbrunn in Schlesie; † 6. Juni 1946 z Agnetendorf/Agnieszków in Schlesie) isch e dütsche Dramatiker und Schriftsteller gsi. Er gältet as dr bedütendsti dütsch Verdräter vom Naturalismus, het aber au anderi Stilrichdige in sim Schaffe integriert. Im Joor 1912 het er dr Nobelbriis für Litratuur überchoo.
Vo 1880 bis 1882 het dr Hauptmann in dr Bildhauerklass vo dr Königliche Kunst- und Gwärbeschuel z Breslau studiert. AS bildhauer het er kä Erfolg gha und het denn an dr Königliche Akademii Dresde Zäichne afo leere und bald druf Gschicht an dr Universidäät Berlin. Abschlüss het er käini gmacht. Am 5. Mai 1885 het er d Marie Thienemann ghürootet, won em sini Studie mööglig gmacht het. 

1889 isch er uf Charlottenburg bi Berlin züüglet und het die „novellistischi Studie“ "Bahnwärter Thiel" (1888) gschriibe und s Drama "Vor Sonnenaufgang" (1889), won en dank eme Theaterskandal um dr Isidor Kastan bekannt gmacht het, und "Das Friedensfest" (1890).

1891 isch er uf Schreiberhau im schlesische Riisegebirg go lääbe.
"Einsame Menschen" (1891) isch entstande, d Komödie "Kollege Crampton" (1891) und "Der Biberpelz" (1893), wo s äinzige Drama gsi isch, won er din die gsellschaftlige Aspäkt vom Naturalismus erfolgriich iigaarbäitet het. Bi de Kritiker isch s Stügg aber schlächt aachoo. Mit "Die Weber" het dr Hauptmann denn dr Durchbruch gschafft.

1904 het er sich lo schäide und bald druf sie Gliebti, d Margarete Marschalk, ghürootet. 1905 isch er Mitgliid vo dr Berliner Sekzion in dr Gsellschaft für Rassehügiene vom Alfred Ploetz worde.

1910 isch si erst Roman "Der Narr in Christo Emanuel Quint" erschiine, 1912 Roman "Atlantis", wo im Joor druf verfilmt worde isch. 

Noch em Chrieg isch er in die pazifistischi Kolonii Monte Verità bi Locarno go lääbe. Im "Till Eulenspiegel" het er e baar Joor spööter em Pazifist und Lääbesreformer Hans Paasche (1881–1920), wo vo fanatische Nazionaliste umbrocht worde isch, e dichterischs Dänggmol gsetzt. Im Novämber 1918 het er sich im "Berliner Tageblatt" öffentlig mit dr Republik solidarisiert.

Wo d Nazionalsozialiste 1933 an d Macht choo si, het dr Hauptmann am 16. Merz e Loyalidäätserklärig vo dr Dütsche Akademii vo dr Dichdig underschriibe. Im Summer het er d Mitgliidschaft in dr NSDAP well, isch aber abgleent worde. D Nazi häi im Hauptmann si Popularidäät usgnützt, si em aber kritisch gegenübergstande und häi meereri vo sine Wärk nid nöi uusegee oder lo verfilme.

1944 isch si groosses Alterswärk, d "Atriide-Tetralogii" erschiine, won er vier Joor lang dra gschafft het und wo d "Iphigenie in Delphi", "Iphigenie in Aulis", "Agamemnons Tod" und "Elektra" umfasst. Im August 1944 het en dr Adolf Hitler in d Liste vo de Gottbegnaadete ufgnoo und in as äine vo de säggs wichdigste Schriftsteller in d Sonderliste vo de unersetzlige Künstler ufgnoo, was dr Hauptmann vo alle Chriegsverpflichdige befreit het.

Am 6. Juni 1946 isch dr Hauptmann z Agnetendorf/Agnieszków gstorbe, bevor en die polnischi Regierig het chönne uswiise, aber si Liiche isch erst mee as e Mooned uf Dütschland gschiggt worde..







</doc>
<doc id="53635" url="https://als.wikipedia.org/wiki?curid=53635" title="Symbolismus">
Symbolismus

Symbolismus stoot für:


</doc>
<doc id="53636" url="https://als.wikipedia.org/wiki?curid=53636" title="Symbolismus (Literatur)">
Symbolismus (Literatur)

Dr Sümbolismus isch e literarischi Richdig, wo im spoote 19. Joorhundert z Frankriich entstande isch und Aahänger bis in d 1920er Joor gha het. Er het sich as Reakzioon uf e Realismus und Naturalismus entwigglet. 

Im Sümbolismus si Kennzäiche isch e idealistischi Haltig, wo sich gegen e Positivismus richdet und nöiji Entfaltigsmögligkäite will ufdue. 

Dr symbolistischi Dichter het Sümbol und Sinnbilder us Bruchstück vo dr reale Wält gmacht, si nöi zämmegsetzt und e Wält wo schöön isch, ideell, esthetisch und vilmol au spirituell vollkomme, welle schaffe.

Näben em franzöösische Sümbolismus spiile au dr russischi und dr dütschi Sümbolismus e gröösseri literaturhistorischi Rolle.

Wichdigi Verdräter vom franzöösische Sümbolismus si dr Charles Baudelaire, dr Stéphane Mallarmé, dr Paul Verlaine, dr Arthur Rimbaud, dr Maurice Maeterlinck und dr Jean Lorrain. Zu de eltere russische Sümboliste ghööre dr Innokenti Annenski, dr Valeri Brjussow, dr Konstantin Balmont, dr Sinaida Hippius, dr Dmitri Mereschkowski, dr Fjodor Sologub und zu de jüngere dr Andrei Bely, dr Alexander Alexandrowitsch Blok und dr Fedor Stepun. Z Dütschland zelt mä dr Karl Gustav Vollmoeller, dr Stefan George, und dr Richard Dehmel, z Ööstriich dr Hugo von Hofmannsthal und dr Rainer Maria Rilke zu de Sümboliste. Au im Gerhart Hauptmann si "Hanneles Himmelfahrt" und die spoote Wärk vom Karl May ghööre drzue.



</doc>
<doc id="53639" url="https://als.wikipedia.org/wiki?curid=53639" title="Rainer Maria Rilke">
Rainer Maria Rilke

Dr Rainer Maria Rilke (* 4. Dezämber 1875 z Braag; † 29. Dezämber 1926 im Sanatorium Valmont bi Montreux, Schwiz; äigentlig "René Karl Wilhelm Johann Josef Maria Rilke") isch e Lüriker gsi, wo uf Dütsch gschriibe het. Mit sinere Dinglyrik, wo vo dr bildende Kunst beiiflusst gsi si und won er in de Neue Gedichte volländet het, gältet er as äine vo de bedütendste Dichder vo dr literarische Modärne. Usserdäm het er Verzelige verfasst, e Roman und Ufsetz über d Kunst und d Kultur. Er het vili Übersetzige vo Litratuur und Lürik gmacht, under anderem us em Franzöösische. Si umfangriiche Briefwäggsel bildet e wichdige Bestanddäil vo sim literarische Schaffe.

Dr Rilke isch e begäisterete Aahänger vom Benito Mussolini und em italiänische Faschismus gsi. 1926 het er in Brief an d Mussolini-Gegnere Gallarati Scotti si Herrschaft globt und dr Faschismus as Häilmiddel daargstellt. Ass er uf Gwalt ufbaut gsi isch, het dr Rilke in Chauf gnoo. Ideä wie Freihäit, Humanidäät und d Internazionale het er scharf abgleent. Si sige nüt anders as Abstrakzione, wo Öiropa wääg ene fast zämmebroche sig.

Vo 1919 bis zu sim Tod im Johr 1926 hät de Rilke i de Schwiz gläbt, ab em Summer 1921 z Siders im Wallis. Si Grab isch bi de Burgchirche z Raron.













</doc>
<doc id="53641" url="https://als.wikipedia.org/wiki?curid=53641" title="Tiernamen Rima">
Tiernamen Rima

Diernämme im Dialäkt vu Arrimmu:





</doc>
<doc id="53642" url="https://als.wikipedia.org/wiki?curid=53642" title="Neuromantik (Literatur)">
Neuromantik (Literatur)

D Nöiromantik oder au Neoromantik (me seit em au dr "„literarisch Juugedstiil“") isch d Bezäichnig für e literarischi Ströömig, wo öppe vo ane 1890 bis 1915 aktiv gsi isch. Sie het sech as Geegebeweegig zum Naturalismus und zur Modärne verstande, und si het an d Inhalt vo dr Romantik aaknüpft het.

Die nöiromantische Dichder häi e Vorliebe ghaa für exotischi Schaublätz – wie öpe s Middelalter oder s Italie in dr Zit vo dr Rönessans – und au alles Wunderbars und Ghäimnisvoll-Magische, s Skurrile, d Sage, Müthe und Määrli hei se inträssiert.

Bsunders in dr Lürik häi d Nöiromantiker mänge Teggst von ere volländete Form und ere fiine Sprooch gschriibe.

D Nöiromantik isch vom Sümbolismus aagregt worde und au vo dr Dekadänzdichdig; si isch em Impressionismus und dr Dichdig vom Fin de Siècle und em Juugedstiil noochgstande, wo umgcheert vo dr Nöiromantik wääsentlig beiiflusst worde isch.

Bedütendi Verdräter vo dr Nöiromantik si:

im dütsche Sproochgebiet:


im änglische Sproochgebiet:


z Oschteuropa:




</doc>
<doc id="53643" url="https://als.wikipedia.org/wiki?curid=53643" title="Neuromantik">
Neuromantik

Dr Begriff Nöiromantik oder au Neoromantik bezäichnet verschidnigi Ströömige in dr Filosofii, Litratuur , Muusig, Moolerei und Archidekduur, aber au soziali Beweegige, wo noch dr Romantik ufchoo si, aber iiri Ideä hoochghalte häi. D Muusig vom Richard Wagner, wo im spoote 19. Joorhundert gschriibe und komponiert het, isch vom Berliner Musikolog Carl Dahlhaus as e spoote Blüete vo dr Romantik im ene positiwistische Zitalter beschriibe worde. 

Die esthetischi Filosofie vom Arthur Schopenhauer und vom Friedrich Nietzsche häi d Nöiromantik stark beiiflusst. Zu de Nöiromantiker zelt mä Autore, Komponiste und Mooler, wo dr Realismus, dr Naturalismus aber au die spööteri Modärne abgleent häi, wo dr Richard Strauss und dr Gustav Mahler musikalischi Verdräter von ere si.

Zu de nöiromantische Ströömige in dr Kunst zelt mä under anderem dr Sümbolismus, dr Ästhetizismus, s britischi Arts and Crafts Movement, die nöigotischi Archidektuur und dr Pictorialismus in dr Fotigrafii, zu de gsellschaftlige Beweegige ghööre under anderem dr dütschi Wandervogel und dr utopisch Sozialismus.


</doc>
<doc id="53645" url="https://als.wikipedia.org/wiki?curid=53645" title="Naturalismus">
Naturalismus

Dr Naturalismus isch e Dänkart, en Art vo dr Daarstellig oder en Epoche. Lueg doo drzue:



</doc>
<doc id="53646" url="https://als.wikipedia.org/wiki?curid=53646" title="Naturalismus (Bildende Kunst)">
Naturalismus (Bildende Kunst)

Dr Naturalismus in dr Kunst isch e Ströömig vo öbbe 1850 bis 1900 gsi. As Epochebegriff isch er aber in dr Bildende Kunst weniger scharf definiert als in dr Litratuur. Dr Begriff Naturalismus wird in dr Bildende Kunst eender brucht as Bezäichnig für e Daarstelligswiis, unabhängig vo dr Zit, as als Epochebegriff. Wenn s um d Absichte goot, wo mit ere naturalistische Daarstelligswiis verfolgt wärde, reedet mä vilmol eender vo Realismus. 

Mä cha d Begriff Naturalismus und Realismus also nid genau von enander abgränze. Es git sonigi, wie dr Kunsthistoriker Georg Schmidt, wo dängge, ass s Ziil vom Naturalismus die perfekti, wärtfreiji Abbildig sig, wääred es im Realismus uf die «inneri Woorhet» aachiem, also uf s Wääsentlige, und nid so seer uf die «üsseri Erschiinig» wie bim Naturalismus. Im Geegesatz drzue giengs bim Idealismus drum d Wirklichkäit hööcher zmache, zum Bischbil e müthologischi Szene z verklääre. 





</doc>
<doc id="53647" url="https://als.wikipedia.org/wiki?curid=53647" title="Lewis Carroll">
Lewis Carroll

Dr Lewis Carroll (* 27. Januar 1832 z Daresbury im County Cheshire; † 14. Januar 1898 z Guildford im County Surrey; äigentlig Charles Lutwidge Dodgson) isch e britische Schriftsteller us em viktorianische Zitalter, Fotigraaf, Mathematiker und Diakon gsi.

Er isch dr Autor vo de berüemte Chinderbüecher "Alice im Wunderland", "Alice hinter den Spiegeln" (oder "Alice im Spiegelland") und "The Hunting of the Snark". Dangg sine Wortspiil, Logik und Fantasii het er witi Lääserkräise chönne fessle. Sini Wärk wärde as sogenannti Nonsense-Litratuur bezäichnet. Si si bis hüte bopulär bliibe und häi nit nume d Chinderlitratuur, sondern au Schriftsteller wie dr James Joyce, d Surrealiste wie dr André Breton und dr Mooler und Bildhauer Max Ernst oder dr KOgnizionswüsseschaftler Douglas R. Hofstadter beiiflusst. Dr Carroll isch au as Fotigraaf bekannt und het scho vo dr Middi vom 19. Joorhundert aa Fotigrafii as Kunst bedriibe.



Mathematischi Wärk




</doc>
<doc id="53648" url="https://als.wikipedia.org/wiki?curid=53648" title="Werner Hodler">
Werner Hodler

De Werner Oskar Felix Hodler (* 25. Juni 1887 z Nidau bi Biel; † 17. April 1974 z Zuchwil; Bürger vo Gurzele) isch en Schwyzer Gërmanischt, Tialäktoloog, Leerer und Redakter gsy. Bikant woorden isch er bsunders mit sym monumäntaale Buech über di bëërntüütsch Sintax. Anderi, nämli d Lüüt vo de «Bibelforscherbiwegig», händ en besser as Verfasser vo religiööse Traktaat gchänt.

De Hodler isch im Bëërner Seeland uf d Wält choo, syni Eltere sind aber scho gly i d Stadt Bëërn züglet. Er isch deet dure ali Schuele dure – Primaarschuel, Progimnaasium und Literatuurschuel vom stedtische Gimnaasium – und hät im Hërbscht 1906 d Matuur gmachet. Er hät si dänn a der Uniwërsitëët Bëërn imatrikuliert und 1910 d Prüefig für s hööcher Leeramt i de Fächer Tüütschi Spraach und Literatuur, Änglisch, allgimäini Gschicht und Pëdagoogik bistande. Nachane hät er na syni Dissertazioon gschribe (1915 truckt) und änds 1911 d Tokterprüeffig abgläit. Er isch drufabe für es Jaar uf Belänz, zum a de kantonaale Handelsschuel Tüütsch gëë.

1912 isch er zwee Monet uf Praab, ab em 1. Jänner 1913 definityv as Redakter und Verträtter vom weschtliche Schwyzertüütsch am Schwyzerischen Idiotikon aagstellt woorde. Er isch de Naachfolger vom Emil Abegg gsy, wo s zur Indology zoge ghaa hät. Im Eerschte Wältchrieg händ de Bund und d Kantöön aber d Subwänzioone für s Wöörterbuech starch abegsetzt, und esoo isch em em Läitenden Uusschuss nüüt anders plibe, weder em Jüngschte, em Hodler, z chünde. Me hät aber gwaartet, bis er nöii Stell ghaa hät. Im Septämber 1915 isch er us de Redakzioon uusgschide.

Wäret Jaarzäänte isch er dänn Leerer gsy a de Handels- und Vercheersschuel z Olte.

Scho em Hodler syni Dissertazioon isch öppis Bsunders gsy. I syne «Beiträge zur Wortbildung und Wortbedeutung im Berndeutschen», wo-n-er 1911 ygräicht hät und wo 1915 truckt woorde sind (Naatruck 1970), hät er all die vile Möglichkäite, wie men im Bëërntüütsch cha Wërb und Subschtantyv bilde, zämegstelt. Byspiil bim Wërb sind Abläitigen uf "-e(n), -ele(n), -ere(n), -tse(n), -ne(n), -ige(n)" und Prëfigierige mit "g(e)-, b(e)-, ver-, zer-, er-, e(n)t-," bim Subschtantyv söttig uf "-i, -e(n), -er, ere(n), -el, -ele(n), -lig, -ech, -ete(n), -et, -i(n)g, -ei, -nis" und so wyter.

Das de Hodler hät müese s "Idiotikon" verlaa und er nachane nümen an ere wüsseschaftlichen Inschtituzioon aagstelt gsy isch, hät en nöd ghinderet, wyter spraachwüsseschaftlich z forsche. Nach sym morfoloogischen Aafang hät er si dänn mit de Sintax abggëë. Zwaar isch syni Aarbet «Grundzüge einer germanischen Wortstellungslehre», wo 1951 paraat zum Truck gsy wëër, nie usechoo. Aber drüü Jaar spööter, 1954, isch i de renomierte Räie «Germanische Bibliothek» sys Buech «Grundzüge einer germanischen Artikellehre» publiziert woorde.

Dänn isch de Hodler wider zrugg zum Bëërntüütsch: 1969 isch syni monumäntaal «Berndeutsche Syntax» erschune. Konzipiert isch es gsy as en Täil von ere bëërntüütsche Gramatik, wo het selen es Näbed- und Hülffsprodukt vo der Edizioon von em Jeremias Gotthälf syne Wëërch sy. Zum äinten isch die Gotthälf-Gramatik aber nöd usechoo, und zum andere hät em Hodler syni Sintax dëë Raamen au bi Wytem gsprängt. Er hät ussert em Gotthälf au Mundaartautoore wie der Ernst Balzli, de Simon Gfeller, de Hans Zulliger, de Ruedolf vo Tavel, der Otto vo Greyerz und der Emil Balmer dezuegnaa und hät im Norden und Süüde au zun verwandte Naachbertieläkt übereglueget – esoo sind au d Täggscht vom Soleturner Josef Reinhart oder vo de Waliser Moritz Tscheinen, Peter Joseph Ruppen und Hedwig Anneler ygflosse. Mit syne rund 750 Syte isch em Hodler sys Buech zum bëërntüütsche Satzbou bis hüt s umfassendscht Wëërch zur Tialäktsintax und -morfosintax – und überhaupt äini von grööschten Undersuechige zur Sintax i irgedere Spraach. Bisproche woorden isch es aber rächt kritisch. Der Andreas Lötscher schrybt am Schluss vo syre Rezänsioon:

Drüberuse hät er alewyl wider chlyneri Uufsätz zum bëërntüütsche Woortschatz, zur Sintax und zur Morfology im «Sprachspiegel» publiziert, em Organ vom Tüütschschwyzerische Spraachveräin (hüt Schwyzerische Veräin für di tüütsch Spraach).

Syni spraachwüsseschaftlichen Aarbete sind zu syne Läbzyte vo der uniwërsitëëren Akadeemia ignoriert woorde. Ganz z Urächt, verstaat sich, aber das öpper vo usserhalb vo der Uni wüsseschaftlich tëëtig gsy isch, hät den Inhaber vo Leerstüel nöd passet.

De Hodler isch en aktyvs Mitgliid vo de Bibelforscherbiwegig gsy, und zwaar zeerscht innerhalb, nachanen usserhalb vo de «Wachtturm-Gsellschaft». Er isch ab 1925 Mitarbäiter vo de schwyzerischen Uusgaab vo «Goldenes Zeitalter» (hüt: «Erwachet!») und ab 1940 Usegäber vo de Bibelforscherzytschrift «Die brennende Lampe» gsy und hät au Schrifte wie «Israel das Schicksal der Welt» und «Elias wird kommen» verfasst. Sys Schrybe hät bis uf Amërika uusgstraalet, wo d Gruppe «Tagesanbruch» 1932 under sym Verfassername d Schrift «A Voice from Switzerland» useggëë hät.

Idiotikon-Artikel

Büecher

Spraachwüsseschaftlichi Uufsätz

Literatuurwüsseschaftlichi Uufsätz

Religiöösi Schrifte und Byträäg



</doc>
<doc id="53649" url="https://als.wikipedia.org/wiki?curid=53649" title="Alfred Farner (Germanist)">
Alfred Farner (Germanist)

Der Alfred Farner (* 11. Augschte 1883 z Ober- oder Understame; † 28. Mai 1946) isch en Schwyzer Gërmanischt gsy.

Er chunt, wie all Farner, us Stame ganz im Nordoschte vom Kanton Züri. Syn Vatter isch deet Pfarer gsy. D Matuur hät er z Schafuuse gmachet. 1903 hät er sich für äis Jaar a der Uniwërsitëët Züri i de medizynische Fakultëët imatrikuliert; nachanen isch er a den Uniwërsitëëten vo Münche, Häidelbërg und Berlyn gsy. 1907 bis 1912 hät er wider z Züri gstudiert, dasmaal aber Gërmanischtik.

1910–1911 hät er as Studänt bim Schwyzerischen Idiotikon «anerkennenswerte Dienste» as Hülffschraft gläischtet und isch au scho zur Redakzioonsaarbet anezoge woorde. Wil er nöd rächt zwääg gsy isch, hät er müese höre; und di schlächt Gsundhäit isch au de Grund gsy, das er s Stuudium nöd mit de Promozioon abgschlosse hät. Er hät dänn fascht di ganze Zäänerjaar duren as Leerer gschaffet.

Wo de Karl Stucki 1919 s "Idiotikon" verlaa hät und uf Bëërn isch, hät de Läitend Uusschuss zimli Müe ghaa, en Naachfolger z finde. Si sind dänn uf de Farner choo, und dëë hät im Oktoober 1919 as Redakter aagfange. Im Spaathërbscht 1922 hät er s "Idiotikon" aber scho wider verlaa, wider isch syni schitter Gsundhäit gschuld gsy. Für die drüü Jahr isch em aber bischyniget woorde, syni Aarbet «voller Hingebung» gläischtet ghaa z haa. Syn Naachfolger isch de Häinrich Chessler woorde.

De Farner isch dänn wider Leerer gsy und zwaar am «Institut Juventus» z Züri. Ghüraate hät er nie.



</doc>
<doc id="53651" url="https://als.wikipedia.org/wiki?curid=53651" title="Expressionismus">
Expressionismus

Dr Expressionismus isch e Beweegig und en Epoche in dr Kunst vo dr Modärne. Er het z Dütschland am Aafang vom 20. Joorhundert in dr Moolerei und Lürik aagfange. Si Kennzäiche isch s, ass dr Künstler d Wält us ere subjektive Perspektive daarstellt und sä vilmol verzerrt, zum si Gmüetszuestand und sini Ideä z vermiddle, das häisst d Bedütig isch em wichdiger gsi as die füsischi Wirkligkäit.

Dr Expressionismus wird aagluegt as e Reakzioon uf s positiwistische Dängge, wo s Transzendänte usgschlosse het, und, diräkter, uf anderi Kunststiil wie dr Realismus, dr Naturalismus und dr Impressionismus.

Dr Expressionismus isch as en "avant-garde" Stiil vor em Erste Wältchrieg entwigglet worde und isch wääred dr Weimarer Republik populär bliibe, vor allem in Berlin. Dr Stiil isch in vile Kunstforme verbräitet gsi: in dr Archidektur, Bildende Kunst, Litratuur, Theater, Danz, Film und in dr Muusig.

Dr Begriff wird vilmol mit Angst und Bedrückig assoziiert und dorum mänggisch über d Epoche vom Expressionismus im 20. Joorhundert uuse allgemäin aagwändet. In dere Beziejig reedet mä mänggisch au vo Mooler wie vom Matthias Grünewald oder vom El Greco as Expressioniste


</doc>
<doc id="53653" url="https://als.wikipedia.org/wiki?curid=53653" title="Expressionismus (Literatur)">
Expressionismus (Literatur)

Dr Begriff Expressionismus wird us de bäide latiinische Wörter „ex“ und „premere“ zämmegsetzt, wo zerst „usdrucke“ bedüte. Wenn mä also vom Expressionismus schwätzt, mäint mä en „Usdruckskunst“. Es wärde also inneri Woorhäite und Erlääbniss daargstellt, nit d Liechträiz, wie si uf s Aug falle.

Dr Kurt Hiller het 1911 dr Begriff Expressionismus brägt. Er bezäichnet d Epoche vo öbbe 1905 bis öbbe 1925, au wenn au noch em Zwäite Wältchrieg bedütendi Wärk entstande si, wo mä em Inhalt nooch em Expressionismus zueordnet. D Epoche isch brägt vom antibürgerlige und antinazionalistische Dänke vo vile Intellektuelle in dr wilhelminische Zit und wändet sich stark subjektive, existenzielle und gsellschaftsrelewante Theme zue. Bischbil für daas si politischi Repressione, d Großstadtbroblematik wäärend dr Industrialisierig, wo im Schwung isch, gsellschaftlige Machtmechanisme (familiärs und gsellschaftligs Patriarchat, sexuelli Besässehäit).

Stilistisch si expressionistischi Schrifte vilfältig, dorum isch dr Expressionismus as Epochebegriff umstritte. Zum Däil wärde Wärk vom Heinrich Mann, Franz Kafka oder Arnolt Bronnen zum Expressionismus zelt, au wenn grad dr Kafka e Kritiker vo dr Beweegig gsi isch. S Elimänt, wo alli verbindet, isch en usgsprochnigs „Mir-Gfüül“, mäistens im ene sozialkritische Konteggst.

Verdräter vo andere literarische Richdige, wo zerst under em Iifluss vom Expressionismus gstande si, wo denn aber en andere Wääg gange si:


Dr Dadaismus isch Däil vo dr Beweegig vom Expressionismus. D Dadaiste häi d Vernumft abgleent, wo d Menschhäit drzue brocht het sich geegesitig uszrotte. E Bischbil für e dadaistischi Dichdig isch im Hans Arp sis Värsli zur Froog, vo woo dr Naame vo dr Beweegig chiem:
<poem>
</poem>



</doc>
<doc id="53654" url="https://als.wikipedia.org/wiki?curid=53654" title="Historismus">
Historismus

Historismus bezäichnet:



</doc>
<doc id="53656" url="https://als.wikipedia.org/wiki?curid=53656" title="Zernez (Ort)">
Zernez (Ort)

Zernez () isch a Dorf i da politischi Gmaind Zernez vom Kreis Sur Tasna, Bezirk Inn im Kanton Graubünda i da Schwiz.

Zernez ligt im mittlara Engadin, döt wo da Spöl i da Inn flüüsst. Zernez isch an Talort vom Ofapass und en möglicha Uusgangspunkt för d Zuefahrt noch Livigno.

I da Johra noch 2000 hät ma z Zernez und i da umligenda Dörfer aagfanga über a Fusion nochazdenka. An da Gmaindsversammliga vom 21. Juni 2012 händ d Stimmbürger vo zwai Gmainda relativ knapp da damalig Fusionsvertrag abglehnt, Guarda mit 52,2 % und Zernez mit 52,9 %. Z Lavin (74,3 %) und z Susch (68,5 %) hät s Stimmvolk dütlich zuagstumma. Guarda hät nochhär Verhandliga mit Scuol ufgnoo und underdessa am säba Fusionsvertrag zuegstumma. Am 24. April 2014 händ d Bürgerversammliga vo da drei übriga Gmainda über nöji Fusionsplän chöna abstimma und händ dütlich Jo gsait.

Per 1. Jänner 2015 hät d Gmaind Zernez mit Lavin und Susch fusioniert. Dia nöji Gmaind trait da Nama Zernez und hät a neus Wappe überko.

Zernez isch an Verkehrsknotapunkt im Engadin. Am Inn no doruf gohts uf Samoritz und abwärts ka ma noch Scuol. Uf dära Achsa fahrt au di Rhätisch Bahn. I öschtlichar Richtig fahrt s Postauto über da Ofapass is Münschtertal bis in Vinschgau, Südtirol (Italia).



</doc>
<doc id="53657" url="https://als.wikipedia.org/wiki?curid=53657" title="Nicolas Sarkozy">
Nicolas Sarkozy

Dr Nicolas Sarkozy "(Nicolas Paul Stéphane Sarközy de Nagy-Bocsa", *28. Janner 1955 z Pàris) ìsch a frànzeescher Politiker un ìsch vu 2007 bis 2012 dr 23. Präsidant vum Frànkrìch gsìì.

Dr Nicolas Sarkozy ìsch dr Suhn vum ungàrischa Iwànderer Pál Sarközy de Nagy-Bocsa, üs àdliga Àbstàmmung, un vu dr Andrée Mallah. Vu dara Ehe hàt dr Nicolas Sarkozy zwei Briader, Guillaume (*1951) un François (*1959). Speeter hàt si Vàter noch drèi Mol ghirota un dr Nicolas Sarkozy hàt noch a Hàlbschweschter Caroline (*1967) un a Hàlbbrüeder Olivier (*1969).

Dr Nicolas Sarkozy hàt folgenda Diploma bikumma:

Ànna 1974 ìsch’r ìn d UDR-Pàrtei gànga un ar hàt fer d Präsidantschàftwàhl dr Jacques Chaban-Delmas unterstìtzt. Ànna 1976 ìsch’r ìn d RPR-Pàrtei, wo frìsch grìnda worra gsìì ìsch, gànga.

Ànna 1977 ìsch’r ìns Gemeinrot vu Neuilly-sur-Seine kumma. Vu 1983 bis 2002 ìsch’r Maire vu dam Gmein gsìì. (’s ìsch eins vu da riichschta Gmeina ìm Frànkrìch.)

Ànna 1980 ìsch’r dr Präsidant worra vum Verein vu da Junga wo dr Jacques Chirac unterstìtzt han, ìn dr Üssìcht vu dr Präsidantschàftwàhl vu 1981. Ànd dr naachschta Präsidantschàftwàhl vu 1988 hàt dr Nicolas Sarkozy wìder dr Chirac unterstìtzt.

Vum 30. März 1993 bis àm 11. Mai 1995 ìsch dr Nicolas Sarkozy Hüsshàltsminischter ìn dr Regiarung vum Édouard Balladur gsìì.

Àm 13. Mai 1993 ìsch dr Sarkozy, àls Maire vu Neuilly-sur-Seine, ufgfàlla: a Geiselentnamma hàt därt ìn dr kleina Schüel sàtt gfunda; dr Geiselnehmer Érick Schmitt, aui gnannt « Human Bomb » hàt 21 kleinea Kìnder bedroht un ìsch schliaßlig vu dr Polizèi verschossa worra. Àls Leiter vu dara Operàtion ìsch dr Sarkozy dur dàs wia-n-a Held vorkumma.

Àn dr Präsidantschàftwàhl vu 1995 hàr dr Sarkozy nìt dr Pàrteichef Jacques Chirac àwer si Konkurrant dr Édouard Balladur unterstìzt. Wo dr Balladur àn dara Wàhl verlora hàt, hàt dr Sarkozy nìmma meh zu dr Regiarung gheert.

Vu 1997 bis 1999 ìsch’r ìn dr RPR-Pàrtei veràntwortlig gsìì, zerscht àls Premier Ministre, dernoh àls Präsidant vu dr Pàrtei.

Àn dr Präsidantwàhlschft vu 2002 hàt dr Nicolas Sarkozy dr Jacques Chirac, wo dernoh gwunna hàt, unterstìtz.

Vum 7. Mai 2002 bis àm 30. März 2004 ìsch dr Nicolas Sarkozy Innaminischter (Leiter vu dr Polizèi) in dr Regiarung vum Jean-Pierre Raffarin gsìì.

Àm 31. März 2004 ìsch’r Minischter fer Wirtschàft, Finànz un Ìnduschtrie worra.

Si Màndat hàt mìt’ra politischa Eräffnung gega Lìnks un Zentrum ààgfànga: ìn da Regiarunga Fillon I un Fillon II hat dr Bernard Kouchner un dr Maire vu Milhüüsa Jean-Marie Bockel, wo sallamols sozialischt gsìì sìn. A soziologischa Erräfnung hàt’s aui gaa: Politiker mìt Migrànta-Harkunft sìn Minischter oder Stààtstssekretär worra, wia d Rachida Dati (Justizminischter), d Rama Yade, d Fadela Amara.

Ànna 2008, wo d ekonomischa Krisa kumma ìsch, hàt dr Sarkozy politischa Màßnàhma gnumma fer s ekonomischa Wàchstum trotz da Schwirigkeita unterstìtza. Ar hàt zum Beispiel d Stiira ìwer d Ìwerstunda erliichtert.

Dr Sarkozy hàt, ìn Pàrtnerschàft mìt dr ditscha Bundeskànzlera Angela Merkel, dr Wìlla fer a stàrka Europäischa Union ghàà. Dia Koalition vu dr Merkel un em Sarkozy ìsch vu da Media „Merkozy“ gnannt worra.

Kurz vur da regionàla Wàhla, àm 12 Novamber 2009, hàt’r a Debàtt ìwer d nàtionàla Identität igfiahrt. Dur dàs hàt sìch sina politischa Linia zìmlig gega rachts gstellt (àlso ìn dr Rìchtung vum Front National).

Àm 19. März 2011 hàt’r sìch fer a ìnternàtionaler Militärisàtz ìn Lybia, mìt em Teilnamma vum Frànkrìch, entschlossa.

Dr Sarkozy ìsch wìder Kàndidàt àn dr Präsidantschàftwàhl gsìì, àwer àm 6. Mai 2012 hàt’r gega dr François Hollande verlora.

Àm 29. Novamber 2014 ìsch’r àls Leiter vu dr UMP-Pàrtei gwählt worra. 

Zu dr Kàrriar vum Nicolas Sarkozy gheera a pààr Àffara wo vìel mediatisiart worra sìn. Vìel bliiwa noch vor em Grìcht unentscheida.

Dr Nicolas Sarkozy hàt drèi Mol ghirota un hàt viar Kìnder:



</doc>
<doc id="53662" url="https://als.wikipedia.org/wiki?curid=53662" title="Domleschg GR">
Domleschg GR

Domleschg isch a politischi Gmaind i de Bündner Region Viamala.

D Gmaind Domleschg isch uf da 1. Januar 2015 us da bisheriga Gmainda Almens, Paspels, Pratval, Rodels und Tomils entstanda. Di einzelna Gmaindsversammliga händ Endi März 2014 ama Fusionsvertrag zuegstumma, z Almens mit 54:30 Stimma, z Paspels mit 166:31, z Pratval mit 71:22, z Rodels mit 62:26 und z Tomils mit 132:53 Stimma.

Da erschti Gmaindspresident vo da Gmaind Domleschg, wo am 1. Oktober 2014 in das Amt gwehlt worda isch, haisst Werner Natter. D Gmaindsverwaltig isch z Tumegl/Tomils.

Domleschg ligt uf da rächta Sitta vum Hinderrhy und goht ufa bis ufs Stätzerhorn, wo mit au da högscht Punkt vo da Gmaind isch. Di tüüfscht Stell isch öpa uf 625 m, döt wo da "Tomilser Bach" in Rhy flüüsst. Zwüschad Paspels und Almens gits en chlinna See, da "Leg da Canova".




</doc>
<doc id="53663" url="https://als.wikipedia.org/wiki?curid=53663" title="Domleschg (Begriffsklärung)">
Domleschg (Begriffsklärung)

Domleschg chan folgendes bedüte:


</doc>
<doc id="53665" url="https://als.wikipedia.org/wiki?curid=53665" title="Burg Stein">
Burg Stein

Burg Stein, Schloss Stein, Ruine Stein isch de Name vo folgende Baute:

Dütschland:

Öschtrych:

Schwiz:

Frankrych:

Italie:

Tschechie:
Lueg au:


</doc>
<doc id="53667" url="https://als.wikipedia.org/wiki?curid=53667" title="Bohrsches Atommodell">
Bohrsches Atommodell

S Atommodäll vom Bohr isch s erste Atommodäll gsi, wo vo vile Füsiker anerkennt worde isch, und enthaltet Elimänt vo dr Kwantemechanik. Dr Niels Bohr het s 1913 entwigglet. Bi däm Modäll bestöön d Atom us eme schwere, positiv gladnige Atomkärn und liichte, negativ gladnige Elektrone, wo uf gschlossnige Baane une e Atomkärn umekräise. Mit drei Postulat het dr Bohr innerhalb vom Modäll die klassischi Füsik zum Däil usser Chraft gsetzt. Anders as elteri Atommodäll beschribt s Modäll vom Bohr e Hufe vo de Äigeschafte, wo am Wasserstoffatom beobachtet worde si. Aber e Hufe Detäi bi de spektroskopische Mässige wärde von em nit erfasst. Es cha au chemischi Bindige nit erkläre. Au stoot s Konzept vo Elektrone, wo sich uf änge Baane um e Kärn bewege, im Widerspruch zur Unscherfirelazioon. Aber s Atommodäll vom Bohr het dr Wääg vorberäitet, zum d Atomhülle z verstoo. 

Wil s eso äifach isch, sich vorzstelle, ass d Elektrone um e Atomkärn kräise wie Blaneete um d Sunne, isch das für Joorzäänt s populäre Bild vom Atom bliibe und au hüte no cha mä s uf Logo und Karikature gsee. Kwantemechanischi Atommodäll, wo vo öbbe 1925 aa entwigglet worde si, gseen für Elektrone käini Baane vor, sondern Ufenthaltswoorschinligkäite.




</doc>
<doc id="53669" url="https://als.wikipedia.org/wiki?curid=53669" title="Jakob Vetsch (Schriftsteller)">
Jakob Vetsch (Schriftsteller)

De Jakob Vetsch, Psöidonym "Mundus" (* 28. Oktoober 1879 z Nesslau; † 22. Novämber 1942 z Züri; Bürger vo Grabs), isch en Schwyzer Gërmanischt und Jurischt gsy und de Verträtter von ere Soziaalutopy, em «Mundismus».

De Vetsch isch as Soo vomene Leerer im Toggeburg uf d Wält choo. Wäg emen Unfall hät der anderthalbjëërig Bueb es Aug verloore und drum zytläbes es Glaasaug ghaa. 1881 sind d Eltere i s Appizälisch züglet, wil im usserrodische Wald e Leererstell frei woorden isch. Scho 1891 hät er d Mueter verloore, wo-n-im Chindpett gstoorben isch.

S Gimnaasium hät er z Trogen und z Sanggale bsuecht. Wil s Gält für es Hoochschuelstuudium gfëëlt hät, hett er zeerscht sele Leerer wëërde – asewääg hett er sich s Gält für d Uniwërsitëët chöne sälber verdiene. De Vetsch hät aber de Reaalleerer-Kurs voorzytig abprochen und isch 1899 vo dihäime durepränt und uf Parys abghaue. Er hät deet probiert syn Läbesunderhalt z verdiene, hät aber nöd reüssiert und isch 1900 wider i d Schwyz zrugg.

De Vatter hät bi Verwandte Gält zämepättlet, und esoo hät de jung Vetsch sich 1900 a der Uniwërsitëët Züri für Tüütsch, Änglisch, Filosofy und Psichology ygschrybe. Im Änglisch isch es Jaar im Spraachgibiet voorgschribe gsy, und so hät er 1902/03 as Tüütschleerer z Londen schaffet. 1903 hät er si z Züri namaal für Tüütsch aagmulde und 1905 bim Albert Baachme mit eren Aarbet über der Appizäler Tialäkt tokteriert (Täiltruck 1907, Gsamttruck 1910). Für syni Diss hät er s ganz Appizälerland durwanderet und an 88 Oort Uufnaame gmachet; bi de Lüüt isch er mit syneren Aart allwääg rächt guet aachoo.

Scho as Studänt, 1903, hät de Vetsch as Hülffschraft bim Schwyzerischen Idiotikon z Züri aagfange. Wo syni Dissertazioon über s Appizälisch 1905 aagnaa gsy isch, isch er regulëëre "Idiotikon"-Redakter woorde – de Baachmen isch nöd nu syn Toktervatter, sunder au de Scheffredaktor vo dëm Wöörterbuech gsy. Deet isch es zeerscht ganz guet gloffe. Äis Jaar lang hät er au s nöi Fonogrammarchyv, wo de Baachmen und de Louis Gauchat ggründet ghaa händ, i de Funkzioon vom tächnische Läiter gfüert – doozmal hät men aagfange, Spraachen und Tieläkt uufzäichne. 1909 hät er zwäimaal sälber in en groosse Trachter inegredt, und syni Mundaart isch uf ere Wachsplatte uufgnaa woorde; die beeden Uufnaame sind 2002 vom Zürcher Fonogrammarchyv zäme mit em Wiener Fonogrammarchyv i digitalisierter Form publiziert woorde. Und i de Jaar zwüsched 1909 und 1913 hät er als «Phonographist» dur di ganz Schwyz dure e Schwetti vo Uufnaame gmachet, wo 1914 vom Otto Gröger under em Titel "Schweizer Mundarten" publiziert woorde sind. Ab 1908 hät er näbet syneren Aarbet am Wöörterbuech und für s Fonogrammarchyv au na e Klass a de Kantonsschuel übernaa und ere Tüütsch ggëë.

S mues i dëre Zyt gsi sy, wo de Vetsch au hät welen es sanggalisch-appizälischs Oorts- und Fluernamebuech uusschaffe. S git ämel en Uufrueff, underschribe vom bikanten Uurkunde-Usegäber Hermann Wartmann, für eso-n-es Wëërch, wos dän am Schluss ghäisst, mer seli mit em «Dr. phil. J. Vetsch, Spiegelgasse 18, Zürich 1» Kontakt uufnëë, «der die Ausarbeitung des Werkes übernommen hat». Da druus isch dän aber für langi Zyt nüüt woorde.

Wo de Vetsch aber im Hërbscht 1910 es Zwäitstuudium vo de Jurisprudänz und Nazionaalökonomy aagfange hät, isch d Laag am Wöörterbuech naadisnaa häikel woorde. Im Archyv vom "Idiotikon" häts e ticks Gguwëër, aagschribe mit «Affäre Dr. J. Vetsch. Okt. 1912 – März 1913» und e 32sytigi Daarstelig vom Konflikt us de Sicht vom Vetsch, z Hande vom Adolf Chägi vom Läitenden Uusschuss. S Betriibsklima am "Idiotikon" mues i dëne Jaar ganz schlächt gsy sy. De Stryt isch eso wyt ggange, das de Scheffredakter Baachme mit em Rücktritt trooet hät. De Läitend Uusschuss hät dänn aber chöne vermittle, und im Pricht über s Jaar 1914 ghäisst ganz versöönlich, me heg de Vetsch as «eifrigen, pflichtgetreuen Mitarbeiter» gschetzt.

Di zwäit Uusbildig as Jurischt hät er a der Uni Züri 1910 aagfange und 1914 mit em Staatsäxaamen abgschlosse. 1917 isch di juristisch Dissertazioon usechoo, wos um missbruuchti Gsetzeslucke ggangen isch. Wäge dëne chönn de Richter nöd loogisch urtäile, sunder mües sich s Rächt «vom Himel obenabe» hole, wel ems d Ëërde nöd zur Verfüegig steli. Daadrüber, wurum er die zwäit Uusbildig aapackt hät, gits verschideni Motyv. Em Albert Baachme gägenüber hät er echli diplomaatisch gsäit, er wel en Prueff haa, wo-n-er mee mit Mäntschen und em «würkliche Läbe» z tue heg; spööter, wo de Stryt mit em Baachmen eskaliert isch (mee daadezue obe), hät er i synere Wuet aaggëë, der äigetlich Grund seg, das es am "Idiotikon" under em Baachmen nöd uuszhalte seg. I synere Dissertazioon gseet men aber, das es im ganz grundsätzlich um der Ysatz für d Grächtigkäit ggangen isch. Äxpliziert wird das i sym Romaan «Die Sonnenstadt» (daadezue une mee), wo-n-er schrybt, das en d Uursache vo de soziaale Noot intressierid und das er gäge d Ungrächtigkäit vom Rächtswäse well aakämpfe.

1914, nach em Staatsäxaame, hät de Vetsch es Praktikum i der Aawaltskanzlei Fick gmachet, und wo de Fick 1916 gstoorben isch, hät er dëm syni Stell as Sekretëër vom «Schwyzerische Pier­brouerveräin» übernaa. Er isch uf dëm Poschte ganz en lojaale Mitarbäiter gsy, und er häts im Eerschte Wältchrieg gschafft, z groossi finanzieli Schade vor de Brouereibsitzer abzwände.

1918 hät de Vetsch d Marguerite Hübscher (1889–1940) ghüraate, d Tochter vomene Brouerei-Groossakzionëër – für de Pryys von «e paar hundertuusig [doozmaalige] Franke», wo-n-em syn Schwigervatter in spe zalt hät, wil syni Tochter en Eerbchranket ghaa hät. Dezue isch na d Uussicht uf es Eerb i de Hööchi vo drei Milioone doozmaalige Franke choo. Hüüser händs z Züri zwäi ghaa: e groossi Wonig a de Chornhuusstraass 25 und für Luft- und Sunebeder es Chalet am obere Züribëërg. Zäme händs e Tochter ghaa, d Irene (1920–?) – au si chrank wie d Mueter. Es isch aber nöd äifach e Gälthüraat gsy: Zum äinte hät de Vatter Hübscher sälber die Verbindig voorgschlage (er hät wool tänkt, syni chrank Tochter seg bi somene tüchtige Jurischt guet uufghobe), und zum ander hät de Vetsch spööter rüerend für syni Frau gsoorget, wo si mee und mee ygschränkt gsy isch.

1922 hät de Vetsch syni Stell bim Pierbrouerveräin an Nagel ghänkt. Scho vorane hät er im Ghäime gschribe ghaa, und iez hät er wele ganz für syni Missioon läbe: Sys Buech, wo im glyche Jaar s eerscht Maal usechoo isch, isch en Utopy gsy, hät «Die Sonnenstadt» ghäisse, und er häts graatis i di halb Wält verschickt – alne Fründ, Bikanten und Verwandte, alne schwyzerische Zytigs- und Zytschrifteredakzioone, alne Schwyzer Biblioteeke, de Leerer, de Politiker und de Pfarhëre. S gaat drin um e Stadt im Jaar 2100 (äigetli Züri), und vor dëre Foolie rächnet de Vetsch radikaal mit de bürgerliche Gsellschaft und Wirtschaft, mit Chilen und Staat, mit Kapitalismus und Kolonialismus ab. Sym Entwurf von ere wältwyten ideaalen und soorgefreie Gsellschafts- und Wirtschaftsoornig, wo-n-er mit missionaarischem Yfer vertritt, säit er «Mundismus» (vom latynische Woort für «Wält»); ëër, wo die verchündt hät, isch de «Mundus» gsy.

S Gält isch abgschaffet, Häimaarbet (die hät er vo Appizäll hëër gchänt!) gits nüme, es git i de Schuel ekäi Prüeffige, me leert eerscht mit drizäni schryben und läse, jede studiert bis vierzgi, nachane schaffet me 25 Stund i de Wuche und widmet sich i der andere Zyt syne künschtlerische Wyterbildig und de Freizytaktiwitëëte, de Natuurschutz und d Natuurhäilkund wëërded groossgschribe, d Energy wird mit Wasser, Sune, Wind und Fluet & Ebbe produzierte, de Sex isch vom Zwang zur Ee loosglööst, d Ee cha me nach föif Jaar ooni wyters uuflööse, s git e staatlich organisierti Geburtekontrolen und Emfängnisverhüetig, de Frau isch di voll Empfaltig vo irer Përsöönlichkäit garantiert, s Rasseprobleem isch glööst, und d Wältspraach isch s Italiänisch. Er isch au über d Gnosseschaftsidee, de Völcherbund, d Freiland-Freigält-Idee, de religiöös Sozialismus usw. hëërzoge und hät en ambiwalänte Haltig zum Komunismus und zum Mussolini ghaa. Die nöi Wält hett selen en Aart es Gsamtkunschtwëërch sy, und der Yfluss vom Nietzsche und vom Wagner isch tüütlich. – Näbet dëm Buech hät de Vetsch na e Schrifteräie ggründet, wo sächs Äinzelbänd spezyfischi Fraagen abghandlet händ.

S Buech isch in e paar Uuflaagen usechoo und e tipischs Chind vo synere Zyt gsy, aber offebaar ganz ooni Würkig bi dëne Lüüt, wo me hett chöne mäine, si segid empfänglich für söttigs. Di bürgerlich Öffetlichkäit häts natüürli gar nöd bräschtiert, und mit ere Prässkampanie händs gäge de Vetsch ghetzt. D Hübscher-Verwandtschaft, wo ja mit dëm Buech ganz schöön aaggriffe woorden isch, hät sogaar probiert, der Autoor für gäischteschrank laa z erchlëëren und i di psichiatrisch Klynik Burghölzli yzwyse. De Vetsch, wo sys ganz Gält i das Buech gsteckt hät, isch konkurs ggange, und d Familie isch 1927 i s Fürschtetum Liechtestäi uusgräist. Syni Frau isch zue-n-em gstande, und er hät chöne uf em Trisebäärg s Läbe vomene Privatier füere. Er hät deet bim Rhybruch im glyche Jaar eso unäigenützig ghulffe, das em de Fürscht en Uuszäichnig ggëë hät.

1934 sind s Vetsche uf Oberägeri im Kanton Zuug züglet. Er hät as Bonvivant gläbt, hät äis von wenigen Automobyl gha, isch uf em Ägerisee mit eme gschnälle Boot umegflitzt – und as Sunemäntsch so vill wie mügli a de Sune gläge. 1940 hät de Vetsch d Läitig vo de komunaale Weermanen-Uusglychskasse und vom Razionierigsbüro übernaa (underzwüsche hät de Zwäit Wältchrieg gwüetet), und im Meerz 1942 isch er zum Gmäindsbresidänt gwëëlt woorde – uf Voorschlaag vo de Freisinige Partei. Wil d Marguerite Hübscher 1940 gstoorbe gsy isch und er sich Soorgen um d Pflääg vo synere bihinderte Tochter gmachet hät, hät er im 42i di langjëërig Huusaagstelt Frieda Honstetter ghüraate.

Nach nu eme halbe Jaar i dëm Amt isch de Vetsch im Alter vo 63 Jaar a akuutem Gräisebrand (Gangrän) gstoorbe; für churzi Zyt isch er na z Züri hoschpitalisiert gsy. Di Verwandte händ sofort ales Papyrig laa ystampfe, drum cha me nie mee usefinde, öb de Vetsch nöd vilicht glych na mee gschribe ghaa hät weder daas, was me gchänt.







</doc>
<doc id="53670" url="https://als.wikipedia.org/wiki?curid=53670" title="Jakob Vetsch">
Jakob Vetsch

Jakob Vetsch isch de Name vo dëne Lüüt:


</doc>
<doc id="53671" url="https://als.wikipedia.org/wiki?curid=53671" title="Alfred Farner">
Alfred Farner

Alfred Farner isch de Name vo dëne Lüüt:



</doc>
<doc id="53675" url="https://als.wikipedia.org/wiki?curid=53675" title="220-kV-Leitung Mettlen-Innertkirchen">
220-kV-Leitung Mettlen-Innertkirchen

Vu Innertchirchä im Bärner Oberland nach Mettlä bi Eibu im Kantuu Luzärn füehrt ä 220-Kilovolt-Hochspannigsläitig. Si ischt äs Gmäinschaftswärch vu dä Bärnische Chraftwärch und em Elektrizitätswärch vu dr Stadt Züri. Äinersiits hat si dr Zwäck, dä Strom, wu s EW Züri vu de Chraftwärch Oberhasli beziehd, zbefördärä. Anderersiits diänt si dr Stromversorgig im Uuftrag vu ä Bärnische Chraftwärch. Drum hät si sit äiniger Ziit ä Zwüschestaziuu bi Giswil. Ä zuäsätzlichi Liniä zwiigt sit em 1990 bi Hellbüehl nach Littau ab und isch bsunders bedüütend, will si der höchscht Schlüüderbetonmascht, ä Portalmascht enthaltet. Duezmaal händ sich Grundeigetümer gäg dr Buu gweert und sind bis vor Bundesgricht ggange, händ aber au deet kei Erfolg gchaa.
Vu Littau bis Mettlä ischt d Streggi i dä spaate Achzgerjaar für 380 Kilovolt uusgläit wordä und gseht zum Täil gliich uus wiä d Läitig vu Sils uf Fällande. Au dr übrig Abschnitt söll vergrössärät wärde, will er schu über sächzg Jaar alt ischt und di technische Aaforderige nümm erfüllt. Ä-n-Uusbuu ischt schu lang vorgseeh.
Di gsamti Läitigsstreggi füehrt einzig bi Giswil und im Kantuu Luzärn dur Flachland. Susch füehrt si dur Alpä und passiert Hasliberg und au mängen ander Frümdevercheersort. Ab em Unterwärch Mettlä wird dr Strom über Obfälde und Birmäschdorf uf Züri transportiert.


</doc>
<doc id="53679" url="https://als.wikipedia.org/wiki?curid=53679" title="Patriotische Europäer gegen die Islamisierung des Abendlandes">
Patriotische Europäer gegen die Islamisierung des Abendlandes

Patriotische Europäer gegen die Islamisierung des Abendlandes (PEGIDA) isch e islamfyndlige dytschi Organisation, wu syt Oktober 2014 z Dresden Demonschtratione gege ne aagebligi Islamisierig vu Dytschland un Europa organisiert. Syt em 19. Dezämber 2014 isch si unter em Chirzel PEGIDA as Verain yydrait. Si fordere vor allem en Änderig vu dr europäische Yywanderigs- un Asylbolitik. Au in andere dytsche Stedt wäre syterhär sonigi Demonschtratione veraastaltet. Derwylscht si z Dresden mit bis zue 25.000 Dailnämmer (am 12. Jänner 2015) un z Leipzig mit bis zue 15.000 Dailnämmer (am 21. Jänner 2015) ne große Zuelauf gha hän, sin die Demonschtrationen in andere Stedt uf wenig Inträssi gstoße.

Bolitik- un Sozialwisseschaftler ordne d Dailnämmer zum Dail as rächtpopulistisch bis rächtsextrem yy, zum Dail as burgerli-konservativ. Dr Bundesbresidänt Joachim Gauck, d Bundeschanzleri Angela Merkel, großi Glaubesgmainschafte un anderi Organisatione warne vor dr Främdefyndligkait un em Rassismus, wu vu däne Demonschtratione uusgienge. Z Dresden un in andere Stedt het s au Gegedemonschtratione gee, di grescht am 10. Jänner 2015, wu z Dresden rund 35.000 Lyt dailgnuu hän.




</doc>
<doc id="53680" url="https://als.wikipedia.org/wiki?curid=53680" title="Islamisierung">
Islamisierung

Islamisierig bedüted d Iifüerig vom Islam als e vorhärrschendi Religion in ere Region oder im e Land, wo vorhär mehrhaitlich nöd islamisch prägt gsi isch. Historisch nännt me vor allem di islamischi Expansion im Mittlere und Noche Oste wie au uf de iberische Halbinsle, wo vom 7. bis 10. Johrhundert stattgfunde hät. I spöötere Johrhundert häts eso Bewegige au z Afrika gee.

Islamisierig maint nöd s konvertiere von ere ainzelne Person zum Islam, sondern en kollektive Umwandligsprozäss vo ganze Bevölkerige, öpe eso wie me us hütiger Sicht di christlich Mission oder d Christianisierig gsiet. Als Zwangsislamisierig bezaichnet me di erzwungeni Konvertierig zum Islam, wo noch em klassische islamische Rächt, de Scharia, under bestimmte Bedingige mögli isch. Da gits zwor eher sälte, aber, wie d Gruppe "Boko Haram" z Nigeria zaiged, chunnts glich no hi und do vor.

E Warnig vor enere Islamisierig vo Europa chunnt regelmässig vo rechtspopulistische Chrais und werd mit nationalistische Motiv und de Angst vor ere Öberfremdig begründed. E paar Byspil dezue; i de Schwiz isch bin ere Volksabstimmig im Novämber 2009 es Minarettverbot aagno worde, z Dütschland gits sit em Herbst 2014 en Verain mit em Name Patriotische Europäer gegen die Islamisierung des Abendlandes usw.


</doc>
<doc id="53700" url="https://als.wikipedia.org/wiki?curid=53700" title="Honig">
Honig

Honig isch e Lääbesmiddel. Er wird vo Honigbiine und bestimmte Amäisenarte für sich sälber us em Nektar vo Blüete "oder" de zuckerhaltige Usschäidigsbrodukt vo verschidnige Insekte, em sogenannte Honigtau, gmacht und denn vilmol vom Mensch für si äignig Gebruuch gärntet.

Dr Biinehonig entstoot, wenn Biine Nektariesäft oder au anderi süessi Säft vo lääbige Pflanze ufnääme, die denn mit körperäigene Stoff aariichere und in iirem Körper verändere, in Wabe spiichere und en dört löön lo rif wärde. D Hauptkwelle isch dr Nektar vo Blüetepflanze. In e baar Klimaregione vo dr Ärde, hauptsächlig in gmäässigte, chubbt no drzue, ass sich gläägentlig verschidnigi Rinde- und Schildlüüs massehaft vermeere und denn gnueg groossi Mängene vo Honigtau entstöön. Es isch sältener, ass au extraflorali Nektarie (usserhalb vo Blüete) e Rolle spiile, zum Bischbil wenn dr Mais us dr Blattaggsle Pflanzesaft duet absondere.

D Biine sugt dr Nektar oder Honigtau mit iirem Rüssel uf und dransbortiert en in dr Honigblootere in Biinestogg zrugg. Dört git si dr zuckerhaltig Saft an d Stockbiine witer, won en in iirem Körper umedrääge und en schliesslig wider abgääbe. Bim Dransbort in Biinestock und bim Umedrääge chömme Süüre, Enzym und anderi Äiwiss us dr Biine in Nektar und verursache e Inwertierig vo dr Saccharose, Isomerisierig vo Glucose zu Fructose und d Bildig vo hööchere Saccharide. Usserdäm wird dr Nektar dicker gmacht, und es entstöön sogenannti Inhibine, das si Stoff, wo verhindere, ass Hefene und Bakterie chönne waggse. D Ghalt an Wasser wird in zwäi Schritt verchliineret: Zerst wird e Dropfe Nektar über e Rüssel e baar Mol uusegloo und wider iigsugt. Denn, wenn dr Wasserghalt no öbbe 30 bis 40 Brozänt isch, wird dr dicki Saft über und au im Bruetnäst in leere Wabezälle usbräitet. D Zälle wärde drbii nume zum Däil gfüllt, so dass es e mögligst groossi Verdunstigsflechi git. Für dass s Wasser schnäller verdunstet, fächle d Biine mit de Flügel d Luft, und eso wird zum Bischbil z Nacht d Stockluft mit Usseluft usduscht, wo chüeler und drochniger (absoluti Füechti) isch und wo öbbe uf d Tämpraturr vom Bruetnäst ufghäitz wird. Eso wird dr Wasserghalt chliiner as zwanzig Brozänt, mäistens 18 oder sogar non e chli weeniger und dr Drochnigsvorgang vom Honig dur d Biine isch abgschlosse. Dä Honig wird denn zu in Lagerzälle über em Bruetnäst dräit und iiglageret, d Zelle wird mit ere Waggsschicht zuegmacht, wo kä Luft duureloot. Für e Biinevater isch das s Zäiche, ass dr Honig rif isch und er en cha ärnte.

Honig wird erst gmacht, wenn d Sammelbiine gnueg Nektar in dr Biinestock bringe, mee as drfür brucht wird, zum s Biinevolk z ernääre und d Bruet chönne ufzie. Nume d Überschüss wärde zum Vorroot witerverarbäitet und schliesslig iidickt as Honig glaageret.

In Australie, Asie und Amerika wird nit nume dr Honig vo dr westligen Honigbiine gnützt wie in Öiropa, sondern es git dört au exotischi Biinenarte, wo hochwärtigi Honig liifere. Die gälte as sälteni Spezialidääte und si bis jetz no kuum in dr internazional Handel glunge.

Dr Honig isch für s Biinevolk Fueter und Energikwelle, so dass es lengeri Zit ooni Naarigszuefuer vo usse cha überlääbe. Wil bi de Honigbiine, andersch as bi andere staatebildende Insekte wie Wäspi, Hornuss oder Hummle s Volk uf e Winter zue nid abstirbt, muess es adekwaati Lääbesbedingige haa. Im Innere vo dr sogenannte Winterdruube muess es immer öbbe 27 °C warm bliibe, an dr Ooberflechi darf s nid chelter as 8 °C wärde, wil sust d Biine wurde stärbe. Si verändere iire Stoffwäggsel und iiri Hämolymphe und dank de Honigvorrööt häi si denn gnueg „Brennstoff“ zum Überlääbe.

Sogar wenn s dusse chelter as −20 °C wird, chan e Biienevolk, wo grooss gnueg isch (mee as 5000 Biine) und gnueg Vorrööt het überlääbe. Dr Vordäil vo dere Strategii isch s, ass wenn s ganze Volk überläbt, es e Hufe Sammelbiine het, wo im Früelig sobald es wider Blüete git, Naarig chönne go iisammle. 

D Biineväter müesse noch dr Honigärnt im Herbst s Biinevolk dorum immer mit gnueg Ersatzstoff in dr Form vo Zuckerbrodukt versorge, für dass es ooni Schaade dr Winter cha überstoo.




</doc>
<doc id="53701" url="https://als.wikipedia.org/wiki?curid=53701" title="Martin Heidegger">
Martin Heidegger

Dr Martin Heidegger (* 26. Septämber 1889 z Meßkirch; † 26. Mai 1976 z Friburg im Brisgau) isch e dütsche Filosof gsi. Er isch in dr Dradizion vo dr fenomenologii (vor allem vom Edmund Husserl) gstande, dr Lääbesfilosofii (bsundrigs die vom Wilhelm Dilthey) und dr Existänzdütig vom Søren Kierkegaard, won er in ere nöije Ontologii het welle überwinde. S wichdigste Ziil vom Heidegger isch d Kritik an dr oobeländische Filosofii gsi und er het welle dr Grund für e nöis Wältverständnis leege.

1926 isch si ersts Hauptwärk "Sein und Zeit" erschiine, wo die filosofischi Richdig vo dr Fundamentalontologii festgläit het (uusechoo 1927).

Vo dr Middi vo de 1930er Joor aa het dr Heidegger mit ere Gsamtinterpretazion vo dr oobeländische Filosofiigschicht aagfange. Für das het er d Wärk vo bedütende Filosofe under fenomenologische, hermenöitische und ontologische Gsichtspunkt undersuecht und eso brobiert, deren iiri „unbedachte“ Vorussetzige und Vorurdäil freizlege. Alli filosofische Entwürf bis denn häige noch em Heidegger en äisitigi Uffassig vo dr Wält – en Äisitigkäit, verdräte, won er as Merkmol vo jedere Metafüsik aagluegt het.

Die "metafüsischi" Wältuffassig häig in dr modärne "Technik" iire Gipfel gfunde. Mit dam Begriff het er nit nume, wie sust üüblich isch, e nöitrals Middel gmäint, wo mä mit em sini Zwäck cha erräiche. Er het brobiert z bewiise, ass d Technik von ere veränderete "Uffassig" vo dr Wält begläitet wurd. Noch em Heidegger gsieng mä d Ärde dur d Brülle vo dr Technik vor allem under em Gsichtspunkt, wie mä sä chönn usnütze. Wil d Technik uf dr ganze Wält verbräitet sig und mit ere e schonigslosi „Vernutzig“ vo de natürlige Ressurce wurd zämmehänge, het dr Heidegger in ere e Gfoor gsee, wo mä nid chönn abwiise.
Dr "Technik" het er d "Kunst" gegenübergstellt und het vom Ändi vo de 1930er Joor aa u. a. anhand vom Hölderlin siine Dichdige Alternative zum ene räin "technische" Wältbezug usgarbäitet. In spoote Teggst vo 1950 aa het er sich sterkter de Frooge noch dr Sprooch gwidmet. Deren iire Riichdum an Beziejige, wo gschichtlig gwaggse isch, häig sölle metafüsischi Aisitigkäite vermiide. Dr Heidegger het welle, ass dr Mensch nüm im Zentrum vo dr Wält stieng, sondern het brobiert iin im Gsamtzämmehang von ere Wält z gsee, won er em „Geviert“ gsäit het. Anstatt ass über d Ärde wurd herrsche, söll dr Mensch in iire as stärblige Gast "woone" und si "schone".

E bräiti Rezepzion het us em Heidegger äine vo dr iiflussriichste Filosofe vom 20. Joorhundert gmacht, aber sis Wärk sich inhaltlig umstritte. Au wien er mit em Nazionalsozialismus verbandlet gsi isch, isch bis hüte dr Geegestand vo kontrowärse Debatte.

Dr best Kenner vo de Schrifte und Gedankegäng vom Martin Heidegger isch si fümf Joor jüngere Brueder Fritz gsi. Da het us de Manuskript, wo schweer lääsbar gsi si, alli Teggst, wo zu Läbzite vo sim Brueder veröffentligt worde si, in Typoskript transkribiert.

D Martin-Heidegger-Gsamtusgoob erschiint im Verlag Vittorio Klostermann. Si isch uf 102 Bänd aagläit. E Verzäichnis vo alle Schrifte vom Heidegger (7609 Nummere) het s in: "Heidegger-Jahrbuch 1". Freiburg/Münche 2005, S. 429–578, ISBN 3-495-45701-1.




Wegweiser durch die Heidegger-Literatur / Universitätsbibliothek Freiburg im Breisgau




</doc>
<doc id="53702" url="https://als.wikipedia.org/wiki?curid=53702" title="Rebstein">
Rebstein

Räbschta (hochtütsch: "Rebstein") isch a politischi Gmeind im Wahlkrais Rhintl im Kanton Sankt Galla am weschtliche Hang vom Rhintl.

D Nochbergmainde sind Marpa, Balga und Oberriet im Kanton Sanggalle, dezue chunnt Reute im Usseroodische.
Ursprünglich isch z Räbschta – drum au de Ortname – hauptsächlich Wiibau betribe worde, bevor er im 19. Johrhundert vo de Stickerei verdrängt worde isch. Noch de Meloration vo de Rhiiebeni 1941 bis 1953 isch produktivi Flächi frei worde und d Landwirtschaft, wie au s Gwärb händ sich uf de Ebeni asidle chöne. Hüt wird uf insgesammt drüü Hektare Rebbau betribe.

D Bierbrauerei Sunnabräu us Räbschta isch die letscht Privatbrauerei im Sankt Galler Rhintl. D Züco, eini vo de füerende Bürodreistüel- und Sitzmöbelhärsteller, hät iren Hauptsitz z Räbschta.

Räbschta isch über de Baahof Räbschta-Marpa mit de Isebahn verbunde und wird dur d RTB Rheintal Bus mit mehrere Bushaltestelle bedient. Über d Autobahnuusfahrt Kriessera uf de A13 erreicht mer innert 10 Minuta d Ortsmitti.

Am 31. Dezember 2015 händ 4'431 Mänsche z Räbschta gläbt (2'252 männlich, 2'179 wiiblich). D Bevölkerig hät sech us 3'071 Schwizer Staatsaaghörige (dodevo sind 1'000 Ortsbürger, 2'541 sind Stimmberächtegti) und 1'360 ussländische Staatsaaghörige (30,69 %) zämmagsetzt. Noch da Religionszueghörigkait uftailt sind vo da Iiwohner 1'774 katholisch (40,04 %), 1'064 evangelisch-reformiert (24,01 %) und 1'593 anderi oder säbegi, wo a kä Konfession aagee händ (35,95 %).

Vo da erschta Hälfti vom 9. Johrhundert aa bis i di zwooti Hälfti vom 15. Johrhundert hät d Räbschter Bevölkerig zu da Georgspfarrai Marpa ghört, dänn händs uf em Dorfplatz z Räbschta a oagni Kapäll bout, wo am Hailiga Sebastian gwait woran isch. Um 1713 wört i da sogenannte «Akkordata» d Benützig vo da Kapäll för baidi Konfessione garantiert. 1782 händ di Reformierte a grossi Chercha bout, wo no hüt stoht und bruucht wört. Wil d Kapälla baufällig woran isch, händ 1886 o di Katholischa a Chercha bout, wo aber 1956 dor a Füür kabut gangan isch. Di hütig katholisch Chercha stammt us em Johr 1960. Sit 1996 gits z Räbschta a Moschee vo da islamisch-albanischa Gmainschaft «Al-Shems» (arabisch: "Sunne"), wo Muslime au us da umligende Dörfer go bsuecha chömed.



</doc>
<doc id="53703" url="https://als.wikipedia.org/wiki?curid=53703" title="2014">
2014

















</doc>
<doc id="53705" url="https://als.wikipedia.org/wiki?curid=53705" title="Luxemburg im Ersten Weltkrieg">
Luxemburg im Ersten Weltkrieg

Luxeburi ésch ém Erscht Waltkriej vum Ditsche Rich fr de gànze Zit vum Kriej bsetzt wore. Wie Belgie, wo nooch`m "Schlieffen-Plan" zem Durichmàrsch nooch Frànkrich gnutzt wore-n-ésch, ésch`s nooch de namligi Vrträj e neitràles Lànd gsin. De Bsetzung het de Dischtanz vum klein Ländel vun Ditschlànd un´s Gfiehl én dr Bevellikerung vun-e souverän Nation arich vrstärikt.

Dr Erscht Waltkriej exischtiert én de kollektive "Memoire" vun de Luxeburjr fàscht nit, un öi d'Luxeburjr Historiographie het sich bis jetz wénich mét'm Thema beschäftegt.

Dur de Bitrett vun Luxeburi àn dr Ditschr Zollverein (1842) ésch`s zue e engi Verflechtung vum wirtschaftlich Lewe zwésche`m Grossherzogtum un de ditsch Noochbersterritorie kumme. 1872 ésch e Teil vun de Luxeburjr Isebàhn én ditsch Händ kumme. De Uffschwung vun dr Iseninduschtrie ésch dur ditscht Kàpital (z. B. d'Gelsenkirchener Bergwerk AG) wii öi dur ditsch Arbeitr (iwwer d'Hällft vun de Üsländr déi 1910 zu Lëtzebuerg gelieft hunn, han de ditsch Nationalität ghet) ermeeglicht wore.


</doc>
<doc id="53706" url="https://als.wikipedia.org/wiki?curid=53706" title="Udo Jürgens">
Udo Jürgens

Dr Udo Jürgens (* 30. Septämber 1934 z Klagefurt, Kärnte, Ööstriich; † 21. Dezämber 2014 z Münsterlinge, Thurgau, Schwiz), bürgerlih "Udo Jürgen Bockelmann", isch en ööstriichische Komponist, Pianist und Sänger gsi. Usser dr ööstriichische Staatsbürgerschaft het er sit 2007 au die schwizerisch gha. Er het öbbe 100 Millione Doondrääger verchauft und isch äine vo de bedütendste Underhaltigsmusiker im dütsche Sproochruum gsi. Im Stil nooch sött men en zwüsche Schlager, Schanson und Popmuusig iiordne. Er het as erste Ööstriicher 1966 dr Grand Prix Eurovision de la Chanson (hüte "Eurovision Song Contest") gwunne.
Dr Udo Jürgens het wääred sinere Karriere, wo mee as sächzig Joor duurt het, mee as 1000 Lieder komponiert, über 50 Muusigalbum uusegee, au Miusikl und Filmmuusig gschriibe und e chli gschauspiileret.





</doc>
<doc id="53708" url="https://als.wikipedia.org/wiki?curid=53708" title="Siegfried Lenz">
Siegfried Lenz

Dr Siegfried Lenz (* 17. Merz 1926 z Lyck, Ostpröisse; † 7. Oktober 2014 z Hamburg) isch e dütsche Schriftsteller gsi und äine vo de bekanntiste dütschsproochige Verzeler in dr Noochchriegs- und Gegewartslitratuur. As si wichdigsts Wärk gältet dr Roman "Deutschstunde" (1968) über d Zit vom Nationalsozialismus und e falsch verstandnige Pflichtbegriff, wo in e Hufe Sprooche übersetzt und au verfilmt worde isch. Au sini ersti Sammlig vo Churzgschichte vom Joor 1951, "So zärtlich war Suleyken", isch mit sinere nöiartige Wiis vom Verzele und wil er dr masurisch Dialäkt verwändet, seer erfolgriich worde.

Dr Lenz het sich für d SPD anggaschiert und het d Ostpolitik vom Willy Brandt understützt. Wo dr dütsch-polnisch Verdraag 1970 underschriibe worde isch, het män en uf Warschau iiglaade. Im Oktober 2011 isch er Eerebürger vo sinere Geburtsstadt worde.

Näbe vierzää Romään het dr Siegfried Lenz über hundert Verzellige, Theaterstück, Höörspiil, Essey, Reede und Rezensione gschriibe und het sich immer wider in dr Politik iigmischt. Noch em Hanjo Kesting het er näben em Heinrich Böll und em Günter Grass zu de Autore vo dr dütsche Noochchriegslitratuur ghöört, wo bestimmt häi und uusegstande si.








</doc>
<doc id="53710" url="https://als.wikipedia.org/wiki?curid=53710" title="Auffahrt">
Auffahrt

Auffahrt chan folgendes bedüte:
Lueg au:


</doc>
<doc id="53711" url="https://als.wikipedia.org/wiki?curid=53711" title="Ramadan">
Ramadan

Dr Ramadan () isch dr Fastemonet vo de Muslim und dr nünt Monat im islamische Mondkaländer. Noch dr islamische Uffassig isch in däm Monet dr Koran aabegschiggt worde. Dr Monet vorhäe im islamische Kaländer isch dr Scha'ban, dä nochhäär dr Schawwal.

S Fest vom Fastebräche (arabisch: id al-fitr / türkisch: Ramazan bayramı) am Ändi vom Ramadan isch noch em Opferfest dr höggst islamisch Fiirdig.

Dr Ramadan foot aa, wenn Züüge die nöi Mondsichle (hilal) am Ändi vom letschte Daag vom Monet Scha’ban chönne gsee und er goot z Änd, wenn Züüge d Mondsichle am letschte Daag vom Monet Ramadan entdegge. Wääred em ganze Monet darf am Daag wenn s hell isch, weder gässe no drunke wärde. Au Rauche und Sex si verbote und überhaupt alles, wo mä as Sünd cha aaluege. Mit em Iibruch vo dr Nacht wird s Faste broche (fitr /iftar) und denn daf mä bis zur Morgedämmerig ässe und drinke. S letschte Mööli vo dr Nacht, s sogenannte sahūr (سحور / saḥūr ) findet im letschte Driddel vo dr Nacht statt. Vo däm muess mä denn dr ganz Daag lääbe. Das cha vor allem in de Joor seer schweer si, wo dr Ramadan im Summer chunnt. In vile islamische Länder goot in däm Moonet die wirtschaftligi Däätikäit zrugg und s Lääbe findet vor allem z Nacht bim Fiire statt.




</doc>
<doc id="53712" url="https://als.wikipedia.org/wiki?curid=53712" title="Maximilian Schell">
Maximilian Schell

Dr Maximilian Schell (* 8. Dezämber 1930 z Wien; † 1. Februar 2014 z Innsbruck) isch e Schauspiiler, Reschissör und Broduzänt gsi. Er isch ööstriichische und Schwizer Staatsbürger gsi. 1962 het er dr Oscar überchoo as beste Hauptdarsteller für si Rolle in "Das Urteil von Nürnberg". 

Dr Schell het 1952 am Theater Basel as Schauspiiler, Reschissöör und Dramaturg afo schaffe. 1955 het er si erst Film «Kinder, Mütter und ein General» dräit. 1957 isch er uf Hollywood und het näben em Marlon Brando in «Die jungen Löwen» gspiilt. Mit dr Rolle vom ene Verdäidiger vo Nazi-Verbrächer im Stanley Kramer sim Film «Das Urteil von Nürnberg» isch er en internazionale Star worde und het drfür 1962 dr Oscar as beste Hauptdarsteller überchoo. Er het no in vile andere Film gspiilt, under anderem in «Topkapi» (1964) mit em Peter Ustinov, in «Die Akte Odessa» (1974) oder in «Deep Impact» (1998). Er het uf dr ganze Wält as äine vo de bekanntiste und erfolgriichste Schauspiiler gulte, wo Dütsch gschwätzt häi. Er isch non e baar Mol as beste Daarsteller und Nääbedaarsteller für en Oscar nominiert worde und für e best usländisch Film und dr best Dokumentarfilm. 2002 häi är und si Schwöster Maria e Bambi für iir Lääbeswärk überchoo.






</doc>
<doc id="53713" url="https://als.wikipedia.org/wiki?curid=53713" title="Kurie">
Kurie

Kurie (vo „Root“, „[Grichts-]Hof“) bezaichnet:
Kurie isch de Familiename vo:


</doc>
<doc id="53714" url="https://als.wikipedia.org/wiki?curid=53714" title="2013">
2013

S Joor 2013 isch wie s Joor vorhäär vom Arabische Früelig und sine Folge brägt gsi. Z Sürie isch dr Bürgerchrieg witergange; z Egüpte isch dr gweelt Staatsbresidänt Mohammed Mursi vom Milidär abgsetzt worde. Au in dr Türkei, in Thailand und in dr Ukraine het s immer wider Bürgerbrotest gee.

Dr ehemoolig Mitarbäiter vom amerikanische Ghäimdienst NSA Edward Snowden het däm sini Spionaaschedäätikait öffentlig gmacht und d NSA-Affäre usglööst, wo zu internazionale Brotest gegen e Ghäimdienst vo de Veräinigte Staate gfüert het.

Öiropa isch immer no vo dr Eurokrise gschüttlet worde. Bsundrigs stark betroffe si Griecheland, Spanie, Bordugal, Italie und Züpere gsi und in dene Länder isch s zu Brotest gege d Krisepolitik vo dr Öiropäische Union und gege d Politik vo de äigene Regierige choo. Irland het im Dezämber uf e Öiro-Rettigsschirm chönne verzichde.

Im Februar isch zum erste Mol sit 1294 e Babst zruggdrätte, dr Benedikt XVI.. Am 13. Merz isch dr erst Latiinamerikaner, dr Franziskus zum Bischof vo Rom gweelt worde. Er het verkündet, ass in Zuekumft die katholischi Chille sterker für die Arme wurd doo si.

Am 22. Septämber 2013 isch z Dütschland dr Bundesdaag nöi gweelt worde. Zum erste Mol het d FDP d 5-Brozänt-Hürde nid chönne nee, und isch nüme im Bundesdaag verdrätte. Vier Joor Schwarz-gääli Koalizion si z Änd gange. CDU und SPD hai under dr Bundeskanzlere Angela Merkel e Groossi Koalizioon bildet.










Vom 7. bis zum 14. Oktober 2013 si d Nobelbriisdrääger vom Joor 2013 bekannt gee worde. D Verleijige häi am 10. Dezämber, am Doodesdaag vom Alfred Nobel, z Stockholm und Oslo stattgfunde.








</doc>
<doc id="53716" url="https://als.wikipedia.org/wiki?curid=53716" title="George Gruntz">
George Gruntz

Dr George Paul Gruntz (* 24. Juni 1932 z Baasel; † 10. Januar 2013 z Allschwil) isch e Schwizer Dschääss-Pianist, Komponist, Arrangschöör und Bändliider gsi.

Dr Schorsch Gruntz het am Konservatorium z Züüri studiert. Vo 1956 aa het er für Radio Baasel as Pianist und Arrangschöör gschafft. 1958 isch er internazional bekannt worde as Mitgliid vo dr "Newport International Band" am Newport Jazz Festival, won er au mit em Louis Armstrong gspiilt het.

Wääred de 1960er isch dr Gruntz (u. a. in dr Bänd vom Kurt Weil) uf e Hufe Öiropaturneä gsi und het as Pianist Stars wie dr Dexter Gordon, Roland Kirk, Donald Byrd, Lee Konitz, Chet Baker, Johnny Griffin, Gerry Mulligan und Art Farmer begläitet. 1962 isch er mit dr Sängere Helen Merrill uf Japan. 1965 het er mit em Flavio Ambrosetti gschafft und au äigeni Trio gläitet. Denn het er zwäi früeji Ethno-Jazz-Brodukzione aagstoosse, mit Baasler Drummlemuusig und die seer erfolgriichi "Noon in Tunisia" (1967) mit tunesischer Beduinemuusig und het „Jazz goes Baroque“-Sünthese bresentiert u. a. uf em Cembalo. 1968 und 1969 isch er mit em Phil Woods und däm sinere "European Rhythm Machine" uf Tuur gange.

Vo 1971 aa het er si äigeni Big Bänd, The George Gruntz Concert Jazz Band, gläitet wo Stars wie dr Alan Skidmore, d Sheila Jordan, dr Dave Bargeron oder dr Ray Anderson sini Arrangschemänt gspiilt häi und wo sithär uf alle Kontinänt usser Australie ufdrätte isch. As äinzigi öiropäischi Big Bänd isch si im wältwite „Critics Poll“ vo dr amerikanische Dschäässfachschrift Down Beat mee as zää Mol ununderbroche in de erste Räng gstande.

1974 het dr Gruntz d "Piano Conclave" gründet, wo bi iire Ufdritt immer säggs vo de füerende öiropäische Pianiste wie Wolfgang Dauner, Jasper van’t Hof, Joachim Kühn, Adam Makowicz, Fritz Pauer, Martial Solal, Gordon Beck oder de Gruntz zämmebrocht het. 1977 het er mit de Schlagzüüger Pierre Favre, Jack De Johnette, Fredy Studer, Dom Um Romão sowie David Friedman as "Percussion Profiles" uf em Monterey Jazz Festival gspiilt. Dr Gruntz het au hüfig mit em Drumbeeter Franco Ambrosetti gschafft, wo 1984 aa mit dr Uschi Brüning und 1985 mit de Musiker vom "Swiss Jazz Pool", won er gründet het. Vo 1989 aa het dr Gruntz au im Trioformat mit em Mike Richmond und em Adam Nussbaum gspiilt und mit ene für Enja s Läiv-Album "Serious Fun" ufgnoo.

Scho in de 1960er Joor het er mit bekannte Komponiste wie em Rolf Liebermann, Earle Brown und Hans Werner Henze zämmegschafft. Dr Gruntz het meereri Büüniwärk und Oratorie komponiert. D Bariiser Opere het em 1973 dr Ufdraag gee für e "World Jazz Opera", wo 1982 im LaMama-Theater z Nöi York in Däil urufgfüert worde isch. Für s Wärk het er mit em afroamerikanische Dichder Amiri Baraka (LeRoi Jones) zämmegschafft. Mit em Dichder Allen Ginsberg het er "Cosmopolitan Greetings" gschriibe, wo dr Reschissöör Robert Wilson 1988 z Hamburg inszeniert het. En anderi Dschäässopere, "The Magic of Flute" (Libretto: Peter O. Chotjewitz), isch 2003 entstande.

Dr Gruntz het Muusig für e Hufe Film gschriibe, u. a. für e Hannes Schmidhauser ("Seelische Grausamkeit", 1960, won er mit em Barney Wilen, Marcel Peerers, Raymond Court, K. T. Geier, Kenny Clarke ufgnoo het), und für e Franz Peter Wirth ("Ein Mann im schönsten Alter", 1963), Johannes Schaaf ("Tätowierung", 1967), Peter Lilienthal ("Malatesta", 1970, "Die Sonne angreifen" 1971), Bernhard Wicki ("Karpfs Karriere", "Das falsche Gewicht", 1971 und "Die Eroberung der Zitadelle" 1977) und Fred Haines ("Der Steppenwolf", 1974).

Dr Schorsch Gruntz het hüfig as Gastdirigänt vo Radio-Bigbänds und Sinfoniiorchester in ganz Öiropa gschafft. Vo 1970 bis 1984 isch er dr musikalisch Läiter vom Zürcher Schauspiilhuus gsi, vo 1972 bis 1994 dr künstlerisch Läiter vo de "Berliner Jazztage".

Dr Schorsch Gruntz isch 1995 mit em Verdienstchrüz vo dr erste Klass vom Verdienstorde vo dr Bundesrepublik Dütschland uszäichnet worde.






</doc>
<doc id="53717" url="https://als.wikipedia.org/wiki?curid=53717" title="Jörg Steiner">
Jörg Steiner

Dr Jörg Steiner (* 26. Oktober 1930 z Biel/Bienne; † 20. Januar 2013 z Biel) isch e Schwizer Schriftsteller gsi.

Dr Jörg Steiner het e Leer as Drogist aagfange, isch denn aber uf s Oberseminar z Bärn gange. Er het as Leerer im ene Häim für Schwererziebari z Aarwange gschafft und denn bis 1971 as Volksschuelleerer z Biel/Bienne und z Nidau. 

Zwüschen iine het er lengeri Räise in s Usland gmacht, u. a. z Frankriich, Spanie, USA und Ostafrika. 1971/1972 isch er Stipendiat am Baasler Theater. Er het z Biel gläbt und isch vo 1972 bis 1978 dört Stadtroot gsi. 

Dr Steiner beschribt in sine Wärk hüfig d Problematik vo de gsellschaftlige Ussesiter, won er sich uf sini persönlige Erfaarige wääred siner Juged und sinere Zit as Leerer stützt. We isch bim ene bräite Publikum bekannt worde, won er mit em Illustrator Jörg Müller bi ere Räije vo Bilderbüecher zämmegschafft het.

Dr Jörg Steiner isch sit 1960 Mitgliid vom Bärner Schriftstellerveräin gsi und vo dr Grubbe Olte; sit 1970 au vom Verband Deutscher Schriftsteller.

Dr Jörg Steiner isch mit dr Galeristin Silvia Steiner verhürootet gsi, wo nüün Möönet vor iim gstorbe isch. Dr Steiner isch an Chräbs gstorbe.






</doc>
<doc id="53721" url="https://als.wikipedia.org/wiki?curid=53721" title="Islamisches Opferfest">
Islamisches Opferfest

S Opferfest () isch s höggste islamische Fest. Es wird zum Höhepunkt vom "Haddsch" gfiirt, dr Wallfaart uf Mekka. Es foot am Zääte vom islamische Monet " aa und goot vier Dääg lang. Wägen em islamische Mondkaländer cha s Opferfest in jedere Jooreszit stattfinde, es verschiebt sich im Sunnekaländer ruggwärts, jedes Joor mäistens um elf Dääg.

Mit em ", em Fest vom Fastebräche am Ändi vom Fastemonet Ramadan, ghört s zu de bedütendste Festligkäite im islamische Jooreskräis.

S Opferfest wird zum Gedänke an dr Brofeet Ibrahim (Abraham) gfiirt, wo noch dr muslimische Überliiferig die göttligi Broob bestande het und baraat gsi isch, Allah si Soon Ismael z opfere. Wo Allah (Gott) si Gottvertraue gsee het, het er en aaghalte. Dr Ibrahim und dr Ismail häi druf voll Dankbarkäit im Kräis vo Fründ und Bedürftige e Schoofsbock gopferet. D Gschicht wird im Koran in dr Sure 37,99–113 verzelt. In dr Bible isch s d Gschicht vom Opfer vom Isaak (Genesis, 22, 1–19).


</doc>
<doc id="53725" url="https://als.wikipedia.org/wiki?curid=53725" title="Dreizack-Brunnen">
Dreizack-Brunnen

Dr Dreizaggbrunne, Vierzaggbrunne oder Spiddelsprung-Brunne isch en öffentlige Brunne am Stroossenegge Münsterbärg-Freiji Strooss in dr Altstadt vo Baasel. Dr Brunne isch e Baasler Kulturguet, wo für d Regioon vo Bedütig isch. 

Jeedes Joor am Nöijoorsdaag organisiert d Zumft zum Goldige Stärn bim Brunne en «Aadringgede», wo d Baasler mit Hypokras, wo anstatt vo Wasser us äinere vo de Rööre fliesst, uf s nöije Joor aastoosse.

Dr Brunnedroog us Jurakalchstäi isch kwadratisch mit abgrundetete Egge, und e runde Brunnestogg stoot in sinere Middi. S Wasser fliesst us de Müüler vo vier Basiliske us Bronse. Oobe uf dr Süüle het s drei Delfin, won e Dreizagg heebe.

Scho im 13. Joorhundert het s öbbe dört an dr Freie Strooss e Brunne ghaa, wo denn Spittelsprung-Brunne ghäisse het. Dr Spittelsprung, wo hüte Münsterbärg häisst, het si Naame vom Groosse Spiddaal überchoo, wo bis ins 19. Joorhundert dört gstande isch.

Dr hütig Brunne, wo Drei- oder Vierzaggbrunne häisst, wil oobe druf e Fümfzagg isch, isch 1837 vom Melchior Berri baut worde. 1935 isch er e baar Meter dr Hang uf in Richdig Münsterbärg versetzt worde, wil er de Fuessgänger im Wääg gstande isch.



</doc>
<doc id="53730" url="https://als.wikipedia.org/wiki?curid=53730" title="Kreis Calanca">
Kreis Calanca

Da Krais Calanca hät zämma mit da Krais Misox und Roveredo da Bezirk Moesa vom Kanton Graubünda i da Schwiz bildet. Da Sitz vom Kraisamt isch z Arvigo (Gmaind Calanca) gsii, wo öpa im vordara Drittel vom Calancatal liggt. Da Krais isch wäg da Bündner Gebietsreform uf Endi 2015 ufglöst worda.

Da Krais hät sich us folganda Gmaind zämmagsetzt (Stand 31. Dezember 2015):


</doc>
<doc id="53732" url="https://als.wikipedia.org/wiki?curid=53732" title="Hypocras">
Hypocras

Dr Hypocras, früener au "Hipocras, Hippocrass, Ypocrasse, Ypocras, Hypocras, Hyppocras, Ipocras, Ippocras, Üpikraz" gschriibe, isch e rote Gwürzwii gsi, wo mit Honig und spööter au mit Zucker fest süess gmacht worde isch. Im Middelalter het men em medizinischi Äigeschafte zuegschriibe. S Gedränk isch dennzumol wäge de Gwürz, wo seer düür gsi si, nume an de Hööf vo Köönig und riiche Aadligen üüblig gsi. 

Dr Hypocras isch öppis äänligs wie der Glüewii und d Füürzangeboole, wo mä hüt no drinkt. Me tringgt en z Baasel hütte a Nöijoor.

E klassischs Rezäpt vom Guillaume Tirel "Taillevent", wo dr Liibchoch vom französische Köönig Karls em Füfte gsi isch, gseet Zimmed, Gwürznäägeli und Orangscheblüete as Zuedaate für s Aroma vor. Anderi tüpischi Zuedaate si Imber, Kardamom und Roosewasser anstatt vo de Orangscheblüete, aber au Majoran, Muschget und Pfäffer si drzuedo worde. 

Zum Hypocras mache brucht s rächt vil Erfaarig. Dr Wii brucht noch em Mische öbbe e Mooned zum si Gschmagg überzchoo. Wil mä aber Zucker in Wii duet, chann er witer gääre und dr Gschmagg wird verdoorbe, wenn er suur wird, und wemmän en in Fläsche abfüllt, chönne die explodiere.

Dr Naame vom Geträngg chunt wol vom Naame vom griechische Arzt Hippokrates. "Hippokras" isch en alti Nääbeform vom Naame Hippokrates, wo im Middelalder as dää Arzt überhaupt aagluegt woorde isch, und doodrmit isch äifach es Geträngg gmäint, «wo en Arzt uusegfunde und empfoole het». Vilicht isch er aber au en Umdüttig vo griechisch "hypokrasis" oder "hypokrasion," was «Undermischig» bidüttet.

Die wissi Sorte vom Hypocras häisst in säggsische Wii- und Winzerbüecher "Claret".

Scho die alte Röömer häi Gwürzwii kennt. Si häi Wii as Naarigs- und Häilmiddel in iire Browinze verbräitet. So si drei Rezäpt in dr Naturgschicht vom Plinius em Eltere ufgfüert. In Rom het mä dene Wii "Conditum Paradoxum" xäit.

Im 12. Joorhundert het dr hööfisch Dichder Chrétien de Troyes (öbbe 1140 bis öbbe 1190) e Gwürzwii erwäänt, won er em «pimen» oder «piment» gsäit het. 

Scho im 13. Joorhundert isch die südfranzöösischi Stadt Montpellier, wo spööter ängi Beziejige zu Baasel ghaa het, bekannt gsi für iiri Gwürzwii, wo me uf Ängland expordiert het. Dr Tämpelridder und Mediziner Arnau de Vilanova (öbbe 1235-1311) het in sine Schrifte dr Hippokrates erwäänt, im alte Katalanisch "Ipocras," und är het e Rezäpt aagee, wo Zimmed verwändet het.

1573 het dr Baasler Hans Jacob Wacker, wo denn dr Stadtarzt vo Colmar gsi isch, e Buech uusegee mit em Ditel «Ein nützliches Büchlein von mancherleyen künstlichen Wassern, Ölen und Weinen» und din gschriibe, ass es zwölf Arte vo Hypokras gääb. Je noch dr Chrankhet isch en anderi Mischig verschriibe worde, und au hüte no git s Lüt, wo glaube, ass dr Hypokras gege Buuchwee guet sig. 

Im 18. Joorhundert isch dr Hypocras fast überall us dr Moode kho und vergässe worde.

Z Baasel isch dr Hypokras au hüte no beliebt. Er wird us verschidnige Rot- und Wisswiisorte, Zucker, Zitroneschale und de Gwürz Zimmed, Näägeli, Muschget, Ingwer, Koriander und Kardamom gmacht. Zum erste Mol wird dä Hypokras scho im Middelalter erwäänt. 1523 het dr Groossi Root vo Baasel dr Handel mit däm süesse Wii erlaubt. Mä drinkt en in dr Stund vor und noch em Jooreswäggsel, und es isch üüblig, ass mä drzue Baasler Läggerli serwiert, au wemmä hüte vilmol öbbis Härzhafters vorziet.

1996 het d Zumft zum Goldige Stärn en alti Dradizioon widerbeläbt, wo si für s Publikum an jedem Nöijoorsdaag bim Dreizaggbrunne en Aadringgede uf s nöije Joor mit Hippokras, wo us äinere vo de Brunnerööre fliesst, veraastaltet. D Zümpft zu Metzger und zu Brootbegg serwiere chliini Mümpfeli drzue.




</doc>
<doc id="53733" url="https://als.wikipedia.org/wiki?curid=53733" title="Robert Heck">
Robert Heck

Dr Wilhelm Emil Robert Heck, wia-nr mit-em ganza Nama ghoißa hôt (* 25. April 1831 z Stuegert, wo-nr am 11. November 1889 au gschdôrba ischt), ischt a deitscher Kunschtmôler gwäa. Viele vo seine Gemälde lasset druff schliaßa, dass dr Carl Spitzweg oiner vo seine Vorbilder gwäa ischt.

Dr Robert Heck kommt am 25. April 1831 z Stuegert uff d Welt. Sei Vadder isch dr Geomeder Johann Jacob Heck ond sei Mueder d Rosine Caroline Mathilde Heck geborene Röhm. Em Neababeruaf betreibt em Robert sei Vadder noh a kloina Landwirtschaft ond hôt d Uffsicht ibr da Hobbalaufriidhof. Scho friah zeigt sich, dass sei Jonger a mordsmäßiga Begabong zom Zoichna hôt. Nôch seira Konfirmazioo macht seller Bua a Lehr zom Zemmermôler.

Irgendwann während seira Ausbildong trifft dr Heck mit-em Pfarrer Gustav Werner zamma, wo z Reitlenga a Reddongshaus fir Woisakender mit-ma Babiirfabrikle ens Leaba gruafa hôt. 1850 gôht dr Heck nôch Reitlenga ond wuud vom Gustav Werner zom Chef vo deam Gschäft ernannt. Drei Jôhr druff abr ibrwerfet sich dia zwoi mitnander. Drom kehrt em Herbscht 1853 dr Heck Reitlenga da Ricka ond gôht zruck en sei Geburtsstadt. Deet bsuecht’r endlich d Kunschtakademii ond nemmt Onderricht beim renomiirda Professr Heinrich Franz Gaudenz von Rustige. Dr sell hôt a guada Bezihong zom wirdabergischa Hof ond sorgt drfir, dass dr Keenich ond dr wirdabergisch Kunschtvorei emmer môl wiidr em Heck a Gemälde abkaufet. Au etliche Großkopfede vo Stuegert ond Omgebong lasset sich vo deam Môler porträdiira.

Em Jôhr 1854 kriagt dr Heck sein erschda Kunschtpreis. Der bewirkt, dass d Nôchfrôg nôch seine Bilder rasant ôôsteigt. S dauret au nemme lang, ond dr Heck ischt en dr Lag, ohne zo darba als freischaffender Kinschtler zo leaba. Viir Jôhr schbäder gôht’r uff Freiersfiaß ond heiradet am 18. Mai 1858 d Marie Therese Speidel, a Dechterle vom Schultes vo Aldasteig em Nordschwarzwald. Dui schenkt ihrem Môô em Lauf dr Zeit drei Kender: oi Mädle ond zwoi Buaba. Em Rôt vo seim Weib hôt’s dr Heck au zom Vordanka, dass’r Ausfliig machet zo ällerloi deitsche Kunschtmetropola: Dresden, Leipzig, Weimar, Eisenach, Frankfurt am Main, Darmstadt, Nirnberg ond Mincha. En schbätre Jôhr kô-nr sogar no greeßre Reisa macha: en d Provence ond ens geliibde Italia nôch Rom, Neapel ond uff d Insel Capri.

De ledschde Lebensjôhr, wo em Heck vorgennt send, bescheret-em grauße Schmerza; er leidet an-ra ooheilbara Magakranket. Zo seine ledschde Gemälde, wo-nr vor seim Dod no vollenda kôô, gheert s Bild "Vater Werner im Kreise seiner Kinder und Pflegebefohlenen" sowia d Porträäs vo de Professora Karl Josef Hefele ond Karl Georg von Wächter fir d Professora-Galerii vo dr Uni Diibenga ond schliaßlich noh s "Kloschder Maulbronn", a Ufftragswerk vom Inschineer Gottlieb Daimler. 

Am Martinsdag 1889 duet dr Robert Heck en seira Hoimetstadt Stuegert da ledschda Schnaufer. 58 Jôhr alt isch der Môô wôrra. Sei ledschda Ruah fendet’r uff-em Pragfriidhof; sei Grab kô-mr heit noh ôôgucka.

Em Heck sei berihmdeschdes Werk "Empfang eines neuen Pfarrers durch seine Gemeinde im Schwarzwald" hangt heit em Wirdabergischa Landesmuseum em Alda Schloss z Stuegert ondr dr Rubrik "Legendäre Meisterwerke". Mit sellem Gemälde hôt sich s Keenigreich Wirdaberg em Jôhr 1867 uff dr Pariser Weltausstellong präsendiirt. Kauft wôrra isch des Moischderwerk vom Direktr vo dr Bridischa Oschtindien-Kompanii fir sei Villa en Sidney. Mit Middl us dr bada-wirdabergischa Todo-Loddo-Gsellschaft hôt’s wiider en sei Hoimet zruckkolt werra kenna. Greeße vo sellem Bild: 119 cm hoch ond 169 cm broid.

D Kunschthischdorikere Ute Esbach hôt zom Ôlass vom Heck seim hondertschda Todesdag en Gerlenga 1989 a graußa Ausschdellong mit-ma Haufa Werk vo deam Môler ens Leaba gruafa.




</doc>
<doc id="53734" url="https://als.wikipedia.org/wiki?curid=53734" title="Ebolavirus">
Ebolavirus

S Ebolavirus isch e Gattig us dr Familie vu dr Filoviridae. Die Viregattig umfasst fimf Arte vu ghillte Ainzel(−)-Strang-RNA-Vire. D Ebolavire verursache s Ebolafieber. Näb rem Mänsch infiziere sie au anderi Primate (Gorilla, Schimpanse) un lese bi sällene ne hämorrhagisch Fieber uus. Ebolavire sin Uusleser vu dr Epidemy, wu im Friejohr 2014 z Weschtafrika uusbrochen isch un wu bis Ändi Dezämber 2014 scho rund 7.900 Mänschelääbe gforderet het.




</doc>
<doc id="53735" url="https://als.wikipedia.org/wiki?curid=53735" title="Kreis Alvaschein">
Kreis Alvaschein

Da Krais Alvaschain hät bis Endi 2015 zämma mit da Krais Belfort, Bergün und Surses da Bezirk Albula vom Kanton Graubünda i da Schwiz bildat. Da Sitz vom Kraisamt isch z Tüfakaschta gsii. Dur d Bündner Gebiatsreform sind d Krais ufghoba worda.

Da Krais hät sich us da folganda drei Gmainda zämmagsetzt:

Uf da 1. Jänner 2015 isch d Gmaind Albula/Alvra gründet worda. Si isch us da ehemoliga Gmainda Alvaschain, Mon, Stierva und Tüfakaschta us am Krais Alvaschain und us Alvaneu, Brienz/Brinzauls und Surava us am Krais Belfort entstanda.

Endi Dezember 2013 hät da Krais Alvaschain 4076 Iiwohner kha, Endi 2009 sinds 3320 gsii. Iiwohnermässig isch da Krais dur d Gmaind Vaz/Obervaz mit dära ihrna Frakziona Lenzerhaid und Valbella dominiart worda.

Lut da Volkszellig vo 2000 sind 76,7 % vo da Bevölkerig dütschsproochig und 15,5 % romanischsproochig. Mit Uusnahm vo Mutta händ alli Gmainda rätoromanischi Wurzla. Da Romanischaatail isch i da Gmainda sehr unterschidlich. Stierva und Mon sind mit 66,4 % bzw. 52,3 % no überwiegand romanischsproochig gsii. I da anderna Gmainda überwiegt underdessa d Dütschsproochigkait.

Da Krais Alvaschain erstreckt sich über s vordara Albulatal. Dia baida Dörfer Tüfakaschta und Alvaschain liggad im Talkessel. Mon, Stierva und Mutta sind uf da Terrassa am linka Talhang mit Nord-Ost-Laag. Vaz/Obervaz ligt uf am rächta Talhang und dia baida Frakziona Lenzerhaid und Valbella erstreckend sich über es Hochplateau nördlich vo Vaz/Obervaz.

Da Krais Alvaschein isch hauptsächlich vom Tourismus prägt. Da bekanntischt Tourismusort isch d Lenzerhaid. Mit rund 220'000 Logiernächt pro Johr ghört dia Feriadestinazion zu da gröschta vo Graubünda.

Vo da rund 2'152 Beschäftigta sind 70,2 % im Dienstlaistigssektor tätig. 20,4 % schaffend im produzierenda Gwärb und nu 9,4 % i da Land- und Forschtwitschaft (Stand Dezember 2005).



</doc>
<doc id="53740" url="https://als.wikipedia.org/wiki?curid=53740" title="Belfort (Begriffsklärung)">
Belfort (Begriffsklärung)

Belfort chan folgendes bedüte:
Orte i de Vereinigte Staate:
Persone:
Sunschtigs:
Lueg au:


</doc>
<doc id="53742" url="https://als.wikipedia.org/wiki?curid=53742" title="Schloss">
Schloss

Schloss chan folgendes bedüte:


Schloss bzw. Schloß isch de Familiename vo folgende Persone:
Lueg au:


</doc>
<doc id="53743" url="https://als.wikipedia.org/wiki?curid=53743" title="Wenkerbogen von Wintersdorf">
Wenkerbogen von Wintersdorf

Dr Wingtersdorfer Wenkerboge isch e Blatt vu dere grosse Ufnaam vu dr ditsche Sprooch, wo im 19. Joorhundert angefange het un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit bikumme, wu d Schiäler middem Léhrer in de lokal Mundart uffschriewe hänn mièn.







</doc>
<doc id="53745" url="https://als.wikipedia.org/wiki?curid=53745" title="Wenkersätze in Hochdeutsch">
Wenkersätze in Hochdeutsch

Zwische 1876 un 1887 het de Sproochforscher Georg Wenker (1852–1911) ne Ditsche Sproochatlas uff d Bei gstellt un zwar, indäm er under andrem vierzig Sätz in allene Schuele vum domolige Reich het uffschriiwe lo. Speeder sinn die Sätz au no a vilnen anderen Ord im ditsche Sproochrum ibersetzt worre.

Em Wenker isch es doozmool hauptsächlig um d Lut gange, nummen e weng au um Formen un um Weerder. Hitte hed dr Jürg Fleischer an dr Universideet Marburg e Brojäkt, won er d Wenkersätz in morphosyntaktischer Hisicht usswärtet.

Sowit des goht, isch d' Schriibwiis inn de Bege iwernumme worre.




</doc>
<doc id="53746" url="https://als.wikipedia.org/wiki?curid=53746" title="Wenkerbogen von Rheinbischofsheim">
Wenkerbogen von Rheinbischofsheim

Dr Wenkerboge vu Bische isch e Blatt vu dere grosse Ufnaam vu dr ditsche Sprooch, wo im 19. Joorhundert angefange het un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit bikumme, wu d' Schiäler middem Léhrer in de lokal Mundart uffschriewe hänn mièn.







</doc>
<doc id="53747" url="https://als.wikipedia.org/wiki?curid=53747" title="Wenkerbogen von Kehl">
Wenkerbogen von Kehl

Dr Wenkerboge vu Kaal isch e Blatt vu dere grosse Ufnaam vu dr ditsche Sprooch, wo im 19. Joorhundert angefange het un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit bikumme, wu d' Schiäler middem Léhrer in de lokal Mundart uffschriewe hänn mièn.




"In diesen Übertragungen bedeutet ê einen Laut, welcher zwischen é und ä steht und bei der Aussprache wie ein a vorn kurz anklingt."

Die malerische Volkstracht der "Hanauer" wird leider in Kehl nur noch von einem geringen Teil der Einwohner getragen. In den Orten Kork, Legelshurst hat sich dieselbe mehr und ursprünglicher erhalten.




</doc>
<doc id="53748" url="https://als.wikipedia.org/wiki?curid=53748" title="Wenkerbogen von Ichenheim">
Wenkerbogen von Ichenheim

Dr Wenkerboge vu Ichäne isch e Blatt vu dere grosse Ufnaam vu dr ditsche Sprooch, wo im 19. Joorhundert angefange het un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit bikumme, wu d' Schiäler middem Léhrer in de lokal Mundart uffschriewe hänn mièn.







</doc>
<doc id="53749" url="https://als.wikipedia.org/wiki?curid=53749" title="Wenkerbogen von Ottenheim">
Wenkerbogen von Ottenheim

Dr Wenkerboge vu Odéné isch e Blatt vu dere grosse Ufnaam vu dr ditsche Sprooch, wo im 19. Joorhundert angefange het un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit bikumme, wu d' Schiäler middem Léhrer in de lokal Mundart uffschriewe hänn mièn.




Nähere Auskunft über die hiesige Mundart giebt die Broschüre: Grammatikalische Darstellung der Mundart des Dorfes Ottenheim. Lautlehre ppp von Karl Heimburger aus Ottenheim. Halle a. S. Druck von Ehrhardt Karras. 1887. Original vu däre Arwet




</doc>
<doc id="53750" url="https://als.wikipedia.org/wiki?curid=53750" title="Wenkerbogen von Rust">
Wenkerbogen von Rust

Dr Wenkerboge vu Ruaschd isch e Blatt vu dere grosse Ufnaam vu dr ditsche Sprooch, wo im 19. Joorhundert angefange het un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit bikumme, wu d' Schiäler middem Léhrer in de lokal Mundart uffschriewe hänn mièn.







</doc>
<doc id="53751" url="https://als.wikipedia.org/wiki?curid=53751" title="Wenkerbogen von Wyhl">
Wenkerbogen von Wyhl

Dr Wenkerboge vu Wyhl isch e Blatt vu dere grosse Ufnaam vu dr ditsche Sprooch, wo im 19. Joorhundert angefange het un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit bikumme, wu d' Schiäler middem Léhrer in de lokal Mundart uffschriewe hänn mièn.







</doc>
<doc id="53752" url="https://als.wikipedia.org/wiki?curid=53752" title="Wenkerbogen von Breisach">
Wenkerbogen von Breisach

Dr Wenkerboge vu Alt-Brisach isch e Blatt vu dere grosse Ufnaam vu dr ditsche Sprooch, wo im 19. Joorhundert angefange het un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit bikumme, wu d' Schiäler middem Léhrer in de lokal Mundart uffschriewe hänn mièn.







</doc>
<doc id="53753" url="https://als.wikipedia.org/wiki?curid=53753" title="Wenkerbogen von Hartheim">
Wenkerbogen von Hartheim

Dr Wenkerboge vu Harda isch e Blatt vu dere grosse Ufnaam vu dr ditsche Sprooch, wo im 19. Joorhundert angefange het un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit bikumme, wu d' Schiäler middem Léhrer in de lokal Mundart uffschriewe hänn mièn.







</doc>
<doc id="53754" url="https://als.wikipedia.org/wiki?curid=53754" title="Muhterem Aras">
Muhterem Aras

D Muhterem Aras (* 2. Jänner 1966 z Elmaagaca bi Bingöl, Tirkei) isch e dytschi Bolitikeri (Bindnis 90/Di Griene). Si giltet as di erscht Abgeordnet mit Migrationshintergrund, wu diräkt in e dytsche Landdag gwehlt woren isch un di erscht Muslima im Landdag vu Bade-Wirttebärg. Syt em 11. Mai 2016 isch si Landdagsbresidänti.
D Aras isch in dr Tirkei in eme anatolische Dorf as Dochter vu alevitische Kurden uf d Wält chuu un isch anne 1978 mit ihre Eltere un Gschwister uf Filderstadt chuu. Si het z Nirdenge di Mittler Ryfi un derno 1989 am berueflige Gymnasium Friedrich-von-Cotta-Schule z Stuegert s Abitur gmacht. No dr Schuel het si an dr Universität Hohenheim Wirtschaftswisseschafte studiert. Anne 1999 het si z Stuegert e Styyrberotigsbiro grindet. Si isch Mitglid vum Ufsichtsrot vu dr staatlige Toto-Lotto GmbH un vum Byrot Sid vu dr SV vu SparkassenVersicherungen.

Ihri bolitisch Laufbahn het anne 1992 mit em Yydritt bi dr Grienen aagfange. E erscht Mandat het si no dr Kommunalwahl 1999 im Gmaindsrot vu Stuegert ibernuu. Dert isch si vu 2007 bis 2011 Fraktionsvorsitzeri vu ihre Bartei gsii. Syt Juli 2014 ich si Vorsitzeri vum Kraisverband vu dr Griene z Stuegert.

Bi dr Landdagswahl z Bade-Wirttebärg 2011 het si s Diräktmandat im Wahlkrais Stuegert I mit 42,5 % vu dr Stimme gwunne. Si isch Mitglid un dr Uusschiss fir Finanzen un Wirtschaft un fir Kultur, Juged un Sport. Derzue isch si au finanzbolitischi Sprächeri in dr Griene-Fraktion.

Anne 2016 het si wider im Wahlkrais Stuegert I kandidiert un het s Mandat mit 42,4 Brozänt gwunne, wie sco 2011 wider mit em landeswyt beschte Ergebnis fir ihri Bartei.

Am 11. Mai 2016 isch d Aras mit 96 Stimme zue dr neie bade-wirttebärgische Landdagsbresidänti gwehlt wore. Si isch dodermit dytschlandwyt s erscht Mitglid vu dr Grienen un z Bade-Wirttebärg di erscht Frau in däm Amt.

D Aras isch Mitglid vu dr "Heinrich-Böll-Stiftung Baden-Württemberg e. V.", vum "Bund für Umwelt und Naturschutz Deutschland (BUND)", vum "Tollhaus e. V.", vu dr "Freunde und Förderer des Altenzentrums Zamenhof und Haus Hasenberg e. V.", vum "Förderverein der Nesin-Stiftung (FöNes) e. V." un vum "MTV Stuttgart 1843 e. V."

D Muhterem Aras isch syt 1986 ghyrote mit em Sami Aras un het mit em e Suhn un e Dochter.



</doc>
<doc id="53755" url="https://als.wikipedia.org/wiki?curid=53755" title="Haus zum Luft">
Haus zum Luft

S Huus zum Luft oder Erasmushuus isch e historischs Huus an dr Böimligass 18 in dr Altstadt vo Baasel. Es isch äins vo de Baasler Kulturgüeter, wo für d Regioon vo Bedütig si.

D Liigeschaft an dr Böimligass wird um 1400 erwäänt, isch also woorschinlig non e chli elter. Si het denn «Kammerers hof» ghäisse noch em Gschlächt vo de Kämmerer. Zu sällere Zit het s Huus im Ridder Burckhard Zu Rhein ghöört, wo 1414 Bürgermäister vo Baasel worde isch. 1479 het dr Michael Wenssler us Stroossburg, wo sit 1462 in Baasel bekannt isch, s Huus kauft und dört, s het jetzt «ze Ryn hoff» ghäisse, e Druckerei iigrichdet. 1488 het er e Spitzboogedoor in d Umfriidig am Luftgässli baut. Dr Wenssler isch noch em Johannes Amerbach dr riichst Druckheer gsi, bis er alles verloore und sich 1491 us dr Stadt drvogmacht het.

S Huus, wo denn zum Luft ghäisse het, het denn wider de Zu Rhiis ghöört, em Ridder Friedrich wo dr Brueder von em, dr Kasper, Baasler Bischof gsi isch. 1531 het s dr Hieronymus Froben kauft, dr Soon vom Johannes Frobenius, won e guete Fründ vom Erasmus vo Rotterdam gsi isch und au däm sini Wärk druggt het.Au dr Hieronymus isch Drucker worde und het d Druckerei vom Vater us em Huus zum Sässel im Dootegässli an d Böimligass züüglet. Er het sä zämme mit sim Stiefvater Johannes Herwagen (ca 1497-1558) und sim Schwooger Nicolaus Episcopius (1501-1564) gfüert. Wie si Vater isch er e Fründ vom Erasmus gsi und het sini Wärk druckt. Dr Erasmus isch noch dr Reformazioon für e baar Joor uf Freiburg im Brisgau, isch aber 1535 zrugg uf Baasel kho und het bim Froben im Huus zum Luft gwoont. Er isch denn scho sograngg gsi, ass er nid witer uf Holland het könne räise, wien er vorghaa het. Dr Froben het für en im erste Stogg e Schminee lo iibaue, wil dr Erasmus Ööfe nid verdräit het. Dr Erasmus het dört witer gschafft und sini Fründ Froben, Episcopius und dr Bonifacius Amberbach si vilmol bin em am Bett ghoggt. In dr Nacht vom 11. zum 12.Juli 1536 isch dr Erasmus gstorbe und isch, au wenn er Katholik bliibe isch, im Chrüzgang vom Münster begraabe worde.

Wo dr Hieronymus Froben 1563 gstorbe isch, häi sini Söön Ambrosius und Aurelius Erasmius s Offizin zämme mit irem Gusäng Eusebius Episcopius im Huus zum Luft witer betriibe. Dr Aurelius het s Huus 1576 sim Brueder verkauft und dä het s bald druf an dr Junker Jakob vo Andlau verüsseret, wo s Huus het lo umbaue. Bis 1622 het s denn de Andlauer ghöört. 

Denn isch s Huus vo Hand zu Hand gange, bis es Bsitz vom Grichtsher Jeremias Mitz worde isch, und bis ins 18. Joorhundert in däm sinere Familie bliibe isch. 1765 het s dr Johann Jakob Bischoff-Roschet kauft und im Hoof vo dr Liigeschaft e Siidebandfabrigg iigrichdet. Dr Siidebandfabrikant Rudolf Sarasin-Stehlin het s 1882 kauft und umbaut.

Aber d Posamänterii het im 20. Joorhundert si Bedütig verloore und im Joor 1935 isch s Buechantikwariat Braus-Riggenbach im Huus zum Luft iizooge. S Gschäft het dr Naame «Erasmushaus - Haus der Bücher» überchoo und isch bis ins 21. Joorhundert as daas bekannt gsi. 2008 isch die allgemäini Abdäilig vom Antikwariat zuedoo worde und sithär hets dört nume non e spezialisierti Abdäilig für sälteni Büecher. In d Rüüm, wo freiworde si, isch e Galerii iizooge.


</doc>
