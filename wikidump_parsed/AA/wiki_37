<doc id="58377" url="https://als.wikipedia.org/wiki?curid=58377" title="Judenregal">
Judenregal

S Juuderegal isch e middelalterligs königlichs Hoheitsrächt (Regal) gsi. Es het im Häilige Römische Riich d Juude as "„Schutzjuude“" für Gäld under e Schutz vom Kaiser gstellt.

Dr Köönigsfriide, wo über die underschidligste Persone het chönne usbräitet wärde, isch scho lang en Iikumftskwelle für die königliche Kasse gsi. D Juude häi drbii e groossi Rolle gspiilt. Scho in dr Karolingerzit häi d Juude e Schutzzins zaalt und si under em Schutz vom Köönig gstande. Drfür si si vom Zoll befreit gsi und häi verschidnigi königlichi Briwilegie gnosse. D Karolinger häi d Juude noch iirem Status in verschidnigi Grubbe iidäilt, si si aber nit as Liibäigeni aagluegt worde. Im Wormser Briwileeg vo 1090 häi d Salier dr Juudeschutz ernöieret und verbesseret und häi sä dr königliche Kammere understellt. Dr Friedrich II. het 1236 alli Juude im ganze Riich zu köönigliche „Kammerchnächt“ gmacht und het sä vor Verfolgige gege s Zaale vo Schutzgäld gschützt. Mit dere rächtlige Konstrukzioon het er an dr Begriff vo de Regalie aaknüpft. Under em Rudolf vo Habsburg het mä s Juuderegal als königlichi Liibäigeschaft interpretiert, und vo do s Rächt abgläitet, d Juude au z entäigne ooni sä z entschädige. Sit em Interregnum het dr Köönig s Juuderegal de dütsche Territorialfürste überloo, wo denn ufgstiige si. Dr Karl IV. het d Juude zwar in sim äigene Huusmachtberiich gschützt, uf dr Ebeni vom Riich het er aber nüt gmacht zum sä schütze. In dr Goldige Bulle het er denn 1356 s Juuderegal uf d Kurfürste überdräit. Was ursprünglig e persönligi Bindig an Kaiser gsi isch, isch zun ere Waare worde, wo verchauft oder as Leeche het chönne behandlet wärde. Us em Schutzinstrumänt isch sis Gegedäil worde: us Lüt, wo aktiv am wirtschaftlige Lääbe bedäiligt gsi si, si "Objekte vo dr Wirtschaftspolitik" worde, wo d Duldig vo ene vo de wirtschaftlige Inträsse vom Inhaber vom Juuderegal abghängt het.




</doc>
<doc id="58379" url="https://als.wikipedia.org/wiki?curid=58379" title="Mauren">
Mauren

As Maure bezäichnet mä alli Berberstämm, wo zum Däil as Nomade z Nordafrika gläbt häi und im 7. Joorhundert vo de Araber islamisiert worde si und die understützt häi, wo si die Iberischi Halbinsle erooberet häi. Si si käi homogeni Volksgrubbe. Vo de Drubbe, wo as ersti uf em öiropäische Festland iidrunge si, si nume e Minderhäit Araber gsi; dr grösst Däil von ene het us Berber bestande, wo im Gebiet vo de hütige Staate Tunesie, Algerie und Marokko dehäi gsi si. Im spöötere Middelalter, bsundrigs sit dr Zit vo de Chrüzüüg, het mä de Maure mäistens Sarazene gsäit.

D Etymologii vom Wort isch nit sicher. Es chönnt vo griech. "mauros" „dunkel“ häärgläitet si oder aber us ere nordafrikanische Sprooch choo. Dr Naame vo de Maure isch für s antike Riich Mauretanie, die römische Browinze "Mauretania Caesariensis" und "Mauretania Tingitana" brucht worde und hüte für dr Staat Mauretanie.




</doc>
<doc id="58380" url="https://als.wikipedia.org/wiki?curid=58380" title="Fraxern">
Fraxern

Fraaxere (amtlich "Fraxern") ischt a Gmuand im Bezirk Fealkirch (Region Rhiital) z Vorarlberg, Öschtriich.

Fraaxere lit uf 817 Meter Höhe. Vom Gmuandsgbiet siand im Johr 1996 16,5 % Landwirtschaftsfläch, 53,2 % Wald, 26,8 % Alpa, 1,4 % Sidlungsfläche und 2,1 % sunschtige Fläche gsi. 

Fraaxere ischt zum erschte Mol gnennt worra im Johr 1127 als "Fraxnara".

Dr Bürgermoaschter vo Fraaxere ischt dr Steve Mayr.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Fraaxere khört zum Bodeseealemannisch.



</doc>
<doc id="58381" url="https://als.wikipedia.org/wiki?curid=58381" title="Fußach">
Fußach

Fuasche (amtlich "Fußach") ischt a Gmuand im Bezirk Breagaz (Region Rhiital) z Vorarlberg, Öschtriich.

Fuasche lit am südliche Ufer vom Bodesee im Rhiidelta, uf 398 Meter Höhe. Vom Gmuandsgbiet siand im Johr 1996 44,2 % Landwirtschaftsfläch, 0,0 % Wald, 5,6 % Sidlungsfläche und 50,3 % sunschtige Fläche gsi. D Nochburgmuanda vo Fuasche siand Lustenau, Hard, Lauterach und Höchst.

Fuasche ischt zum erschte Mol gnennt worra im Johr 840 als "Fossonas" (1090 "Villa Fozzaha").

Dr Bürgermoaschter vo Fuasche ischt dr Ernst Blum.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Fuasche khört zum Bodeseealemannisch.



</doc>
<doc id="58382" url="https://als.wikipedia.org/wiki?curid=58382" title="Gaißau">
Gaißau

Gòòschou (amtlich "Gaißau") ischt a Gmuand im Bezirk Breagaz (Region Rhiital) z Vorarlberg, Öschtriich.

Gòòschou lit zwüschat em Alte Rhii und em Bodesee, an dr Grenze zua dr Schwiiz. Vom Gmuandsgbiet siand im Johr 1996 47,4 % Landwirtschaftsfläch, 7,5 % Wald, 8,5 % Sidlungsfläche und 36,7 % sunschtige Fläche gsi. D Nochburgmuanda vo Gòòschou siand Höchst, Thal, Rheineck und St. Margrethen.

Gòòschou ischt zum erschte Mol gnennt worra um 900.

Dr Bürgermoaschter vo Gòòschou ischt dr Reinhold Eberle.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Gòòschou khört zum Bodeseealemannisch.



</doc>
<doc id="58383" url="https://als.wikipedia.org/wiki?curid=58383" title="Gaschurn">
Gaschurn

Kaschore (amtlich "Gaschurn") ischt a Gmuand im Bezirk Bludaz (Region Montafon) z Vorarlberg, Öschtriich.

Kaschore lit im Montafon uf 979 Meter Höhe. Vom Gmuandsgbiet siand im Johr 1996 2,0 % Landwirtschaftsfläch, 9,8 % Wald, 59,2 % Alpa, 0,2 % Sidlungsfläche und 28,8 % sunschtige Fläche gsi. 

Kaschore ischt zum erschte Mol gnennt worra im Johr 1423 als "Gaschurra", Partenen 1499 als "Parthenna"), d Zeinisalpe scho 1089 als "alpem in Signes".

Dr Bürgermoaschter vo Kaschore ischt dr Martin Netzer.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Kaschore khört zum Bodeseealemannisch.



</doc>
<doc id="58384" url="https://als.wikipedia.org/wiki?curid=58384" title="Göfis">
Göfis

Gefis (amtlich "Göfis") ischt a Gmuand im Bezirk Fealkirch (Region Walgau) z Vorarlberg, Öschtriich.

Gefis lit am Iigang zum Walgau uf 558 Meter Höhe. Vom Gmuandsgbiet siand im Johr 1996 33,6 % Landwirtschaftsfläch, 49,3 % Wald, 10,2 % Sidlungsfläche und 7,0 % sunschtige Fläche gsi. 

Gefis ischt zum erschte Mol gnennt worra im Johr 842 als "Segavio".

Dr Bürgermoaschter vo Gefis ischt dr Helmut Lampert.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Gefis khört zum Bodeseealemannisch.



</doc>
<doc id="58385" url="https://als.wikipedia.org/wiki?curid=58385" title="Hard">
Hard

Haard (amtlich "Hard") ischt a Marktgmuand im Bezirk Breagaz (Region Rhiital) z Vorarlberg, Öschtriich.

Haard lit am Bodesee, zwüschat dr Breagazer Ach und em Neue Rhii. Vom Gmuandsgbiet siand im Johr 1996 30,5 % Landwirtschaftsfläch, 1,8 % Wald, 10,3 % Sidlungsfläche und 57,4 % sunschtige Fläche gsi. D Nochburgmuanda vo Haard siand Bregenz, Lauterach und Fußach.

Haard ischt zum erschte Mol gnennt worra im Johr 1249.

D Bürgermöaschtre vo Haard ischt sitm 19. Dezember 2019 d Eva-Maria Mair.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Haard khört zum Bodeseealemannisch.



</doc>
<doc id="58386" url="https://als.wikipedia.org/wiki?curid=58386" title="Hittisau">
Hittisau

Hittisou (amtlich "Hittisau") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Hittisou lit im Breagazerwald. Vom Gmuandsgbiet siand im Johr 1996 19,1 % Landwirtschaftsfläch, 36,6 % Wald, 40,6 % Alpa, 0,5 % Sidlungsfläche und 3,1 % sunschtige Fläche gsi. D Nochburgmuanda vo Hittisou siand Riefensberg, Krumbach, Langenegg, Lingenau, Egg, Sibratsgfäll, Balderschwang und Oberstaufen.

Hittisou ischt zum erschte Mol gnennt worra im Johr 1249.

Dr Bürgermoaschter vo Hittisou ischt dr Gerhard Beer.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Hittisou khört zum Bodeseealemannisch.



</doc>
<doc id="58388" url="https://als.wikipedia.org/wiki?curid=58388" title="Hörbranz">
Hörbranz

Heerbranz (amtlich "Hörbranz") ischt a Marktgmuand im Bezirk Breagaz (Region Leiblachtal) z Vorarlberg, Öschtriich.

Heerbranz lit nördlich vom Bodesee uf 426 Meter Höhe. Vom Gmuandsgbiet siand im Johr 1996 60,3 % Landwirtschaftsfläch, 21,9 % Wald, 10,2 % Sidlungsfläche und 7,7 % sunschtige Fläche gsi.

Heerbranz ischt zum erschte Mol gnennt worra im Johr 1226 als "Herebrandeswiler", d Parzelle Leiblach scho 802 als "Liubilunaha".

Dr Bürgermoaschter vo Heerbranz ischt dr Karl Hehle (Stand 2018).

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Heerbranz khört zum Bodeseealemannisch.




</doc>
<doc id="58389" url="https://als.wikipedia.org/wiki?curid=58389" title="Hohenweiler">
Hohenweiler

Howiilar (amtlich "Hohenweiler") ischt a Gmuand im Bezirk Breagaz (Region Leiblachtal) z Vorarlberg, Öschtriich.

Howiilar lit nördlich vom Bodesee uf 503 Meter Höhe. Vom Gmuandsgbiet siand im Johr 1996 49,8 % Landwirtschaftsfläch, 43,4 % Wald, 3,3 % Sidlungsfläche und 3,4 % sunschtige Fläche gsi. 

Howiilar ischt zum erschte Mol gnennt worra im Johr 802.

Dr Bürgermoaschter vo Howiilar ischt dr Wolfgang Langes.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Howiilar khört zum Bodeseealemannisch.



</doc>
<doc id="58391" url="https://als.wikipedia.org/wiki?curid=58391" title="Bahnstrecke Leopoldshöhe-Sankt Ludwig">
Bahnstrecke Leopoldshöhe-Sankt Ludwig

D Baanschtreggi Leopoldshöchi–Sankt Ludwig, au als "Palmrainbaan" benamst, isch è 5,63 Kilometer langi, nit elegtrifizyrti un durchgöngigi eingleisigi Hauptbaan z Baddè, im Dreiländeregg bi Bàsel gsi. Si hèt vo Weil-Leopoldshöchi in èm Linksbogè unter dè Rhydalbaan durrègfüürt, denn witter bis zum Gränz- odder Zollbaanhof Palmrain, dirèkt denõch übber dè Obberrhy, welli si mi Hǜlf vo dè Palmrainbrugg öppè 1,2 km nördlich vom Staatsgränzè-Dreiegg Dütschland-Frankrych-Schwiz übberquert hèt. Nõch Hüningè hèt Streggi im obberelsässischè Saint-Louis bzw. bis 1919 z Sankt Ludwig uffghört. In Saint-Louis isch d Palmrainbaan mit dè obberelsässischè Magischtralè Mullhuusè–Basel vobundè gsi.

D Baanschtreggi Leopoldshöchi–St. Ludwig isch am vo dè Baddischè Staatsbaan als Strategischi Baan für d Umgehig vo dè Schweiz erschtellt worrè. Schu am 11. Februar 1878 isch è Baanlinniè zwǜschè Weil un St. Ludwig eröffnet worrè, dõdemit isch s Elsaß, wo im dütsch-französischè Chrièg vom Dütsche Rych erobert worrè isch, auch ganz im Südè vokeersmäßig mit èm Rych vobundè worrè. D Palmrainbaan isch mit dè Gartèbaan vu Weil witer gu Lerrach gfüürt worrè un dõdemit gu Oschtè a s südbaddischè Ysèbaanetz am Hochrhy aghängt worrè. D Palmrainbaan hèt dè Obberrhy übber diè aalt Palmrainbrugg bassyrt. D Palmrain- un d Gartèbaan sin 1890 mit ère Ketti vo strategischè Baanlinniè durch Südbaddè un Obberschwòbè mit dè Bundesfeschtung z Ulm vobundè worrè.





</doc>
<doc id="58392" url="https://als.wikipedia.org/wiki?curid=58392" title="Innerbraz">
Innerbraz

Innerbraz ischt a Gmuand im Bezirk Bludaz (Region Klostertal) z Vorarlberg, Öschtriich.

Innerbraz lit im Kloschterdal an dr Alfenz uf 708 Meter Höhe. Vom Gmuandsgbiet siand im Johr 1996 13,7 % Landwirtschaftsfläch, 50,4 % Wald, 25,9 % Alpa, 1,0 % Sidlungsfläche und 9,0 % sunschtige Fläche gsi. 

Innerbraz ischt zum erschte Mol gnennt worra im Johr 1282.

Dr Bürgermoaschter vo Innerbraz ischt sit April 2019 dr Hans Peter Pfanner.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Innerbraz khört zum Bodeseealemannisch.



</doc>
<doc id="58393" url="https://als.wikipedia.org/wiki?curid=58393" title="Kennelbach">
Kennelbach

Kengelbaa (amtlich "Kennelbach") ischt a Gmuand im Bezirk Breagaz (Region Rhiital) z Vorarlberg, Öschtriich.

Kengelbaa lit südlich vom Bodesee uf 430 Meter Höhe. Vom Gmuandsgbiet siand im Johr 1996 29,4 % Landwirtschaftsfläch, 49,1 % Wald, 7,8 % Sidlungsfläche und 13,8 % sunschtige Fläche gsi. 

Kengelbaa ischt zum erschte Mol gnennt worra im Johr 1260.

Dr Bürgermoaschter vo Kengelbaa ischt dr Hans Bertsch.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Kengelbaa khört zum Bodeseealemannisch.



</doc>
<doc id="58394" url="https://als.wikipedia.org/wiki?curid=58394" title="Klösterle">
Klösterle

Klooschter (amtlich "Klösterle") ischt a Gmuand im Bezirk Bludaz (Region Klostertal) z Vorarlberg, Öschtriich.

Klooschter lit a da Alfenz im obara Klooschtertal, underhalb vom Arlberg und Flexapass. D Gmuand ischt uftoalt i vier Dörfar; Klooschter uf 1.072 Meter Seehöhe und 409 Iiwohner, a bez witer hunna uf 1.040 m Danöfa met 113 Bewohner, bi da Arbergtunnel domma uf 1.220 m Langa met 57 Iiwohner und uf 1.410 m lit Stuuba met 84 Bewohner und rund 700 Gäschtebett.

Vom Gmuandsgbiet siand im Johr 1996 3,1 % Landwirtschaftsfläch, 18,6 % Wald, 50,2 % Alpa, 0,2 % Sidlungsfläche und 27,9 % sunschtige Fläche gsi.

Klooschter ischt zum erschte Mol gnennt worra im Johr 1218 als "Clösterlin".

Dr Bürgermoaschter vo Klooschter ischt dr Florian Morscher.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Klooschter khört zum Bodeseealemannisch.




</doc>
<doc id="58395" url="https://als.wikipedia.org/wiki?curid=58395" title="Krumbach (Vorarlberg)">
Krumbach (Vorarlberg)

Krumba (amtlich "Krumbach") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Krumba lit öschtlich vom Bodesee uf 732 Meter Höhe. Vom Gmuandsgbiet siand im Johr 1996 62,9 % Landwirtschaftsfläch, 31,3 % Wald, 1,1 % Sidlungsfläche und 4,6 % sunschtige Fläche gsi. D Nochburgmuanda vo Krumba siand Sulzberg, Riefensberg, Hittisau, Langenegg und Doren.

Krumba ischt zum erschte Mol gnennt worra im Johr 1249.

Dr Bürgermoaschter vo Krumba ischt dr Arnold Hirschbühl.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Krumba khört zum Bodeseealemannisch.




</doc>
<doc id="58396" url="https://als.wikipedia.org/wiki?curid=58396" title="Langen bei Bregenz">
Langen bei Bregenz

Lange (amtlich "Langen bei Bregenz") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Lange lit im Vorarlberg Rhiital. Vom Gmuandsgbiet siand im Johr 1996 40,9 % Landwirtschaftsfläch, 53,7 % Wald, 1,7 % Alpa, 0,7 % Sidlungsfläche und 3,0 % sunschtige Fläche gsi. D Nochburgmuanda vo Lange siand Möggers, Scheidegg, Eichenberg, Lochau, Bregenz, Sulzberg, Buch, Alberschwende und Doren.

Lange 1422 ischt am Hirschberg a Dominikanerinnakloschter gründt worra.

Dr Bürgermoaschter vo Lange ischt dr Josef Kirchmann.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Lange khört zum Bodeseealemannisch.



</doc>
<doc id="58397" url="https://als.wikipedia.org/wiki?curid=58397" title="Langenegg">
Langenegg

Langenegg ischt a Gmuand im Bezirk Breagaz (Region Breagazerwald) z Vorarlberg, Öschtriich.

Langenegg lit südöschtlich vom Bodesee. Vom Gmuandsgbiet siand im Johr 1996 58,3 % Landwirtschaftsfläch, 36,9 % Wald, 1,0 % Sidlungsfläche und 3,9 % sunschtige Fläche gsi. D Nochburgmuanda vo Langenegg siand Doren, Krumbach, Hittisau, Lingenau und Alberschwende.

Langenegg ischt zum erschte Mol gnennt worra im Johr 1249.

Dr Bürgermoaschter vo Langenegg ischt dr Kurt Krottenhammer.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Langenegg khört zum Bodeseealemannisch.



</doc>
<doc id="58398" url="https://als.wikipedia.org/wiki?curid=58398" title="Laterns">
Laterns

Latärns (amtlich "Laterns") ischt a Gmuand im Bezirk Fealkirch (Region Laternsertal) z Vorarlberg, Öschtriich.

Latärns lit im Laternsertal und goht bis zum Furkajoch (1761 m) uffi, wo ma im Summer uf Damülsch dori fahre ka. Vorna im Tal, wämma vu Batschuns ihi kunnt, ischt s Dorf Latärns (amtlich ischt da dä "Wahlsprengel Thal"), dänna kunnt Bonacker, nohär Innerlatärns und gaanz dinna ischt no s Bädle. Z Tal ussi flüsst d Frutz. Vom Gmuandsgbiet siand im Johr 1996 11,6 % Landwirtschaftsfläch, 40,1 % Wald, 46,2 % Alpa, 0,2 % Sidlungsfläche und 1,8 % sunschtige Fläche gsi. D Nochburgmuanda vo Latärns siand Dorabira, Damülsch, Blons, Sanggerold, Thüringerbärg, Schnifis, Dünserbärg, Öbersaxa, Rankl und Zwüschawasser.

Latärns ischt zum erschte Mol gnennt worra im Johr 1177 als "Montem Clauturni". Am Aafang vom 14. Johrhundert hond sich Walser aagsidlat.

Im 1936 hot da „Zimbapfarrer" Gebhard Wendelin Gunz för d Gmoand Latärns a Wappa entworfa, wo s Kantoaswappa vom Wallis as Grundlag hot. S ischt s erschta gsii vo dära Art im Voralbäarg und s git a Gnemigung vom Wallisser Staatsrot.
Dr Bürgermoaschter vo Latärns ischt dr Gerold Welte.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Latärns khört zum Walserdütsch.



</doc>
<doc id="58399" url="https://als.wikipedia.org/wiki?curid=58399" title="Lauterach (Vorarlberg)">
Lauterach (Vorarlberg)

Luterach (amtlich "Lauterach") ischt a Marktgmuand im Bezirk Breagaz (Region Rhiital) z Vorarlberg, Öschtriich.

Luterach lit südlich vom Bodesee uf 412 Meter Höhe. Vom Gmuandsgbiet siand im Johr 1996 76,2 % Landwirtschaftsfläch, 0,1 % Wald, 11,8 % Sidlungsfläche und 12,0 % sunschtige Fläche gsi. D Nochburgmuanda vo Luterach siand Bregenz, Wolfurt, Dornbirn, Lustenau, Fußach und Hard.

Luterach ischt zum erschte Mol gnennt worra im Johr 853 als "Lutaraha".

Dr Bürgermoaschter vo Luterach ischt dr Elmar Rhomberg.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Luterach khört zum Bodeseealemannisch.



</doc>
<doc id="58400" url="https://als.wikipedia.org/wiki?curid=58400" title="Lech (Vorarlberg)">
Lech (Vorarlberg)

Lääch (amtlich "Lech") ischt a Gmääind im Bezirk Bludaz (Region Arlberg) z Vorarlberg, Öschtriich.

Lääch liit 1444 Meter hoh. Vo schinem Gmääindsbiet sind im Jåhr 1996 3 % Landwirtschaftsflächi, 10,9 % Wåld, 72,5 % Ålpa, 0,4 % Sidligsflächi und 13,2 % sunschtigi Flächi gsi.

Lääch ischt im 13./14. Jåhrhundert vo Walser gründt worda.

Früaner het ma am Lääch puuret. Hüt ischt äs a gäära bsuachta internationala Skisportort. Äs git dött 340 km Skipischta, 200 km Tourenabfahrta und 97 Lift und Sääilbahna.

Dr Bürgermääischter am Lääch ischt dr Ludwig Muxel.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Lääch khöört zum Walsertüütsch.




</doc>
<doc id="58403" url="https://als.wikipedia.org/wiki?curid=58403" title="Krumbach">
Krumbach

Krumbach isch de Familiename vo folgende Persone:
Krumbach heissed folgendi geografische Objekt:

Gmaind:

Gmaindstail:


historisch:
Schlösser und Burge:

Gwässer:
Lueg au:


</doc>
<doc id="58404" url="https://als.wikipedia.org/wiki?curid=58404" title="Bildstein">
Bildstein

Bildstein chan folgendes bedüte:
Bildstein isch de Familiename vo folgende Persone:
Bildstein haissed folgendi geografische Objekt:
Lueg au:


</doc>
<doc id="58405" url="https://als.wikipedia.org/wiki?curid=58405" title="Lingenau">
Lingenau

Lingenou (amtlich "Lingenau") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Lingenou lit südöschtlich vom Bodesee uf 685 Meter Höhe. Vom Gmuandsgbiet siand im Johr 1996 63,4 % Landwirtschaftsfläch, 29,3 % Wald, 1,9 % Sidlungsfläche und 5,4 % sunschtige Fläche gsi. D Nochburgmuanda vo Lingenou siand Langenegg, Hittisau, Egg und Alberschwende.

Lingenou ischt zum erschte Mol gnennt worra im Johr 1227 als "Lindigenowe".

D Bürgermoaschtrin vo Lingenou ischt d Annette Sohler.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Lingenou khört zum Bodeseealemannisch.



</doc>
<doc id="58406" url="https://als.wikipedia.org/wiki?curid=58406" title="Lochau">
Lochau

Loche (amtlich "Lochau") ischt a Gmuand im Bezirk Breagaz (Region Leiblachtal) z Vorarlberg, Öschtriich.

Loche lit öschtlich vom Bodesee uf 416 Meter Höhe. Vom Gmuandsgbiet siand im Johr 1996 39,4 % Landwirtschaftsfläch, 47,9 % Wald, 8,8 % Sidlungsfläche und 3,9 % sunschtige Fläche gsi. D Nochburgmuanda vo Loche siand Hörbranz und Bregenz.

Loche ischt zum erschte Mol gnennt worra im Johr 1186 als "de Lochin" .

Dr Bürgermoaschter vo Loche ischt dr Michael Simma.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Loche khört zum Bodeseealemannisch.



</doc>
<doc id="58407" url="https://als.wikipedia.org/wiki?curid=58407" title="Lorüns">
Lorüns

Lorüns ischt a Gmuand im Bezirk Bludaz z Vorarlberg im Öschtriich.

Lorüns lit uf 583 Meter Höhe zwüschat em Rätikon und em Verwall. Es ischt da erscht Ort, wäm ma vu Bludaz i s Muntafuu ihi fahrt.

Lorüns ischt zum erschte Mol gnennt worra im Johr 1430 als "Aruns" (1423 "Arüns", 1442 "Laruns", 1522 "Larüns", 1630 "Lorüns").

Dr Bürgermoaschter vo Lorüns ischt dr Lothar Ladner.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Lorüns khört zum Bodeseealemannisch.



</doc>
<doc id="58408" url="https://als.wikipedia.org/wiki?curid=58408" title="Ludesch">
Ludesch

Ludesch ischt a Gmuand im Bezirk Bludaz (Region Walgau) z Vorarlberg, Öschtriich.

Ludesch lit am südöschtliche Ufer vo dr Lutz im Walgau, am Iigang zum Große Walsertal. S Ortszentrum lit uf 555 Meter Höhe. Vom Gmuandsgbiet siand im Johr 1996 49,6 % Landwirtschaftsfläch, 39,7 % Wald, 0,5 % Alpa, 4,8 % Sidlungsfläche und 5,3 % sunschtige Fläche gsi. D Nochburgmuanda vo Ludesch siand Thüringerberg, St. Gerold, Raggal, Thüringen, Bludesch, Nenzing und Nüziders

Ludesch khört sit 1804 zua Öschtriich.

Dr Bürgermoaschter vo Ludesch ischt dr Dieter Lauermann.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Ludesch khört zum Bodeseealemannisch.



</doc>
<doc id="58409" url="https://als.wikipedia.org/wiki?curid=58409" title="Meiningen (Vorarlberg)">
Meiningen (Vorarlberg)

Moanege (amtlich "Meiningen") ischt a Gmuand im Bezirk Fealkirch (Region Rhiital) z Vorarlberg, Öschtriich.

Moanege lit uf 425 Meter Höhe. Vom Gmuandsgbiet siand im Johr 1996 57,4 % Landwirtschaftsfläch, 16,6 % Wald, 11,0 % Sidlungsfläche und 15,1 % sunschtige Fläche gsi. 

Moanege ischt zum erschte Mol gnennt worra im Johr 1127 als "Maningus".

Dr Bürgermoaschter vo Moanege ischt dr Thomas Pinter.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Moanege khört zum Bodeseealemannisch.



</doc>
<doc id="58410" url="https://als.wikipedia.org/wiki?curid=58410" title="Mellau">
Mellau

Melle (amtlich "Mellau") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Melle lit im Breagazerwald uf 688 Meter Höhe an dr Breagazer Ach. Vom Gmuandsgbiet siand im Johr 1996 7,9 % Landwirtschaftsfläch, 36,5 % Wald, 41,2 % Alpa, 0,4 % Sidlungsfläche und 14,0 % sunschtige Fläche gsi. 

Melle ischt us ra Vorsäßsidlig vo Schwarzenberger Buura entstanda, wo im 13. Jh. in dr Au a Kapelle bout hond.

Dr Bürgermoaschter vo Melle ischt dr Tobias Bischofberger.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Melle khört zum Bodeseealemannisch.



</doc>
<doc id="58411" url="https://als.wikipedia.org/wiki?curid=58411" title="Mittelberg (Vorarlberg)">
Mittelberg (Vorarlberg)

Mittelberg (amtlich "Mittelberg") ischt a Gmuand im Bezirk Breagaz (Region Kloawalsertal) z Vorarlberg, Öschtriich.

Mittelberg lit in dr Allgäuer Alpe im Kloawalsertal. A Stroß git s in s Tal nur vo Dütschland her. Vom Gmuandsgbiet siand im Johr 1996 10,7 % Landwirtschaftsfläch, 30,7 % Wald, 37,7 % Alpa, 1,1 % Sidlungsfläche und 19,8 % sunschtige Fläche gsi. D Nochburgmuanda vo Mittelberg siand Oberstdorf, Egg, Bezau, Schoppernau, Schröcken und Warth.

Mittelberg ischt im Johr 1270 vo Walser gründt worra.

Dr Bürgermoaschter vo Mittelberg ischt dr Andi Haid.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Mittelberg khört zum Walserdütsch.



</doc>
<doc id="58412" url="https://als.wikipedia.org/wiki?curid=58412" title="Möggers">
Möggers

Meekarsch (amtlich "Möggers") ischt a Gmuand im Bezirk Breagaz (Region Leiblachtal) z Vorarlberg, Öschtriich.

Meekarsch lit im Leiblachtal an dr Grenze zua Dütschland. Vom Gmuandsgbiet siand im Johr 1996 53,2 % Landwirtschaftsfläch, 43,4 % Wald, 0,5 % Sidlungsfläche und 2,9 % sunschtige Fläche gsi. 

Meekarsch ischt zum erschte Mol gnennt worra im Johr 1591 als "Hof zem oggers der Herren von Weiler".

Dr Bürgermoaschter vo Meekarsch ischt dr Georg Bantel.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Meekarsch khört zum Bodeseealemannisch.



</doc>
<doc id="58413" url="https://als.wikipedia.org/wiki?curid=58413" title="Nenzing">
Nenzing

Nenzig (amtlich "Nenzing") ischt a Marktgmuand im Bezirk Bludaz (Region Walgau) z Vorarlberg, Öschtriich.

Nenzig lit uf 533 Meter Höhe. Vom Gmuandsgbiet siand im Johr 1996 15,5 % Landwirtschaftsfläch, 32,0 % Wald, 39,2 % Alpa, 0,9 % Sidlungsfläche und 12,4 % sunschtige Fläche gsi.

Ortsdoal vo dr Gmuand siand Nenzing-Dorf, Beschling, Latz, Gurtis, Roßnis, Halden, Rungeletsch, Motten, Mariex un Heimat.

Nenzig ischt zum erschte Mol gnennt worra im Johr 826 als "Nancinengos".

Dr Bürgermoaschter vo Nenzig ischt dr Florian Kasseroler.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Nenzig khört zum Bodeseealemannisch.


yyyy

</doc>
<doc id="58414" url="https://als.wikipedia.org/wiki?curid=58414" title="Nüziders">
Nüziders

Nüzigers (amtlich "Nüziders") ischt a Gmuand im Bezirk Bludaz (Region Walgau) z Vorarlberg, Öschtriich.

Nüzigers lit uf 562 Meter Höhe. Vom Gmuandsgbiet siand im Johr 1996 21,2 % Landwirtschaftsfläch, 57,9 % Wald, 12,2 % Alpa, 3,4 % Sidlungsfläche und 5,3 % sunschtige Fläche gsi. 

Nüzigers ischt zum erschte Mol gnennt worra im Johr 820 als "Vicus Nezudene".

Dr Bürgermoaschter vo Nüzigers ischt sit 2006 dr Peter Neier.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Nüzigers khört zum Bodeseealemannisch.



</doc>
<doc id="58415" url="https://als.wikipedia.org/wiki?curid=58415" title="Raggal">
Raggal

Rakool (amtlich "Raggal") ischt a Gmuand im Bezirk Bludaz (Region Großes Walsertal) z Vorarlberg, Öschtriich.

Rakool lit uf 1.015 Meter Höhe im Große Walsertal. Vom Gmuandsgbiet siand im Johr 1996 13,1 % Landwirtschaftsfläch, 36,0 % Wald, 49,6 % Alpa, 0,3 % Sidlungsfläche und 1,0 % sunschtige Fläche gsi. 

Rakool ischt zum erschte Mol gnennt worra im Johr 1387 als "Rungäl". Ab ca. 1300 hond si Walser in dr Region aagsidlat.

Dr Bürgermoaschter vo Rakool ischt dr Hermann Manahl.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Rakool khört zum Walserdütsch.



</doc>
<doc id="58416" url="https://als.wikipedia.org/wiki?curid=58416" title="Rankweil">
Rankweil

Rããnkl (amtlich "Rankweil") ischt a Marktgmuand im Bezirk Fealkirch (Region Rhiital) z Vorarlberg, Öschtriich.

Rããnkl lit im obere Rhiital uf 468 Meter Höhe. Vom Gmuandsgbiet siand im Johr 1996 45,7 % Landwirtschaftsfläch, 30,4 % Wald, 15,0 % Sidlungsfläche und 8,8 % sunschtige Fläche gsi. D Nochburgmuanda vo Rããnkl siand Koblach, Röthis, Sulz, Zwischenwasser, Laterns, Übersaxen, Satteins, Göfis, Feldkirch und Meiningen.

Rããnkl ischt zum erschte Mol gnennt worra im Johr 842.

D Bürgermöaschtre vo Rããnkl ischt d Katharina Wöß-Krall.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Rããnkl khört zum Bodeseealemannisch.



</doc>
<doc id="58417" url="https://als.wikipedia.org/wiki?curid=58417" title="Reuthe">
Reuthe

Rüte (amtlich "Reuthe") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Rüte lit südöschtlich vom Bodesee uf 650 Meter Höhe. Vom Gmuandsgbiet siand im Johr 1996 21,3 % Landwirtschaftsfläch, 51,9 % Wald, 18,9 % Alpa, 0,5 % Sidlungsfläche und 7,4 % sunschtige Fläche gsi. D Nochburgmuanda vo Rüte siand Schwarzenberg, Andelsbuch, Bezau, Bizau, Schnepfau, Mellau und Dornbirn.

D Habsburger händ dr Ort amol vom Tirol und amol vo Vorderöschtriich (Friburg) us regiert. Vo 1805 bis 1814 heat der Ort zua Bayern khört, denn wider zua Öschtriich. Zum Bundesland Vorarlbearg khört Rüte sit dr Gründung 1861. Vo 1945 bis 1955 ischt Toal vo dr französchie Bsatzungszone gsi.

D Bürgermoaschtrin vo Rüte ischt d Bianca Moosbrugger-Petter.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Rüte khört zum Bodeseealemannisch.



</doc>
<doc id="58418" url="https://als.wikipedia.org/wiki?curid=58418" title="Riefensberg">
Riefensberg

Rüüfeschbearg (amtlich "Riefensberg") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Rüüfeschbearg lit südlich vom Bodesee uf 781 Meter Höhe. Vom Gmuandsgbiet siand im Johr 1996 50,9 % Landwirtschaftsfläch, 32,2 % Wald, 13,8 % Alpa, 0,6 % Sidlungsfläche und 2,4 % sunschtige Fläche gsi. D Nochburgmuanda vo Rüüfeschbearg siand Sulzberg, Krumbach, Hittisau und Oberstaufen.

Rüüfeschbearg ischt zum erschte Mol gnennt worra im Johr 1249 in als "rivinsperc".

Dr Bürgermoaschter vo Rüüfeschbearg ischt dr Ulrich Schmelzenbach.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Rüüfeschbearg khört zum Bodeseealemannisch.



</doc>
<doc id="58419" url="https://als.wikipedia.org/wiki?curid=58419" title="Röns">
Röns

Rös (amtlich "Röns") ischt a Gmuand im Bezirk Fealkirch (Region Walgau) z Vorarlberg, Öschtriich.

Rös lit uf 610 Meter Höhe. Vom Gmuandsgbiet siand im Johr 1996 52,1 % Landwirtschaftsfläch, 36,8 % Wald, 6,9 % Sidlungsfläche und 4,2 % sunschtige Fläche gsi. 

Rös ischt zum erschte Mol gnennt worra um 842.

Dr Bürgermoaschter vo Rös ischt dr Michael Ammann. Er isch vo dr Gmuandsvertreatung vo Röns am 19. Juni 2019 zum Nochfolger vom langjöhriga Bürgermoaschter Anton Gohm gwählt worra.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Rös khört zum Bodeseealemannisch.



</doc>
<doc id="58420" url="https://als.wikipedia.org/wiki?curid=58420" title="Röthis">
Röthis

Röötis (amtlich "Röthis") ischt a Gmuand im Bezirk Fealkirch (Region Rhiital) z Vorarlberg, Öschtriich.

Röötis lit Vorarlberger Vorderland uf 508 Meter Höhe. Vom Gmuandsgbiet siand im Johr 1996 34,9 % Landwirtschaftsfläch, 32,7 % Wald, 16,5 % Sidlungsfläche und 15,8 % sunschtige Fläche gsi. D Nochburgmuanda vo Röötis siand Klaus, Weiler, Viktorsberg, Zwischenwasser, Sulz, Rankweil und Koblach.

Röötis ischt zum erschte Mol gnennt worra im Johr 842 als "Rautena".

Dr Bürgermoaschter vo Röötis ischt dr Roman Kopf.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Röötis khört zum Bodeseealemannisch.




</doc>
<doc id="58421" url="https://als.wikipedia.org/wiki?curid=58421" title="Sankt Anton im Montafon">
Sankt Anton im Montafon

Sant Antööni (amtlich "Sankt Anton im Montafon") ischt a Gmuand im Bezirk Bludaz (Region Montafon) z Vorarlberg, Öschtriich.

Sant Antööni lit im Montafon. Vom Gmuandsgbiet siand im Johr 1996 17,5 % Landwirtschaftsfläch, 64,9 % Wald, 1,2 % Sidlungsfläche und 16,4 % sunschtige Fläche gsi. 

Sant Antööni ischt zum erschte Mol gnennt worra im Johr 1412.

Dr Bürgermoaschter vo Sant Antööni ischt dr Raimund Schuler.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Sant Antööni khört zum Bodeseealemannisch.



</doc>
<doc id="58422" url="https://als.wikipedia.org/wiki?curid=58422" title="Sankt Gallenkirch">
Sankt Gallenkirch

Sakalekilke (amtlich "Sankt Gallenkirch") ischt a Gmuand im Bezirk Bludaz (Region Montafon) z Vorarlberg, Öschtriich.

Sakalekilke lit im Montafon uf 878 Meter Höhe an dr Ill. Vom Gmuandsgbiet siand im Johr 1996 5,9 % Landwirtschaftsfläch, 24,0 % Wald, 58,9 % Alpa, 0,4 % Sidlungsfläche und 10,8 % sunschtige Fläche gsi. 

En Ortsteil isch Gargälle.

Sakalekilke ischt 1483 a eigenständigi Pfarrei worra.

Dr Bürgermoaschter vo Sakalekilke ischt dr Josef Lechthaler.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Sakalekilke khört zum Bodeseealemannisch.




</doc>
<doc id="58423" url="https://als.wikipedia.org/wiki?curid=58423" title="Sankt Gerold">
Sankt Gerold

Klooschterbèrg (amtlich "Sankt Gerold") ischt a Gmuand im Bezirk Bludaz (Region Großes Walsertal) z Vorarlberg, Öschtriich.

Klooschterbèrg lit uf 920 Meter Höhe im Große Walsertal. Vom Gmuandsgbiet siand im Johr 1996 16,5 % Landwirtschaftsfläch, 35,7 % Wald, 45,5 % Alpa, 0,5 % Sidlungsfläche und 1,9 % sunschtige Fläche gsi. D Nochburgmuanda vo Klooschterbèrg siand Blons, Raggal, Thüringerberg und Laterns.

Klooschterbèrg ischt zum erschte Mol gnennt worra im Johr Dr erschte Sidler ischt um 950 dr Einsidler Gerold vom Großwalsertal gsi. Über siim Grab ischt a Kloschter entstanda, Propschtei St. Gerold. D Wallfahrtskilcha ischt 1313 gweiht worra. Im 14. Johrhundert hond sich Walser aagsidlat.

Dr Bürgermoaschter vo Klooschterbèrg ischt dr Bruno Summer.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Klooschterbèrg khört zum Walserdütsch.



</doc>
<doc id="58424" url="https://als.wikipedia.org/wiki?curid=58424" title="Schlins">
Schlins

Schliis (amtlich "Schlins") ischt a Gmuand im Bezirk Fealkirch (Region Walgau) z Vorarlberg, Öschtriich.

Schliis lit nördlich vo dr Ill am Nordrand vom Walgau uf 502 Meter Höhe. Vom Gmuandsgbiet siand im Johr 1996 48,4 % Landwirtschaftsfläch, 32,9 % Wald, 11,1 % Sidlungsfläche und 7,6 % sunschtige Fläche gsi. 

Schliis ischt zum erschte Mol gnennt worra im Johr 820.

D Bürgermoeschtrin vo Schliis ischt d Gabriele Mähr.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Schliis khört zum Bodeseealemannisch.



</doc>
<doc id="58426" url="https://als.wikipedia.org/wiki?curid=58426" title="Schnepfau">
Schnepfau

Schneapfe (amtlich "Schnepfau") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Schneapfe lit im hintere Breagazerwald südöschtlich vom Bodesee uf 734 Meter Höhe. Vom Gmuandsgbiet siand im Johr 1996 19,2 % Landwirtschaftsfläch, 43,4 % Wald, 22,8 % Alpa, 0,4 % Sidlungsfläche und 14,2 % sunschtige Fläche gsi. D Nochburgmuanda vo Schneapfe siand Bizau, Au, Mellau und Reuthe.

Schneapfe ischt zum erschte Mol gnennt worra im Johr 1280 mit Hirschau als "Hirzowe et Snephowe".

Dr Bürgermoaschter vo Schneapfe ischt dr Robert Meusburger.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Schneapfe khört zum Bodeseealemannisch.



</doc>
<doc id="58427" url="https://als.wikipedia.org/wiki?curid=58427" title="Schnifis">
Schnifis

Schnüfis (amtlich "Schnifis") ischt a Gmuand im Bezirk Fealkirch (Region Walgau) z Vorarlberg, Öschtriich.

Schnüfis lit uf 657 Meter Höhe südlich vom Schnifner Berg. Vom Gmuandsgbiet siand im Johr 1996 39,4 % Landwirtschaftsfläch, 38,0 % Wald, 14,8 % Alpa, 4,1 % Sidlungsfläche und 3,7 % sunschtige Fläche gsi. 

Schnüfis ischt zum erschte Mol gnennt worra im Johr 820 als "Senobium".

Dr Bürgermoaschter vo Schnüfis ischt dr Anton Mähr.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Schnüfis khört zum Bodeseealemannisch.



</doc>
<doc id="58428" url="https://als.wikipedia.org/wiki?curid=58428" title="Schoppernau">
Schoppernau

Schoppernou (amtlich "Schoppernau") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Schoppernou lit öschtlich vom Bodesee uf 852 Meter Höhe an dr Breagazer Ach. Vom Gmuandsgbiet siand im Johr 1996 3,8 % Landwirtschaftsfläch, 27,6 % Wald, 45,3 % Alpa, 0,2 % Sidlungsfläche und 23,0 % sunschtige Fläche gsi. D Nochburgmuanda vo Schoppernou siand Au, Mittelberg, Schröcken, Bezau und Sonntag.

Schoppernou ischt zum erschte Mol gnennt worra im im 15. Johrhundert als "Schapernow".

Dr Bürgermoaschter vo Schoppernou ischt dr Walter Beer .

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Schoppernou khört zum Bodeseealemannisch.



</doc>
<doc id="58429" url="https://als.wikipedia.org/wiki?curid=58429" title="Schröcken">
Schröcken

Schrecke (amtlich "Schröcken") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Schrecke lit am Tannberg südöschtlich vom Bodesee uf 1269 Meter Höhe, am Fuaß vom Hochtannbergpass. Vom Gmuandsgbiet siand im Johr 1996 3,8 % Landwirtschaftsfläch, 14,9 % Wald, 57,1 % Alpa, 0,3 % Sidlungsfläche und 24,0 % sunschtige Fläche gsi. D Nochburgmuanda vo Schrecke siand Schoppernau, Mittelberg, Warth, Lech und Sonntag.

Schrecke ischt um 1300 vo Walser gründt worra.

Dr Bürgermoaschter vo Schrecke ischt dr Herbert Schwarzmann.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Schrecke khört zum Walserdütsch.



</doc>
<doc id="58430" url="https://als.wikipedia.org/wiki?curid=58430" title="Schruns">
Schruns

Schruu (amtlich "Schruns") ischt a Marktgmuand im Bezirk Bludaz (Region Montafon) z Vorarlberg, Öschtriich.

Schruu lit uf 690 Meter Höhe im Montafon an dr Litz, eme Neabefluss vo dr Ill. Vom Gmuandsgbiet siand im Johr 1996 25,0 % Landwirtschaftsfläch, 44,8 % Wald, 19,6 % Alpa, 3,2 % Sidlungsfläche und 7,4 % sunschtige Fläche gsi. D Nochburgmuanda vo Schruu siand Bartholomäberg, Silbertal, Sankt Gallenkirch und Tschagguns.

Schruu ischt zum erschte Mol gnennt worra im Johr 1317 als "Schirun" (1400 "Scherun", 1410 "St. Josen in Schiruns", 1430 "Schruns").

Dr Bürgermoaschter vo Schruu ischt dr Jürgen Kuster.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Schruu khört zum Bodeseealemannisch.



</doc>
<doc id="58431" url="https://als.wikipedia.org/wiki?curid=58431" title="Schwarzach (Vorarlberg)">
Schwarzach (Vorarlberg)

Schwarza (amtlich "Schwarzach") ischt a Gmuand im Bezirk Breagaz (Region Rhiital) z Vorarlberg, Öschtriich.

Schwarza lit südlich vom Bodesee uf 433 Meter Höhe. Vom Gmuandsgbiet siand im Johr 1996 51,1 % Landwirtschaftsfläch, 28,1 % Wald, 13,6 % Sidlungsfläche und 7,1 % sunschtige Fläche gsi. D Nochburgmuanda vo Schwarza siand Wolfurt, Bildstein und Dornbirn.

Schwarza ischt zum erschte Mol gnennt worra im Johr 1249 "Swarzahe".

Dr Bürgermoaschter vo Schwarza ischt sit 2019 dr Thomas Schierle vo dr Lischte "FÜR Scharzach".

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Schwarza khört zum Bodeseealemannisch.



</doc>
<doc id="58432" url="https://als.wikipedia.org/wiki?curid=58432" title="Schwarzenberg (Vorarlberg)">
Schwarzenberg (Vorarlberg)

Schwarzabearg (amtlich "Schwarzenberg") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Schwarzabearg lit südlich vom Bodesee im mittleren Breagazerwald uf 696 Meter Höhe. Vom Gmuandsgbiet siand im Johr 1996 29,7 % Landwirtschaftsfläch, 45,4 % Wald, 20,5 % Alpa, 1,1 % Sidlungsfläche und 3,2 % sunschtige Fläche gsi. D Nochburgmuanda vo Schwarzabearg siand Alberschwende, Egg, Andelsbuch, Reuthe und Dornbirn.

Schwarzabearg ischt zum erschte Mol gnennt worra im Johr 1270 als "Swa(r)zinberch".

Dr Bürgermoaschter vo Schwarzabearg ischt dr Armin Berchtold.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Schwarzabearg khört zum Bodeseealemannisch.




</doc>
<doc id="58433" url="https://als.wikipedia.org/wiki?curid=58433" title="Sibratsgfäll">
Sibratsgfäll

Sibetskfell (amtlich "Sibratsgfäll") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Sibetskfell lit südlich vom Bodesee uf 929 Meter Höhe. Vom Gmuandsgbiet siand im Johr 1996 14,6 % Landwirtschaftsfläch, 46,1 % Wald, 33,9 % Alpa, 0,2 % Sidlungsfläche und 5,2 % sunschtige Fläche gsi. D Nochburgmuanda vo Sibetskfell siand Hittisau, Egg, Balderschwang und Oberstdorf.

A ständige Sidlig hot s erscht ab em 18. Jh. gea.

Dr Bürgermoaschter vo Sibetskfell ischt dr Konrad Stadelmann.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Sibetskfell khört zum Bodeseealemannisch.



</doc>
<doc id="58434" url="https://als.wikipedia.org/wiki?curid=58434" title="Silbertal">
Silbertal

Taal (amtlich "Silbertal") ischt a Gmuand im Bezirk Bludaz (Region Montafon) z Vorarlberg, Öschtriich.

Taal lit im Montafon im Silbertal in dr Verwallgruppe uf 889 Meter Höhe. Vom Gmuandsgbiet siand im Johr 1996 3,8 % Landwirtschaftsfläch, 30,8 % Wald, 39,1 % Alpa, 0,2 % Sidlungsfläche und 26,1 % sunschtige Fläche gsi. D Nochburgmuanda vo Taal siand Bartholomäberg, Dalaas, Klösterle, Schruns, St. Anton am Arlberg, St. Gallenkirch und Gaschurn.

Bis um 1600 ischt im Tal Silberbergbou betriba worra.

Dr Bürgermoaschter vo Taal ischt dr Thomas Zudrell.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Taal khört zum Walserdütsch.



</doc>
<doc id="58435" url="https://als.wikipedia.org/wiki?curid=58435" title="Reconquista">
Reconquista

D Reconquista ([] bzw. [], kastilisch und portugiisisch „Zruggeroberig“, katalanisch "reconquesta" [rekoŋˡkesta] bzw. [rəkuŋˡkestə], dütsch sälte "Rekonquista," ) isch die spanischi und portugiisischi Bezäichnig für d Zruggeroberig vo dr Iberische Halbinsle dur die christlige Noochkomme vo dr Bevölkerig vom Westgoteriich. In dr Zit vo 711 bis 719 häi muslimischi Erooberer us Nordafrika – Araber und Berber – s Westgoteriich vernichdet und fast die ganzi Iberischi Halbinsle erooberet as Däil vo dr Islamische Expansion. 718 het e Rebellion vo Christe gege die muslimischi Herrschaft in Asturie aagfange und mit ere d Reconquista. D Reconquista isch im Joor 1492 z Änd gange, wo s Emirat vo Granada as dr letscht muslimisch Staat gfalle isch, und d Verdriibig vo de Juude us Spanie aagfange het.

Dr Begriff "Reconquista" isch im Middelalter uf dr Iberische Halbinsle nonig verwändet worde; er isch erst in dr Nöizit vo dr französische Forschig iigfüert worde und isch denn au in dr spanische Gschichtsschriibig brucht worde. Mä dänggt, ass dr Begriff im Joor 1080 zum erste Mol vom portugiisische Mozaraber Sesnando Davides in sine strategische Ufzäichnige brucht worde isch.

Die ganzi Epoche vo dr "Reconquista" isch nit nume vo dr Usenandersetzig zwüschen Christe und Muslime brägt gsi, sondern in wite Däil au vo Komflikt innerhalb vo de bäide Laager, mänggisch mit Verbündete vo dr andere Site.




</doc>
<doc id="58436" url="https://als.wikipedia.org/wiki?curid=58436" title="Wiesentalbahn">
Wiesentalbahn

D Wyysèdalbaan isch è 28,75 Kilometer langi elegtrifizyrti Hauptbaan z Baddè-Württèbärg im Dreiländeregg bi Basel. Si gòt a dè Wyysè nõch vom Baddischè Baanhof z Basel èwäg – aafangs uff schwizerischem Boddè – übber Lerrach un Schopfè nõch Zèll im Wyysèdal.

D Streggi isch als èrschti Brivatbaan im Großherzogdum Baddè vo dè "Wyysèdalbaan-Gsellschaft" baut worrè un am 5. Juni 1862 bis Schopfè in èrè Längi vo 20 Kilometer eröffnet worrè. Zwei Döög spôter hèt dè reguläre Bedryb aagfangè. D Fortsetzig s Dal deruff als „Hinteri Wyysèdalbaan“ isch am 5. Februar 1876 durch d "Schopfè-Zèllèr Ysèbaa-Gsellschaft" realisyrt worrè.

Witergangè isch d Streggi ab èm 7. Juli 1889 als Schmalschpurlinniè Zèll–Todtnau, welli vom Baddischè Ysèbaa-Konsortium Herrmann Bachschtei baut worrè isch. Spôter hèt diè Süddütsch Ysèbaa-Gsellschaft d Schmalschpurschtreggi übbernô, diè au als „Obberi Wyysèdalbaan“ benamst worrè isch.

Well s Dütsche Rych vom Großherzogdum Baddè uss milidärischè Gründ dè Bau von èrè leischtungsfähigè Ysebaa vo Wyl am Rhy uff Säckingè im Raamè vom Bau vo dè Strategischè Baanè z Südbaddè volangt hèn, un mò dôdefür dè vorhandeni Streggèabschnitt Lerrach–Schopfè vo dè Wyysèdalbaan mit bruucht wörrè hèt söllè, hèt dè baddische Staat am 1. Januar 1889 diè gsamt Streggi Basel–Zèll uffkauft, un si i s Streggènetz vo dè Baddischè Staatsysèbaanè ygliderèt. Selli hèn vo Aafang aa dè Bedryb uff Koschtè vo dè Brivatgsellschaftè gfüürt. Dè Eigèdumsübbergang isch am 1. Januar 1889 bis Schopfè un ei Johr spòter bis Zèll vollzogè worrè. Als eini vo dè èrstè Streggè z Dütschland isch d Streggi 1913 gmeinsam mit dè Weeradalbaan elegtrifizyrt woorè; Grundlaag isch – nebbè dè strategischè Bedütig – diè huufèwys vorhandeni Wasserchraft. Znägscht hèt mò Eiphasè-Wechselschtròm mit dè Frequènz vo 15 Hèrtz un dè Spannig 15 kV bruucht. Dè Stròm hèt s Wasserchraftwärch Augscht-Wyylè gliferèt. Uff dè Streggi ygsetzt worrè sin spezièll entwicklèti Lokomotyvè vo dè Baddischeè Staatsbaan. Au nõch dè Erhöhig vo dè Frequènz auf 16⅔ Hertz im Johr 1936, isch diè elegdrischi Tragtion bis 1955 èn Inselbedryb gsi, well si übber è eignes Umformerwärch bzw. eigèschtändigi Unterwärch vodüègt hèt. Durch diè aabassti Frèquenz hèt mò immerhy anderi E-Loks ygsetzè chönnè,

Denôch isch d Baan massyv vo Pendler bruucht worrè, wo i dè Induschtrybedryb vom Wyysèdal gschafft hèn. Bsunders hochi Faarkartèvokäuf hèn d Stationè "Lerrach", "Stettè", "Steinè" un "Brombach" vozeichnèt. An letschterè sin allei im Johr 1924 136.036 Faarkartè vokauft worrè.

Uss zollrächtlichè Gründ sin d Züüg nit für Faartè zwǜschè dè uff Schwizer Gebièt ligendè Station Riechè un Basel zuèglõ gsi; ebbèso isch d Bediènig vo Rièchè vo Basel hèr vobotè gsi. Sell lyt dõdraa, dass d Züüg vo dè Wyysèdalbaan z Basel übber dè Baddischè Baanhof vokeerèd, wo d Perron zollrächtlich gsää uff dütschem Gebièt ligèd, z Rièchè abber kei Zollschtation vorgsää gsi isch.

Eigèdümerin vo dè Wyysüdalbaan un dõdemit s Ysebaainfraschtrukturunternämmè (EIU) isch d DB Netz AG; dè Schinnèpersonènaavokeer (SPNV) wörd sit èm 15. Juni 2003 vo dè SBB GmbH, dè dütschè Personèvokeersdöchter vo dè Schwizerischè Bundesbaanè (SBB) bedribbè. I dè Johr 2003 bis 2005 sin massyvi Modernisyrigsmaßnaamè durrègfüürt worrè; mit Uusnaam von èm Reschtgüètervokeer un dè Autoreisezüüg gu Lerrach hèt sich dè Charakter mee un mee zuè nèrè S-Baan-Streggi ooni Güètervokeer gänderèt. Dè Personèvokeer uff dè Wyysèdalbaan isch sitdèmm als S6 is Netz vo dè Basler S-Baan ybundè worrè. Ergänzt wörd d Wyysèdalbaan durch d S5 vo Wyl am Rhy uff Schopfè bzw. Steinè, wo uff dè Deilschtreggi Lerrach-Stettè – Schopfè d Trassè vo dè Wyysèdalbaan mit bruucht.

Im Summer 2004 isch dè Abschnitt vo Lerrach-Stettè bis Haagè zweigleisig uusbaut worrè, um d S5 ab irer Stammschtreggi Gartèbaan bis uff Steinè volängèrè z chönnè D Modernisyrig vo dè Stationè hèt au 55 Zentimeter hochi Baanschteig (Nidderflur) mit èrè Mindeschtlängi vo 150 Meter (Doppeltraktion RABe 521) umfasst. Ooni nennenswärte Güètervokeer sin – analog zuè Schopfè – au z Lerrach mittlerwyl als übberflüssig aagluègti Baanaalaagè witer zruggbaut worrè (unter andrem d Gleis 4 un 5 un dè Baanschteig zwǜschè dinnè im Lerracher Personèbaanhof; Gleis 2 im Baanhof Maulburg); baut worrè isch è neus lokals, elegtronischs Stellwärch (ESTW), wo diè gsamt Streggi vo dè Wyysèdalbaan (bis zu dè Bundesgränz) un dè Gartèbaan (bis Mitti Tüllinger Dunnel) vo Lerrach uus stüèrèt. Diè meischtè Neuerungè sin bis Endi 2004 abgschlossè un im Bedryb übbergää worrè.

Mit èm Faarblaanwechsel 2004/2005 am 12. Dezembèr 2004 isch d S5 vo Lerrach bis uff Steinè volängerèt worrè un bǜètet mit dè S6 dè Daag durrè uff èm Abschnitt Lerrach-Stettè–Steinè èn Virtelschtundètagt. Zuèdèmm isch diè neu Halteschtell "Lerrach Schillerstrõß" in Bedryb gangè.

Uff dè Streggi wörred sit Hèrbscht 2005 Trybzüüg vum Tǜp Stadler Flirt (SBB-Baureiè RABe 521) ygsetzt, wo d Übbergangslösig in Form vo NPZ-Wendezug-Garniturè RBDe 561, wo für dè Ysatz z Dütschland modifizyrt gsi sin, im März 2006 endgültig abglöst hèn.

D Inbedrybnaam vo dè Haltepüngt "Schopfè Wescht" un "Lerrach Schwarzwaldstrõõß" hèt am 9. Dezembèr 2007 stattgfundè, dè Haltepungt "Rièchè-Nidderholz" isch am 14. Dezember 2008 in Bedryb gangè.

Zum Faarblaanwechsel 2009/2010 am 13. Dezembèr 2009 hèt mò folgendi Stationè umbenamst: "Schillerschtrõõß" heißt "Lerrach Museum/Burghof", "Lerrach" sit dèmm "Lerrach Hauptbaanhof", "Haagè/Baddè" heißt "Lerrach-Haagè/Messi" sowiè "Brombach b. Lerrach" ab dènn "Lerrach-Brombach/Hauingè". Hauingè het dõdemit èrschtmòls in sinèrè Gschichtè èn Baanhof.

Dè Lerracher Hauptbaanhof wörd däglich vo öppè 3500 Faargäscht bruucht un isch dõdemit dè am stärkschtè frequèntyrte im Wyysèdal (Stand 2009). Im Johr 2010 hèt er è Aalaag für diè dǜnamischi Faargaschtinformation. Aa allè andrè Haltepüngt vo dè Wyysèdalbaan wörred a dè Baanschteig elegtronischi Zugaazeiger inschtallyrt.



</doc>
<doc id="58437" url="https://als.wikipedia.org/wiki?curid=58437" title="Hispanien">
Hispanien

Hispanie (iidütscht) oder Hispania isch in dr Antike dr latiinisch Naame für die Iberischi Halbinsle gsi. Au die römisch Browinz dörte und in dr Spootantike d Diözese häi eso ghäisse. 

Es isch mööglig, ass dr Naame "Hispania" vom fönizische Usdruck "I-Shapan-im" (s Land vo de Schliefer) chunnt, wil d Fönizier d Chüngeli, wo si dört gsee häi, für Schliefer ghalte häi; die het s dört aber nie gee. E römisch-müthologischi Dütig noch em Plinius und em Plutarch säit, ass d Bezäichnig uf e Gott Pan zruggoot, wo zämme mit em Bacchus Iberie erooberet häig und denn vom Bacchus dört as Statthalter zrugggloo worde sig.

En anderi Erklärig macht e Beziejig zum Oobestärn; die Alte Grieche häige für s Land Hispanie, wil s wit äwag am westlige Ändi vom Middelmeer gsi isch, dr Name Hesperia brucht, aagleent an dr Oobestärn Hesperos, wo am westlige Oobehimmel erschint.




</doc>
<doc id="58438" url="https://als.wikipedia.org/wiki?curid=58438" title="Thaddäus Troll">
Thaddäus Troll

Dr Thaddäus Troll – mit-em richdiga Nama hôt’r "Hans Bayer" ghoißa – (* 18. Merz 1914 z Stuegert-Cannstatt, wo-nr am 5. Juli 1980 au gschdôrba ischt), ischt a deitscher Schriftsteller ond Journalischt gwäa, wo ondr andrem au an Haufa Werk em schwäbischa Dialekt vorfasst hôt. 

Dr Hans Bayer kommt am 18. Merz 1914 em Stuegerter Stadtdoil Cannstatt als Soh vo-ma selbstendiga Soifasiader uff d Welt. Deet wechst’r au auf ond gôht en d Schuel. 1932 legt’r am Johannes-Kepler-Gimnasiom sei Abidur ab. Nôch-ra kurza Volondärszeit bei dr "Cannstatter Zeitung" studiirt’r an de Universideeda en de Städt Diibenga, Mincha, Halle (Saale) ond Leipzig Germanischdik, Kunschtgeschichde, Litradurwissaschaft sowia Theader- ond Zeidongswissaschaft. An dr Uni Leipzig promoviirt’r 1938 zom "Dr. phil.". Sei Dokdr-Arbet hôt da Titl "Presse- und Nachrichtenwesen der im Weltkrieg kriegsgefangenen Deutschen". Noh em gleicha Jôhr wuud’r Soldat ond als Mitgliid vo-ra Propaganda-Trubbe zom Eisatz an d Oschtfront gschickt. En dera Funkzioo vorfasst’r 1941 au a baar Tekscht zo antisemidische Bildreportascha us-em Warschauer Getto. Ondr dr Ibrschrift "Getreu bis zum letzten Atemzug" themadisiirt’r em Merz 1943 em scheefärberischa NS-Propagandastil d Vrnichdong vo dr 6. Deitscha Armee en Stalingrad.

Beim Hans Bayer seim Zwangsaufenthalt em Interniirongslager Putlos em Jôhr 1945 ibrnemmt der Môô d Leidong vom Lagertheader ond geit a Lagerzeidong raus. Nôch seira Entlassong wuud’r 1947 Mitarbeider vom Nôchrichdamagazin "DER SPIEGEL". Fir des Magazin ischt’r als Korreschpondent aus Stuegert ond als Theader-Kridiker fir da siddeitscha Raum, fir d Schweiz ond fir Eschreich tädich. Durch seine viile Reisa ond seine guade Fremdschbrôchakenntnis wuud dr Bayer au bald fir da nui entstandena Bundesnôchrichdadenscht (BND) entressant. Fir de sell Organisazioo schafft’r neabaher a Zeitlang als Informant. Zamma mit-em Kabaredischda Werner Finck geit’r en dr friha Nôchkriagszeit au dui satirischa Zeitschrift "Das Wespennest" raus. Dr Erfolg vo deam Bläddle ischt abr kloi, sodass-es bald wiidr eigschdellt wuud. Mit-em Werner Finck grendet’r au da Vorei "Radikale Mitte" als polidischa Parodii-Pardei, om dr Phrasa-Drescherei vo de Polidiker da Schbiagel vorzohalda ond da "hehera Bleedsenn" zo pfleaga. Em Dezember 1950 duat sich dr Bayer mit de Theader- ond Vorlagsleit Georg Böse, Ernst Glaeser, Walter Erich Schäfer ond Fritz Ludwig Schneider ond sonscht noh a baar Manna zamma zo dr litrarischa Ronde "Tisch der Dreizehn".

Neaba de oba erwehnde Tädichkeida schafft dr Hans Bayer seit 1948 au emmer meh als freier Schriftsteller. Fir dui belledrischdischa Seit vo seim Werk wehlt’r s Pseudonym "Thaddäus Troll", om so – nôch seim oigena Bekenntnis – en Biacherschrenk, wo alphabedisch sordiirt send, lenks neabem Kurt Tucholsky zo standa. En sellem seira sadiirischa Tradizioo ischt’r au bis 1953 firs Disseldorfer Kabaredd "Kom(m)ödchen" als Tekschder tädich.

Obwohl dr Bayer/Troll bei koira Pardei Mitgliid ischt, betädicht’r sich au als polidisch aktiver Autor. So setzt’r sich 1969 en Form vo-ra privada Briaf-Akzioo fir d Wahl vom Gustav Heinemann zom Bundespräsidenda ei. Zamma mit seine Schriftsteller-Kollega Günter Grass, Heinrich Böll ond-em Klaus Staeck ondrstitzt’r de sozialdemokradisch Wehler-Iniziative. 1974 kriaget dia drei "oisilbige" Schriftsteller Böll, Grass ond Troll a Eiladong zo-ra Ausschbrôch vor dr SPD-Bundestagsfrakzioo. Dui Vrôschdaldong wuud vo dr "Frankfurter Rundschau" so ôôkindicht: „Eine Dichterlesung wird es nicht werden.“ Wia bei seine boide Kollega fallet au beim Thaddäus Troll a baar obequeme Sätz, zom Beischbiil: „Provozieren Sie die Opposition, die zur Zeit nur von der Schwäche der Regierung lebt … Haben Sie den Mut zu einer klaren Absage an den Staatskapitalismus, den Mut zum Widerstand gegen die Pressionen der internationalen Konzerne, den Mut zum Widerspruch gegen die Panikmacher, aber auch den Mut zur klaren Abgrenzung gegen die vom Modergeruch sozialistischen Aberglaubens umdünsteten Systemveränderer … Ihr Wähler erwartet von Ihnen eine Abkehr von der Mauschelei um Ämter als Sinekuren für ausgediente Funktionäre. Nicht das Parteibuch sollte als Fahrkarte zu Amt und Würden dienen. Die SPD kann sich erlauben, an den richtigen Platz den besten Fachmann zu setzen, auch wenn der kein Parteibuch hat.“

1959 wuud dr Bayer/Troll vom siddeitscha Schriftsteller-Vrband en da Rundfunkrat vom Siddeitscha Rundfunk (SDR) entsandt. Vo 1970 bis 1979 ischt’r sogar dr stellvortredende Vorsitzende vo sellem Gremium ond henrher Vorsitzender vom Fernsehausschuss ond Mitgliid en dr ARD ihrem Programmbeirat. Sei wichdigschda Aufgab isch dô drbei, d Bericksichdigong vo Programm em Dialekt zo ondrstitza ond drfir zo sorga, dass au gnuag Programm-Uffträg an Nôchwuchsautora vorgeba werret.

Vo 1968 bis 1977 isch dr Bayer/Troll dr erschde Vorsitzende vom bada-wirdabergischa Schriftsteller-Vorband. Wia en dera Zeit dr "Gesamtverband deutscher Schriftsteller (VS) " grendet wuud, sorgt’r drfir, dass dr bada-wirdabergische Vorband deet au Mitgliad wird. 1970 wuud der Môô zom stellvortredenda Vorsitzenda vom VS-Bundesvorstand gwehlt. Uff sei Iniziative wuud noh em gleicha Jôhr nôch-em Böllscha Moddo "Einigkeit der Einzelgänger" dr deitsche Schriftstellerkongress z Stuegert abghalda. Uff indrnazionaler Ebene wuud dr Bayer/Troll 1975 ens Präsidiom vom P.E.N.-Zentrum ond drei Jôhr schbäder zom Vizepräsidenda vo dera Organisazioo gwehlt.

Em zuanemenda Alder vrsterket sich dia Depressiona, wo dr Troll scho lang dronder leidet, emmer meh, sodass’r bald koin Ausweag meh siht, als freiwillig aus seim Leaba zo scheida. 66 Jôhr send deam Môô vorgennt gwäa. Sei ledschda Ruah fendet’r uff-em Steigfriidhof en Bad Cannstatt. Fir dui zo dr Beerdigong schdaddfendenda Trauerfeier hôt dr Troll hechschtpersenlich scho zo seine Leabzeida an Plôô gmacht: Dr Pfarrer soll sei Ôschbrôch meglichscht kurz halda ond dô drbei au da Nôchruaf vorleasa, wo dr Vorstorbene selber vorfasst hôt. Dô drnôch sollet d Vorfiilfäldigonga vom Nôchruaf an älle Trauergäscht vordeilt werra. Hendrher soll an Cannstatter Trollenger ausgschenkt werra. Der Wonsch wuud-em erfillt.

Dr Bayer/Troll isch zwoimôl vorheiradet gwäa. Aus dr Ehe mit seira erschda Frau, dr Journalischdin Elfriede Berger, isch dui Dochder Eva-Suzanne hervorganga, ond aus dr zwoida Ehe mit dr Journalischdin Susanne Ulrici hôt’r nomôl zwoi Dechtra ghet.

Em Thaddäus Troll sei Werk bestôht aus Essays, Feuilletons, Glossa, Reise- ond Stedte-Biacher, Kendrbiacher, Romane, Satira, Sketsch, Gedicht em schwäbischa Dialekt, Heerschbiil, Fernsehschbiil ond Theaderstickla. Au a baar Bihnawerk vo andre Autora hôt’r nui bearbeidet, zom Beischbiil em Jacques Offenbach sei Operedde "Pariser Leben" (1952) ond "Die Abenteuer des braven Soldaten Schwejk" vom Jaroslav Hašek. Dr Diibenger Litradurprofessr Walter Jens hôt em Nôchwort zom Graußa Thaddäus-Troll-Leasebuach da Liderada Troll so gwirdicht: „Der als ‚gemüthafter Meister der Kleinkunst‘, als ‚einfallsreicher Feuilletonist‘ und ‚schwäbischer Poet‘ Abgetane (einen Schritt weiter, und wir sind beim Heimatdichter aus Stuttgart) war in Wahrheit ein Artist und poeta doctus, der - man lese den Essay ‚Gedichte machen‘ - seine Verse so gut wie die Prosa-Stücke mit hoher Bewusstheit (und großer Risiko-Bereitschaft) formulierte … Thaddäus Troll - das ist einer der letzten großen Impressionisten deutscher Sprache, ein Mann, der Worte, in immer neuem Umkreisen, zum Leuchten bringen kann, der mit Hilfe einer lyrisch-melodiösen Prosa Atmosphäre veranschaulicht, so, wie’s Tucholsky einmal konnte …“


D Stadt Stuegert hôt em Stadtdoil Bad Cannstatt an Platz nôch ihrem bekannda Soh benannt: Dr "Thaddäus-Troll-Platz" befendet sich en dr Nähe vo dr Wilhelmsbruck, wo ibr da Necker zor Wilhelma fihrt. Drzua noh stôht uff sellem Platz a Plaschdik vo dr Kinschtlere Elke Krämer, wo em Troll sein "Entaklemmer" zeigt. (Lueg s Bildle rechts.) Zom Ôdenka an da Thaddäus-Troll ischt em Jôhr 1980 dr "Thaddäus-Troll-Preis" gschaffa ond em Jôhr druff zom erschda Môl vorliha wôrra. Us-em Ôlass vom Troll seim 100. Geburtsdag em Merz 2014 hôt dr SWR en seim Dridda Programm an Dokumendarfilm ibr dean Môô mit-em Titl "Heiter bis schwäbisch" ausgschdrahlt. Au en andre Ortschafda em Schwôbalendle send Strôßa ond Weag nôch sellem Môô benannt wôrra, zom Beischbiil z Epfenga, z Aschbach ond z Wanga em Allgai.






</doc>
<doc id="58439" url="https://als.wikipedia.org/wiki?curid=58439" title="Lex Romana Visigothorum">
Lex Romana Visigothorum

D Lex Romana Visigothorum (S römische Gsetzbuech vo de Westgoote) vo 506, au Breviarium Alarici(anum) (S Brevier vom Alarich), isch e bedütendi Zämmestellig vo Kaisererläss und juristische Erklärige. D "Lex Romana Visigothorum" isch e Zämmefassig vom weströmische Wulgarrächt und het bis in s Hoochmiddelalter in Südwestöiropa Bedütig gha.

Si isch am Aafang vom 6. Joorhundert under dr Bezäichnig „Lex“ im Westgooteriich ("Lex Romana Visigothorum") und im Burgunderiich ("Lex Romana Burgundionum") in dr Form vo Uszüüg us eltere juristische Schrifte zämmegstellt worde, het fast nume römischs Rächt enthalte und isch woorschinlig nume für die romanischi Bevülkerig gültig gsi, wo denn im äigentlige Sinn nüme römisch gsi isch. D Gsetzerlass bzw. d Bestätigunge vom Rächt, wo bis denn gulte het, stöön woorschinlig im Zämmehang mit de chriegerische Usenandersetzige zwüsche de germanische Noochfolgerriich uf em Boode vom ufglööste Römische Riich; as Rächtssicherige isch s iiri Rolle gsi, bi dr katholische Chille und für Understützig bi dr iihäimische Bevölkerig für d Obrikäit z wärbe.

D "Lex Romana Visigothorum" bestoot us:





</doc>
<doc id="58441" url="https://als.wikipedia.org/wiki?curid=58441" title="Zwangstaufe">
Zwangstaufe

E Zwangsdaufi isch e Daufi gegen e Wille vo däm wo dauft wird. In dr christlige Theologii wird fast vo allne bestritte, ass e Zwangsdaufi gültig isch. Im Lauf vo dr Gschicht vom Christedum isch s aber äinewääg immer wider emol zu Zwangsdaufene cho, sigs us machtpolitische oder us chillepolitische Inträsse.

Öb e Chinderdaufi e Zwangsdaufi sig, isch innerhalb vo de christlige Konfessione und zwüschen ä zum Däil theologisch umstritte. Es git mänggi freichirchligi Grubbe wie die Daufgsinnte, wo sä as Zwangsdaufi ableene, wil si vollzooge wird, ooni dass dr Döifling si usdrücklige Wille erkläärt.

No bis in d Middi vom Joorhundert het mä s z Dütschland und in Ööstriich mit Chinder vo Eltere gmacht, wo zum Bischbil Juude, Baptiste oder Atheiste gsi si und iiri Chinder wäge iirer wältaaschaulige oder religiööse Überzüügig nid häi welle lo daufe.




</doc>
<doc id="58442" url="https://als.wikipedia.org/wiki?curid=58442" title="Sonntag (Vorarlberg)">
Sonntag (Vorarlberg)

Soontig (amtlich "Sonntag") ischt a Gmuand im Bezirk Bludaz (Region Großes Walsertal) z Vorarlberg, Öschtriich.

Soontig lit im Große Walsertal uf 888 Meter Höhe. Vom Gmuandsgbiet siand im Johr 1996 6,2 % Landwirtschaftsfläch, 27,5 % Wald, 44,7 % Alpa, 0,1 % Sidlungsfläche und 21,5 % sunschtige Fläche gsi. 

Soontig ischt zum im 14. Johrhundert vo Walser gründt worra.

Dr Bürgermoaschter vo Soontig ischt dr Franz-Ferdinand Türtscher.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Soontig khört zum Walserdütsch.



</doc>
<doc id="58443" url="https://als.wikipedia.org/wiki?curid=58443" title="Stallehr">
Stallehr

Stallehr ischt a Gmuand im Bezirk Bludaz z Vorarlberg im Öschtriich.

Stallehr lit uf 600 Meter Höhe, am Uusgang vom Kloschtertal, korz vor d Alfenz i d Ill mündat. Us historischa Gründ wörd da Ort manchmol o zum Muntafuu grächnat.

Stallehr ischt zum erschte Mol gnennt worra im Johr 1355 (1394 "Stallär", 1497 "Stallör", 1531 "Stallara", 1646 "Stallehrs", 1792 "Stallühr", 1802 "Stallehr").

Dr Bürgermoaschter vo Stallehr ischt dr Matthias Luger.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Stallehr khört zum Bodeseealemannisch.



</doc>
<doc id="58444" url="https://als.wikipedia.org/wiki?curid=58444" title="Sulz (Vorarlberg)">
Sulz (Vorarlberg)

Sulz (amtlich "Sulz") ischt a Gmuand im Bezirk Fealkirch (Region Rhiital) z Vorarlberg, Öschtriich.

Sulz lit uf 495 Meter Höhe. Vom Gmuandsgbiet siand im Johr 1996 66,1 % Landwirtschaftsfläch, 5,0 % Wald, 13,6 % Sidlungsfläche und 15,3 % sunschtige Fläche gsi. D Nochburgmuanda vo Sulz siand Röthis, Zwischenwasser und Rankweil.

Sulz ischt zum erschte Mol gnennt worra im Johr um 850 als "Sulles".

Dr Bürgermoaschter vo Sulz ischt dr Karl Wutschitz.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Sulz khört zum Bodeseealemannisch.




</doc>
<doc id="58445" url="https://als.wikipedia.org/wiki?curid=58445" title="Sulzberg (Vorarlberg)">
Sulzberg (Vorarlberg)

Sùlzbearg (amtlich "Sulzberg") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Sùlzbearg lit uf em Rugge vom 1041 hoche glichnamige Bearg, im Norde vom Breagazerwald. Vom Gmuandsgbiet siand im Johr 1996 64,8 % Landwirtschaftsfläch, 31,3 % Wald, 0,8 % Sidlungsfläche und 3,2 % sunschtige Fläche gsi. D Nochburgmuanda vo Sùlzbearg siand Oberreute und Oberstaufen.

Sùlzbearg ischt zum erschte Mol gnennt worra im Johr 1249 als "Sulzeberg" (um 1400 "uff dem Sultzberg").

Dr Bürgermoaschter vo Sùlzbearg ischt dr Helmut Blank.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Sùlzbearg khört zum Bodeseealemannisch.



</doc>
<doc id="58446" url="https://als.wikipedia.org/wiki?curid=58446" title="Thüringen (Vorarlberg)">
Thüringen (Vorarlberg)

Türrig (amtlich "Thüringen") ischt a Gmuand im Bezirk Bludaz (Region Walgau) z Vorarlberg, Öschtriich.

Türrig lit am Uusgang vom Große Walsertal uf dr nördliche Talsiite vom Walgau uf 573 Meter Höhe. Vom Gmuandsgbiet siand im Johr 1996 45,9 % Landwirtschaftsfläch, 38,8 % Wald, 9,9 % Sidlungsfläche und 5,5 % sunschtige Fläche gsi. 

Türrig ischt zum erschte Mol gnennt worra im Johr 842 als "Turingos cum ecclesia".

Dr Bürgermoaschter vo Türrig ischt dr Harald Witwer.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Türrig khört zum Bodeseealemannisch.



</doc>
<doc id="58447" url="https://als.wikipedia.org/wiki?curid=58447" title="Thüringerberg">
Thüringerberg

Türrigerbearg (amtlich "Thüringerberg") ischt a Gmuand im Bezirk Bludaz (Region Großes Walsertal) z Vorarlberg, Öschtriich.

Türrigerbearg lit uf 877 Meter Höhe im Große Walsertal. Vom Gmuandsgbiet siand im Johr 1996 26,4 % Landwirtschaftsfläch, 45,2 % Wald, 24,8 % Alpa, 1,3 % Sidlungsfläche und 2,3 % sunschtige Fläche gsi. 

Türrigerbearg ischt im 14. Johrhundert vo Walser gründt worra.

Dr Bürgermoaschter vo Türrigerbearg ischt dr Wilhelm Müller.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Türrigerbearg khört zum Walserdütsch.



</doc>
<doc id="58448" url="https://als.wikipedia.org/wiki?curid=58448" title="Tschagguns">
Tschagguns

Tschagguu (amtlich "Tschagguns") ischt a Gmuand im Bezirk Bludaz (Region Montafon) z Vorarlberg, Öschtriich.

Tschagguu lit im Montafon uf ere Höhe vo 650 bis 1.200 Meter. Vom Gmuandsgbiet siand im Johr 1996 10,8 % Landwirtschaftsfläch, 29,3 % Wald, 40,7 % Sidlungsfläche und 19,2 % sunschtige Fläche gsi. 

Tschagguu ischt zum erschte Mol gnennt worra im Johr 1431.

Dr Bürgermoaschter vo Tschagguu ischt dr Herbert Bitschnau.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Tschagguu khört zum Bodeseealemannisch.



</doc>
<doc id="58449" url="https://als.wikipedia.org/wiki?curid=58449" title="Übersaxen">
Übersaxen

Übersaaxe (amtlich "Übersaxen") ischt a Gmuand im Bezirk Fealkirch (Region Rhiital) z Vorarlberg, Öschtriich.

Übersaaxe lit uf 899 Meter Höhe. Vom Gmuandsgbiet siand im Johr 1996 33,3 % Landwirtschaftsfläch, 51,6 % Wald, 8,7 % Alpa, 3,8 % Sidlungsfläche und 2,6 % sunschtige Fläche gsi. 

Übersaaxe ischt zum erschte Mol gnennt worra im Johr 1348 als "Übersachsen".

Dr Bürgermoaschter vo Übersaaxe ischt dr Rainer Duelli.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Übersaaxe khört zum Bodeseealemannisch.



</doc>
<doc id="58450" url="https://als.wikipedia.org/wiki?curid=58450" title="Vandans">
Vandans

Vandans ischt a Gmuand im Bezirk Bludaz (Region Montafon) z Vorarlberg, Öschtriich.

Vandans lit im Montafon uf 648 Meter Höhe. Vom Gmuandsgbiet siand im Johr 1996 6,1 % Landwirtschaftsfläch, 26,8 % Wald, 51,8 % Alpa, 0,7 % Sidlungsfläche und 14,5 % sunschtige Fläche gsi. 

Vandans ischt zum erschte Mol gnennt worra im Johr 1420 als "Fundans". Ab 1300 hond sich Walser im Biat niderglau.

Dr Bürgermoaschter vo Vandans ischt dr Burkhard Wachter.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Vandans khört zum Bodeseealemannisch.




</doc>
<doc id="58451" url="https://als.wikipedia.org/wiki?curid=58451" title="Viktorsberg">
Viktorsberg

Viktorschbearg (amtlich "Viktorsberg") ischt a Gmuand im Bezirk Fealkirch (Region Rhiital) z Vorarlberg, Öschtriich.

Viktorschbearg lit im Vorarlberger Vorderland, uf 879 Meter Höhe. Vom Gmuandsgbiet siand im Johr 1996 7,8 % Landwirtschaftsfläch, 71,9 % Wald, 15,2 % Alpa, 0,4 % Sidlungsfläche und 4,7 % sunschtige Fläche gsi. D Nochburgmuanda vo Viktorschbearg siand Dornbirn, Zwischenwasser, Röthis, Weiler und Fraxern.

Viktorschbearg ischt zum erschte Mol gnennt worra im Johr 842.

Dr Bürgermoaschter vo Viktorschbearg ischt dr Philibert Ellensohn.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Viktorschbearg khört zum Bodeseealemannisch.



</doc>
<doc id="58452" url="https://als.wikipedia.org/wiki?curid=58452" title="Warth (Vorarlberg)">
Warth (Vorarlberg)

Wòòrd (amtlich "Warth") ischt a Gmuand im Bezirk Breagaz (Region Breagazerwald) z Vorarlberg, Öschtriich.

Wòòrd lit uf uf 1495 Meter Höhe am Tannberg.D Gmoad wird noch em Breagazerwald zuagreachnet, lit aber scho im Tal vom Lääch und nüd im Tal vo dr Breagazer Ach. Vom Gmuandsgbiet siand im Johr 1996 7,5 % Landwirtschaftsfläch, 14,2 % Wald, 67,3 % Alpa, 0,2 % Sidlungsfläche und 10,9 % sunschtige Fläche gsi. D Nochburgmuanda vo Wòòrd siand Oberstdorf, Steeg, Lech, Schröcken und Mittelberg.

Wòòrd ischt zum erschte Mol gnennt worra im Johr 1059 als Jagdbiat. Um 1280-1300 hond sich Walser im Biat niderglau.

Dr Bürgermoaschter vo Wòòrd ischt dr Stefan Strolz.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Wòòrd khört zum Walserdütsch.



</doc>
<doc id="58453" url="https://als.wikipedia.org/wiki?curid=58453" title="Wolfurt">
Wolfurt

Wolfert (amtlich "Wolfurt") ischt a Marktgmuand im Bezirk Breagaz (Region Rhiital) z Vorarlberg, Öschtriich.

Wolfert lit im Rhiital, südöschtlich vom Bodesee uf 434 Meter Höhe. Vom Gmuandsgbiet siand im Johr 1996 51,3 % Landwirtschaftsfläch, 21,9 % Wald, 11,3 % Sidlungsfläche und 15,5 % sunschtige Fläche gsi. D Nochburgmuanda vo Wolfert siand Kennelbach, Buch, Bildstein, Schwarzach, Dornbirn und Lauterach.

Wolfert ischt zum erschte Mol gnennt worra im Johr um 1226 .

Dr Bürgermoaschter vo Wolfert ischt dr Christian Natter.

Quella: Statistik Austria: "Bevölkerung seit 1869 für Gemeinden." STATcube
Dr Dialekt vo Wolfert khört zum Bodeseealemannisch.



</doc>
<doc id="58454" url="https://als.wikipedia.org/wiki?curid=58454" title="E-Artsup">
E-Artsup

D E-Artsup esch e brivati Technischi Hochschuel z Paris, Bordeaux, Lyon, Nantes, Lille, Montpellier und Toulouse (Frànkrich). Si spezialisiert sich uf die digitali Kreatiwidäät und Multimedia. Si het öbbe 700 Studänte, wo 100 von ene jedes Joor s Studium mit eme akademische Grad abschliesse, sig s im dreijöörige Bachelor-Studiegang oder im fümfjöörige Master. 

D Hochschuel isch Mitgliid vo der "IONIS Education Group".

D "E-Artsup" lit zmidzt in dr sogenannte "Campus numérique et créatif" uf em Campus IONIS Education Group.



</doc>
<doc id="58455" url="https://als.wikipedia.org/wiki?curid=58455" title="Isis-Inschrift">
Isis-Inschrift

D Isis-Inschrift isch e Tegscht uf ere Steitafle us de Römerziit, wo in de Wettiger Sebastian-Chile iigmuuret isch. Es isch s einzig Zügnis vomene Isis-Tämpel uf em Gebiet vo de hütige Schwiiz.

Wänn und wo d Inschrift genau gfunde worde-n-isch, isch nöd bekannt. Zum erschte Mol schriftlich bezügt isch si durch en Iitrag vom Aegidius Tschudi, wo vo 1533 bis 1535 zum erschte Mol Landvogt z Bade gsi isch. D Notiz isch handschriftlich uf de Iibandinnesite vomene Buech gmacht und isch nöd datiirt. Vermuetlich isch de Stei aber öppe zu de Ziit, wo de Tschudi z Bade gsi isch, gfunde worde, oder vilicht es paar Johr vorher. Uf all fäll göhn d Historiker davo us, dass de Tschudi Informatione «us erste Quelle» gha het.

De Schtei isch dozmol scho im Turm vo de ehemolige Dorfchile iigmuuret gsi. Nach em Tschudi sig de Schtei nöimen im Eigital gfunde worde, aber gsicheret isch das nöd und en Hiwiis uf de Standort vom Tämpel isch es au nöd.

D Inschrift seit nume, dr Tämpel sig bim Doorff "Aquae Helveticae" gstande.
Em Tschudi sin Bricht:

S Original vo de Inschrift isch in en Steiblock ineghaue. De Stei isch 1.30 Meter lang, 80 cm höch und 30 cm tüf. In de alte Dorfchile isch de Stei in de Fassade vom Chileturm iigmuuret gsi und het bim Bau vo de Sebastian-Chile im Innere vom Iigangsportal en noie Platz gfunde.

D Inschrift lutet: 


</doc>
<doc id="58457" url="https://als.wikipedia.org/wiki?curid=58457" title="George Boole">
George Boole

Dr George Boole (* 2. November 1815 en Lincoln, England; † 8. Dezember 1864 en Ballintemple, en dr Grofschaft Cork, Irland) isch an englischer Mathematiker, Logiker ond Philosoph gwäa.

Dr George Boole hot außer dr Grondschual koine weiderfihrende Schuala bsuacht. Er hot sich selber Aldgrieachisch, Franzesisch ond Deitsch beibrocht. Mit 16 isch er Hilfslehrer worra, damit er sei Familie finanziell onderschditza hot kenna. Mit 19 hot er sei oigene Schual ufgmacht. Wega seina wissaschafdlicha Arbeida isch er no 1848 Matheprofesser worra am Queens College en Cork (Irland), obwohl er selber koi Uni bsuacht hot. Dort hot er d Mary Everest kennaglernd, sei spädere Frau. Dui war mathemadisch entressiert und hot als Bibliothekarin sich mit dr Didakdik vo dr Mathematik ausanandergsetzt. Vo ihrm Onkl George Everest hot dr hechschde Berg vo dr Welt sein Nama. George ond Mary hänt faif Dechder ghet, oine dovo isch d Autorin ond Musikerin Ethel Lilian Voynich (1864–1960) ond oine d Mathemadikerin Alicia Boole Stott (1860–1940), dui s ohne akademische Bildong gschafft hot, d reguläre Polyeder en vier Dimensiona z klassifiziera.
Vo dr Royal Society isch dr Boole 1844 mit dr Royal Medal auszeichnet worra. 1847 hot er sei epochemachends Buach "The Mathematical Analysis of Logic" publiziert ond 1854 sei ausfihrlichers Buach "An Investigation of the Laws of Thought". 1857 isch er zom Mitglied („Fellow“) von dr Royal Society gwählt worra.
George Boole isch am 8. Dezember 1864 scho mit 49 an ra fiebriga Erkäldong gschdorba. Er isch nemlich z Fuaß zwoi Meila em stremenda Rega zur Uni gloffa ond hot sei Vorlesong no en durchnässde Kloider ghalda. Dobei hot er sich erkäldet ond hohs Fieber kriagt ond sich nemme erholt. Zo ällem Ibel hat sei Frau ehn nach dr domoliga Nadurhoilkonde bhandlet ond da kranka Ma noch dr Regel „Gleiches mit Gleichem“ kibelweis mit kalt Wasser ibergossa. Als Todesursach hot mr no Pleuraerguss ageh.

Boole hot en seira Schrift "The Mathematical Analysis of Logic" vo 1847 da erschda logischa Kalkül gschaffa ond domit d mathemadische Logik begrindet, dia sich vo dr bis do na iblicha Logik durch a konsequende Formalisierong onderscheidet. Er hot d klassische Logik ond Aussagalogik en Formla ibersetzt ond a Rechaverfahra entwiggled, mit dem mr endscheida ka, ob a Formel wohr oder falsch isch. Weil aus dr Endscheidbarkeit d Vollschdändigkeit ond Widerspruchsfreiheit vo dr klassischa Logik folgt, hot dr Boole domit scho guat 70 Johr vor am David Hilbert seim Programm a Lesong bodda fir da wichdigschda Doil vo dr Logik. Späder hot ma em Boole sei Logik a bissle weider entwigglet zor boolescha Algebra ond zom boolescha Reng ond noch em bnannt. Dia Strukdura hent a große Bedeidong in dr Mengalehre ond dr ganza Mathematik kriagt.

Boole hot en dr ganz normala Algebra grechnet, mo jeder aus dr Schual kennt. Des hoißt auf Fachchinesisch: Er hot em a Potenzreiha-Reng überm Körper vo de reelle Zahla grechnet. No isch er herganga ond hot statt am Wördle OND ganz oifach molgnomma ond ebbas Negierds vo dr Ois abzoga ond verlangd, dass ebbes mit sich molgnomma nix Neis geit em logischa Bereich; seine Formla ka mr au mit heidiga Symbol schreiba: 
S isch klar, dass et älle Formla an logischa Senn hänt: zom Beispiel macht formula_1 logisch koin Senn, weil 2 mol 2 et 2 isch; deswega hot dr Boole formula_2 et inderpredierbar gnennt. S Addiera isch also im logischen Doil vo dr Algebra bloß a partiella Operatio, drom hot er vo ausgwählta logischa Formla ond Gleichonga gsprocha. Des hänt seine Nochfolger hefdich kridisiart. Er hot aber gar koin Fehler gmacht. Mr rechnet nemlich leicht noch, dass dr logische Bereich en sich abgschlossa isch: D Ois mit sich molgnomma geit nix Neis, a Produkt vo zwei logischa Formla mit sich molgnomma geit nix Neis ond ebbes Negierds mit sich molgnomma geit au nix Neis. No geit au älles, was mr logisch mit sodde Formla definiera ka, mit sich molgnomma nix Neis. Des gilt au fir seine Formla zom ODER ond ENTWEDER-ODER:
Offasichtlich ghöret boide Definitiona zom logischa Bereich:

Wer rechna ka, ka sich au leicht iberzeiga: Sei ODER-Definitio liafret älle Axiom vo dr spädera boolescha Algebra und sei ENTWEDER-ODER-Definitio älle Axiom vom spädere boolescha Reng, ma muaß allerdengs formula_5 und formula_6 strigt onderscheida. 

Boole hot sei Algebra in erschder Linie fir Begriff gschaffa; do isch formula_7 s Universom (d Allklass) und d Buachstaba formula_8 standed fir Klassa (Begriff). Domit hot er no d scholaschdische Syllogischdik analysierd ond d Grondaussaga dozua als Gleichonga gfasst:

Boole hot aber sein Kalkül au als Aussagalogik gnutzt. Do standed d Buachstaba formula_8 fir Aussaga ond formula_7 ond formula_16 send Wohrheitswert:
Zerscht hot er no d hypothetische Syllogisma aus dr stoische Aussagelogik analysierd. No hot er au noh a semandischs Endscheidongsverfahra entwigglet, bei dem ma lauder Wohrheitswert in a Formel eisetzt ond an Wohrheitswert ausrechnet. Sell entschpricht em Entscheidongsverfahra mit Wohrheitsdafla, mit dena ma Tautologia ermiddla duat.

Onder dr boolescha Algebra verschdoht ma heit nemme em Boole sei oigena Algebra, sondern dr boolescha Verband, den Boole-Nochfolger entwigglet hänt. 1864 hot dr William Stanley Jevons älle logisch sennlose Formla bei Boole ausgschieda und dr Additio da Senn vom ODER geh mit dr Regel formula_21. Dr Boole hot em gschrieba, dass er et oinich sei mit dera Ominterpredatio, weil d Regla vo dr normala Algebra verletzt send, s dät nemlich aus formula_21 dr Osenn formula_23 folga. Oinaweg hot sich dui Veränderung vo seim Kalkül durchgsetzt, hauptsächlich onderm Eifluss vom Ernst Schröder, der dazua 1877 s erschde vollschdändige Axiomasyschdem ageh hot; des hot no 1888 dr Giuseppe Peano in d modern Fassong broacht, bei dera ma s Pluszeicha nemma benitza duat, damit s koine Verwechslonga geit.

Am Boole sei Kalkül lässt sich au so modifiziera, dass koine logisch sennlose Formla meh vorkommat ond trotzdem d ibliche Recharegla fir d Additio geldet. Dazua muass d Additio logisch abgeschlossa sei ond mendeschdens formula_24 gelda, on des hoißt no formula_25 oder formula_26. Offasichtlich hot no d Additio da Senn vo ENTWEDER-ODER. Ma ka no au minus en plus omwandla: formula_27. So an Kalkül hot erschd 1927 dr Iwan Iwanowitsch Schegalkin ageh. Ma spricht vom a boolescha Reng, so hot dr Marshall Harvey Stone 1936 dui Algebra gnennt, in der älle aus Schual bekannde Recharegla geldet, aber koine andere Zahla als Null ond Ois vorkommad. S Entscheidongsverfahra wird do suber oifach: Ma wandlet enra Formel minus in plus om, multiplizierd no aus ond streicht älle dopplede Fakdora ond Summanda mit da Regla formula_28 ond formula_25. Des geit a sognannde distributive Normalform, dera ma glei asiaht, ob se wohr oder falsch isch. Des macht ma sich am beschda an am Beispiel klar: Dr sognannde Satz vom ausgschlossena Dridda hot d Formel formula_30; mit am Boole seine Definitiona hoißt des formula_31 ond mit plus statt minus formula_32; ausmultipliziert kriagt ma no formula_33 ond noch am Streicha mit sella zusätlicha Regla bleibt formula_7 ibrich, on des isch genau d Normalform vonara wohra Formel. Bei ra falscha Formel wär d Normalform formula_16 ond bei ra Formel, mo et wohr ond et falsch isch, irgend ebbes anders. 

Boide Kalkülmodifikationa send im Originalkalkül vom Boole emplizit enthalda, weil ma wia gsait mit seina Definitiona boide Axiomasyschdem herloida ka.





</doc>
<doc id="58461" url="https://als.wikipedia.org/wiki?curid=58461" title="Verschwörungstheorie">
Verschwörungstheorie

As Verschwöörigstheorii bezäichnet mä im witiste Sinn jedi Erkläärig vom ene Eräignis, eme Zuestand oder ere Entwigglig as d Folg von ere Verschwöörig. Das häisst es wird aagnoo, ass sich Persoone zun ere Konspirazion wurde zämmedue und ass iir Ziil mäistens illegal oder illegitim isch. Dr Begriff "Verschwöörigstheorii" wird mäistens kritisch oder abwärtend verwändet.

Brinzipiell underschäidet mä zwüsche Verschwöörigshüpothese, wo im Grundsatz razionali Ussaage über vermueteti Verschwöörige mache, wo mä cha überbrüefe, und Verschwöörigsideologie, wo immun si gege kritischi Undersuechige vo iire stereotüpe und monokausale Vorstellige über Verschwöörige. 

Es isch nid immer äifach zwüsche daatsächlige Verschwöörige und Verschwöörigsmüthe z underschäide. Es het in dr Gschicht immer wider Verschwöörige gee, wo e groosse Iifluss gha häi, wie zum Bischbil d Aaschleeg uf e Julius Caesar 44 v. d. Z., d Dreyfus-Affäre z Frankriich, die kommunistische Versüech in de 1920er Joor, e Wältrevoluzioon aazzeddle, d Watergate- und die Iran-Contra-Affäre in de USA oder die wältwite Macheschafte vo dr CIA und andere Ghäimdienst. 

Bsundrigs schlimmi Folge häi Verschwöörigstheorie, wenn si gege Minderhäite grichdet si, wo sich nid chönne weere. So häi Christe im Middelalter zur Zit vo de Chrüzzüüg d Juude aaklagt, ass si im Ghäime im Bund mit de Muslim oder mit em Antichrist sige, d Brünne wurde vergifte und eso d Pest wurde verbräite, oder ass si christligi Chinder rituell wurde umbringe. Au bi de Katharer, Waldenser oder de Templer het mä chetzerischi und magischi Däätikäite vermuetet. Sonigi Bevölkerigsgrubbe si vilmol usgrottet worde. D Häxeverfolgige in dr früeje Nöizit häi noch em gliiche Schema funkzioniert: En Unglück isch bassiert, mä het e Sündebock gfunde und däm dr Brozäss gmacht.

E Bischpil sin d Verschwörigstheorie rund um d Mondlandig. Nit wenigi Lüüt bhaupte, die bemannti Mondlandig vo 1969 heigi gar nit stattgfunde. Sii seig im Gegeteil in ere amerikanische Wüeschti mit Kraterlandschaft simuliert worde. Indiz z. B. die wehendi Flagge im luftleere Ruum. Dr dunkel Background heigi me technisch problemlos chönne in d Uufnahme drii simuliere. Motiv devo seigi: S ehrgiizige Programm vom Präsident John F. Kennedy, dr Rückschtand, wo me ghaa het mit dr erschte bemannte Erdumkreisig von dr Sowjetunion, z uuf- und überhohle - me heigs anders halt nit gschafft.




</doc>
<doc id="58463" url="https://als.wikipedia.org/wiki?curid=58463" title="Lauterach">
Lauterach

Lauterach isch de Name vo folgende geografische Objekt:


</doc>
<doc id="58466" url="https://als.wikipedia.org/wiki?curid=58466" title="Katarina Barley">
Katarina Barley

D Katarina Barley (* 19. Novämber 1968 z Köln) isch e dytschi Jurischti, Bolitikeri (SPD) un syt 2013 Abgordneti im Dytsche Bundesdag. Syt em 14. Merz 2018 isch si Bundesminischteri vu dr Juschtiz un fur Verbruucherschutz. Vum 2. Juni 2017 bis zum 14. Merz 2018 isch si Bundesminischteri fir Familie, Seniore, Frauen un Juged gsii un vum 28. Septämber 2017 bis zum 14. Merz 2018 zuesätzli gschäftsfierendi Bundesminischteri fir Arbet un Sozials. Vum Jänner 2016 bis aafangs Juni 2017 isch si Generalsekretäri vu dr SPD gsii. 

D Barley isch as Dochter vum e britische Radioredakteur un ere dytsche Dokteri uf d Wält chuu. Anne 1987 het si am Gymnasium Rodenkirchen z Köln s Abitur gmacht. Derno het si an dr Philipps-Universitet Marburg Rächtswisseschafte studiert un e Uusduschstudium an dr Universitet Paris-Sid absolviert, wu si 1990 mit em „Diplôme de droit français“ (Diplom vum Franzesische Rächt) abgschlosse het. Im Johr 1993 het si bim Bodo Pieroth an dr Universitet Münster e Promotion aagfange, wu si 1998 abgschlosse het. 

Noch em Studium het si zerscht as Rächtsaawältin fir Medizinrächt in ere Hamburger Großchanzlei gschafft, voreb si in dr Wisseschaftli Dienscht vum Landdag vu Rhyland-Pfalz gwächslet isch. Derno isch si wisseschaftligi Mitarbaiteri im Bundesverfassigsgricht b dr Renate Jaeger gsii, speter Richteri am Landgricht Trier un am Amtsgericht Wittlich. Ab 2008 bis zue ihre Wahl in dr Bundesdag isch si Referänti im Minischterium vu dr Juschtiz un fir Verbruucherschutz z Mainz gsii. Syt 2010 isch d Barley Mitglid im Landesbeamtebyrot vu ver.di.

D Barley isch gschiden un het zwai Chinder.

Anne 1994 isch d Barley Mitglid vu dr SPD wore. Syt 2005 isch si Mitgild im Chraisvorstand vu dr SPD Trier-Saarburg, syt 2010 Vorsitzeri. Bi dr Bundesdagswahl 2013 isch si Diräktkandidati im Bundesdagswahlchrais Trier gsii un isch uf 31,1 Brozänt vu dr Erschtstimme chuu. Iber Blatz 7 vu dr Landeslischt isch si in dr Bundesdag yyzoge.

As Juschtiziari vu dr SPD-Bundesdagsfraktion isch d Barley Mitglid im gschäftsfierende Vorstand vu dr Fraktion. Im Bundesdag ghert si as ordeli Mitglid däne Uusschiss un Gremien aa:
Derzue isch si stellverdrättend Mitglid im Rächtsuusschuss.

Im Novämber 2015 isch d Barley as Generalsekretäri vu dr SPD vorgschlaa wore. Am 11. Dezämber 2015 isch si uf em SPD-Bundesbarteidag zur Generalsekretäri gwehlt wore un het s Amt im Jänner 2016 aadrätte. 

Am 2. Juni 2017 isch si as Noofolgeri vu dr Manuela Schwesig Bundesminischteri fir Familie, Seniore, Frauen un Juged wore. Am 14. Merz 2018 isch si in dr neie Bundesregierig Bundesjuschtizminischteri wore.




</doc>
<doc id="58467" url="https://als.wikipedia.org/wiki?curid=58467" title="Orient">
Orient

Dr Oriänt (vo lat. "oriens" „Oste“, Partizip Präsens vo "oriri" „sich erhebe“; äigentlig "sol oriens" „Sunne, wo ufgoot“), spööter au as Morgeland bezäichnet, isch ursprünglig äini vo de vier römische Wältgegende. An dr römischen Aggse zwüsche Norde (Mitternacht) und Süde (Mittag) lit dr Oriänt, d Wältgegend im Oste, wisawii vom Okzidänt (Oobeland, vo "sol occidens" „Sunne, wo undergoot“) mit de Gebiet, wo im Weste lige.

Im 19. und 20. Joorhundert het mä under „Oriänt“ bzw. „Oste“ hüfig Indie verstande, wo as spirituell charakterisiert worde isch, in Abgränzig zum „Weste“, wo as materialistisch empfunde worde isch.

Im hütige dütsche Sproochgebruuch mäint mä mit em Begriff vilmol dr Nooch Oste und die arabisch-islamischi Wält – wo d Türkei, dr Iran, Afghanistan und Nordafrika iischliesst, aber ooni die islamische Staate in Süd- und Südüstasie.



</doc>
<doc id="58468" url="https://als.wikipedia.org/wiki?curid=58468" title="Westgotenreich">
Westgotenreich

S Westgooteriich isch s Riich gsi, wo d Westgoote 418 im Südweste vo Gallie errichdet häi. Si Zentrum het sich denn uf die Iberisch Halbinsle verschoobe, wo s bis 711 (bzw. 725) existiert het.

Für d Zit vo 418 bis 507 reedet mä vom Tolosanische Riich oder vom Riich vo Toulouse, mit dr Hauptstadt Tolosa (s hütige Toulouse). Wo si 507 vo de Franke besigt worde si, häi si dr grösst Däil vo de Gebiet in Südgallie und d Hauptstadt Tolosa velore, und dr Schwerpunkt vom Westgooteriich het sich uf die Iberischi Halbinsle verlaageret. Das isch dr Aafang vo dr zwäite Faase gsi, wo men ere noch dr nöije Hauptstadt Toledo s Toledanische Riich säit.

Noch ere verheerende Niiderlaag gegen e muslimischi Invasionsarmee im Joor 711 isch s Westgooteriich undergange. Äinzelni Regione häi lenger Widerstand gläistet: in dr nordöstlige Tarraconensis bis 719 und im südgallische Riichsdäil Septimanie bis 725.

S Westgooteriich isch vom ene föderierte Chriegerverband gründet worde und het in e Hufe Hiisichte e Brugg zwüsche dr Antike und em Middelalter bildet, wil do uf dr äinte Site die spootantike Strukture lenger bestande häi as in e Hufe andere Regione vom römische Weste, und uf dr andere Site d Lääbens- und Rächtsforme vom Middelalter in e baar Beriich prototüpisch und in Aasätz entwigglet worde si.



</doc>
<doc id="58473" url="https://als.wikipedia.org/wiki?curid=58473" title="Hauterive">
Hauterive

Hauterive chan folgendes bedüte:

Hauterive isch de Name vo folgende geografische Objekt:
sowie:
Lueg au:


</doc>
<doc id="58476" url="https://als.wikipedia.org/wiki?curid=58476" title="Hünenberg">
Hünenberg

Hünenberg chan folgendes bedüte: 

Ortschafte:

Bärg:

Burge:


</doc>
<doc id="58477" url="https://als.wikipedia.org/wiki?curid=58477" title="Kai Schmidt-Eisenlohr">
Kai Schmidt-Eisenlohr

Dr Kai Schmidt-Eisenlohr (* 4. Oktober 1978 z Haidelberg) isch e dytsche Bolitiker (Bindnis 90/Di Griene).

Dr Schmidt-Eisenlohr het am Gymnasium Wiesloch s Abitur gmacht un derno Zivildienscht am Pfaaramt Hailig Chryz am Psychiatrische Zeäntrum Nordbade. Derno het er an dr BA Mannem Bedribswirtschaftslehr mit Fachrichtig Dienschtlaischtigsmarketing studiert un e Uuslandssemeschter z Cambridge gmacht. Noch eme Ufböustudium zum Master of Science im Berych Wirtschaftsingenieurwäsen an dr Hochschuel Mannem het er näbe syre Arbet bi Freudenberg IT z Weinheim am Lehrstuel fir Wirtschaftsinformatik an dr TU Darmstadte zum Dr. rer. pol. promoviert. Raise dur Mittelamerika, Paleschtina un Sidamerika hän en derzue brocht, si fir Projäkt in Entwickligsländer z engaschiere. E baar Johr het er bi dr BridgingIT GmbH, eme mittelständische Berotigshuus, as IT-Beroter un Projäktmanager gschafft.

Dr Schmidt-Eisenlohr isch in dr Schuelzyt Grindigsmitglid vu dr „Grien Alternative Juged“ z Wiesloch un Grinder vum „Arbetschrais Schuel“ vu dr Griene Juged Bade-Wirttebärg gsii un derno ain vu dr erschte Jugedgmairet z Wiesloch. Anne 1999 isch er zum erschte Mol dr Gmairot z Wiesloch gwehlt wore. Derzue isch er Scheff am Jugedgricht z Haidelberg gsii. Syter anne 2011 hockt er im Landdag vu Bade-Wirttebärg. Är isch dr erscht grien Landdagsabgortnete fir dr Landdagswahlchrais Wiesloch. Im Landdag isch er Sprächer vu syre Fraktion fir Wisseschaft, Forschig un Innovation un Vorsitzer vu Arbestchrais. Är isch Mitglid im Uusschuss Wisseschaft, Forschig un Chuscht un im Uusschuss Europa un Internationali Aaglägehaite. Derzue isch er stellverdrättend Mitglid im Präsidium, im Uusschuss fir Finanzen un Wirtschaft, im Uusschuss fir Kultus, Juged un Sport, im Innenuusschuss, im Uusschuss fir Umwält, Klima un Energywirtschaft, im Uusschuss fir Verchehr un Infrastruktur, im Petitionsuusschuss un in dr Enquetekommission „Bfläg“.

Dr Kai Schmidt-Eisenlohr isch ghyrote. Är isch 2014 dr erscht Landdagsabgordnete z Dytschland gsii, wu in Elterezyt gangen isch.




</doc>
<doc id="58478" url="https://als.wikipedia.org/wiki?curid=58478" title="Uli Sckerl">
Uli Sckerl

Hans-Ulrich „Uli“ Sckerl (* 28. April 1951 in Weinheim) isch e dytsche Bolitiker (Bindnis 90/Di Griene).

Nech em Abitur z Weinheim het dr Sckerl Jura un Volkswirtschaftslehr z Heidelberg un z Frankfurt studiert. Syter anne 1980 schafft er as Beroter un Gschäftsfierer.

Dr Uli Sckerl isch syt 1980 Mitglid vu dr Griene. Syt 1998 isch er Vorsitzer vum griene Chraisverband Neckar-Bergstroß, die Funktion het er au scho vu 1980 bis 1990 ghaa. Syt 1984 isch er Mitglid im Chraisdag vum Rhy-Necker-Chrais un dert vu 1984 bis 2011 Vorsitzer vu dr Chraisdagsfraktion vu dr Griene gsii. Vu 1989 bis 1998 isch er Gmairot fir d GLH z Hirschberg gsii, syt 2004 isch er Stadtrot fir di Grien Alternativ Lischt z Weinheim. Vu 1999 bis 2014 isch er Midgliid vu dr Verbandsversammlig vum Verband Region Rhein-Neckar gsii. In däre Funktion isch er syt 2001 au Mitglid im Landesvorstand vu dr Griene z Bade-Wirttebärg. Anne 2006 isch dr Sckerl in dr Landdag vu Bade-Wirttebärg gwehlt wore. Im Landdag isch er Mitgliid im Präsidium, im Ständigen Uusschuss, im Innenuusschuss, im Untersuechigsuusschuss „EnBW-Deal“, im Uusschuss no Artikel 62 vu dr Verfassig (Notbarlemänt), im Untersuechigsuusschuss „Polizeieinsatz Schlossgarten II“ un im Barlemäntarische Kontrollgremium. Derzu isch er stellverdrättend Mitglid im Uusschuss fir Finanzen un Wirtschaft, im Uusschuss fir Integration, im Uusschuss fir Europa un Internationali Aaglägehaite, im Petitionsuusschuss, im Wahlbriefigsuusschuss un in dr Enquetekommission „Rechtsextremismus“. In dr Griene-Fraktion isch er innebolitische un kommunalbolitische Sprächer. Syt dr Konschtituierig vu dr neie Landesregierig unter dr Fierig vum Winfried Kretschmann am 12. Mai 2011 isch dr Sckerl barlemäntarische Gschäftsfierer un stellverdrättende Fraktionsvorsitzer vu dr Grienen im Landdag. Anne 2009 het er dr Ehrering vum Rhy-Necker-Chrais iberchuu.

Vu 1999 bis 2010 isch dr Sckerl ehreamtlige Vorsitzer vu dr grien-noche kommunalbolitische Verainigung „Grüne und Alternative in den Räten Baden-Württemberg (GAR)“ gsii, wu uf Landesebeni d Inträsse vu dr rund 1250 grienen un grien-noche kommunale Mandatsdregerne z Bade-Wirttebärg verdritt. 

Dr Sckerl isch ghyrote un het zwai Chinder. Är läbt mit syre Familie z Weinheim.




</doc>
<doc id="58480" url="https://als.wikipedia.org/wiki?curid=58480" title="Córdoba (Spanien)">
Córdoba (Spanien)

Córdoba [] isch d Hauptstadt vo dr Browinz Cordoba z Spanie und die drittgrössti Stadt z Andalusie.
Córdoba het e kontinentals Middelmeerklima, wo vom Atlantik beiiflusst wird. D Winter si mild, Frost isch sälte. Im Summer isch normalerwiis seer häiss mit hooche dääglige Tämpraturschwankige. Die durchschnittlige Höggsttämpratuure si die höggste in ganz Öiropa. Im Summer wird s regelmäässig häisser as 40 °C. D Durchschnittstämpratuure im Juli und August lige bi 27 °C. Wägem atlantische Iifluss konzentriere sich d Niiderschleeg uf die chüelere Mönet Dezämber bis Februar. Die jöörligi Niiderschlagsmängi schwankt seer stark, chann aber gröösser as 500 mm si.

Die höggsti Tämpratuur, wo je vom "Observatorio del Aeropuerto de Córdoba" gmässe worde isch, isch 46,6 °C (23. Juli 1995) gsi, die diefsti Tämpratur -8,2 °C (28. Januar 2005).

D Schmuckindustrii isch äini vo de Hauptsüüle vo dr Stadt. Es git mee as 700 Firme und die beschäftige zämme 15'000 Lüt. Z Córdoba wärde öbbe 70 % vo allem Schmuck in ganz Spanie broduziert und dr Erlöös macht 11,8 % vom BIP vo dr Browinz us. 

Au im Turismus ghöört Córdoba zu de wichdige Zentrum in Spanie. D Stadt gältet as äini vo de turistische Seenswürdigkäite z Spanie. Sit 1984 ghört si zum Unesco-Wältkulturerb. 2014 het s fast 1,4 Millione Übernachtige gee. 

Dr Handel isch in de Händ vo chliinere und middelgroosse Undernääme wie fast überall sust im Land au.




</doc>
<doc id="58481" url="https://als.wikipedia.org/wiki?curid=58481" title="Rheinsteg Nohl">
Rheinsteg Nohl

Dè Rhyschteeg Nohl isch è Passèrèllè für Fuèssgänger un Velofaarer. S Bauwärch übberschpannt ugfäär ein Kilometer unterhalb vum Rhyfall dè Hochrhy un vobindet im schwizer Kanton Züri d Gmeindè Laufè-Uuwisè mit irèm Ortsdeil Nohl uff dè nördlichè rächtè Rhysitè.

Iè dè Johr 1955/56 isch dè Steeg mit èrè 3,0 Meter breitè Faarbaan als Ersatz für è Fäärè aaglait worrè. S isch è dreifäldrigi 109,1 Meter langi Spannbedongkonschtruktion mit Stützwittè vo 33,5 Meter bi dè Randfälder un 42,1 Meter bi dè mittlerè Öffnung. Dè Bruggèübberbau hèt i dè Querrichtig ein Steeg mit Plattèbalchèquerschnitt vo 78 Zentimeter Höchi i dè Bruggèmitti. D Höchi stygt voutèförmig uff 128 Zentimeter übber dè beidè schiibèförmigè Flusspfyler aa.



</doc>
<doc id="58484" url="https://als.wikipedia.org/wiki?curid=58484" title="Chasdai ibn Schaprut">
Chasdai ibn Schaprut

Dr Chasdai ibn Schaprut (hebr. , ; au Chisdai; * um 915 z Jaén; † um 970 z Córdoba) isch e jüdische Diplomat im middelalterlige Spanie gsi. Er isch dr erst jüdisch Würdedrääger im Dienst vo spanische Herrscher, wo mä öbbis über en wäiss.

Si Familie isch vo Jaén in Ostandalusie cho. Im Chasdai si Vater, wo riich gsi isch, isch vo Jaén uf Córdoba züüglet, in d Hauptstadt vom Kalifat vo Córdoba. Dört het dr Chasdai hauptsächlig Medizin studiert und isch in d Dienst vom umayyadische Kalif Abd ar-Rahman III. iidräte. Er het als Arzt braktiziert und medizinischi Forschigsarbäite gmacht. Gege s Ändi vo de 940er Joor, won e diplomatischi Delegazioon us Büzanz uf Córdoba cho isch und as Gschänk e Manuskript vom berüemte farmakologische Wärk vom Dioscurides mitbrocht het, isch dr Chasdai e Mitgliid vo dr Grubbe gsi, wo d Handschrift us em Griechische uf Arabisch übersetzt het. Si wie s dr Bruuch vo de muslimische Herrscher gsi isch, wo iiren Ärzt administrativi und politischi Ufgoobe aaverdraut häi, het dr Abd ar-Rahman dr Chasdai zum Läiter vo dr Zollabdäilig gmacht, was äini vo de wichdigste Böste in dr domoolige staatlige Verwaltig gsi isch. Mä het em au e hufe diplomatischi Missione aaverdraut. Wo sich dr Abt Johannes vo Gorze 953 as Emissär vom Kaiser Otto I. z Córdoba befunde het, si d Verhandlige über e Chasdai gloffe. 956 isch er zämme mit eme muslimische Abgsandte an Hoof vom Köönig vo León gschickt worde, zum mit em über e Friide z verhandle. Dr Höhepunkt vo sine diplomatische Aktiwidääte isch si Mission an Köönigshoof vo Navarra gsi. Si ersti Ufgoob därt het din bestande, dr Brinz Sancho (935–966) gsund z mache, wo as Sancho I. zum Köönig vo León kröönt worde und denn verstoosse worde isch. Im Chasdai isch s glunge, dr christlig Köönig z überreede, zämme mit sinere Groossmueter Toda uf Córdoba z goo, zum mit em Kalif e Friidensverdraag abzschliesse. Ass die bäide christlige Herrscher in s muslimische Córdoba cho si, isch as e wichdige diplomatische Erfolg aagluegt worde.

Wo dr Chasdai Ufgoobe am Hoof vom Kalif het afo übernee, isch er au e Sprächer und Läiter vo dr jüüdische Bevölkerig z Spanie worde. Er het dr Flüchtling Moses ben Chanoch, wo woorschinlig us Süditalie ch isch, zum Rabbiner vo Córdoba gmacht, was uf d Entwigglig vo dr jüüdische Gmäind in Spanie e diefe Iifluss ghaa het: Eso het sich s spanische Juudedum vo dr Füerig dur die babylonische Geonim glööst. Dr Chasdai isch vor allem für si Brief an dr Köönig vo de Chasare Josef bekannt, und für d Antwort vom Josef uf dä Brief. In dene Brief het s e Beschriibig vom umayyadische Kalifat, vo dr Stellig vom Chasdai am Köönigshoof und vo de Umständ vo dr Konwersioon vom Chasareköönig zum Juudedum. Öb die bäide Brief aber ächt si, isch umstritte. 

Im Chasdai si Änkel Abu al-Fadl ibn Hasdai (1050 bis öbbe 1093) isch Wesir am Hoof vo de Emir vo Saragossa worde.




</doc>
<doc id="58487" url="https://als.wikipedia.org/wiki?curid=58487" title="Solomon ibn Gabirol">
Solomon ibn Gabirol

Dr Solomon ben Jehuda ibn Gabirol, churz Solomon (Salomo) ibn Gabirol oder Schlomo ibn Gevirol (uf d Wält choo 1021 oder 1022 z Málaga; gstorbe um 1057 z Valencia) isch e jüüdische Filosoof und Dichder im muslimische Spanie (al-Andalus) gsi. In dr latiinischsproochige christlige Gleertewält isch er under de latinisierte Nääme „Avicebron“ und „Avencebrol“ bekannt gsi; uf Arabisch het er Abū Ayyūb Sulaimān ibn Yaḥyā ibn Ǧebīrūl ghäisse. 

Si hebräische Lyrik, wo zum e groosse Däil von ere pessimistische, wältflüchtige Stimmig brägt und in arabische Värsmaass verfasst isch, isch scho im Middelalter vo jüüdische Lääser seer gschetzt worde. Si het as mäisterhaft gulte und isch in d Gebätbüecher ufgnoo worde. Sini filosofische Leere hingege häi bi sine jüüdische Zitgenosse nume wenig und bi de Muslim überhaupt käi Achdig gfunde. D Resonanz uf sis filosofische Hauptwärk "D Kwelle vom Lääbe", wo vo dr Middi vom 12. Joorhundert aa in ere latiinische Übersetzig vorglääge isch, isch in dr christlige Wält stark gsi. Dört het sis nöiplatonische Wältbild die nöiplatonischi Ströömig in dr Filosofii vo dr Scholastik gsterkt, bi aristotelisch orientierte Filosoofe isch si nöiplatonischi Anthropologii uf heftige Widerspruch gstoosse.

Prosa

Gedichtsammlige




</doc>
<doc id="58488" url="https://als.wikipedia.org/wiki?curid=58488" title="Al-Andalus">
Al-Andalus

Al-Andalus (, tamazight ⵍⴰⵏⴷⴰⵍⵓⵙ) isch dr arabisch Naame für die Däil vo dr Iberische Halbinsle, wo zwüsche 711 und 1492 under muslimischer Herrschaft gstande si.

Staatsrächtlig isch al-Andalus nochenander vo 711 bis 750 e Browinz vom Umayyade-Kalifat gsi, wo vom Kalif Al-Walid I. gründet worde isch, vo öbbe 750 bis 929 s Emirat vo Córdoba, vo 929 bis 1031 s Kalifat vo Córdoba, e Grubbe vo „Taifa“-(Noochfolger-)Köönigriich und e Browinz in de Riich vo de nordafrikanische Berber-Dünastie vo de Almorawide und denn vo de Almohade; schliesslig isch s wider in Taifa-Köönigriich verfalle. Wäared lange Periode, vor allem zur Zit vom Kalifat vo Córdoba, isch al-Andalus e Zentrum vo dr Gleersamkäit gsi. Córdoba isch e füerends kulturells und wirtschaftligs Zentrum vom Middelmeerruum und vo dr ganze islamische Wält gsi.

Scho vom früeje 8. Joorhundert aa isch al-Andalus im Komflikt mit de christlige Köönigriich im Norde gstande, wo iir Herschaftsgebiet im Raame vo dr Reconquista milidäärisch erwiteret häi. 1085 het dr Alfons VI. vo Kastilie Toledo erooberet, und dr langsam Abstiig vo al-Andalus het aagfange. Schliesslig isch noch em Fall vo Córdoba 1236 s Emirat vo Granada as letschts muslimisch beherrschts Gebiet im hütige Spanie übrig bliibe. Die portugiesischi Reconquista isch mit dr Erooberig vo dr Algarve dur e Alfons III. 1249/1250 ume gsi. Granada isch 1238 dributpflichdig an s Köönigriich Kastilie worde, wo vo Ferdinand III. regiert worde isch. Schliesslig het dr letscht Emir Muhammad XII. am 2. Januar 1492 Granada an Ferdinand II. vo Aragonie und Isabella vo Kastilie, Los Reyes Católicos (die „Katholische Köönig“) übergee, und das isch s Änd vo dr muslimische Herschaft uf dr Iberische Halbinsle gsi.





</doc>
<doc id="58490" url="https://als.wikipedia.org/wiki?curid=58490" title="Samariter">
Samariter

Samariter chan folgendes bedüte:



</doc>
<doc id="58492" url="https://als.wikipedia.org/wiki?curid=58492" title="Kraftwerk Rheinau">
Kraftwerk Rheinau

S Chraftwörch Rhynau isch è Laufwasserchraftwärch (i dè bsunderè Form Uusleitigschraftwärch) am Hochrhy (Stròmkilometer 55,27) bi Rhynau. Dè Stròm bildet dört d Gränzè zwǜschè Dütschland un dè Schwiz bzw. zwǜschè m Jeschtetter Zipfel un èm Zürcher Wyland.

S Chraftwärch nutzt dè Höchèunterschyd vo dè Rhyschliifè bi Rhynau un dè Stauhub vo 5,9 Meter uus. Dè Hub wǜrkt sich uff dè Stauruum uus, wo bis zum 6,6 Kilometer stròmobsi ligendè Rhyfall gòt. Wôrend dè natürlichi Flusslauf mit èm einzig am Hochrhy nò vorhandenè Schliifè um Rhynau ummèflǜèsst, wörd s Wasser südlich vo Rhynau an èrè Weeraalaag mit vyr 25,5 Meter breitè Öffnungè, wo für è maximals Hochwasser vo 1250 m³/s uusglait isch, abzwygèt. S durchlauft s Chraftwärch mit sinè zwei Kaplanturbinè un denõch zwei 370 Meter langi Freischpygelschtollè, wo è Wassermengi vo je 200 m³/s ableitè chönnèd. Am Èndi vum Stollè gòt s zrugg i dè Rhy. S Gefälle bedrait je nõch Wasserfüürig zwǜschè 7,86 un 12,52 Meter. Dè Wääg vochürzt sich demit für sèllèn Deil vum Wasser vo öppè 4,4 Kilometer uff öppè 400 Meter. S Chraftwärchsgebäude un d Stollè ligèd abber alli uff dè Schwizer Sitè. D Bedryber vum Chraftwärch sin zu glychè Deil d Axpo Power AG un d EnBW.

Übber diè 5,0 Meter breiti un im Achsabschtand vo 30,5 Meter aagordnetè Weerpfyler spannt sich è öppè 117 Meter langi un im Grundriss bogèni Weerbrugg. S 4,0 Meter breite Bauwärch wyst beidsitig unnè aagordneti Staalvollwanddräger uff un diènt sowoll èm Bedryb un èm Unterhaalt vo dè Weeraalaag als au als dütsch-schwizer Gränzübbergang für Wanderer.

1929 hèt d Republik Bade un d Schwiz èn Vodraag übber dè Uusbau vum Rhy vo Basel bis zum Boddèsee zuè nèrè Wasserstrõß z avisyrè. Deil vo dènnè Blään isch è Chraftwärch bi Rhynau gsi. 1931 sin i dè betroffenè Gmeindè d Konzessionsgsuèch für dè Bau vom Chraftwärch Rhynau zämmè mit dè Brojèktvorlaag voöffentlicht worrè, welli 46 Yschprõchè nõch sich zogè hèt. Druffhy hèt s Ergänzigsvorlaagè un 1937 d Voneemlassig gää. Nõch dè abschlièßendè Brojèktvorlaag vum Summer 1942 hèn schlièßlich am 22. Dezember 1944 diè Nordoschtschwizer Chraftwärch AG (NOK), d Aluminiumwärch Chippis un d Symens-Schuckert Wärche AG d Konzession zum Bau vom Chraftwärch erhaaltè. D Inchraftsetzig vo dè Konzession isch am 1. Februar 1948 durrègfüürt worrè. Nõch èrè am 27. Januar 1951 durch dè Regyrigsrõt vum Kanton Züri gnemigtè Abänderigsvorlaag, i dèrrè s Maschinnèhuus vom Stollèuuslauf zum Stollèylauf volait worrè isch, isch s Chraftwärch vo 1952 bis 1957 baut worrè.

Im Zuug vo Uusführungsblaaigè hèt sich Aafang vo dè 1950er Johr erheblichè Widderschtand gegè s Bauvorhabbè formyrt. Sellè hèt sich gegè dè Uffschtau vom Rhy zwǜschè m Rhyfall un èm Chraftwärch grichtet, vo allem geg diè oänderig vo dè Flusslandschaft, wo wit obbè am Hochrhy no zimli urschprünglich isch, inklusyv dè Rhyschlaufè bi Rhynau. 150'000 Unterschriftè un Demonschtrationè hèn dè Bau abber nit vohindèrè chönnè.<ref name="Spiegel 7/1952">DER SPIEGEL 7/1952</ref> Am 26. Dezembèr 1951 hèt dè Bundesrõt, als Antwort uff è Interpellation vum Alois Grendelmeier beschtätiget, da mò a dè am 22. Dezembèr 1944 erteiltè Konzession feschthaaltè duèt.

Am 23. Februar 1954 hèn d Rhynaugegner mit knapp 60'000 Unterschriftè è eidgnössischi Volksinitiativè zum Schutz vo dè Stromlandschaft Rhyfall-Rhynau z Bärn ygreicht. Sebbi hèt è Ergänzig vum Wasserrächtsartikel i dè schwizerischè Bundesvofassig vorgsää un zuèsätzlich è Übbergangsbeschtimmig für d Annullyrig vo dè Konzession für s Chraftwärch Rhynau gforderèt. S hèn sich i dè Schwiz abber nu 31,2 Brozènt vo dè Stimmberächtigtè, bi-n-èrè Waalbedeiligung vo 51,9 Brozènt, für dè Schutz vo dè Flusslandschaft uusgschprochè. Mit è Roll hèt sicher au gschpillt, dass es zuè dèmm Zitpunkt schu meereri Flusschraftwärch am Hochrhy gää hèt, un mò no nit uff AKW als Energydräger hèt chönnè bauè. Dè uss dè Bewegig entschtandene Rhynaubund isch hüt no aktiv.

Dè Flusslauf zwǜschè Uus- un Widderyleitig vum Wasser erhaaltet nu no èn Bruchdeil vo dè urschprünglichè Wassermengi. Um d Rèschtwassermengi uff s Niveau vor èm Chraftwärchsbau uffzschtauè z chönnè, sin zwei Hilfsweer baut worrè. Sell isch unter andrem uss Gründ vom Landschaftsschutz bassyrt. Zum Byschpill hèt d Kloschterinslè Rhynau als Inslè erhaaltè bliibè söllè. Bi nèm zu starkè Absenkè vum Wasserspygel würd dè Flussarm "Chly Rhy" nördlich vo dè Inslè trockè keiè. S èrschti Hilfsweer lyt nördlich vo Rhynau, s zweiti kurz vor dè Ymündig vom Chraftwärchsschtollè.

Um d Flussschlaufè ökologisch uffzwärtè, wörd s Erhöchè vo dè Mindeschtwassermengi uff 5 m³/s diskutyrt. Dõdemit wörd d Wassermengi vogrösserèd, wo i d Schlauf ièflièsst, un au d Flièssgschwindigkeit. Um sell z unterschtützè, söllèd diè beidè Hilfsweer deilwys bzw. ganz abgsènkt wörrè. Letschteres würd Zuèsatzmassnaamè nõch sich ziè, um d Kloschterinslè Rhynau nit zuè nèrè Halbinslè z machè.



</doc>
<doc id="58493" url="https://als.wikipedia.org/wiki?curid=58493" title="Koscher">
Koscher

Koscher (jiddisch vo "kascher", aschkenaseschi Uussprooch "koscher", dütsch ‚geeignet‘, ‚tauglich‘, ‚rein‘) chan folgendes bedüte:


</doc>
<doc id="58496" url="https://als.wikipedia.org/wiki?curid=58496" title="Thaddäus-Troll-Preis">
Thaddäus-Troll-Preis

Dr Thaddäus-Troll-Preis ischt a deitscher Litradurpreis.

Der Preis ischt em Todesjôhr vo seim Namensgeaber (1980) vom "Förderkreis deutscher Schriftsteller in Baden-Württemberg e. V." ens Leaba gruafa wôrra. Dô drmit sollet qualifiziirde Autorinna ond Autora, wo mit-em Hauptwohnsitz en Bada-Wirdaberg gmeldet, abr noh koim graußa Leaserkreis bekannt send, gferdret werra. So ebbes ischt nemlich emmer a grauß Ôliaga vom Thaddäus Troll gwäa, wo-nr sich arg drmit vordeant gmacht hôt. Dui Persoo, wo sellen Preis zuaerkannt kriagt, kriagt a Urkunde ond a Stipendium. Voraussetzong ischt, dass-se entweder a abgschlosses Manuskript oder a vollständich vorfassts Buach vorlega kô.

Zom erschda Môl vorgeaba wôrra isch der Preis 1981 an da Manfred Esser. Dômôls hôt s Preisgeld noh 5.000 DM ausgmacht. Enzwischa send abr mehrere Steigeronga erfolgt. Zorzeit send’s 10.000 Euro. 


Dr Thaddäus-Troll-Preis em Internet 


</doc>
<doc id="58498" url="https://als.wikipedia.org/wiki?curid=58498" title="Bachja ibn Pakuda">
Bachja ibn Pakuda

Dr Bachja ben Josef ibn Pakuda (au: "Bahya ibn Paquda") isch e wichdige Verdräter vo dr jüüdische Filosofii gsi. Er het in dr zwäite Helfti vom 11. Joorhundert gläbt und mit „Pflichte vo de Härz“ s erste jüüdische Süsteem vo dr Ethik verfasst.

Us sim Lääbe isch wenig bekannt, mit Usnaam vo dr Daatsach, ass er im muslimische Spanie gläbt het, woorschinlig z Saragossa. Er isch as Verfasser vo Pijjutim bekannt gsi und het öbbe 20 liturgischi Gedicht gschriibe, wo zum Däil in ere regelmäässige metrische Form verfasst si. Si Hauptwärk aber isch dr "Kitāb al-Hidāya ilā Farā'iḍ al-Qulūb". Er het s um 1080 gschriibe und 1161 het s dr Jehuda ibn Tibbon under em Ditel "Chowot ha-Lewawot" („Pflichte vo de Härz“) uf Hebräisch übersetzt. Die Wersion isch schnäll beliebt worde und het uf die spööteri jüüdischi Litratuur e groosse Iifluss ghaa. Au dr Joseph Kimchi het e Däil vom Wärk übersetzt, doch si Wersion isch umpopulär bliibe und isch bis hüte nit druckt worde. Die hebräischi Übersetzig vom Ibn Tibbon isch e baar mol zämmegfasst und iirersits in meereri Sprooche übersetzt worde, drunder arabisch, spanisch, portugiisisch, italiänisch, jiddisch, änglisch, franzöösisch und dütsch („Lehrbuch der Herzenspflichten“, übersetzt vom M. Stern, 1856) S Buech vom Bachja isch s erste wichdige Wärk über jüüdischi Ethik. Es basiert uf vile nitjüüdische Kwelle, drunder islamischi Müstik, arabische Nöiplatonismus und villicht au hermetischi Schrifte.

In dr Iifüerig zu sim Wärk underschäidet dr Bachja bi de religiöse Gebot zwüsche „Pflichte vo de Gliider vom Körper“, d. h. rituelli Gebot wie s Iihalte vom Sabbat, Gebät und Wooldäätigkäit, und andrersits „Pflichte vom Härz“, d. h. Gebot, wo dr Glaube an d Existänz und d Äihäit vo Gott vorussetze. Doodrzue zelt Gottverdraue, Liebi und Eerfurcht vor Gott, Röiji und s Verbot, sich z räche und noochezdrääge. Dr Bachja säit, er häig si Buech gschriibe, wil d Pflichte über s menschlige Innelääbe vo sine Vorgänger vernoochlässigt worde sige. So cha mä d „Pflichte vo de Härz“ as ergänzends Gegegwicht zu de halachische Zämmestellige vo sine Vorgänger und Zitgenosse aaluege.

D Struktur vo „Pflichte vo de Härz“ chunnt vo de Wärk vom islamische Müstizismus, wo dr Lääser über verschiideni Stuefe vom menschlige Innelääbe uufe zun ere gäistige Vollkommehäit und Äihäit mit Gott wäi füere. S Buech isch in zää Kapitel iidäilt, won er ene "Scha'arim" („Door“) säit:

Im Sinn vo de platonische Leere het dr Bachja erkläärt, ass die menschligi Seel vo göttliger Härkumft sig, uf e göttlige Beschluss aane in Körper versetzt wurd und dört in Gfoor sig, z vergässe, vo wo si chiem und was iiri Ufgoob sig. Zum s Ziil vo dr Veräinigung mit Gott z erräiche, bechunnt d Seel Hilf vom Intellekt und vom Gsetz, wo offebart worde isch. Zum dä Punkt klaarzstelle, brucht dr Bachja d Underschäidig vo de muslimische Mutazilite, wo d Freihäit vom Wille vom Mensch in Vordergrund vo iirer Leer gstellt häi, zwüsche razionale und dradizionelle Gebot.

Die nöiplatonischi Abhandlig "Kitāb Maanī al-Nafs" („Über s Wääse vo dr Seel“), wo 1907 vom Ignaz Goldziher uusegee worde isch, stammt nit vom Bachja ibn Pakuda, wie mänggisch aagnoo worde isch, sondern vom ene umbekannte Zitgnoss, wo men em dr "Psöido-Bachja" säit.




</doc>
<doc id="58499" url="https://als.wikipedia.org/wiki?curid=58499" title="Ibn Tibbon">
Ibn Tibbon

Ibn Tibbon (au d Tibbonide) isch dr Naame von ere jüüdische Familie, wo im Middelalter meereri Autore und Übersetzer us em Arabische ins Hebräisch drzueghöört häi:







</doc>
<doc id="58503" url="https://als.wikipedia.org/wiki?curid=58503" title="Almoraviden">
Almoraviden

D Almorawiide (, Singular: "Amrabaḍ"; , verwandt mit "murābit" und "ribāṭ") si e Berberdünastii z Mauretanie, in dr Westsahara, z Marokko, Algerie und in Al-Andalus in dr Zit vo 1046 bis 1147 gsi.

Im 11. Joorhundert het sich dr Islam in dr ganze Westsahara, wo under em Iifluss vo berberische Stämm und arabische Händler gstande isch, usbräitet und sich fest verwurzlet. Drotzdäm häi die dradizionelle religiöse Braktike witer existiert. Erst wo die ganzi Region vo d Almorawiide im 11. Joorhundert erooberet worde isch, si alli mauretanische Völker vollständig islamisiert worde.

Am Aafang vom 11. Joorhundert häi d Veezüchter vo de Sanhadscha-Berber in dr westlige Sahara (hüte Mauretanie) nomadisch gläbt und dr Karawanehandel zwüschen em Sudan und em Maghreb kontrolliert. Allerdings isch dä Handel immer mee gstöört worde, wo d Magrawa (Zanata) im westlige Algerie vordrunge si und d Sidschilmasa underworfe häi.

Am Aafang vom 11. Joorhundert het sich dr Sanhadscha-Bund ufglööst und e Periode vo Chrieg het aagfange zwüsche de Berber vo Sanhadscha in Mauretanie. Um 1039 het e Dschudala-Stammfüerer, dr Yahya ibn Ibrahim, won er vo dr Bilgerfaart uf Mekka zruggchoo isch, e Theolog, dr Abdallah ibn Yasin, mitbrocht, zum en orthodoxe Islam z verbräite. Zwäi Joor spööter wo dr Ibn Ibrahim scho dood gsi isch, het sich dr Ibn Yasin, wo vom Stamm abgleent worde isch, und e baar Sanhadscha us sim Gfolg an en abgläägene Ort zruggzooge und het dört e religiöses Zentrum gründet, e Ribat, won e hufe Sanhadscha aazooge het. Vom arabische Gschichtsschriiber Ibn Abi Zarʿ († um 1315) stammt d Legände, wo wääred Joorhunderte as historischi Daatsach überliiferet worde isch, ass dä abgläägeni Ort en Insle gsi sig, wo "Rābiṭa" ghäisse häig, und vo däm Naame sig "Murābiṭūn" abgläitet worde.

Im Joor 1042 häi d Almurabitun, d Manne vom Ribat, zum chriegerische Dschihad gege die Unglöibige und Chetzer under de Sanhadscha ufgrüeft. So isch d Beweegig vo de Almorawiide entstande mit em Ziil, e politischu Gmäinschaft z gründe, wo die moralische und rächtlige Grundsetz vom malikite Islam strikt aagwändet wurde. In dr Middi vom Joorhundert wurden si si under em Yahya ibn Umar (1046–1056) zum Kampfbund vo de Almorawiide zämmegschlosse worde.

As Ersts häi d Almorawiide d Dschudala in s Wisier gnoo und häi s fertig brocht, si z bekeere. Si häi d Berbergrubbe in dr Westsahara um sich versammlet und die politischi Äihäit vo de Sanhadscha wider härgstellt. Im Joor 1054 häi Almorawiide Sidschilmasa im Maghreb under iiri Kontrolle öberchoo und Audaghast vo Ghana zruggerooberet.

Mit em Dood vom Ibn Yasin 1059 het d Beweegig vo de Almorawiide iire gäistig Füerer verloore, und s wältlig Emirat isch in Vordergrund dräte. Im Süüde het dr Abu Bakr ibn Younes, dr Emir vo Adrar, und im Norde dr Yusuf ibn Taschfin d Füerig vo dr Beweegig übernoo. 

1070 het dr Abu Bakr ibn Umar (1056–1087) Marrakesch in Südmarokko as d Hauptstadt vom Riich gründet. In Mauretanie het dr Abu Bakr Chrieg gege s Ghana-Imperium (1062–1076) gmacht und im Joor 1076 Koumbi Saleh erooberet. D Dütig vo de Kwelle für daas isch allerdings hützudags umstritte. Die almorawiidisch Herrschaft het d Gebiet zwüsche em spanische Saragossa und em Senegalfluss umfasst. Aber d Wirkligkäit isch andersh gsi: Es het in dr Realidäät zwäi Riich gee. S Riich vom Yusuf ibn Taschfin in Marokko het über s Riich in dr Sahara kä diräkti Kontrolle gha, und genauso het dr Abu Bakr kä Iifluss gha uf daas, wo nördlig vo dr Wüesti bassiert isch. Dr Abu Bakr isch denn 1072 vo sim Stellverdräter und Gusää Yusuf ibn Taschfin entmachtet worde und het sich in d Sahara zruggzooge.

Dr Yusuf ibn Taschfin (1061–1106) het s Riich vor allem mit dr Understützig vo de Religions- und Rächtsgleerte organisiert. Under iim häi d Almorawiiden in Nordmarokko (1075) d Riich vo de Magrawa und Salihide erooberet und s westlige Algerie vo de Hammadiide (1082). 1082 isch dr ganz Westmaghreb (bis zum hütige Algier) under dr Herrschaft vo de Almorawiide gstande. Die muslimische Fürste vo Al-Andalus, wo vom christlig spanische Köönig vo Kastilie, em Alfonso VI., im Raame vo dr Reconquista aagriffe worde si, häi d Almorawiide um Understützig bittet und 1086 het dr Yusuf ibn Taschfin e Fäldzug uf Öiropa gmacht. D Almorawiide häi dr Alfonso VI. in dr Schlacht bi Zallaqa vernichtend gschlaage und bis 1090 iiri Herrschaft und die malikiti islamischi Schuel im muslimische Al-Andalus verankeret.
Si häi d Taifa-Koonigriich annektiert. Nume Valencia under em El Cid und Saragossa under de Hudiide si zerst no sälbständig bliibe. D Almorawiide häi iire puritanisch Islam rigoros duuregsetzt, was in dr stedtische andalusische Kultur zu erhebligem Widerstand gfüert het. D Almorawiide häi nit nume gege Andersglöibigi giiferet, sondern au gege die Muslim, wo si ene religiösi Noochlässigkäit vorgworfe häi.

Under em Ali ibn Yusuf (1106–1143) si au Valencia und Saragossa in Andalusie und d Baleare underworfe worde. Allerdings isch Saragossa scho 1118 an Aragon verloore gamge und im südlige Marokko het sich die militanti sittesträngi Reformbeweegig vo de Almohaade afo verbräite.

In dr Sahara häi sich die almorawiidische Füerigschreft ser schnäll verstritte, und s Gebiet isch noch em Dood vom Abu Bakr zwüsche de Sippe (1087) ufdäilt worde. E nöiji islamisch-reformistischi Macht, under dr Füerig vo Zanata-Almohaade (1133–1163), het s Imperium vo de Almorawiide in Marokko zerstöört. Zwäi Joorhundert spööter, wäared de erste arabische Inwasioone, wo us em andere Ändi vo Nordafrika choo si, häi d Sanhadscha-Stämm wirksame Widerstand chönne läiste. Dr grösst Biidraag vo de Sanhadscha und de Almorawiide isch d Islamisierig vo Westafrika gsi. Dä Vorgang isch zur Aggse worde, wo sich d Gschicht vo däm Gebiet in de Joorhundert druf drum dräit het.

Noch em Dood vom Ali ibn Yusuf (1143) het dr schnäll Verfall vom Riich aagfange. Scho under de erste bäide Herrscher häi d Statthalter vo de äinzelne Browinze e groossi Autonomii gegenüber dr Zentrale z Marrakesch ghaa. Jetz isch s für d Almorawiide z Marrakesch aber immer schwerer worde, sich gege d Statthalter duurezsetze. Noch Ufständ vo de Muride under em Ibn Qasi und Ibn al-Mundir häi sich d Almorawiide us Andalusie usser us Sevilla, Granada und de Baleare zuggzooge, und eso het dr Ufstiig vom Ibn Mardanisch aagfange. D Almohaade si immer sterker worde und 1147 häi si Marrakesch gstürmt und mit em Dood vom letschte Almorawiid Ishaq ibn Ali het d Dünastii gändet.

Bedütend bliibe isch d Bekämpfig vo de Charidschite und andere islamische Gmäinschafte ass Marokko konfessionell uf Grund vo dr Rächtsschuel vo de Malikite äihäitlig bliibe isch.


D Dünastii vo de Taschfinide




</doc>
<doc id="58504" url="https://als.wikipedia.org/wiki?curid=58504" title="More Nevuchim">
More Nevuchim

Dr More Nevuchim (hebräisch מורה נבוכים, ursprünglig arabisch دلالة الحائري, "Dalālat alḥā’irīn", dütsch "Füerer vo dene, wo nid druschömme") isch s filosofische Hauptwärk vom middelalterlige jüüdische Gleerte Maimonides. S Original isch uf Judeo-Arabisch verfasst worde, s Wärk isch aber under sim hebräische Ditel "More Nevuchim" bekannt. 

Es basiert uf dr jüüdisch-kalamitische Theologii und dr peripatetische-avicennische Filosofii und beziet Stellig zu grundlegende religiöse und filosofische Frooge. Es hätt in erster Linie sölle bewiise, ass die jüdischi Dradizioon dr Vernumfterkenntnis entspricht, wenn si richdig unterbretiert wird – also wemm mä Acht git uf die unvermiidbari Bildligkäit vo dr Sprooch, au vo dere in dr Bible. 

S Wärk het e riisige Iifluss uf s Dänke vo dr jüüdische Noochwält ghaa und au muslimischi und christligi Filosoofe und Theologe häi s as Richtschnuer brucht. Under de Juude isch dr Maimonides vo orthodoxe Gegner heftig bekämpft worde („Maimonidesstrit”, „Antimaimuniste”), nit zletscht, wil si Versuech, d Bible mit dr Filosofii z versööne, as Wääg äwäg vo dr Bible und aane zur Filosofii verstande worde isch.




</doc>
<doc id="58505" url="https://als.wikipedia.org/wiki?curid=58505" title="Almohaden">
Almohaden

D Almohaade (vo ; Tamazight: ⵉⵎⵡⴻⵃⵃⴷⴻⵏ) si e muslimischi Berber-Dünastii gsi, wo zwüsche 1147 und 1269 über e Maghreb und al-Andalus gherrscht het.

D Dünastii vo de Almohaade isch 1121 vom Ibn Tumart gründet worde, wo under de Masmuda-Berber im Hooche Atlas missioniert het. Si isch im ideologische Gegesatz zu de Almorawiide gstande und het deren iiri anthropomorfi Gottesvorstellig abgleent. 1129 häi d Almohaade en erste Aagriff uf Marrakesch gmacht, wo gschiteret isch, und erst im Tumart si Noochfolger, dr Abd al-Mumin (1130–1163), het d Beweegig zum Erfolg gfüert und und het mit dr Erooberig vo al-Andalus 1148 und Marrakesch 1149 d Dünastii vo de Almorawiide gstürzt. Wo iri Herrschaft über Marokko sicher gsi isch, häi d Almohaade s Riich vo de Hammadiide z Algerie (1152) und s Riich vo de Ziriide im hütige Tunesie (1155–1160) erooberet, und vo denn aa über dr ganz Weste vo dr islamische Welt gherrscht. Si häi arabischi Beduinestämm vo Ifriqiya und Tripolitanie z Marokko aagsiidlet und eso d Arabisierig vo de Berber au in däm Däil vom Maghreb stark beschlüünigt.

Under em Kalif Abu Yaqub Yusuf I. (1163–1184) isch s Riich sterker worde und vor allem in al-Andalus het s dr Abu Yaqub Yusuf gege die christlige Riich verdäidiget. D Almohaade witer Moscheä baut im Architekturstiil vo de Abasiide, wo dur d T-Disposizioon us em uuseghoobnige Middelschiff und em Kwerschiff vor dr Qiblawand kennzäichnet isch. Bischbil si d Kutubiyya-Moschee z Marrakesch und di Moschee vo Tinma im Atlasgebirg.

Die strängglöibige Almohaade häi dr stedtische Hoochkultur vo al-Andalus misdraut. So häi si sogar dr Filosoofen und Arzt Averroës, wo in ganz Öiropa gschetzt worde isch, wege aagääbliger Heresii in d Verbannig gschiggt. In Ifriqiya häi d Almohaade e langjöörige Chläichrieg gege d Aahänger vo de Almorawiide gfüert, und drbii isch d Wirtschaft im östlige und zentrale Maghreb ruiniert worde. In dr Schlacht bi Alarcos in al-Andalus het dr Yaʿqūb al-Mansūr (1184–1199) im Joor 1195 d Aagriff vo Kastilie chönne abweere.

In dr Zit druf si aber e baar Browinze under em Kalif Muhammad an-Nasir (1199–1213) autonoom worde und in al-Andalus isch 1212 die islamischi Herrschaft dur d Niiderlaag in dr Schlacht bi Las Navas de Tolosa gege die veräinigte christlige Köönigriich schweer erschütteret worde. Wo dr Yusuf II. al-Mustansir (1213–1224) minderjöörig an d Macht cho isch und d Füerer vo de Almohaade underenander häi afo händle, het dr Niidergang vom Riich aagfange. D Anarchii het sich verbräitet und die arabische Beduine häi an Bedütig gwunne. Bis 1235 häi d Almohaade d Herrschaft über al-Andalus an dr Ibn Hud, Ifriqiya an d Hafsiide und Algerie an d Abdalwadiide verloore.

In Marokko häi d Meriniide (Banu Marin) iiri Macht afo usdeene, und noch dr Erooberig vo Fès (1248) häi si e nöiji Dünastii gründet. Zwar häi d Almohaade z Marrakesch iiri Macht gege d Merinide bis 1269 chönne verdäidige, aber iiri Bedütig isch sit em Fall vo Fès zum grösste Däil verloore gsi.

Under iirer Herrschaft si sich die arabische und berberische Bevölkerigsgrubbe uf em Land immer nööcher cho. Aber wääred em Niidergang häi sich die nomadische Stämm gegenüber dr sässhafte Bevölkerig as die wichdigsti politischi Chraft im Maghreb chönne duuresetze. Das isch e wichdige Grund gsi drfür, ass d Wirtschaft vo dr Region au glitte het.


In iirer Blüetezit (öbbe 1140–1248) häi d Almohaadeherrscher e hufe imposanti religiöösi und wältligi Geböid in Marokko und in al-Andalus baut:

D Stadtmuure vo Fès, Marrakesch und Sevilla, wo no under de Almorawiide baut worde si, si restauriert und versterkt worde.



</doc>
<doc id="58510" url="https://als.wikipedia.org/wiki?curid=58510" title="Toledo">
Toledo

Toledo ( []) isch d Hauptstadt vo dr spanische Browinz Toledo und vo dr autonome Region Kastilie-La Mancha und lit 65 km südsüdwestlig vo Madrid am Fluss Tajo. D Stadt het am am 1. Januar 2014 83'334 Iiwooner gha und isch dr Sitz vom Erzbistum Toledo. Zämme mit Segovia und Ávila ghöört si zu de drei historische Metropole in dr Umgääbig vo dr spanische Hauptstadt.

Toledo lit öbbe 100 Meter über em Ufer vom Fluss Tajo, wo sich in Mäander dief in dr Felse vo dr Hoocheebeni vo dr Südmeseta iigschnitte het, und beherrscht dr Flussübergang, wo hüte dur e middelalterligi Brugg representiert wird.

D Stadt Toledo gliideret sich in 16 Stadtbezirk "(barrios)": Antequeruela, Azucaica, Benquerencia, Buenavista, Casco histórico, Cigarrales, Monte Sión - San Bernardo, Olivilla, Palomarejos, Pinedo, Salto del Caballo, San Antón, Santa Bárbara, Santa Teresa, Valparaiso und Vistahermosa. D Bezirk Antequeruela und Casco histórico bilde dr historisch Stadtchärn innerhalb vo de Stadtmuure.

Innerhalb vom historische Stadtchärn lige Stadtdäil wie Santa Clara oder Santa Isabel.

D Altstadt mit dr Kathedrale Santa María us em 13. bis 15. Joorhundert und em "Alcázar" us em 16. Joorhundert und e hufe anderi Chile, e Chlooster und Museum isch im Dezämber 1986 in d Liste vom UNESCO-Wältkulturerb ufgno worde. Us em ehemoolige "Hospital de Santa Cruz" us em 15./16. Joorhundert in dr Nööchi vom Alcázar het mä e Museum gmacht. 

D Brugg vo Alcántara über e Tajo isch sit dr Römerzit dr Hauptzuegang vo dr Stadt gsi und isch im Spootmiddelalter dur d Puente de San Martín ergänzt worde, wo die fümf Spitzbööge von ere Spannwitene bis zu 40 Meter erräiche. 

Seenswärt si au zwäi vo de ganz sälte erhaltene middelalterlige Synagoge, "El Tránsito" und "Santa María la Blanca", wo noch dr Verdriibig vo de Juude 1492 as Chille brucht worde si. An dr Chille "San Juan de los Reyes" cha mä hüte no d Chettene vo dene gsee, wo us dr Sklaverei, bi de Berbereske usglööst worde si. Au die chliini Chille "El Cristo de la Luz", wo im spoote 10. Joorhundert as Moschee baut worde isch, loont sich aazluege. En imposants Stadtdoor isch d "Puerta Nueva de Bisagra", wo um 1550 baut worde isch, mit eme groosse kaiserlige Wabbe uf dr Ussesite; d "Puerta Vieja de Bisagra" us em 9. Joorhundert, won e Huefiisebooge drüber goot, stoot grad nääbedraa.




</doc>
<doc id="58511" url="https://als.wikipedia.org/wiki?curid=58511" title="Alexander Salomon">
Alexander Salomon

Dr Alexander Salomon (* 6. Augschte 1986 z Charlsrue) isch e dytsche Bolitiker (Bindnis 90/Di Griene).

Dr Salomon het am Helmholtz-Gymnasium z Charlsrue s Abitur gmacht. Derno het er an dr Universitet Mainz Rächtswisseschaft studiert. Dr Salomon het di dytsch un au di portugiesisch Staatsburgerschaft.

Syt 2002 het si dr Salomon in dr Griene Juged engaschiert. Do isch er Fachforekoordinator Demokraty & Rächt gsii. In dr Zyt vu sym Studium isch er hochschuelbolitisch aktiv gsii. Fir „Campusgrün“ isch er Mitgliid im Studierendebarlemänt vu dr Uni Mainz un Finanzreferänt vum AStA vu dr Universitet Mainz gsii. Är isch Mitgliid vum Chraisvorstand vu dr Griene Charlsrue.

Bi dr Landdagswahl 2011 isch er iber s Zwaitmandat fir dr Wahlchrais Charlsrue II in Landdag gwehlt wore. Zum Zytpunkt vu dr Wahl isch er dr jingscht Abgordnete im bade-wirttebärgische Landdag gsii.

Im Landdag isch er Mitgliid im Uusschuss fir Wisseschaft, Forschig un Chunscht, im Innenuusschuss un im Petitionsuusschuss un Mitgliid in dr Enquetekommission „Rechtsextremismus“ un im Untersuechigsuusschuss „Rechtsterrorismus/NSU BW“. Derzue isch er stellverdrättend Mitgliid im Ständigen Uusschuss, im Uusschuss fir Finanzen un Wirtschaft, im Uusschuss fir Kultus, Juged un Sport un im Barlemäntarische Kontrollgremium

In syre Fraktion isch er Sprächer fir Dateschutzbolitik, fir Medien- un Netzbolitik un fir Hochschuelbolitik.




</doc>
<doc id="58512" url="https://als.wikipedia.org/wiki?curid=58512" title="Alexander Schoch">
Alexander Schoch

Dr Alexander Schoch (* 14. Augschte 1954 z Friburg) isch e dytsche Bolitiker (Bindnis 90/Di Griene).

Dr Schoch isch uf d Grund- un Hauptschuel gange un het derno ne Lehr zum Vermässigstächniker gmacht. Är het iber dr zweet Bildigswäg s Abitur noogmacht un het derno Bolitikwisseschaft, Wirtschaftswisseschaft, Geografy, Diplompedagogik un Psychology studiert un mit em Staatsexamen un em Diplom abgschlosse. Är isch bis 2005 Bundesgschäftsfierer un Tarifverhandligsfierer bi dr Gwerkschaft ÖTV beziehigswys ver.di gsii. Wäg em Umzug vu dr Bundesverwaltig vu Stuegert uf Berlin isch er 2005 Bildigsreferänt vu dr Gwerkschaft ver.di un 2008 Fachberychslaiter im Bezirk Mittelbade-Nordschwarzwald wore. Är schaft derzue as ehrenamtlige Richter.

Dr Schoch isch vu 1984 bis Oktober 2000 Stadtrot fir „Die Offene Liste“ (DOL) z Waldkilch gsii. Syt 1994 isch er Mitglid im Chraisrot vum Landchrais Ämmedinge unsyt 2009 isch er au Spräche vum Ortsverband vu dr Waldkilcher Griene. Bi dr Landdagswahl 2011 isch er im Wahlchrais Ämmedingen aadrätte un isch mit 30,4 % vu dr Stimmen in Landdag gwehlt wore. In dr Landdagsfraktion vu dr Grienen isch er energy- un arbetsmärtbolitische Sprächer.


Dr Schoch isch unter anderem Mitgliid vu dr Gwerkschaft ver.di, vu dr Naturfreunde Waldkirch, vu Greenpeace, vum BUND, vum VCD, vum ACE, vum Skiclub Waldkirch, vum Sportverein Waldkirch SVW, vu WABE e. V. (vu 1999 bis 2010 dert au im Vorstand), vu WiWaldi, vum DLRG, vum Rote Chryz, vum Kinderschutzbund, vu dr Narrezumft Krakeelia, vu TRAS, vum Dytsche Dagebuecharchiv, vum Öko-Institut, vum Radio Dreyeckland un vum Förderverein Förderschule.

Derzue isch er Mitgliid vum Kuratorium vu dr Landeszentrale für politische Bildung Baden-Württemberg un vum Vorstand vum Kommunale Kino Waldkirch e. V. „Klappe 11“.

Dr Alexander Schoch läbt mit syre Familie z Waldkilch.



</doc>
<doc id="58513" url="https://als.wikipedia.org/wiki?curid=58513" title="Charlotte Schneidewind-Hartnagel">
Charlotte Schneidewind-Hartnagel

D Charlotte Schneidewind-Hartnagel (* 1953 z Göttingen) isch e dytschi Bolitikeri (Bindnis 90/Di Griene). 

D Schneidewind-Hartnagel het anne 1973 am Alte Churfirschtlige Gymnasium z Bensheim s Abitur gmacht. Derno het si Germanischtik, Anglischtik un Publizischtik an dr Georg-August-Universitet z Göttingen studiert un ab 1986 Bedriibswirtschaftslehr an dr Fachhochschuel vum Land Rhyland-Pfalz z Worms. Um des Zyt isch si au Mitgliid im Studäntebarlemänt vu dr FH FH Rhyland-Pfalz Worms un Studänteverdrätteri im Senat gsi. Anne 1989 het si s Examen as Diplom-Bedriibswirti abschlosse. Ab 1978 het si ne Lektoratsvolontariat im Agora-Verlag, Akademy vu dr Chinscht z Berlin, gmacht. Ab 1980 het si bi FWS Worpswede gschafft un isch 1985 zue dr Telecommunication Schöpp GmbH z Bensheim gwächslet. Syt 1990 het si bi dr dr Prässestell vum Bundesverband vum Dytsche Gieterfärnverchehr z Frankfurt am Main gschafft, ab 1996 as Prässereferänti vu dr Frauebeufdraite z Bensheim un syt 2000 as freii Schurnalischti.

D Schneidewind-Hartnagel isch im Johr 1998 Grindigsmitgliid vu dr Alternative Griene Lischt un bis 2007 dert au im Vorstand gsii. Anne 2005 isch si in dr Chraisvorstand Odewald-Kraichgau gwehlt wore un 2006 isch si Mitgliid vu dr Landesarbetsgmainschaft FrauenPolitik wore. 

Bi dr Bundesdagswahl im Johr 2009 isch si Kandidati fir dr Dytsch Bundesdag im Wahlchrais Rhy-Negger un uf dr Landeslischt gsii, isch abwer nit gwehlt wore. Im nämlige Johr isch si Mitglid vum Barteirot vu dr Griene vu Bade-Wirttebärg wore un ai Johr speter Mitgliid vu dr Programmkommission. Anne 2011 isch si fir dr Wahlchrais Sinsheim in Landdag gwehlt wore. Wu si hätt chenne in Bundesdag noorugge, het si dodruf verzichtet. 

Im Landag isch si Mitgliid im Uusschuss fir Arbet un Sozialornig, Familie, Frauen un Seniore, im Uusschuss fir Ländlige Ruum un Verbruucherschutz un in dr Enquetekommission „Pflege“. Derzue isch si stellverdrättend Mitgliid im Uusschuss fir Kultus, Juged un Sport, im Uusschuss fir Verchehr un Infrastruktur, im Petitionsuusschuss, im Uusschuss no Artikel 62 vu dr Verfassig (Notbarlemänt) un im Uusschuss fir Integration.

In dr Griene-Fraktion isch si frauebolitischi Sprächeri vu ihre Fraktion un Sprächeri fir Verbruucherschutz. Bi dr Nomininierig fir d Landdagswahl 2016 isch si ihrem Barteifrynd Hermann Katzenstein in ere Kampfabstimmig unterläge.


D Schneidewind-Hartnagel isch ghyrote un het e Dochter (* 1991). Si wohnt mit ihre Famile z Eberbach.



</doc>
<doc id="58516" url="https://als.wikipedia.org/wiki?curid=58516" title="Übersetzerschule von Toledo">
Übersetzerschule von Toledo

Mit Übersetzerschuel vo Toledo isch mäistens d Übersetzerdäätikäit im Middelalter gmäint, wo z Toledo stattgfunde het. Sit em spoote 20. Joorhundert gits aber au e en Übersetzerschuel z Toledo, wo Däil vo dr Uniwersidäät Kastilie-La Mancha isch.

D Übersetzerschuel vo Toledo isch kä Schuel im Sinn von ere Iirichdig gsi, sondern e Grubbe vo Mozaraber, Christe und Juude, wo vom 12. Joorhundert aa z Toledo Schrifte us em Arabische uf Latiinisch übersetzt häi. Es het sich drbii um antiki wüsseschaftligi und filosofischi Wärk ghandlet, wo uf Arabisch übersetzt worde si, aber au um Schrifte, wo im Original uf Arabisch verfasst worde si, drunder Wärk us de Beriich vo dr Astronomii und Mathematik, aber au soonigi wo die islamischi Religioon und Theologii zum Thema gha häi. Zu de Verfasser, wo Wärk von ene übersetzt worde si, häi under anderem dr Aristoteles, dr Hippokrates, dr Galen, dr Ptolemäus und Neoplatoniste us dr Antike ghöört, und die middelalterlige Autore Algazel, dr Averroes, dr Rhazes, dr Solomon ibn Gabirol und dr Avicenna. 

In dr erste Faase vo 1130 bis 1187 si d Übersetzer vom Erzbischof Raimund vo Toledo understützt worde. Im 13. Joorhundert het denn dr Alfons X., wo vo 1252 bis 1282 Köönig vo Kastilie und León gsi isch, Übersetzige us em Arabische uf Spanisch gförderet.

Dr Begriff isch im früeje 19. Joorhundert vom franzöösische Historiker und Orientalist Amable Jourdain brägt worde und wird hüte in dr Forschig no mit kritische Vorbehalt verwändet.

D Uniwersidäät vo Nöikastilie het z Toledo 1994 mit dr Understützig vo dr "European Cultural Foundation" en "Escuela de Traductores de Toledo" ufdoo, wo an die middelalterligi Dradizioon aachnüpft, und Spezialkürs zur Übersetzig us em Arabische und Hebräische uf Spanisch aabietet.




</doc>
<doc id="58520" url="https://als.wikipedia.org/wiki?curid=58520" title="Alfons VI. von León">
Alfons VI. von León

Dr Alfons VI. dr Dapfer ( * 1037; † 1. Juli 1109 z Toledo) us em Huus Jiménez isch vo 1065 bis 1109 Köönig vo León gsi und sit 1072 au Köönig vo Kastilie und Galicie. Won er Toledo, die alti Hauptstadt vom Westgooteriich, im Joor 1085 vo de Maure erooberet het, het er e wichdige Mäilestäi in dr Gschicht vo dr spanische Reconquista gsetzt und dr Aaspruch vom leónesisch-kastilische Köönigshuus uf d Vorrangstellig under de spanische Köönig uf dr iberische Halbinsle gsterkt. Im "Cantar de Mio Cid," äim vo de Hauptwärk vo dr literarische Folklore vo Spanie, isch dr Alfons VI. äini vo de Hauptpersone.



</doc>
<doc id="58522" url="https://als.wikipedia.org/wiki?curid=58522" title="Kalām">
Kalām

Kalām () isch en arabische Begriff, wo allgemäin „Reed“, „Gsprööch“, „Wort“ bedütet. Im spezifische Sinn bezäichnet er aber e bestimmti Form vom theologische Stritgsprööch, wo sich uf razionali Argumänt stützt. Im arabisch-islamische Middelalter isch dr Kalām d Dialogform zerst vo muslimische, spööter aber au vo jüüdische und christlige Gleerte gsi. Die Gleerte het mä as Mutakallimūn bezäichnet. 

Im "Kalām" as en äigeni Disziplin vo dr Kontrovärstheologii säit mä au "ʿIlm al-Kalām" ().




</doc>
<doc id="58524" url="https://als.wikipedia.org/wiki?curid=58524" title="Konzil von Vienne">
Konzil von Vienne

S Konzil vo Vienne het vom 16. Oktober 1311 bis zum 6. Mai 1312 stattgfunde. Es isch s 15. Allgemäine Konzil gsi und isch vom Babst Clemens V. iiberüeft worde.

S Konzil het entschiide, ass mä de Tämpler d Heresii und d Blasfemii, won män ene 1307 im Tämplerbrozäss vorgworfe het, nit noochgwiise häig. Mä sött aber dr Orde äinewääg uflööse, scho nume wägen em schlächte Ruef, won er jetz gha häig, zum witere Schaade vo dr Chille abzwände. Dr Babst het denn in witere Bulle, under anderem "ad providam", dr Bsitz vo de Tämpler em Johanniterorde gee.

Dr rhiinisch Brelat het dr Aadraag gmacht, ass s faarende Beginedum allgemäin sött verbote wärde und au s Habit vo iirem Orde und ass si sust exkommuniziert sötte wärde (Bulle "Cum de quibusdam"). De übrige Begine und Begarde het mä Briwilegie wie s Rächt z breedige und Biicht abznee, wäggnoo, und au d Fraueseelsorg ("cura monialium") verbote. In dr Bulle "Ad nostrum quia" si antinomischi und autotheistischi Heresie verurdäilt worde, zum Däil uf dr Grundlaag vo Leersetz, wo us em "Spiegel vo de äifache Seele" vo dr Begine Margareta Porete gnoo worde si. D Verurdäilig und d Setz wo din zitiert wärde, si d Basis für d Verfolgig vo de "Brüeder und Schwöstere vom Freie Gäist" im 14. Joorhundert gsi.

Au d Bulle "Super cathedram" vom Bonifatius VIII. isch ernöijeret worde. Si bestimmt, ass d Mendikante e Viertel vo iirem Verdienst (und vo iire Erbaasprüch) dr Chille müesse abgee.

Die Dekret si aber erst 1317 veröffentligt worde, wil dr Babst Clemens V. churz noch em Konzil gstorbe isch.

Usserdäm isch beschlosse worde, ass mä in de Uniwersidääte Bariis, Oxford, Bologna und Salamanca Leerstüel für Hebräisch, Arabisch und Chaldäisch söll iirichde.




</doc>
<doc id="58526" url="https://als.wikipedia.org/wiki?curid=58526" title="Bahnstrecke Eglisau–Neuhausen">
Bahnstrecke Eglisau–Neuhausen

D Baanschtreggi Eglisau–Neuhuusè isch dè nördlichschte Abschnitt vo dè Ysèbaaschtreggi Züri–Büli–Schaffuusè, wo am 1. Juni 1897 vo dè Schwizer Nordoschtbaan (NOB) ygweiht worrè isch. D Streggi füürt zwǜschè Rafz un Neuhuusè übber dütsches Gebièt in Gschtaalt vum Jeschtetter Zipfel, unterlyt abber trotzdèmm dè schwizerischè Baanbedrybsvorschriftè un èm Schwizer Binnètarif. Südlich vum Jeschtetter Zipfel, ab Lottschtettè gu Eglisau, gòt d Streggi übber s Rafzer Fäld, übberquert mit dè Eglisauer Ysebaabrugg am Weschtrand vo Eglisau dè Hochrhy. Hoch übber m südlichè Rhyufer gòt d Streggi im Bf. Eglisau bis Büli i d Dèttèbärglinniè übber. Durch d Aabindig im Bf. Bülach a d Mittleri Glattdalschtreggi chönned d Züüg i eim Rutsch vo Schaffuusè/Neuhuusè bis Züri HB vokeerè.

Schaffuusè isch zwar schu sit 1857 mit èm Schwizerischè Ysèbaanetz vobundè gsi, diè dòmòls eröffneti Rhyfallbaan füürt abber übber Winti. Well selli vo allem als Gotthardzuèbringer nimmi dè Bedürfnis entschprochè hèt, hèt diè Schwizerischi Nordoschtbaan dè Bau von èrè dirèkterè Strèggi beschlossè. Dirèkter bedütet, dass diè neu Streggi bis Eglisau nördlich vum Hochrhy un dõmit è baar Kilometer weschlich vom Rhydal uff èm Abschnitt Rhyfall–Töss-Mündig blibbè isch. Asè füürt d Streggi längs durch dè Jeschtettemer Zipfel un tangyrt dõdeby diè südbaddischè Ortschaftè Jeschtettè un Lottschtettè, also dütsches Gebièt. sellèwäg isch am 21. Mai 1875 zwǜschè dè Schwiz un èm Grossherzogdum Baddè èn Staatsvodrag abgschlossè worrè, wellè dè Bau un Bedryb vo dè Streggi greglèt hèt.

Vom Schaffuuser Baanhof bis zum Neuhuuser Pendant volauft d Streggi è baar Meter obberhalb vom Hochrhy uff ènèm mächtigè Baandamm, D Baanschtreggi zwygt z Neuhuusè vo dè Rhyfallbaan ab un folgèt im nördlichè Rhyufer, woby no vor dè Landesgränz vier grösseri Kunschtbautè notwèndig worrè sin. Es sin sell dè 144 Meter langi Neuhuuser Dunnel, diè 82 Meter langi Brugg Schwizerhof I, diè 84 Meter langi Brugg Schwizerhof II un dè 112 Meter langi Fischerhölzli-Dunnel. Sellè Uffwand isch hauptsächlich nötig gsi, um a Neuhuusè vorby z chò, wo uff ènèm Felsplateau dicht am Rhyufer lyt. A dè rächtè Rhyhaaldè, oppè 60 m übber m unterè Bassin vum Rhyfall, gòt d Streggi nõch èm gröschtè Lauffè am Rhy uff dütsches Gebieè übber, uumittelbar denõch wörd dè Baanhof vo Altèburg-Rhynau passyrt, dènn gòt s übber Jeschtettè un Lottschtettè witer. Uumittelbar nõch èm Baanhof Lottschtettè wörd schwizerischs Staatsgebièt in Form vom Rafzerfäld erreicht.. Es folgt dè nammensgäbende Baanhof Rafz un i dè südweschtlichè Eggè vom Rafzerfäld d Station Hüntwangen-Wil. Im Aaschluss übberquert d Streggi mit dè 440 Meter langè Eglisauer Brugg dè Hochrhy. Z Eglisau schlièsst d Streggi a d Streggi Winti–Büli–Koblänz aa, wo schu am 1. Auguscht 1876 eröffnet worrè isch. Dè Abschnitt zwǜschè Eglisau un Büli sin im Zämmèhang mit èm Baanbau gu Schaffuusè uff Doppelschpur uusbaut worrè.

D Streggèkilometryrig fangt z Winti aa. Dè Abschnitt Eglisau–Neuhuusè isch d Fortsetzig vo dè Büüli-Regesbärg-Baan, gnauer diè am 1. Mai 1865 eröffneti Baanschtreggi Oerlikè–Büüli.

Am 15. Dezembèr 1928 hèt dè elegtrische Bedryb mit 15'000 Volt un 16,7 Hz zwǜschè Züri un Schaffuusè uffgnõ wörrè chönnè.

S zweite Streggègleis zwǜschè Neuhuusè un Schaffuusè isch zwǜschè 1929 un 1930 aaglait worrè, abber èrscht am 1. September 1931 als offizièlli Doppelschpurstreggi eröffnet worrè, well zèrscht d Baanhofsyfaart aabasst wörrè hèt müèsè. Defür hèn bim Obberdor d Uusfaargleis uss èm Baanhof Schaffuusè in Richtig Neuhuusè für diè drei Streggè Hochrhybaan, Rhyfallbaan und dè Rafzerfäldbaan vo zwei uff vir Gleis uusbaut wörrè müèsè. Selli Uusbauarbètè hèn èrscht im Volauf vum Johr 1931 z Faddè gschlagè wörrè chönnè.
D Streggi zwǜschè Hüntwangè-Wil un Rafz isch ab èm 29. Mai 2009 uff Doppelschpur uusbaut worrè un Èndi 2010 in Bedryb gangè. Mit dè Eröffnig vo dè Doppelschpur Jeschtèttè Süd-Fischerhölzli hèt im Dezembèr 2012 dè durchgängige Halbschtundètagt im Fèrnvokeer zwǜschè Schaffuusè un Züri uffgnõ wörrè chönnè. Diè rèschtlichè bim Doppelschpuruusbau wägglõènè Streggè wörrèd vo allem wegè irè Kunschtbautè asè belõ, well dört bi nèm Uusbau èn hochè Uffwand bedribbè wörrè hèt müèsè. S fäälende Doppelschpur-Deilschtigg Rafz–Jeschtèttè Süd isch no im bluttè Blanigsschtadium, uff keinèrè Prioritätèlischtè un ooni zuègsicherti Finanzyrig, un somit au ooni Bautermin.

Uffgrund vo-n-èrè schlèchtè Frequènz un zugunschtè vom Doppelschpuruusbau un èm zuèkümpftigè Haltepungt im Zèntrum vo Neuhuuse wörd sit èm Faarblaanwechsel 2011 dè Baanhof Altèburg-Rhynau nimmi bediènt.

Hüt vokeert uff dè Streggi jewyls zweischtündlich èn Intercity Züri–Singè–Stuègètt bzw. èn Interregio Züri-Schaffuusè un um öppè è halbi Stund vosetzt èn Regio-Exprèss Züri–Büli–Schaffhuusè. Dè Naavokeer bschtòt uss dè stündlich vokeerendè Linniè S5 Pfäffikè–Züri–Obberglatt–Rafz un S22 Büli–Schaffuusè–Singè vo dè S-Baan Züri. Diè beidè S-Baanlinniè ergänzèd sich zwǜschè Büli un Rafz zuè nèm lycht hinkendè Halbschtundètagt. Mit dè virtè Deilergänzigè vo dè S-Baan Züri wörd d S9 d S5 un S22 ersetzè un zwǜschè Büli un Rafz dè Halbschtundètagt umsetzè (i dè Hauptvokeerszitè au bis Schaffuusè).

Transitgüèterzüüg ab èm Güèterbaanhof Kornweschtheim übber dè Gotthard bruuchèd selli Streggi. D Kièswärch im Rafzerfäld generyrèd èn Huufè Vokeer vo un i dè gsamte Kanton Züri, dört wörd uff mengè Aaschlussgleis zwǜschè Hüntwangè un Rafz Kys per Baan versendet un diè abbautè Kysgruèbè mit Uushubmatriaal mit Ganzzüüg vo dè Grossbauschtellè im Kanton uffgfüllt.

Am 20. Februar 2015 sin im Baanhof Rafz bi nèrè gschtörtè Bedrybslaag zwei Züüg bi nèrè Flankèfaart kollidyrt. Èn Interregio-Zug Züri–Schaffuusè, wo durrègfaarè isch, isch sitlich in èn S-Baan-Drybzug ièdätscht, dè vo Rafz nõch Schaffuusè unterwägs gsi isch un trotz èm Halt zeigendè Signal losgfaarè isch. Sechs Personè sin voletzt worrè, dõdevò dè als Uusbilder tätige Lokfüürer vom Interregios schwèr. Wegè ènèrè Luggè im Zugbeyflussigssischteem ZUB hèt sellè dè Zämmèschtoss nit vohindèrè chönnè. 
Luèg au: Ysèbaauufall vo Rafz



</doc>
<doc id="58527" url="https://als.wikipedia.org/wiki?curid=58527" title="Nikolaus Tschenk">
Nikolaus Tschenk

Dr Nikolaus Tschenk (* 16. Novämber 1953 z Stanišić, Jugoslawien) isch e dytsche Bolitiker (Bindnis 90/Di Griene).

Dr Tschenk isch z Rödermark uf d Volksschuel gange. Är het d Schuel un d Uusbildig abbrochen un isch as Uusstyger uf Indie gange. In eme chilchlige Sozial- un Drogeprojäkt het er drei Johr lang z Afganischtan, z Indien un z Nepal gschafft. No syrer Ruggchehr uf Dytschland het er z Stuegert uf em zweete Bildigswäg s Abitur noogholt un het an dr Universitet Stuegert Gschicht, Bolitik un Volkswirtschaft studiert. Derno het er as Schurnalischt un Redakteer gschafft, bis er anne 2005 Oberstapflelehrer an ere Waldorfschuel woren isch.

Anne 1985 isch dr Tschenk Mitgliid vu dr Griene wore. Vu 1986 bsi 1988 isch er Bezirksbyrot z Merenga gsii. Vu 1987 bsi 1988 isch er Mitgliid im Chraisvorstand vu dr Griene z Stuegert gsii un syt 1998 isch er Sprächer vum Mehrenger Ortsverain vu Bindnis 90/Di Griene. Wu dr Werner Wölfle z Stuegert zum Burgermaischter gwehlt woren isch, isch dr Tschenk 2011 fir ihn as Abgordnete vum Wahlchrais Stuegert II in dr Landdag vu Bade-Wirttebärg noogruggt. Anne 2015 isch bekannt wore, ass dr Tschenk fir d Landdagswahl 2016 dr Wahlchrais em Griene-Minischter Winfried Hermann iberlosst.

Im Landdag isch er Mitgliid im Uusschuss fir Finanzen un Wirtschaft, im Uusschuss fir Verchehr un Infrastruktur un im Petitionsuusschuss. Derzue ischer stellverdrättend Mitgliid im Uusschuss fir Wisseschaft, Forschig un Chunscht, im Uusschuss fir Umwält, Klima un Energywirtschaft, im Uusschuss fir Arbet un Sozialornig, Familie, Frauen un Seniore un im Uusschuss fir Europa un Internationals.


Dr Nikolaus Tschenk isch ghyrote mit dr Christine Dietenmaier. Us ere erscht Eh het er zwoo Dechtere. 



</doc>
<doc id="58528" url="https://als.wikipedia.org/wiki?curid=58528" title="Werner Wölfle">
Werner Wölfle

Dr Werner Wölfle (* 8. Juli 1953 z Konschtanz) isch e dytsche Bolitiker (Bindnis 90/Di Griene). Är isch vu 2006 bis 2011 Abgordnete im Landdag vu Bade-Wirttebärg gsii un isch syter anne 2011 Burgermaischter fir Allgmaini Verwaltig un Chrankehyyser vu Stuegert.

No dr Grundschuel, em Gymnasium un em Abitur z Konschtanz het er an dr Fachhochschuel Reidlenga Sozialpedagogik studiert. Vu 1992 bis 2006 isch er Berychslaiter vu dr Caritas Stuegert im Berych Juged- un Familiehilf gsii. Är isch Grind un Initiator vum 'Haus 49" im Stuegerter Norde un vum "Schlupfwinkel", ere Aalaufstell fir obdachlosi Chinder un Jugedligi.

Syter anne 1994 isch er Mitgliid vum Gmairot vu dr Stadt Stuegert un syt 1996 Vorsitzer vu dr Griene-Fraktion. Mit ihm an dr Spitz isch di Griene-Fraktion bi dr Kommunalwahl 2009 zum erschte Mol in ere dytsche Großstadt sterkschti Fraktion vor dr CDU wore. Dr Wölfle het di maischte Stimme vu allene Gmairotskandidaten iber.

Vu 1999 bis 2004 isch er Mitgliid vu dr Regionalversammlig vu dr Region Stuegert gsii.

Bi dr Landdagswahl 2006 het dr Werner Wölfle e Zwaitmandat fir dr Wahlchrais Stueget II (Filderwahlchrais) iberchuu. In dr 14. Wahlperiod derno isch er Mitglid vum Innen- un vum Petitionsuusschuss gsii. In syre Fraktion ischer Sprächer fir Verchehr un fir Integration gsii. Bi dr Landdagswahl 2011 isch er mit 34,2 Brozänt vu dr Stimmen as Diräktkandidat fir dr Wahlchrais Stuegert II in dr Landdag gwehlt wore.

Am 27. Juli 2011 het dr Gmairot vu dr Stadt Stuegert dr Werner Wölfle zum Burgermaischter fir fir Allgmaini Verwaltig un Chrankehyyser gwehlt. S Amt het er am 15. Augschte 2011 aadrätte. Sy Landdagsmandat het er zum 30. Novämber 2011 nider glait, sy Noofolger isch dr Nikolaus Tschenk wore.


Dr Werner Wölfle läbt syter anne 1986 z Stuegert. Är isch katholisch un het zwai Chinder.



</doc>
<doc id="58529" url="https://als.wikipedia.org/wiki?curid=58529" title="Basler Verbindungsbahn">
Basler Verbindungsbahn

D Basler Vobindigsbaan isch è Ysèbaaschtreggi i dè Schwizer Stadt Basel un vobindet dè Baddische Baanhof im Chlybasel am rächtè Rhyufer mit èm Baanhof SBB im Grossbasel am linkè Rhyufer. Si lyt vollschtändig uff èm Schwizer Hoheitsgebièt.

Diè meischtè dütschè Fèrnvokeerszüüg uff dè Rhydalbaan vokeerèd übber selli usè bis Basel SBB un bruuchèd dõmit d Vobindigsbaan. Au èn Huufè Regional-Exprèss-Züüg vo dè Dütschè Baan vo Fryburg un S-Baanè vo dè SBB GmbH vo Zèll im Wyysèdal faared übber d Vpbindigsbaan witer gu Basel SBB. Wegè dè staatsvodraglichè Regelig vo sellnè Vokeersleischtungè gildèt uff dè Vobindigsbaan s schwizer Tarifsischteem, allerdings gildèt au s dütsche Baddè-Württèbärg-Ticket.

D Baanschtreggi isch durch Artikel 4 vom internationalè Vodraag vom 15. Oktober 1869, bedrèffend èm Bau un Bedryb von èrè Gotthardysèbaan, feschtgsetzt. D Vobindigsbaan isch am 14. März 1870 vom schwizer Bund konzessionyrt. Am 3. Novembèr 1873 isch d Baan mit irèm Härzschtugg, dè einschpurigè Ysebaa-Rhybrugg, dènnè iri Pfyler abber scho mit Bligg uff è möglichi Vobreiterig uff Doppelschpur baut worrè sin, im Bedryb übbergää worrè. Infolg von èrè Voybarig zwǜschè dè dòmòligè Schwizer Centralbaan un dè Baddischè Staatsysèbaanè hèt d Vobindigsbaan è gmeinschaftlichs Unternämmè bildèt. S Baukapital isch uusschlièsslich vo dè Centralbaan uffbrocht worrè, als dèrrè iri Rechtsnõchfolgerin isch jetzt d Schwizer Bundesbaanè (SBB) Eigèdümerin vo dè Vobindigsbaan.

Sit dè Baanreform wörd d Streggi infraschtruktursitig durch d SBB allei bedribbè. Benutzt wörd d Streggi vo dè SBB, DB un villi witeri EVUs mit Netzzuègang. D Eigèdumsgränzè isch bi Kilometer 3,461, am nördlichè Bruggèchopf vo dè Rhybrugg.

Zwǜschè 2009 un 2012 isch stròmuffwärts nebbè dè beschtehendè Rhyübbergäng è zweiti Ysèbaa-Brugg entschtandè, wo am 22. Oktobèr 2012 ygweyt worrè isch., Übber sèlli vokeerèd d Züüg vom Personèvokeer in Richtig Basel SBB, wòrend dè Güètervokeer zum Rangyrbaanhof Basel übber diè aalt Rhybrugg abgwicklèt wörd, wo jetzt sanyrt wörrè cha. Diè früèri Vozwygig in beidi Richtigè südlich vo dè Bruggè isch sit èm Gebruuch vo dè neuè Brugg wägkeit, well sämtlichi dörtigè Weichè i suksessyv entfèrnt worrè sin. Dõhèr wörd dè Personè- un dè Güètervokeer zur Zit schu im Baanhof Baddischè Baanhof vonènand drènnt, bevor mit èm Umbau vo dè Baanhööf "Wyl (Rhy)" un "Haltingè" d Vokeersschtröm schu ab dört drènnt volaufè chönnèd.

D Basler Vobindigsbaan yschlièsslich dè Baanhööf "Badische Bahnhof", "Basel SBB" un "Rangschierbahnhof Basel SBB" isch asè uusgschtattet, dass si vo dütschè un Schwizer Trybfaarzüüg ooni technischi Sonderuusrüschtungè befaarè wörrè cha. D Signaal sin mit dütscher (PZB) un schwizerischè (Integra-Signum) Zugsicherig uusgschtattet. D Streggi isch im Gleiswechselbetryb befaarbar; anders als suscht im SBB-Netz übblich wörd i dè Regel rächts gfaarè, um èn Gleiswechsel im Baddischè Baanhof z vomydè. D Obberleitig cha mit dè schwizer Stromabnämmer befaarè werrè z chönnè (maximali Sitèabwychig 200 mm), s Lichtraumbrofyl lõt au breiti Stromabnämmer zuè. D Drènnschtellè zwǜschè dè Obberleitigssischteem lyt a dè Eigèdumsgränz. Dè Stellberych vom Stellwärch Basel Bad Bf langèd bis yschlièßlich dè Vozwygig vo dè Streggè uff Basel SBB un Basel Rangyrbaanhof.



</doc>
<doc id="58530" url="https://als.wikipedia.org/wiki?curid=58530" title="Helmut Schmidt">
Helmut Schmidt

Dr Helmut Heinrich Waldemar Schmidt (* 23. Dezämber 1918 z Hamburg; † 10. Novämber 2015 am glychen Ort) isch e dytsche Bolitiker (SPD) gsii. Vu 1974 bis 1982 isch er dr fimft Bundeschanzler vu dr Bundesrepublik Dytschland gsii.

Ab 1961 isch dr Schmidt Senator vu dr Bolizeibeherde z Hamburg gsii un isch bi dr Sturmfluet 1962 as Krisemanager seli populer wore.

Vier Johr spetetr, anne 1967, isch bi dr Bildig vu dr erschte Große Koalition derby gsii un isch Vorsitzer vu dr SPD-Bundesdagsfraktion wore. Anne 1969 isch er unter em Bundeschanzler Willy Brandt un däm syre sozialiliberalen Koalition Bundesminischter vu dr Verdaidigung wore. Churz vor dr Bundesdagswahl 1972 isch er fir e halb Johr glychzytig Bundesminischter fir Wirtschaft un Finanze wore. No dr Wahl isch er bis 1974 Finanzminischter gsii. Wu dr Brandt anne 1974 im Zug vu dr Guillaume-Affäre het mieße zruggdrätte, isch dr Schmidt vu dr SPD-FDP-Koalition Schmidt zum Bundeschanzler gwehlt wore. Am Änd vu syre Amtszyt het er noch em Uusschaide vum Koalitionspartner FDP fir rund zwoo Wuche au no s Uuswärtig Amt glaitet.

Ab 1983 isch er Mitrusgeber vu dr Wuchezytig "Die Zeit" gsii.





</doc>
<doc id="58532" url="https://als.wikipedia.org/wiki?curid=58532" title="Converso">
Converso

As Conversos (Pl. vo "Converso") het mä im spanische und bortugiisische Sproochruum Juude bezäichnet, wo zum katholische Christedum konwertiert häi, und deren iiri Noochkomme. De Konwertite us dr maurische Bevölkerig, wo vom Islam zum Katholizismus konwertiert häi, het mä Moriscos (uf Dütsch: Moriske) gsäit.

Zerst häi d "Conversos" scho nume wägen iirem Akt vo dr Waal as usgezäichneti Christe gulte. In de mäiste Fäll het d Konwersioon aber under Zwang stattgfunde und d "Conversos" si vilmol under em Verdacht gstande, ass si Krüptojuude sige und iiri alti Religioon witer wurde usüebe. Vom 13. Joorhundert aa isch en Antisemitismus gege die "Nöi-Christe" ("cristianos nuevos" span. / "cristãos novos" port.) ufchoo. Die Spannige, wo au vo wirtschaftlige Inträsse vo de "Alt-Christe" ("cristianos viejos" span. / "cristãos-velhos" port.) cho si, si denn am Ändi vom Middelalter zun ere Verfolgig vo de "Conversos" dur die Spanischi Inkwisizioon worde. Vom 15. bis ins 19. Joorhundert het jeede, wo z Spanie e hööchers Amt het welle iinee, uf en Uniwersidäät het welle go studiere oder eme Orde het welle biidräte, müesse bewiise, ass si Bluet räin sig, das häisst, ass er nit vo Juude oder vo Muslime wurd abstamme.

"Converso" und "Marrano" si in dr hütige Forschig die gängige Bezäichnige für "Juudeoconversos" mir ere iberische Härkumft und deren iiri Noochkomme.
Marrane



</doc>
<doc id="58534" url="https://als.wikipedia.org/wiki?curid=58534" title="Emirat von Granada">
Emirat von Granada

S Emiraat vo Granada (), au bekannt as "Köönigriich Granada" oder "Sultanat Granada," isch e muslimischs Staatswääse in Andalusie im hütige Spanie gsi. Es het vo 1238 bis 1492 bestande. Si Hauptstadt isch Granada gsi. Es isch vo dr Dünastii vo de Nasride gründet und beherrscht worde. Si letscht Herrscher isch dr Muhammad XII. „Boabdil“ gsi, wo dr Droon am 2. Januar 1492 an die Katholische Köönig verloore het. Mit em Emiraat vo Granada isch s letschte muslimisch beherrschte Territorium uf dr Iberische Halbinsle "(al-andalus)" verschwunde. Bi dr Kapitulazioon häi d Kastilier de Muslime zwar Religionsfreihäit versproche, aber muslimisch Ooberschicht isch bald uf Afrika usgwanderet und d Moriske, wo no bliibe si, si zum Däil zwangsbekeert worde oder noch d Ufständ vo 1499 bis 1571 us Spanie verdriibe worde (1609, 1611).

D Köönig vo Ziri


D Emiir vo de Nasriide




</doc>
<doc id="58536" url="https://als.wikipedia.org/wiki?curid=58536" title="Judenhass">
Judenhass

Juudehass (au "Juudefindligkäit", "Juudefindschaft", oder "Juudeverfolgig") bezäichnet e pauschali Abläänig vo de Juude und vom Juudedum. Das Fenomeen git s sit öbbe 2500 Joor und isch bsundrigs in dr Gschicht vo Öiropa vo groosser Bedütig gsi. Es goot vo Verlümdig, Diskriminierig und Underdrückig über lokali und regionali Usgränzig, Verfolgig und Verdriibig bis zum Genozid an öbbe säggs Millione öiropäische Juude im Holocaust in dr Zit vom Nazionalsozialismus.

Wenn d Motiv vo dr Findschaft vor allem religiöös si, reedet mä vo Antijudaismus. Wenn si nazionalistisch, sozialdarwinistisch oder rassistisch si, säit mä däm Antisemitismus, wie s d Antisemite sälber sit öbbe 1870 gmacht häi. Dä Begriff wird hüte vilmol as Ooberbegriff und Sünonüüm für alli Forme vom pauschale Juudehass brucht. D Antisemitismusforschig macht hüte en Underschiid zwüschen em Früeantisemitismus (vo öbbe 1800 bis 1879), em „modärne“, rassistische Antisemitismus (1879–1945) und em „sekundäre“ Antisemitismus noch 1945. Wo Charaktermerkmol, Ideä und gsellschaftligi Tendänze as „jüüdisch“ abgleent wärde, au wenn s dört kuum oder überhaupt käni Juude git, reedet mä vom „Antisemitismus ooni Juude“. Dr Abläänig vom Zionismus und vom Staat Israel säit mä Antizionismus. In däm het s vilmol antisemitischi Motiv und er wird vo gwüsse Grubbe brucht, zum iiri wirklige Beweeggründ z kaschiere. Im Bezug uf die islamischi und arabischi Wält reedet mä vom ene "islamische" oder "arabische Antisemitismus".

Im Underschiid zum allgemäine Fremdehass wird dr Hass uf d Juude mit Äigeschafte vo de Juude begründet, wo aagääblig unveränderlig si. D Juude sige „Find vo dr Menschhäit“ (Antike), „Gottesmörder“, „Brunnevergifter“, „Ritualmörder“, „Wuecherer“ (Middelalter und früeji Nöizit), „Parasite“, „Usbüter“, „Verschwörer“ und häimligi „Wältherrscher“ (öbbe vo 1789 aa) und häige alli mööglige negative Feelentwigglige und menschegmachti Katastroofe verursacht. Antijüüdischi Karikature äänele sich über d Joorhundert stark. Die Stereotüp wirke bis in d Gegewart witer und häi sich as ussergwöönlig stabil und aabassigsfähig erwiise. Sonigi Juudebilder gälte dorum au as e bsonders tüpischs und wirkigsmächdigs Bischbil „für wie Vorurdäil und die politischi Instrumentalisierig und d Findbilder, wo drus konstruiert wärde, bildet wärde“.

Pauschale Juudehass het bi alle verschiidene Begründige s Ziil, s Juudedum schlussändlig uszlösche. Mä het s zur überholte und „verworfene“ Religion erkläärt (christligs Middelalter), zum Opfer für en allgemäine humane „Fortschritt“ (Ufkläärig) oder zur Rasse, wo im „Rassekampf“ müess undergoo (NS-Zit).




</doc>
<doc id="58537" url="https://als.wikipedia.org/wiki?curid=58537" title="Alhambra-Edikt">
Alhambra-Edikt

S Alhambra-Edikt au as "Decreto de la Alhambra" oder "Edicto de Granada" bekannt, isch 1492 mit zwäi nid idäntische Teggst erloo worde, äine für d Herrschaftsgebiet vo dr Chroone vo Kastilie und dr ander für die vo dr Chroone vo Aragón. Die kastilisch Wersioon isch vo de "katholische Köönig" Isabella vo Kastilien und Ferdinand II. vo Aragón in sinere Funkzioon as Ferdinand V. vo Kastilie underschriibe. Die aragonesisch Wersioon isch nume vom Ferdinand II. vo Aragón underschriibe. S Edikt het aagordnet, ass d Juude us alle Territorie vo dr Chroone vo Kastilie und vo dr Chroone vo Aragón vom 31. Juli vom Joor aa verdriibe wurde, wenn si bis denn nit zum Christedum konwertiert häi. 

Die ersti organisierti christligi Rebellioon gege die muslimischi Herrschaft het z Asturie im Joor 718 aagfange, und het zur Reconquista gfüert. D Reconquista isch im Joor 1492 mit dr vollständige Erooberig vom letschte muslimische Herrschaftsberiich uf dr iberische Halbinsle, em Emiraat vo Granaada, und em Alhambra-Edikt ume gsi.
Mit em Edikt het d Verdriibig von ere Bevölkerigsgrubbe aagfange, wo sit Joorhunderte uf dr iberische Halbinsle aasäässig gsi isch. Es het e hufe "Conversos" gee, Juude, wo mäistens under massivem Druck zum Christedum „bekeert“ worde si und won ene s Volk verächtlig au "Marranos" gsäit het, und die si under em Generalverdacht vo dr Spanische Inkwisizioon gstande, ass si im Ghäime immer no Juude sige. Immer wider het mä brüeft, öb die Zwangsdaufte wirklig Christe si. D "Conversos", wo in de Inkwisizioonsverfaare wäge Heresii verurdäilt worde si, si hüfig noch sogenannte Autodafés öffentlig uf em Schiterhufe verbrennt worde. D Inkwisizioon het sich nume mit daufte Christe und nit mit Juude befasst.

Am 16. Dezämber 1968, wo d Synagoge z Madrid iigweiht worde isch, isch s Alhambra-Edikt vo de katholische Köönig vo dr spanische Regierig für unwirksam erkläart worde, aber erst am 1. April 1992 het s dr spanisch Köönig Juan Carlos I. für immer usser Chraft gsetzt.

Zum Aalass vom 500. Jooresdaag vom Alhambra-Edikt het s spanische Parlamänt 1992 e Kooperazioonsabkomme mit em Verband vo de jüüdische Gmäinde in Spanie verabschiidet, wo d Beziejige zwüschen em spanische Staat und de Bürger bo jüüdischer Konfession reeglet.




</doc>
<doc id="58538" url="https://als.wikipedia.org/wiki?curid=58538" title="Scheiterhaufen">
Scheiterhaufen

Dr Schiterhufe (althoochdütsch "scît" „Holzstück“) isch e Hufe vo Schiter gsi, wo mä druf Dooti verbrennt het (Füürbestattig) oder Lüt dur Verbrenne hiigrichdet het (Füürdood). Er het bi Büecherverbrennige au drzue dient, Schrifte und Büecher z verbrenne, wo vo dr Zensur verbote worde si.
Dr Füürdood isch im Römische Riich in dr Spootantike e verbräiteti Form vo dr Diidesstroof gsi. Im Spootmiddelalter und in dr Früheje Nöizit het mä Chetzer, wo wäge Heresii zum Dood verurdäilt worde si, vilmol uf em Schiterhufe hiigrichdet. Das het mä au bi de Häxeverfolgige gmacht, aber au Homosexuelli und Verbrächer wie Falschmünzer, Brandstifter und Dieb vo Monstanze si vilmol eso bestrooft worde.

Bi lääbigem Liib z verbrenne isch e schlimme Dood. Doorum het s mänggisch ‚Erliichterige‘ gee. So isch dr Verurdäilti mänggisch erwürgt worde, bevor s Füür iin het afo verbrenne, oder mä het für e Schiterhufe früschs grüens Holz gnoo, so dass er am Rauch verstickt oder mä het em e Seckli mit Schwarzbulver um er Hals ghänggt, wo denn Füür gfange het und explodiert isch.

Zu de Lüt, wo uf em Schiterhufe gstorbe si, häi au bekannti Persoone ghöört, zum Bischbil dr Fra Dolcino (1307), d Margareta Porete (1310), dr Jacques de Molay (1314), dr Jan Hus (1415), d Jeanne d’Arc (1431), dr Girolamo Savonarola (1498), dr Jakob Hutter (1536), dr Thomas Cranmer (1556) und dr Giordano Bruno (1600).


</doc>
<doc id="58540" url="https://als.wikipedia.org/wiki?curid=58540" title="Microsoft Excel">
Microsoft Excel

Microsoft Excel (engl. [], als. näbe [] odder [] au [] odder []) isch s wältwit am witeschte vobreitete Dabèllèkalkulationbrogramm.

Excel ghört zu dè Microsoft-Office-Suitè un isch sowoll für Microsoft Windows als au für Mac OS vofüègbar. Excel isch als Nõchfolger vom Microsoft Multiblaan entschtandè. Diè aktuèlli Version isch für Windows "Microsoft Excel 2016" un für Mac OS "Microsoft Excel 2016".

Microsoft Excel isch dè Nǒchfolger vom Microsoft Multiblaan un isch 1985 erschtmòls für dè Apple Macintosh als rein grafisch orièntyrti Tabèllèkalkulation vorgschtellt worrè. Am 31. Oktobèr 1987 isch, glychzitig mit èm Erschynè vom Windows 2.0, mit "Excel 2.0" diè èrschti Version für IBM-kompatibli PCs uusgliferèt worrè. Ab 1989 isch è Windows-2.11-Runtime-Version bim Excel mitgeiferèt worrè, well Windows no kaum vobreitet gsi isch. S hèt au è Version für dè OS/2 Presentation Manager gää, wo mit Hǜlfi vo dè Windows Libraries for OS/2 (WLO) migryrt worrè isch.

Es 1990 für Windows 3.0 vorgschtellte Excel 3.0 hèt èrschtmòlls übber è Sǜmbolliischtè vofüègt un hèt au suscht zaalrychi Neuerungè mitbrocht. Ab 1994 isch mit "Excel 5.0 für Windows NT" èrschtmòlls è 32-Bit-Version vofüègbar gsi. Im Microsoft Office 95 hèt s Excel 95 d Versionsnummerèrè 7.0 chriègt, well d Version 6 übberschprungè worrè isch, um è Voeinheitlichung vo dè Bezeichnig mit dè andrè Office-Brogramm z erzylè. Excel:mac isch 2001 diè letscht Version für Mac OS 8 un 9 gsi.

Diè aktuèll Version für Windows isch des im Januar 2013 usèbrochti Excel 2013, für Intel-Macs des im Oktobèr 2010 erschinnene Excel 2011.




</doc>
<doc id="58545" url="https://als.wikipedia.org/wiki?curid=58545" title="Judenpogrom in Straßburg 1349">
Judenpogrom in Straßburg 1349

Bim Juudepogroom z Stroossburg am Walentinsdaag 1349 (14. Februar) si mee as 2'000 jüüdischi Bürger vo dr Stadt Stroossburg ermordet worde.

Im Früelig 1348 isch s in Frankriich zu Pogroom an de Juude choo. Über Sawoye häi si sich denn bis zum Novämber 1348 au uf dütschsproochigi Gebiet verbräitet. Im Januar 1349 si z Baasel und z Freiburg im Brisgau Juude lääbig verbrennt worde und am 14. Februar isch fast die ganzi jüüdischi Gmäind z Stroossburg umbrocht worde.

D Mäister vo dr Stadt, wo d Representante vom patrizische Bürgerdum gsi si, häi no brobiert, d Juude z schütze, aber im e Zumftufstand, wo vo de aadlige Familie understützt worde isch, si si entmachdet worde. D Aadelsfamilie vo de Zorn und de Müllehäim, wo 1332 us em Root und de Ämter verdrängt worde si, häi e groosse Däil vo iirer Macht zruggüberchoo und d Zümft, wo bis denn kä politischi Bedütig gha häi, häi s wichdigste Amt in dr Stadt chönne bsetze, das vom Ammaamäister. Die Revoluzioon isch mööglig worde, wil die mäiste Iiwooner vo dr Stadt d Macht vo de Mäister und bsundrigs vom Ammaamäister in dere Zit, em Peter Swarber, für z grooss ghalte häi und s Volk au im Swarber sinere Politik, wo d „Juude gschoont“ het, het welle en Ändi mache. E nöije Root isch gweelt worde und am Daag druf het dr Pogroom aagfange.

De nöije Machthaaber isch dr Schutzverdraag mit de Juuden egaal gsi und au ass d Stadt wägen eme Pogroom wirtschaftlig wurd Schaade nee. Die bäide abgsetzte Stadtmäister häi de Juude müesse verzelle, ass si sä us dr Stadt wurde begläite, und häi si zum Blatz müesse füere, wo si denn ermordet worde si. Dört het mä e Huus us Holz baut gha, het d Juude iine driibe, und s Huus aazündet. Säggs Daag lang häig s Füür brennt und alli Juude si umchoo. Nume die, wo sich häi lo daufe, Chinder und schööni Fraue sige verschoont worde.

S Ziil, vor allem vo de Aadlige isch s gsi, sich vo de Schulde z befreije. Au d Zumftmitgliider häi e Möögligkäit gsee, sich z beriichere. Dr Root het nämlig beschlosse, ass alles Baare vo de Juude under de Handwärker verdäilt wurd.

D Juude si äigentlig under em Schutz vom Köönig Karl IV. gstande, dä het aber nüt gmacht. Dr Stadt, wo hät sötte bestrooft wärde wägen em Massemord, isch nüt bassiert.




</doc>
<doc id="58546" url="https://als.wikipedia.org/wiki?curid=58546" title="Jüdische Gemeinde von Freiburg im Breisgau">
Jüdische Gemeinde von Freiburg im Breisgau

Von ere jüüdische Gmäind z Freiburg im Brisgau wäiss mä sit em Hoochmiddelalter. Si isch 1348 in dr Zit vom Schwarze Dood en ersts Mol vernichdet worde, 1424 e zwäits Mol und e dritts Mol in dr Zit vom Nazionalsozialismus.

Vo Juude z Freiburg wäiss mä sit em 13. Joorhundert. 1230 het d Obrikäit Juude iigspert und dr Köönig Heinrich VII. het druf befoole, si wider lo goo. Dr Köönig Rudolf I. het 1281 d Juude dört bestüürt und im Joor 1300 häi d Groofe vo Freiburg die alte Rächt vo de Freiburger Juude bestäätigt.
Mä nimmt aa, ass die ersti Gmäind in dere Zit schon e Sünagooge gha het, es git aber käini Bewiis drfür. Erst im Joor vo dr Juudeverfolgig 1349 wääred dr Pestzit wird e Sünagooge an dr Wasserstrooss erwäänt. Au d Mitgliider vo dr Gmäind häi denn zum Däil an dere Strooss gwoont oder an dr Wääberstrooss nääbedraa. Im Ganze wäiss mä vo zää jüüdische Woonhüüser in däm Gebiet.
1347 isch d Pest z Marseille usbroche und dr Schwarz Dood het sich vo Südfrankriich über ganz Öiropa afo verbräite. D Lüt häi e Sündebock gsuecht für das Unglück und en in de Juude gfunde, wo as Brunnevergifter verlümdet worde si. Überall het s Pogroom gee, und no vor d Pest am Ooberrhii aachoo isch, häi d Obrikäite vilerorts d Vordäil afo erwääge, won e Verdriibig vo de Juude wurde bringe. Im Januar 1349 häi sich dr Stroossburger Bischof, d Verdräter vo de drei Stedt Stroossburg, Freiburg im Brisgau und Baasel, und elsässischi Herrschaftsdraäger z Benfeld droffe und häi drüber greedet, was mä mit de Juude chönnt mache. Es isch dene Here woorschinlig drum gange, wie mä d Juude chönnt looswärde, eso ass sii sälber im Hindergrund wurde bliibe. Z Baasel isch die jüüdischi Gmäind scho am 16. Januar 1349 mit em Mord vo de mäiste Baasler Juude usglöscht worde. 

Zwäi Wuche druf häi d Freiburger Hatz uf iiri Juude afo mache und wie z Baasel isch mä au doo blaanmäässig vorgange. Au dass dr Babst Clemens VI. drvor gwarnt het, ass mä de Juude kä Schuld am Brunnevergifde döf gee, het uf e Root kä Iidruck gmacht. Mä het us eme Juud e «Gständnis» uusebresst, ass er e Kwelle vergifdet häig und iim dr Brozäss gmacht. Druf isch d Gmäind im Pogroom vom 30. Januar 1349, wo fast alli Juude drbii lääbig verbrennt worde si, vernichdet worde. Nume Chinder, schwangeri Fraue und die zwölf riichste Juude si nid ermordet worde. Die riiche Juude het mä gschoont, wil mä von ene het welle wüsse, wär Schulde bi de Juude ghaa het.

Zwäi Wuche spööter si denn au d Stroossburger Juude umbrocht worde.

Dr Kaiser Karl IV. het im Joor 1359 de Groofe erlaubt, ass si wider Juude in dr Stadt döfe aasiidle. E Däil von ene häi denn wider in de alte Hüüser an dr Wasserstrooss gläbt. 1385 wird e Sünagooge am südwestlige Egge vo dr Wääberstrooss und dr Raustrooss erwäänt. Mä het denn 60 jüüdischi Iiwooner z Freiburg zelt, under ene e Juudeschuelmäister. 1401 het s denn wider en ersti Verdriibig us dr Stadt gee, und 1424 si alli Juude usgwiise worde. In dr Umgääbig häi aber witer Juude gläbt, deene isch 1453 verbote worde, z Freiburg z schaffe.

Bis in s 19. Joorhundert häi Juude denn nume usnaamswiis in d Stadt iine döfe.
1863 isch denn in dr Stadt e nöiji Gmäind gründet worde, wo zur Bezirkssünagooge Brisach ghöört het. E Friidhoof het d Gmäind sit 1870 am Egg vo dr Elsässer Strooss und wm Rosbaumwääg. Erst im Dezämber 1885 isch iire Sitz uf Freiburg verläit worde. D Gmäind isch nodinoo gwaggse und het 1925 1'399 Mitgliider gha. In dr Zit vom Nazionalsozialismus isch au d Freiburger Gmäind zerstöört worde. D Nazi häi d Sünagooge 1938 in dr Kristallnacht aabebrennt und vo de 1'138 Juude, wo 1933 no z Freiburg gwoont häi, si im Mai 1939 no 474 üübrig gsi. Mindestens 314 vo de Freiburger Juude si ums Lääbe choo. 

Noch em Chrieg si fufzää Überlääbendi zrugchoo und 1950 häi wider 58 Juude z Freiburg gwoont. 1953 isch e Bätstuube iigweiht worde und d Zaal vo de Juude isch bis 1968 uf 225 gwaggse. 1987 isch e Gmäindizentrum mit ere nöije Sünagooge und ere Mikveh ufdoo worde. D Gmäind isch bis zur Iiwanderigswälle us dr früenere Sowjetunion in de 1990er kuum me gwaggse, denn aber umso schnäller, bis si 2005 öbbe 700 Mitgliider gha het.



</doc>
<doc id="58549" url="https://als.wikipedia.org/wiki?curid=58549" title="Althorn">
Althorn

S Althorn isch è Blèchblõsinschtrumänt. S findet bsunders Vowendig in Brass- un Marching-Bands un übbernimmt därt i dè Alt- un Tenorlaag d Rollè vum Waldhorn, d Stimmfüürig lyt denn meischtens i dè Melody, nit i dè Begleitig. Uffgrund vum Ysatz i dè Brass-Bands taucht s Althorn hauptsächlich z Weschteuropa, also z Frankrych, i dè Benelux-Staatè un z Ängland sowiè i dè Schwiz uff.<br>
Bis zu dè Yfüürig vum kombinyrtè Schlagzüüg i d Blõsorcheschter, welli öppè Aafang bis Mitti vo dè 1970er Johr übber d Bünni gangè isch, isch diè akkoridischi Begleitig d Uffgaab vo dè Es-Hörner gsi, in ènger Zämmèarbèt mit dè 2./3. Tenorhorn- sowiè mengmòl au dè 2./3. Bosuunè-Schtimm un dè Tuba. S Schlagzüüg hèt d Es-Hörner denn übberflüssig gmacht, un d Schpiller hèn sich andri Inschrumänt suèchè müèsè. I dè meischtè Fäll sin Althörner in Es, seltener au in F gschtimmt. Uss dèm Grund hèt sich z Mitteleuropa (Dütschland, Öschterrych, Tschechiè un dè Schwiz) dè Uusdrugg Es-Horn statt Althorn durrègsetzt. Zuèsätzlich unterscheidet sich s Es-Horn vum Althorn im weschteuropäischè Sinn durch d Bauform, welli meischtens kreisrund wiè nè Waldhorn isch. Markantè Unterschyd zwǜschè Wald- un Es-Horn isch d Aaordnig vo dè Ventylè, wo bim Es-Horn mit dè rächtè Hand bediènt wörrèd, bim Waldhorn mit dè linkè Hand, witerhy hèt s Waldhorn è dütlich witeri Mensur. Wiè uss aaltè Uffnaamè vum Èndi vo 19. un èm Aafang vum 20. Johrhundert z erkènnè isch, hèt mò zu sellnè Zitè zmeischt Es-Hörner in ovaler Bauform gschpillt, d Es-Hörnli hèn dört uusgsää wiè chlyni Tenorhörner.<br>
Nõch èm Uusschterbè vo dè Es-Hörner z Mitteleuropa isch d Bezeichnig "Alt-Horn" exklusyv a diè weschteuropäischi Bauform übbergangè, welli zu dè Familliè vo dè Bügelhörner ghört un um 1840 vom Adolphe Sax erfundè wurrè sin, dõrum heissèd d Bügelhörner au "Saxhörner".

Althörner hèn gegèübber dè weicher un draagfähiger dönendè Waldhörner dè Vorteil, dass si wòrend èm Marschyrè lychter zum Dräägè und zum Schpillè sin. Witerhy sin si wiè alli übbrigè Blèchblõsinschtrumeät – mit Uusnaam vum Horn – rächtsgriffig, wa nèn eventuèllè Inschtrumentèwechsel erlychterèt. Für dè Schpiller wesèntlich wichtiger isch dè Unterschyd bim Mundschtugg, well alli Althörner mit Kesselmundschtugg gschpillt wörrèd, im Gegèsatz zu dè Waldhörner, wo mit Drichtermundschtugg gschpillt wärrèd. Letschterè Umschtand hèt im Waldhorn denn au dè Titel "Am schwirigschtè z spillendes Blõsinschtrumänt vo dè Wält" un i s Guinness-Buèch brocht. Bim Althorn isch d Intonation, wiè bi allnè Es-Inschtrumänt (vo allem Altsaxophon un Es-Tuba), zimli heikel, wa vill Sorgfalt bim Stimmè vum Althorn erfordèrè duèt.



</doc>
<doc id="58550" url="https://als.wikipedia.org/wiki?curid=58550" title="Inquisition">
Inquisition

As Inkwisizioon ( ‚undersueche‘) wärde die spootmiddelalterlige und früenöizitlige Grichtsverfaare bezäichnet, wo katholischi Gäistligi bin ene mitghulfe häi Heretiker z verfolge. Drbii het mä d Prozässform vom Inkwisizioonsverfaare (lat. ‚Undersuechig‘) aagwändet. Dr gäistlig Vorsitzend vom ene Inkwisizioonsgricht isch as Inquisitor bezäichnet worde.

D Inkwisizioon isch am Aafang vom 13. Joorhundert entstande as Instrumänt zum s dr römisch-katholische Chille liichter z mache Heretiker ufzspüüre, z bekeere oder z verurdäile, und isch am Ändi vom 18. Joorhundert verschwunde. Im Spootmiddelalter isch für sä e nöiji Form vo Grichtsverfaare entwigglet worde, s Inkwisizioonsverfaare. Näben em doomoolige Verbräche vo dr Heresii het mä mit Hilf vo dr Inkwisizioon au anderi Stroofdaatbeständ chönne verfolge, vor allem wenn si Frooge vom Glaube berüert häi wie zum Bischbil d Blasfemii oder d Magii. Bi de Häxeverfolgige in dr Früeje Nöizit, wo vor allem vo de wältlige Obrigkäite usgange si, het d Inkwisizioon e zwäitrangigi Rolle gspiilt. D Chille het dr Iisatz vo dr Inkwisizioon gege Heretiker as legitiim aagluegt und het sich drbii uf Bibelteggst oder Teggst vo kirchlige Autoridääte gstützt.

Die middelalterligi Inkwisizioon het kä äigeni übergordneti Behörde gha und isch kä Iirichdig gsi, wo die ganz Zit aktiv gsi isch. Si het dört afo schaffe, wo d Chille dänggt het, ass es notwändig sig und wo d Vorussetzige drfür erfüllt gsi si. Si isch dorum zu verschiidene Zite in verschiidene Gebiet vor allem in Süd- und Middelöiropa iigsetzt worde und underschidligi Orgaan vo dr Ständegsellschaft häi sä mit alle mööglige Motiwazioone understützt. D Foltere bi Verhöör isch underschiidlig iigsetzt worde, und au wie mänggisch d Doodesstroof verhängt worde isch. As Inkwisitoore häi vor allem Bischöf oder Ordensgäistligi fungiert. In dr früeje Nöizit het sich d Form vo dr Inkwisizioon veränderet: Z Spanie, Italie und Bortugal isch si instituzionalisiert und in staatligi Struktuure iibettet worde und isch sit denn fast usschliesslig nume no im Machtberiich vo de Herrscher dört aagwändet worde. Vilmol isch si denn iigsetzt worde, zum Protestante z verfolge, wo as heretischi Christe gulte häi. Mit dr Verfolgig vo Juude het si diräkt nüt z due ghaa, het aber de Konwertite noochgschnüfflet und immer wider sonigi überfüert, wo iirem alte Glaube villicht immer no aaghänggt si.






</doc>
<doc id="58552" url="https://als.wikipedia.org/wiki?curid=58552" title="Privileg">
Privileg

E Brivileeg (Plural "Brivileegie", vo latiinisch "privilegium" „Usnaamgsetz, Vorrächt“) isch e Vorrächt, wo ere äinzelne Person oder ere Personegrubbe gee wird.

D Usdeenig vom Begriff Brivileeg uf Grubbe oder e Grundstück (Realbrivileeg), d Vererbbarkäit vo Brivileegie und d Beschränkig vom Inhalt uf Vorrächt si Entwigglige us dr Zit noch em Undergang vom Römische Riich.

Im Middelalter und in dr früeje Nöizit isch e nöis Rächt gängig worde, wo mä Brivileeg (in dr Form von ere Urkunde) für Äinzelpersone oder Grubbe het afo ustelle, wo dr Inhaber vom Brivileeg e Vordäil gegenüber andere überchoo het. Zum Wääse vom Brivileeg ghöört s, ass es im Gegesatz zum Mandat e nöije Rächtsdaatbestand erschaffe het, wo vo Duur gsi isch und au het chönne witer vererbt wärde. Nume in Usnaamefäll (z. B. wenn dr Brivilegiert sich falschbenoo het oder undröi gsi isch) het d Brivilegierig wider chönne ufghoobe wärde. Es het allerdings bis in d Nöizit iine au immer wider Brivileegie gee, wo immer wider emol (z. B. jedes Joor) häi müesse bestätigt wärde.

Brivileegie häi vo Persone chönne usdäilt wärde, wo Rächt oder Bsitz frei an Underdaane häi döfe witergee. Daas si in erster Linie dr Kaiser (bzw. Köönig) gsi und d Bäpst. Aber au e Grundherr het äine vo sine Underdaane chönne brivilegiere, und iin zum Bischbil vom Frondienst befreije.

Middelalterligi Brivileegie het s für alles mööglige ge: So zele Schänkige an Undergääbeni, s Usdäile vom ene Monopol, s Rächt, Münze z schloo oder e Wabbe z füere, d Befreijig vo Zinse und Dienst, s Abgee vo Grichtsbarkäite oder sogar d Gründig vo Uniwersidääte zu de Brivileegie. Au s Verdäile vom Stadträcht ghöört zu de Brivileegie, wil die Aaghöörige vo dr Kommune mit em Stadträcht e ganzes Bündel vo Rächt überchoo häi. Doodrzue het ghöört, ass d Stadtbürger persönlig frei gsi si. 

Alli Brivileegie, wo d Ständ vom ene ganze Land im Lauf vo dr Zit überchoo häi, häi d Grundlaag für die ständische Verfassige in dr Früeje Nöizit bildet. Si häi s Verheltnis zwüschen em Land und sim Fürst definiert, und häi d Rächt vom Landesherr zu Gunste vo de Ständ beschränkt. In dr Zit vom Absolutismus häi die ständische Korporazioone e hufe Brivilegie wider an d Fürste verloore.

Zu de umfassende Brivilegie si e hufe chi wo speziell usdäilt worde si. In Residänzstedt häi sich äinzelni Undernäämer um dr Ditel „Brivilegierte Liferant vom Hoof“ beworbe. In dr Druckindustrii si Brivilegie uf äinzelni Druckwärk usdäilt worde was vor allem bi groosse Buechbrojekt, wo d Inwestizioone vom Verleeger hooch gsi si, intressant gsi isch. Dr Landesherr, wo daas Brivileeg usdäilt het, het im Fall vom ene Raubdruck mit ere Verfolgig droot. (Im „normale“ Fall vom Raubdruck häi d Buechhändler „schwarzi Schoof“ under sich usgmacht und häi Verstööss underenander sankzioniert.)

Im Sinn vo dr Gliichberächtigung vo alle Mensche wärde Brivilegie kritischer gsee. D Birgit Rommelspacher definiert d Brivilegierig as dr Gegespiiler vo dr Diskriminierig: Diskriminierig wurd Brivilegierig erzüüge und Brivilegierig erzüügi Diskriminierig. Bsundrigs Brivileegie, wo mit dr Geburt erworbe wärde, si in vile modärne republikanische Gsellschafte verbote, zum Bischbil im Grundgsetz vo dr Bundesrepublik Dütschland dur en Ardikel 3 Absatz 3:



</doc>
<doc id="58553" url="https://als.wikipedia.org/wiki?curid=58553" title="Hohner-Konservatorium">
Hohner-Konservatorium

S Hohner-Konservadorium z Trossenga ischt a Hochschuel fir a musikalischs Studiom mit em Sitz en dr Hohnerstrôß 4/1. Dr Schwerpunkt leit em Bereich Akkordeon. Dui Eirichdong hôt d Form vo ra Gsellschaft mit beschrenkder Hafdong (GmbH). D Gsellschafder send d Firma Hohner Musikinstrumente GmbH & Co. KG, d Stadt Trossenga ond dr Landkreis Tuddlenga. Vo de Musikhochschuela en Deitschland ischt s Hohner-Konservadorium oina vo de jengere; grendet wôrra isch se nemlich erscht vôr rond ama dreivirdl Jôhrhondert.

Mr braucht mendeschdens a Studiom vo sechs Semeschder, om an Abschluss vo-ma staatlich priafda Musikpädagoga macha zo kenna.

Am Hohner-Konservadorium lehret 21 hauptamtliche Manna ond Fraua. Zuasätzlich geits noh – wia des bei jedra Hochschuel dr Fall ischt – a ganza Roihe vo Gaschtdozenda. Dr bekanndeschde vo de selle ischt viile Jôhr lang dr Hubert Deuringer gwäa.




</doc>
<doc id="58554" url="https://als.wikipedia.org/wiki?curid=58554" title="Römisch-deutscher Kaiser">
Römisch-deutscher Kaiser

As römisch-dütsche Kaiser, historischi latiinischi Bezäichnig (‚Kaiser vo de Römer‘), wärde in dr nöijere historische Forschig d Kaiser vom Häilige Römische Riich bezäichnet. Eso cha mä sä uf dr äinte Site besser vo de Kaiser vom antike Römische Riich und uf dr andere Site vo de Kaiser vom Dütsche Riich zwüsche 1871 und 1918 underschäide. Mä muess sö au abgränze vo de früemiddelalterlige römische Kaiser zwüsche de Joor 800 bis 924, wo s Kaiserdum von ene sit dr Däilig vo Prüm uf dr norditaliänische Köönigswürde basiert het.

Die middelalterlige Herrscher vom Riich häi an die spootantiki "Kaiseridee" und d Idee vo dr "Renovatio imperii", dr "Widerhäärstellig" vom Römische Riich under em Karl em Groosse aaknüpft und sich as diräkti Noochfolger vo de römische Caesare und de karolingische Kaiser gsee. Si häi dr Gedanke vo dr Translatio imperii propagiert, wo noch em die höggsti wältligi Macht, s Imperium, vo de Römer uf s fränkisch-dütsche Riich dur Gottesgnaadedum übergange sig.




</doc>
<doc id="58555" url="https://als.wikipedia.org/wiki?curid=58555" title="Kurfürst">
Kurfürst

E Kurfürst ( oder ) isch äine vo de Fürste vom Häilige Römische Riich gsi, won elläi sit em 13. Joorhundert s Rächt gha häi, dr römisch-dütsch Köönig z weele. Zerst si s siibe vo de ranghöggste Riichsfürste gsi, spööter nüün. Mit däm Köönigsditel isch dradizionell dr Aaspruch verbunde gsi, vom Bapst zum römisch-dütsche Kaiser kröönt z wärde. 

Wo dr letscht Kaiser, dr Franz II., 1806 abdankt het, isch s Häilige Römische Riich erlosche, und dr Ditel vom Kurfürst het jedi braktischi Bedütig verloore.

D Bezäichnig "Kurfürst" goot uf s middelhoochdütsche Wort "kur" oder "kure" für "Waal" zrugg, wo us em s nöihoochdütsche "küren" entstande isch.




</doc>
<doc id="58558" url="https://als.wikipedia.org/wiki?curid=58558" title="Terroranschläge am 13. November 2015 in Paris">
Terroranschläge am 13. November 2015 in Paris

D Terroraaschleg vu Paris sin e Serie vu Attentat un Gaiselnahme am Oobe vum 13. Novämber 2015 an verschidene Ort in dr franzesische Hauptstadt gsii, wu 130 Persone umbrocht un 352 verletzt wore sin, 97 dodervu schwär.

Di maischte Opfer het s gee im Bataclan (11. Arrondissement), wu an däm Oobe di US-amerikanisch Rockband „Eagles of Death Metal“ e Kunzärt vor rund 1500 Bsuecher gee het. Vier Manne sin mit Kalaschnikow in s Theater yydrunge un hän aagfange in d Lyt z schieße. Derno hän d Attetäter Gaisle gnuu. D Bolizei het speter s Gebei gstirmt. Bi dr Schießereie sin zmindescht 100 Mänsche verschosse wore.

In dr Nechi vum Stade de France, wu e Frynschaftsspiil zwische dr franzesische un dr dytsche Fueßballnationalmannschaft stattgfunde het, het s baar Explosione dur Sälbschtmordattetäter gee.

Wyteri Aaschleeg het s gee uf mehreri Café, Bar un Restaurant. Im Restaurant „Le Petit Cambodge“ im 10. Arrondissement un im Café „Le Carillon“ vis-à-vis zmindescht 15 Mänsche, im Café „La Belle Équipe“ zmindescht 19. Schießereie het s au gee am Boulevard Beaumarchais, am Boulevard Voltaire, an dr Avenue de la République un an eme McDonald's bim Place de la République. 

Dr franzesisch Bresidänt François Hollande het dr Notstand im ganze Land uusgruefe, d Bewohner vu Paris sin ufgruefe wore, nit uf d Stroß z goh. Er het au erchlärt, dass es sich bi de Täter vermuetlich um Aahänger vu de Terrororganisation Islamische Staat handlet.

Bolitiker us aller Wält hän ihre Entsetze un Druur uusdruckt un Frankrych Unterstitzig zuegsait.


</doc>
<doc id="58559" url="https://als.wikipedia.org/wiki?curid=58559" title="Goldene Bulle von Karl IV.">
Goldene Bulle von Karl IV.

Die Goldigi Bulle vo 1356 isch s wichdigste vo de „Grundgsetz“ vom Häilige Römische Riich. Si het festgläit, wie dr römisch-dütsche Köönig vo de Kurfürste gweelt wird und het bis zum Ändi vom Alte Riich 1806 gulte.

Dr Name bezieht sich uf s goldige Siigel uf dr Urkunde; mä het en aber erst im 15. Joorhundert afo bruuche. S Gsetzwärk isch zur Zit vom Karl IV. uf Latiinisch abgfasst worde, und dä het s as "unser keiserliches rechtbuch" bezäichnet.

Die erste 23 Kapitel si bekannt as s Nürnbärger Gsetzbuech. Si si z Nürnbärg verfasst und am 10. Januar 1356 uf em Nürnbärger Hoofdaag verkündet worde. D Kapitel 24 bis 31 wärde as s Metzer Gsetzbuech bezäichnet und si am 25. Dezämber 1356 uf em Metzer Hofdaag z Metz bekannt gmacht worde. 

Die Goldigi Bulle isch s wichdigste Verfassigsdokumänt vom middelalterlige Riich. Im Joor 2013 isch si zum Wältdokumänterb erklärt worde, mit de entsprächende Verpflichdige für Dütschland und Ööstriich.

D Bulle het under anderem alli Bündniss mit dr Usnaam vo Landfriidensbünd verbote und au s Pfoolbürgerdum (d. h. Bürger von ere Stadt, wo zwar s Stadträcht ghaa häi, aber dusse vor dr Stadt gwoont häi).
Si het d Immunidäät und d Brivileegie vo de Kurfürste greeglet und wie dä Ditel vererbt wurd. E Kurfürst het s Münzrächt, s Zollrächt, s umbeschränkte Rächt Rächtzpräche und d Pflicht, d Juude gege Schutzgäld z beschütze (Juuderegaal).




</doc>
<doc id="58560" url="https://als.wikipedia.org/wiki?curid=58560" title="Raschi">
Raschi

Dr Schlomo Jizchaki, au "Schlomo ben Jizchak", "Schelomo ben Isaak" oder "Salomo ben Isaak", (hebräisch ), mäistens aber Raschi (hebräisch ), en Akronüüm für Rabbi Schlomo ben Jizchak (uf d Wält choo 1040 z Troyes; gstorbe am 5. August 1105 z Troyes) isch e franzöösische Rabbiner und maassgääblige Kommentator vom Tanach und vom Talmud gsi. Er isch äine vo de bedütendste jüüdische Gleerte vom Middelalter und dr bekanntist jüüdisch Bibleexegeet überhaupt. Si Biblekommentar wird bis hüte studiert und in de mäiste jüüdische Bibleusgoobe abdruckt, si Kommentar zum babylonische Talmud gältet au as äine vo de wichdigste und stoot in alle druckte Usgoobe vo däm sim Teggst. Dr Raschi het au christligi Exegeete beiiflusst.




</doc>
<doc id="58562" url="https://als.wikipedia.org/wiki?curid=58562" title="Ghetto">
Ghetto

As Ghetto (au Getto) wird en abgsonderets Woonviertel bezäichnet. Dr Begriff stammt us em Italiänische und bedütet Giesserei. Si hütigi Bedütig chunnt drvoo, ass die jüüdische Iiwooner vo Venedig 1595 nume uf em Gebiet vom "Geto Nuovo" (nöiji Gießerei) häi döfe woone, und vo doo isch dr Begriff spööter as Bezäichnig für en abdrennts Woongebiet übernoo worde..

Im Spootmiddelalter het mä d Juude zwunge, in "Ghetto" oder Juudegasse z lääbe, und die häi dört bis in d Nöizit gwoont, wo d Ghetto in Öiropa as Folg vo dr Franzöösische Revoluzioon und vom Liberalismus ufghoobe worde si.

Wääred em Zwäite Wältchrieg (1939–1945) häi d Nazi für deportierti Juude "Ghetto" im bsetzte Poole und dr annektierte Tschechoslowakei iigrichdet. Die Laager si Übergangsstazioone gsi uf em Wääg in d Vernichdigslaager.

In dr Umgangssprooch wärde hüte au Stadtviertel as "Ghetto" bezäichnet, wo in ene vor allem bestimmti ethnischi Grubbe (Segregazioon) oder soziali Randgrubbe lääbe. Überdräit wird er au ooni diräkte rüümlige Bezug im Diskurs um abgränzbari soziali Struktuure (Subkulture, Soziali Netzwärk) brucht.






</doc>
<doc id="58565" url="https://als.wikipedia.org/wiki?curid=58565" title="Goldene Bulle">
Goldene Bulle

Goldigi Bulle oder Goldbulle bezäichnet zerst emol s Metallsiigel (d Bulle) us Gold, wo middelalterligi Herrscher in bsundrige Fäll zur Beglaubigung vo Urkunde verwändet häi. Usserdäm wärde e baar verfassigsgschichtlig bedütendi Dokumänt wäge iirem Siigel us Gold eso bezäichnet:



</doc>
<doc id="58572" url="https://als.wikipedia.org/wiki?curid=58572" title="Judengasse">
Judengasse

E Juudegass, wo die jüüdischi Bevölkerig gläbt und gschafft het, het s sit em Middelalter in e hufe Stedt im dütschsproochige Ruum gee. Abgschlossnigi Stadtviertel, wo Juude in ene gläbt häi, wärde – sit dass die Bezäichnig 1516 z Venedig drfür iigfüert worde isch – au as Ghetto bezäichnet. Soonigi Gasse, wo Juude meer oder weniger under sich gläbt häi, het s under verschiidene Nääme in ganz Öiropa gee: z Aragonie häi si Chudería ghäisse, z Katalonie Call, z Kastilie Judería oder z Frankriich Juiverie. Z London erinneret die Old Jewry an s jüüdische Ghetto, wo 1290 ufglööst worden isch wo alli Juude us Ängland verdriibe worde si.

Ass d Juude zämme im ene bestimmte Stadtviertel gläbt häi, das isch im Middelalter under anderem vo dr Religion cho, wie zum Bischbil em Gebot, ass mä nit witer as duusig Schritt vo dr Sünagooge söll lääbe. En andere Grund isch dr Schutz gsi, wo d Schutzjuude, wo in ere Stadt gwoont häi, drfür häi müesse zaale. 

Für e middelalterligi Stadt isch s ganz allgemäin tüpisch gsi, ass Lüt mit em gliiche Bruef au zämme gläbt häi. Vilerorts het s dorum under anderem e Beckersgass, e Schmiidgass oder e Wääbergass gee. En äignigi Strooss für d Juude as e Grubbe under de middelalterlige Stadtbewooner isch dorum nüt Bsundrigs gsi. In jedem jüüdische Woonviertel het s e Sünagooge gee mit ere Schuel, e Mikwe, e Spiddaal und en äigene Friidhoof. Noch iire Spiisgebot häi d Juude äigeni Metzger und Beck ghaa. Au wenn d Juude nit in d Zümft ufgnoo worde si, häi si doch für iiri Gmäinschaft in vile verschiidene Brüef gschafft. D Gmäind het au en äigene Root ghaa. Eso si die jüdische Gmäinschafte zwar en Art Stadt in dr Stadt gsi.
In vile dütsche Stedt het s Juudegasse gee, wie z. B. z Aache, Aarwiiler, Bad Homburg, Bad Vilbel, Berlin, Coburg, Eggefälde, Frankfurt am Main, Hanau, Herford, Koblänz, Naumburg, Nördlinge, Raveschburg, Stuttgart, Speyer, Trier, Tübinge, Wäiblinge und Worms; in dr Äidgenosseschaft z Naters und Soledurn, und in Ööstriich z Krems an der Donau, Mattersburg, Salzburg und Wien. Z Mittewald isch d Juudegass grad näbe dr Pfarrchille und em Friidhoof gsi, und au wenn d Strooss scho vor lengerer Zit e nöije Naame überchoo het, bruuche die Iihäimische immer no dr ursprünglig Naame.


</doc>
<doc id="58573" url="https://als.wikipedia.org/wiki?curid=58573" title="Christ">
Christ

As Christ wird e Person bezäichnet, wo sich zum Jesus vo Nazaret (au "Jesus Christus" gnennt) und zu däm sine Leere bekennt. Die si im Nöije Testamänt vo dr Biible überliiferet. Zum Christsii ghöört au d Daufi, wo d Person mit ere in die christligi Gmäinschaft ufgnoo wird. Christe chönne zu de verschiidenste Konfessione vom Christedum ghööre. 

Dr Begriff Namenschrist, das häisst e Christ im Naame nume, bezäichnet Persone, wo formal zun ere christlige Glaubensgmäinschaft ghööre, ooni sich an deren iiri Leere z halte oder zu deren iire Versammlige z goo.


</doc>
<doc id="58575" url="https://als.wikipedia.org/wiki?curid=58575" title="Zins">
Zins

Zins (lat. "" ‚Vermöögensschetzig‘) isch s Entgält, wo dr Schuldner em Glöibiger zaalt, für dass er em vorübergehend Kapital überloot.

Die rächtligi Grundlaag doodrzue si Gsetz oder Verdrääg. D Hööchi vo Zinse, wo verdraaglig veriibart si, wird in ere Määrtwirtschaft grundsetzlig noch em Brinzip vo Aagebot und Noochfroog bestimmt. D Hööchi vo gsetzlig bestimmte Zinse cha vom Gsetzgäber festgläit wärde.

S Wort Zins stoot emol für e "Zinssatz", wo in Brozänt pro Zitintervall aagee wird, z. B. 5 Brozänt bro Joor. Doodrvo mues mä dr "Zinsbetraag" underschäide, also dr konkreet Gäldbetraag, wo bi Kreditzins us dr Hööchi vom verdleente Kapital und em veriibarte Zinssatz berächnet wird. "Zinseszins" isch dr Zins uf e Zins, wo zum Kapital drzue chunnt. Mathematisch wird in däm Zämmehang zwüsche dr äifache oder lineare Verzinsig und dr exponenzielle Verzinsig (Zinseszins) underschiide.

"Nominalzins" isch dr Zinssatz, wo für e Kredit veriibart oder zaalt wird, "Realzins" dr Zinssatz noch em Abzug vo dr Inflazioonsroote. Es cha vorchoo, ass dr Nominalzins negativ isch. Dr Realzins cha au bim ene positive Nominalzins negativ si, wenn d Inflazioonsroote hööcher isch als dr Nominalzins. Dr "Effektivzins" isch dr Zinssatz, wo mä überchunnt, wemm mä dr Nominalzins und witeri Faktore, wo dr Briis bestimme wie z. B. Gebüüre, iibeziet.

As "Zinsstruktur" bezäichnet mä d Abhängigkäit vom Zinssatz vo dr Duur von ere Gäldaalaag.



</doc>
<doc id="58577" url="https://als.wikipedia.org/wiki?curid=58577" title="Zinsverbot">
Zinsverbot

Mit Zinsverbot isch s Verbot im Alte Testamänt vo dr Biible und im Koran gmäint, Zinse z verlange. Daas Verbot het lang au im Christedum gulte, isch denn aber im spoote Middelalter abgschwecht und schliesslig ganz ufghoobe worde. Au ganz ufghoobe isch s Zinsverbot in dr Bahai-Religion worde, aber s Brinzip vo dr Grächtigkäit und vom rächte Maass isch e Bedingig drfür. Im Islam gältet s Zinsverbot immer no.

Im Hoochmiddelalter, wo s Zinsverbot sit em Zwäite Laterankonzil vo 1139 für alli Christe gulte het, aber d Wirtschaft ooni Kredit nid het chönne floriere, het dr Babst Alexander III. im Joor 1179 de Juude usdrücklig erlaubt, für Kredit Zinse z verlange. Wil de Juude anderi Brüef verbote gsi si, häi si sich uf e Handel und Gäldgschäft afo konzentriere. Wäge dr Unsicherhäit vo de Zite häi si hoochi Zinse verlangt und das het ene dr Ruef vo Wuecherer iibrocht, was im Antijudaismus Vorschuub gläistet. 

Christligi Undernäämer häi aber immer mee Gründ und Usreede erfunde, wiso mä doch Zinse döf nee: wie zum Bischbil wenn im Gäldverdleener e Schaade chönnt entstoo, oder wenn er e Vordäil chönnt verliere. Im 16. Joorhundert het denn s wältlige Rächt in immer mee Länder s Zinsverbot ufghoobe: Z Ängland 1545, oder d Riichsabschiid im Dütsche Riich in de Joor 1500, 1548 und 1577, wo e Zins vo fümf Brozänt für gsetzlig erkläärt häi. Die Zinsroote isch im Westfäälische Friide 1648 bestäätigt worde. Hüte isch vom Zinsverbot in westlige Gsellschafte nüm vil übrig: es git Staate, wo dr Zinseszins und dr Wuecher beschränke.

Die islamischi Scharia verbietet Zins bis hüte. Aber s islamische Bankewääse het au do Mööglikäite gfunde. Mä daf am ene Handel oder ere Investizioon verdiene, au Handelsfinanzierige, Kredit uf Risikokapital, Vermietige, Leasing und dr Roostoffhandel si erlaubt. Die üübligsti Form vo dr Inwestizioon isch aber s Chaufe vo Akzie vo brivaate und öffentlige Undernääme; denn Diwidände gälte nit as Zinse, wil d Akzionäär nid umbedingt Diwidände uszaalt bechömme.






</doc>
<doc id="58578" url="https://als.wikipedia.org/wiki?curid=58578" title="Rheinland">
Rheinland

Rhiiland (vilmol abkürzt Rhld.) isch en Begriff für es Gebiet am dütsche Middel- und Niiderrhii, wo aber nit gnau definiert isch.

Dr Begriff für d Gebiet am Rhii, wo ursprünglig vo Franke besiidlet gsi si, isch erst um 1800 ufchoo, wo Frankriich die linggsrhiinische Däil vo dr Kurpfalz annektiert het. Er het im Wääsentlige d Gebiet von e baar chliine Herzogdümer am Rhii und die katholische „Territorialgebiet“ vo de Erzbistümer Köln, Mainz und Trier und d Riichsstadt Aache umfasst.

Wo Öiropa vom Wiener Kongräss 1815 nöi gordnet worde isch, si die linggsrhiinische Gebiet zu Pröisse, Hesse und Bayre choo. Bayre het sini wittelsbach-pfälzische Gebiet as „Rhiikräis“ bzw. „Rhiipfalz“ bezäichnet, wääred s hessische Groossherzogdum sinere nöije Browinz „Rhiihesse“ gsäit het. Pröisse het s Groossherzogdum „Niiderrhii“ und d Browinz „Jülich-Kleve-Berg“ 1822 zun ere nöije „Rhiibrowinz“ zämmegfasst, wo im katholische Süddäil sich e Separazioonsbeweegig under em Naame "Rhiiland" bildet het.

Noch em Erste Wältchrieg, wo die Allierte s Rhiiland bsetzt häi, sind chläini Däil im Weste (Eupen und Malmedy) a Belgie cho. Noch em Zwäite Wältchrieg isch Pröisse und dodrmit au d Rhiibrowinz ufglöst worde. Das Gebiet, wo d Brite bsetzt häi, isch em nöie Land Nordrhii-Westfale zuedäilt worde, und das, wo d Franzoose bsetzt häi, isch a s nöi Land Rhiiland-Pfalz cho; chläini Däil sind a Hesse (Wetzlar) und as Saarland (s Gebiet nördlich vo Merzig) gfalle.




</doc>
<doc id="58579" url="https://als.wikipedia.org/wiki?curid=58579" title="Judenverfolgungen zur Zeit des Ersten Kreuzzugs">
Judenverfolgungen zur Zeit des Ersten Kreuzzugs

Wääred em Buurechrüzzuug, wo vor em Erste Chrüzzuug vo de Ritter stattgfunde het, si im Früelig 1096 d Juude, wo im Rhiiland aasässig gsi si, vo Chrüzfaarer agriffe worde. Drbii isch s zu de erste organisierte Juudepogroom im Oobeland choo. Im Judentum erinneret mä sich an die Eräigniss as Gezerot Tatnu.

Es si vilmol Briester gsi, wo d Bevölkerig gege d Juude ufgstachlet häi und verschiideni Chrüzzüüg si gege sä gfüert worde. Dr grösst isch dä under em Groof Emicho gsi. Dä het e Hufe vo öbbe 10'000 Manne, Fraue und Chinder us em Rhiiland, Ostfrankriich, Lothringe, Flandere und sogar Ängland im Früelig und Summer 1096 dur s Rhiidaal, dr Main uufe bis zur Donau gfüert. Dr Kaiser Heinrich IV. het befoole, d Juude z schütze und verschiideni Landeshere häi gmacht, was si häi chönne. Dr Bischof Johann I. vo Speyer het die jüüdische Iiwooner vo dr Stadt under si Schutz gstellt, wo dr Emicho si am 3. Mai aagriffe het; es het aber doch 12 Dooti gee. Dr Bischof vo Worms het s gliiche brobiert, aber christligi Iiwooner häi dr Emicho understützt, won er am 20. Mai in d Wormser Kathedrale iidrunge isch und 500 Juude umbrocht het. Z Mainz het dr Erzbischof Ruthard am 25. Mai verhinderet, ass im Emicho si Pööbel het chönne in d Stadt iidringe, am Daag druf häi aber Juudehasser us dr Stadt d Stadtdoor ufgmacht und im Bluetbaad, wo d Chrüzfaarer aagrichdet häi, si 700 Juude umchoo. Wo dr Emicho uf Köln choo isch, si d Juude scho us dr Stadt gflüchdet gsi. Er het druf si Hufe uf Ungarn gfüert, wo dr Köönig Koloman iine d Witerräis verbote het und d Chrüzfaarer si schliesslig in Kämpf bi dr Leitha fast alli umchoo.




</doc>
<doc id="58580" url="https://als.wikipedia.org/wiki?curid=58580" title="Kanonisches Recht">
Kanonisches Recht

S kanonische Rächt isch s Chillerächt vo dr römisch-katholische Chille vom latiinische Ritus und vo de katholische Ostchillene. Es reglet die intärne Aagläägehäite vo dr chirchlige Gmäinschaft und gseet für e hufe Beriich en äigeni Grichtsbarkäit vor. Si Naame chunnt vo griechisch/latiinisch "" (‚Richtschnuer‘), wil die äinzelne Normkomplex im Codex vom kanonische Rächt as "Canones" bezäichnet wärde.

D Sammlig und Kodifizierig vom Chillerächt het im Middelalter aagfange und s Resultat isch dr ' gsi, wo bis 1917 die maassgääbligi Gsetzsammlig vo dr römisch-katholische Chille bliibe isch. 1917 isch für die latiinischi Chille dr nöibearbäiteti ' erschiine, wo noch em Wunsch vom Babst Johannes XXIII. im Ufdraag vom 2. Vatikanische Konzil bis 1983 vollständig überarbäitet worde isch. Für die katholische Ostchillene isch 1990 dr " erloo worde.

S Rächt vo dr katholische Chille het d Entwigglig vom dütsche Brozässrächt, vor allem vom Stroofbrozäss, stark voraabrocht. Au s Schuldrächt isch zum Bischbil dur e Grundsatz " (‚Verdrääg müesse iighalte wärde‘), wo us em kanonische Rächt stammt, wääsentlig beiiflusst worde, wil eso die strängi Förmligkäit vom Römische Rächt het chönne überwunde wärde. Im Eherächt het s d Verwandtehüroot iigschränggt und het die gegesitig Pflicht zur ehelige Dröiji begründet. S kanonische Rächt isch bi dr Vermiddlig vom moraltheologische Begriff vo dr Stroof an s wältlige Stroofrächt vo zentraler Bedütig, isch aber hüte nume no innerhalb vo dr römisch-katholische Chille rächtens.



</doc>
<doc id="58582" url="https://als.wikipedia.org/wiki?curid=58582" title="Vertrag Umars">
Vertrag Umars

Dr Verdraag vom Umar (Arabisch شروط عمر oder عهد عمر oder عقد عمر), isch en apokrüfs Abkomme zwüsche de Muslim und de Christe vo äntwääder Sürie, Mesopotamie oder Jerusalem. Im Lauf vo dr Zit het er e kanonische Status in dr islamische Rächtssprächig überchoo. Es git e baar Wersioone vom Verdraag, wo sich vo dr Struktuur und de Bedingige us vonenander underschäide. Dr Pakt wird mäistens im zwäite Kalif Umar ibn al-Chattab zuegschriibe, es git aber Historiker wo dängge, ass vom umayyadische Kalif Umar II. d Reed sig. 

Im Verdraag het s e Liste vo Rächt und vor allem Iischränkige, wo für d Nid-Muslim gälte. Wenn e Nid-Muslim sich draa haltet, denn si si Person, si Familie und si Bsitz gschützt. Noch em islamische Gleerte Ibn Taymiyya, wo dr Verdraag as authentisch aagluegt het, chönne sich d "Dhimmi" vom Verdraag vom Umar befreije und dr gliich Status wie d Muslim überchoo, wenn si in dr Armee vom islamische Staat diene und zämme mit de Muslim kämpfe.

Zu de Iischränkige, wo d Dhimmi häi müesse folge, häi under anderem ghöört, ass si käni Hüüser wurde baue, wo hööcher si as die vo de Muslim oder ass si nid uf Säddel wurde ridde, ass si niemer wurde bekeere und ass si käni nöije Sakralgeböid wurde baue und alti nid wurde repariere. Und für dass d Muslime si liicht chönne identifiziere: ass si sich nid wie d Muslim wurde aazie, ass si bsundrigi Gürtel wurde aahaa und ass si d Hoor über dr Stirne wurde churz abschniide.

Dr Verdraag vom Umar uf wikisource (änglisch)


</doc>
<doc id="58584" url="https://als.wikipedia.org/wiki?curid=58584" title="Belagerung von Jerusalem (1099)">
Belagerung von Jerusalem (1099)

D Belaagerig vo Jerusalem het im Raame vom Erste Chrüzzuug vom 7. Juni bis 15. Juli 1099 stattgfunde.

Im 11. Joorhundert häi muslimischi Herrscher underander um d Vorherrschaft in dr Regioon kämpft und immer wider emol si au Christe zwüsche d Fronte choo. Wo 1098 Jerusalem vo de schiitische Fatimiide under em al-Afdal Schahanschah erooberet worde isch, sige in ere äinzige Nacht über 3'000 sunnitischi Muslim, Juude und Christe umchoo. Churz vorhär häi d Chrüzfaarer Antiochia erooberet, und si bald druf gege Süüde zooge. 

D Chrüzfaarer si schlächt organisiert gsi und iiri Aafüerer si nid mitenander uschoo und wo si am 7. Juni z Jerusalem aachoo si und mit dr Belaagerig vo dr Stadt aagfange häi, het s ene öbbe an allem gfeelt. D Muslim und d Juude in dr belaagerete Stadt — d Christe het dr fatimidisch Statthalter vorhär us dr Stadt verdriibe — häi mee zum Ässe und Drinke gha und vo de 7'000 Ritter am Aafang vom Chrüzzuug si no 1'500 öbrig bliibe, ubd vo 20'000 Fuessoldate no 12'000. E Sturmaagriff isch abgweert worde und d Chrüzfaarer häi druf Holz us Samarie brocht und Belaagerigsmaschiine afo baue. Die si am 14. Juni fertig worde und am Daag druf si d Chrüzfaarer in d Stadt iidrunge und häi fast alli Iiwooner umbrocht. Dr Tankred, en Aafüerer vo de italiänische Normanne, het zwar brobiert e baar Muslim in sim Kwardier z beschütze, aber au die si ermordet worde. Dr fatimidisch Statthalter het sich in Davidsdurm zruggzooge. Won em freije Abzuug versproche worde isch het er dr Durm im Groof Raimund vo Toulouse übergee und isch mit sinere Liibwach uf Askalon. Si si die äinzige Muslim gsi, wo lääbig drvoo choo si. Au e baar Juude häi s Masaker überläbt und si us dr Stadt gflüchdet. 

Arabischi Kwelle reede vo 30'000 bis 70'000 Dote, aber mä nimmt aa, dass daas stark überdriibe isch.

Noch dr Erooberig het mä im Raimund d Chöönigschroone aabote, aber dä het nid welle und gsäit, ass er in dr Stadt, wo dr Jesus Christus d Dornechroone drait het, kä Köönigschroone well drääge. Dr Gottfried vo Bouillon het denn am 22. Juli as "Princeps" d Herrschaft über Jerusalem übernoo. Am 12. August het dr Gottfried en Armee und vorus s Häilige Chrüz in d Schlacht vo Askalon gfüert und d Fatimide gschlaage. Die mäiste Chrüzfaarer häi druf dänggt, ass si iiri Glübd erfüllt häige und si häim gange.




</doc>
<doc id="58588" url="https://als.wikipedia.org/wiki?curid=58588" title="Eduard I. (England)">
Eduard I. (England)

Dr Eduard I., änglisch "Edward I", au "Edward Longshanks" (Eduard Langbäi) und "Hammer of the Scots" (Hammer vo de Schotte) (* 17. Juni 1239 z Westminster, London, Ängland; † 7. Juli 1307 bi Burgh by Sands, Groofschaft Cumberland, Ängland), isch vo 1272 bis 1307 Köönig vo Ängland gsi, vo 1283 aa au Fürst vo Wales. Er isch dr eltist Soon vom Heinrich III. us em Huus Anjou-Plantagenet und däm sinere Frau Eleonore vo dr Provence.

As Droonfolger het er 1270 mit 200 Ritter am 7. Chrüzzuug mitgmacht. Won er Köönig worde isch het er siis Riich afo usdeene. Er het zwäi Fäldzüüg gege Wales gmacht, 1277 und 1282-83, und s Land erooberet.

1286 isch er drei Joor lang in dr Gascogne gsi, won em ghöört het, und het si Herschaft dört stabilisiert. 
1294 isch zwüschen em Eduard und em franzöösische Köönig Philipp IV. e Chrieg usbroche. D Ängländer si gschlaage worde und häi d Gascogne verloore. Im zwäite Verdraag vo Bariis 1303 het dr Eduard I. wenigstens Däil vom Herzogdum mit de Stedt Bordeaux und Bayonne zruggüberchoo. 

1295 het dr Eduard en Ufstand z Wales zämmebrätscht. im Joor druf het sich dr John Balliol z Schottland mit Hilf vo Frankriich gege Ängland erhoobe. Im gliiche Joor het en dr Eduard bi Dunbar gschlaag und dr Balliol het abdankt. Vo denn aa isch Schottland vom ene änglische Statthalter regiert worde. Aber s Land isch immer schwiiriger zum Regiere worde. und dr Eduard isch uf eme Fäldzuug gegen e Robert Bruce bi Burgh by Sands in dr Nööchi vo Carlisle gstorbe.

1294 het er wie dr Philipp IV. z Frankriich Chillebsitz afo bestüüre und diräkti Abgoobe an dr Babst underbunde. Er het au die chirchlige Lääche afo kontrolliere. Alles daas het Ängland in Komflikt mit em Babst Bonifatius VIII. brocht.

Im Joor 1295 het er e Modällparlamänt zämmegstellt, wo regelmäässig zämmedräte isch und d Entwicklig vom britische Parlamentarismus maassgääblig beiiflusst het. Er het s Rächtswääse lo verschriftlige, wo sich bis denn vor allem uf mündlig überliiferets Gwoonhetsrächt gstützt het.

Noch dr bäbstlige Bulle vo 1286, wo e strikti Drennig vo Christe und Juude gforderet het, het dr Köönig d Juude zwunge, gääli Abzäiche an de üssere Chläider aazmache. Er het d Familienoberhöipter festgnoo und e baar von ene lo umbringe. 1290 het er s Edikt uusegee, wo alli Juude us em Land usgwiise het.



</doc>
<doc id="58590" url="https://als.wikipedia.org/wiki?curid=58590" title="Philipp IV. (Frankreich)">
Philipp IV. (Frankreich)

Dr Philipp IV., dr Schöön (, ; * 1268 z Fontainebleau; † 29. Novämber 1314 z Fontainebleau), us dr Dünastii vo de Kapetinger isch vo 1285 bis 1314 Köönig vo Frankriich gsi und (as Philipp I.) Köönig vo Navarra.

Er het us Frankriich en öiropäischi Groossmacht gmacht. Mit kompromissloser Autoridäät het er e modärns früeabsolutistischs Staatswääse ufbaut, wo dr middelalterlige franzöösische Monarchii e Machtentfaltig mööglig gmacht het, wie sis bis denn nie kennt het. Bsundrigi Bedütig het si Herschaft, wil er s Babstdum uf Avignon brocht het, won er s het chönne kontrolliere. Er het mit allerlei Macheschafte dr unabhängigi, riichi Tämplerorde verschlaage. Wie dr Eduard I. vo Ängland het er d Juude us em Land usgwiise. 

Si Biinaame isch zitgenössisch und bezieht sich uf sis Usgsee, wo im Ritterideal vo sinere Zit entsproche häig.



</doc>
<doc id="58591" url="https://als.wikipedia.org/wiki?curid=58591" title="Ludwig X. (Frankreich)">
Ludwig X. (Frankreich)

Dr Louis X. "dr Zänker", frz. "Louis X le Hutin"; (* 4. Oktober 1289 z Bariis; † 5. Juni 1316 z Vincennes) isch vo 1305 bis 1314 Köönig vo Navarra und vo 1314 bis 1316 Köönig vo Frankriich gsi.

Dr Louis X. isch dr eltist Soon vom Philipp IV. vo Frankriich und sinere Frau Johanna vo Navarra gsi.

1305 isch er Köönig vo Navarra und im Joor 1314 au vo Frankriich worde. Vo 1305 bis 1316 isch er au Groof vo Champagne gsi. Er het d Armee vo sim Vater aagfüert und söll er 1314 energisch druf drängt ha, ass dr Chrieg gege Flandre witergfüert wurd, was em si Biinaame iibrocht het.

Dr Louis X. isch in ere schwiirige Laag gsi, won er d Herschaft übernoo het, wil die hooche Stüüre, wo si Vater churz vor sim Dood beschlosse het, uf allgemäine Widerstand gstoosse si. In äinzelne Browinze, wie im Vermandois, in dr Picardie, dr Normandie, dr Champagne, im Burgund und au im Süde, häi sich die Aadlige zu „Lige“ zämmegschlosse, zum iiri Inträsse duurezsetze. Si häi verlangt, ass die allgemäini Stüür (taille) ufghoobe wurd, ass mä d Münze nid no schlächter wurd mache, ass die köönigliche Richter sich nüme in d Grichtsrächt vo de Baron wurde iimische und ass s Rächt uf d Fehde vom Aadel anerkennt wurd. De Lige isch s aber nid glunge, d Posizioon vom Köönigdum entschäidend z beschränke, wenn au dr Louis X. im Lauf vom Joor 1315 in ere Serii vo Urkunde de äinzelne Aadelsgrubbierige gwüssi Zuegständniss gmacht het.

Dr Köönig isch überraschend am 5. Juni 1316 z Vincennes am ene Fieber gstorbe. Mä verzellt, ass er noch eme Ballspiil erhitzt in e chüele Chäller vom Schloss gange sig, und dört e hufe Wii drunke häig.

Er isch in dr Kathedrale vo Saint-Denis, begraabe worde. Wo d Köönigsgreeber vo Saint-Denis wäärend dr Franzöösische Revoluzioon isch si Graab am 18. Oktober 1793 ufdoo und blünderet worde, sini Überräst het mä im ene Massegraab usserhalb vo dr Chille beärdigt.


</doc>
<doc id="58596" url="https://als.wikipedia.org/wiki?curid=58596" title="Karl VI. (Frankreich)">
Karl VI. (Frankreich)

Dr Karl VI. "dr Vilgliebti" oder "dr Waansinnig" ( oder ; * 3. Dezämber 1368 z Bariis; † 21. Oktober 1422 z Bariis) isch vo 1380 bis 1422 Köönig vo Frankriich gsi.

Frankriich isch zu sinere Zit immer no vom Schwarze Dood vo 1348/49 gschwecht gsi und au dr Hundertjöörig Chrieg gege d Ängländer het sini Spuure hinderloo. Aber si Vater het s Land mit Erfolg reorganisiert und dr Bertrand du Guesclin am Chopf vo dr franzöösische Armee, het die änglische Drubbe us em Land verdriibe. Wil dr Karl as Chind het afo regiere und vo 1393 aa gäistesgstöört gsi isch, häi d Regänte und Berooter chönne mäche, was si häi welle. 
Aber am 17. Septämber 1394 het dr Karl sälber än Edikt uusegee, won er din behauptet, ass sich d Juude an de Christe wurde vergoo und ass dorum käni Juude me in sim Riich döfi lääbe. 

Die politischi Laag im Land isch verworre gsi. Bardeije häi sich bildet und 1410 isch s zum Bürgerchrieg zwüsche de Armagnacs und de Bourguignons cho. 1413 häi d Armagnacs gwunne und z Bariis d Herrschaft übernoo.

S Land isch aber gspalte bliibe und das het dr Heinrich V. vo Ängland usgnützt. Er isch im Land iigfalle und het im Herbst 1415 d Franzoose bi Azincourt vernichtend gschlaage. 1417 het er d Normandi bsetzt.

Noch eme Gmetzel an de Armagnacs het d Köönigin Isabeau de Bavière d Macht übernoo. D Ängländer si bis nooch zu Bariis vorgrückt. Dr Dauphin het anstatt d Burgunder, wo wichdigi Verbündeti vo de Ängländer gsi si, uf die franzöösischi Site z zie, dr Herzoog vo Burgund 1419 ermordet. 1420 häi druf dr Karl VI. und d Isabeau dr Dauphin zugunste vo iirer Dochder Katharina enterbt. Im Verdraag vo Troyes häi si die mit em Heinrich V. vo Ängland verhürootet und dä isch eso dr franzöösisch Droonfolger worde. Er isch aber no vor em Karl VI. gstorbe und eso het si äijöörig Soon Heinrich VI. die franzöösisch Chroone gerbt. Aber au dr Dauphin het sich zum Köönig lo usrüefe, so dass Frankriich zwäi Köönig gha het.

Dr Karl VI. isch in dr Kathedrale vo Saint-Denis, begraabe worde. Wo d Köönigsgreeber vo Saint-Denis wäärend dr Franzöösische Revoluzioon isch si Graab am 17. Oktober 1793 ufdoo und blünderet worde, sini Überräst het mä im ene Massegraab usserhalb vo dr Chille beärdigt.




</doc>
<doc id="58597" url="https://als.wikipedia.org/wiki?curid=58597" title="Rheinbrücke Rheinau–Altenburg">
Rheinbrücke Rheinau–Altenburg

D Rhybrugg Rhynau–Altèburg isch è Strõssèbrugg, wo zwǜschè Rhynau im Kanton Züri un Altèburg, èm Ortsdeil vo Jeschtettè, dè Hochrhy sowiè d Gränz zwǜschè dè Schwiz un Dütschland übberschpannt. Diè übberdachti Holzbrugg isch für ein Faarschtreifè uusglait un zellt zu dè Pfòòljochbruggè, wo hützdaag sèltè sin. Si darf vo Chraftfaarzüüg mit èm Högschtgwicht vo 8 Tonnè befaarè wörrè.

Èrschti Hywys uff è Rhybrugg bi Rhynau stammèd uss èm Johr 1247. Urkundlich nõchgwisè isch si für s Johr 1324. Diè vomuètlich schmali, deggti Holzbrugg mit vyr bis füüf Pfòòljoch hèt aafangs im Kloschter Rhynau als Vobindig zu sinèrè Ländereiè uff dè nördlichè Rhysitè diènt un dõdemit als Vobindig vum Chleggau mit èm Thurgau. Im Johr 1444, im Volauf vom Aaltè Zürichrièg, isch d Bauwärch schwèr bschädigèt worrè un isch sellèwäg zitèwys nur für lychtè Vokeer bruuchbòr gsi. Im Johr 1799 hèn französischi Truppè im zweitè Koalitionschrièg bi irem Rüggzug uss Süddütschland d Rhybrugg abbrochè. 1804 bis 1806 hèt dè Blasius Baltèschwyler disèll mit èm hütigè Bauwärch im Uffdrag vum Kanton Züri für 6600 Guldè ersetzt. Grösseri Inschtandsetzigsmassnaamè sin 1885 gmacht worrè, dõdeby isch au d Konschtruktion voschtärcht worrè, un 1918 bis 1930 hèt mò dè Büèz a dè Pfòòljoch durrèzogè. Nõchdèmm 1953 èn starkè Bsatz mit vo dè Holzkonschtruktion mit èm Huusbock feschtgschtellt worrè isch, isch es zuè nèm Uusduusch vo stark bschädigtè Baudeil cho un 1954 zu witerè Voschtärkungè vo dè Konschtruktion. Ab 1924 hèt mò d Nutzlascht vo dè Brugg uff Faarzüüg mit èm Gsamtgwicht vo 5 Tonnè limityrt, 1953 isch è Reduzyrig uff 2,5 Tonnè un sit 1988 gildèt è Beschränkig uff 8 Tonnè.

Im Johr 1988 hüt s widder aufwändigi Reparaturè für 2 Millionè Frankè gää an der Konstruktion. Dõdeby sin im Unterbau d Pfòòljoch uusduuscht worrè. Sitdèmm stôn holzvokleideti Staaljoch uff 1,5 bis 2,0  Meter hochè Fundamèntbalchè uss Staalbedong. Bim Übberbau sin unter andrem d Querdräger durch Staalelemänt voschtärkt un durch einzelni, z schwachi Strebè uusgwechslet worrè.

Uff dè Pfylerkanzel vo dè Vorbrugg vo dè schwizer Sitè isch è Bronze-Plaschtik vom Schutzpatron, èm Heiligè Nepomuk, vom Emilio Stanzani uffgschtellt worrè, welli è Sandschteistatuè ersetzè duèt, wo dört bis 1872 gschtandè isch.

S öppè 80 Meter langi Bauwärch bschtòt uss èrè dreifäldrigè, öppè 63 Meter langè deggtè Holzbrugg un beidsitigè Steibruggènè als Widderlager. Diè gmuèrtè, nit übberdachtè Bogèbruggè!nè hèn zwei Öffnigè am rächtè un linkè Rhyufer. D Holzbrugg isch 4,3 Meter breit un 3,05 Meter hoch un wyst drei Fälder mit èrè Stützwitti vo öppè 21 Meter uff. D Hauptdrägerkonschtruktion i dè Längsrichtig bschtòt uss eim dreifachè Sprèngwärch. D Faarbaan lyt uff Längsdräger, wo übber Querdräger un Hängesüülè d Lascht i s Sprèngwärch witerleitet. D Dragfähigkeit vo dè Holzkonschtruktion isch durch dè Ybau vo nüü hochghängtè, stäälernè Längsdräger un vyr Staalraamè höcher gmacht worrè. Di! beidè mittlerè Bruggèpfyler sin als Pfòòljoch uusbildet, wo jewyls uss èrè Reihè vo acht Pfôôl bschtôn.





</doc>
<doc id="58600" url="https://als.wikipedia.org/wiki?curid=58600" title="Ritualmordlegende">
Ritualmordlegende

E Ritualmordlegände (au: Bluetbeschuldigung, Bluetaachlaag, änglisch "blood libel", hebräisch עלילת דם) verzelt vo gsellschaftlig diskriminierte Minderhäite – mäistens vo Juude – ass si Aaghöörigi von ere Meerhäitsgrubbe rituell wurde ermorde. Si Ziil isch s, die Diskriminierte z verlümde und iiri Underdrückig und Verfolgig z rächtfertige und z versterke. Die, wo s kolportiere, bezien sich vilmol uf Entfüerige, Unglück oder Döödigsfäll bsundrigs vo Chinder, wo nid ufkläärt worde si, und biete drfür Sündeböck aa. Sonigi Legände si nit nume Volkssage, wo im Aaberglaube iiri Wurzle häi, sondern si wärde au vo religiööse, staatlige, regionale oder lokale Inträssegrubbe ziilt as Bropaganda erfunde und verbräitet. Vilmol häi si zu Pogroom, Lyntschjustiz und Justizmord an de Grubbe gfüert, wo män ene d Schuld am e Ritualmord gee het.






</doc>
<doc id="58605" url="https://als.wikipedia.org/wiki?curid=58605" title="Franken (Region)">
Franken (Region)

Franke (au Frankeland) isch e Regioon z Dütschland. Si zäichnet sich us dur kulturelli und sproochligi Äigehäite und isch öbbe idäntisch mit em Gebiet, wo die ostfränkischi Dialäktgrubbe (in dr Umgangssprooch "Fränkisch") vorherrscht. Zu Franke ghööre im Wääsentlige d Bezirk Ooberfranke, Underfranke und Middelfranke in Bayre, dr nordöstlig Beriich vo dr Region Heilbronn-Franken in Baade-Württebärg und s Gebiet Südthüringe, wo au ostfränkisch gschwätzt wird, und chliineri Däil vo Hesse. En offizielli Gränze het Franke aber nit.

Dr Begriff "Franke" bezäichnet au d Volksgrubbe, wo im Wääsentlige in deere Regioon läbt. Die muess mä vom germanische Volksstamm vo de "Franke" underschäide und het historisch däm sis östligste Siidligsgebiet bildet. D Ursprüng vo Franke lige in dr Aasiidlig vo de Franke sit em 6. Joorhundert Maingebiet, wo vorher woorschinlig vor allem Elbgermane gläbt häi. Spöötistens sit em 9. Joorhundert isch s Gebiet as "Francia Orientalis" (Ostfranke) bekannt, und het im Hoochmiddelalter im Wääsentlige dr Ostdäil vom fränkische Stammherzogdums usgmacht und sit 1500 dr Fränkisch Riichskräis. Wo dr Napoleon die süddütsche Staate noch em Ändi vom Häilige Römische Riich nöi gliideret het, isch dr grösst Däil vo Franke zu Bayre choo.




</doc>
<doc id="58607" url="https://als.wikipedia.org/wiki?curid=58607" title="Älplermagronen">
Älplermagronen

Älplermagrone isch de Name vomene Gricht us de Schwiizer Alpe. Es wird us Teigware, Härdöpfel, Nidle, Chäs und Zwible gmacht. De Name setzt sich zäme us "Älpler" als Bezeichnig für Sänne und "Magrone", emene Lehnwort vom italiänische Wort "maccheroni".

Älplermagrone wärdid hüt als traditionälls Schwiizer Sännegricht aagluegt. Tatsächlich sind Teigware aber erscht id Zentralalpe cho, wo de Gotthardtunnel buut worden isch und wo di italiänische Arbeiter ihri Pasta mitbrunge hend. I de Schwiiz hed mer für d Härschtellig vo de Teigware iiheimischi Eier dezuegnuu. Das nüüe Nahrigsmittel isch bsunders bi de Sänne schnäll beliebt worde, will s haltbar gsi isch und im Verhältnis zum Nährwärt sehr liechtgwichtig – beides unschätzbari Vorteil inere Zyt, wo alli Nahrigsmittel usser Milch und Chäs no mit em Räf uf d Alp hend müesse transportiert wärde. D «Magrone» sind mit billige iiheimische Härdöpfel gschtreckt und mit Zwible gwürzt worde. Zäme mit de Milchprodukt Nidle und Chäs hed das es währschafts Gricht gäh, wo im Chessel über em offnige Füür eifach härzschtelle gsi isch und au bi de schwäre Arbet uf de Alp guet gsättiget hed.

Älplermagrone wärdid bis hüt mit Eierteigware härgschtellt. Dezue nimmt mer ehner churzi Forme, wiä z. B. Penne oder italiänischi Maccheroni. D Teigware wärdid zäme mit gwürflete Härdöpfel gchochet, wobii Teigware und Härdöpfel under Berücksichtigung vo irere underschidliche Chochzyt nachenand i Topf ine ggäh wärdid. D Flüssigkeitsmängi wird so bemässe, as si ufgsoge isch, wenn d Härdöpfel und d Teigware weich sind. Nächhär wird d Nidle bigfüegt und grob grafflete Chäs (vorzugswys Sbrinz) drunderzoge. Me laht die Mischig es paar Minute la ziähe, bis de Chäs gschmulze isch. S fertigi Gricht wird mit gröschtete Zwible beschtreut. Di traditionälli Bylag dezue isch Öpfelmues.

Das Gricht hed regionali Abwandlige: In es paar Gägende wärdid Schinkeschtreife oder gröschteti Schpäckwürfel dezueggäh. Im Kanton Uri wärdid d Härdöpfel wägglah. 

Wil d Älplermagrone es Gricht sind, wo eifach gchochet wärde cha und wo guet sättiged, gfindt me si no vil uf em Schpiisplan vo de Pfadi oder vom Schwiizer Militär. Älplermagrone wärdid au gärn i Bärghüttene und i Restaurants mit Huusmaaschoscht serviärt. Wil si hüt au als Fertiggricht im Gaschtronomiigrosshandel erhältlich sind, sind si im Gaschtgwärb teilwys nümme huusgmacht.

Es git es ähnlichs Gricht au z Nordamerika und z Grossbritannie. Det heissts "Macaroni and cheese".



</doc>
<doc id="58609" url="https://als.wikipedia.org/wiki?curid=58609" title="Rintfleisch-Pogrom">
Rintfleisch-Pogrom

As Rintfleisch-Pogrom oder Rintfleisch-Verfolgig wird e Massemord an Juude im Joor 1298 bezäichnet, wo vor allem in Franke stattgfunde het.

D Juudeverfolgig het aagfange mit Grücht über e Hostieschändig, wo sich in dr chliine Stadt Röttinge verbräitet het. E Grubbe vo „Juudeschleeger“ under em „nobilis Rintfleusch“ oder „König Rintfleisch“, wo seer woorschiinlig gar kä Aadlige gsi isch, het am 20. April 1298 im ene erste Massaker die 21 Juude in dr Stadt uf em Schiterhufe verbrennt.
Denn isch dä Pööbel dur Franke zooge und het Juude ermordet, bis er am 19. Oktober 1298 e letschti jüüdischi Gmäind, die vo Heilbronn, vernichdet het.

Im Ganze si im Rintfleisch mindestens 4000 bis 5000 Juude zum Opfer gfalle, und die jüüdische Gmäinde vo vile fränkische Stedt si usgrottet worde. Es het aber au Usnaame gee. So häi d Rööt vo Räägensburg und vo Augsburg d Juude in iire Stetdt gschützt, au gegen e Wille vo äigene Bürger. 




</doc>
<doc id="58610" url="https://als.wikipedia.org/wiki?curid=58610" title="Armledererhebung">
Armledererhebung

Mit Armlääderufstand wird en Ufstandsbeweegig vo Buure und vo stedtische Underschichte bezäichnet, wo vo Franke usgange isch und zwüsche 1336 und 1338 für e Räije vo Massaker an jüüdische Gmäinde im südwestdütsche Raum und im Elsass verantwortlig gsi isch. 

D Bezäichnig vo de Armlääder-Pogroom chunnt vom Aafüerer vom Ufstand Arnold III. vo Uissigheim, eme "abgwirtschaftete Aadlige", wo men em au "Rex Armleder" oder "Köönig Armlääder" gsäit het. D Beweegig het z Röttinge an dr Tauber aagfange, wo am 29. Juli 1336 e Massaker an dr Juudegmäind aagrichdet worde isch. In e baar Dääg het si sich im Gebiet zwüsche dr Tauber und em Main usbräitet und Bluetbeeder in verschiidene jüüdische Gmäinde vo chliinere Stedt z Franke aagrichdet (Tauberbischofsheim, Mergentheim, Iphoofe, Kitzinge und anderi). D "Juudeschleeger", wie mä dene marodierende Grubbe au gsäit het, mit Hilf vo dr Würzburger Stadtbevölkerig bi Oggsefurt aaghalte worde. Mä het dr Armlääder festgnoo und am 14. Novämber 1336 z Kitzinge higrichdet. 

Im Summer 1337 isch d Armlääderbeweegig wider usbroche und het sich vo Franke us über Hesse bis ins Elsass usbräitet. Under dr Füerig vom Bäizer "Hans Zimberlin", wo au dr Naame Köönig Armlääder brucht het, und vom Aadlige "Umbehoven vo Dorlisheim" isch dr Hufe dur s Elsass zooge und über e hufe jüüdischi Gmäinde häärgfalle. Er het an verschiidene Ort Massaker aagrichdet, wie z Ruffàch, Anze, Mülhuuse und Ràppschwihr. Erst z Colmar isch d Beweegig 1338 aaghalte worde, wo d Bürger vo dr Stadt sich gwäigeret häi, die jüüdische Iiwooner uszliifere. Die Ufständische si denn vo kaiserlige Drubbe verdriibe worde. Au dr Bischof vo Stroossburg und anderi Fürste häi gmerkt, ass die Beweegig nit nume für d Juude gföörlig isch und häi 1339 mit em Zimberlin e Landfriide abgschlosse. 

D Armläädermassaker si sozusage e Vorspiil zu de Juudevervolgige zur Zit vom Schwarze Dood gsi, wo zää Joor spööter in ganz Middelöiropa usbroche si.




</doc>
<doc id="58616" url="https://als.wikipedia.org/wiki?curid=58616" title="Brunnenvergiftung">
Brunnenvergiftung

As Brunnevergifdig bezäichnet mä, wenn s lääbensnotwändige Grund- und Drinkwasser mit Absicht mit alle mööglige Schaad- und Giftstoff, wo für d Gsundhäit gföörlig si, verdräckt wird. Scho in dr Antike, wo drinkbars Wasser in Stedt und Dörfer mäistens nume in Brünne zuegänglig gsi isch, het das as schwers Verbräche gege d Allgemäinhäit gulte. Au im modärne Stroofrächt gältet s Verdräcke und Vergifde vo Drinkwasser as Stroofdaatbestand.

Scho sit dr Antike isch d Brunnevergifdig mit Dierkadaver oder Fekalie as milidäärischi Taktik aagwändet worde. Uf dr äinte Site het mä s im Ghäime gmacht, zum d Lüt chrank z mache ode umzbringe, uf dr andere isch si bim ene Rückzuug Dail vo dr Taktik vo dr verbrennte Ärde gsi, so dass dr Find wurd Zit verliere bim Wassersueche. Bi Belaagerige vo Festige, wo lang duurt häi, häi bäidi Site brobiert, d Drinkwasserversorgig vom Gegner z vergifte. Das het mä no in de 1940er Joor, zum Bischbil im Finnische Winterchrieg gmacht.

Dr Vorwurf vo dr Brunnevergifdig isch en alts Stereotüp zum bestimmti Volksgrubbe z verlümde. Das het mö vilmol vo de Juude im Middelalter behauptet, bsundrigs wääred dr Zit vom Schwarze Dood (1347–1350) und het in ganz Öiropa Juudeverfolgige und Pogrom mit hundertduusige vo Doodesopfer usglööst. Dr Vorwurf isch dr klassisch Fall von ere antijudaistische Verschwöörigstheorii.

Sit em 19. Joorhundert wird dr Usdruck in Öiropa hüfig in daagespolitische Komflikt verwändet, zum Gegner z diskreditiere und z kritisiere.





</doc>
<doc id="58621" url="https://als.wikipedia.org/wiki?curid=58621" title="Königreich Polen">
Königreich Polen

Köönigriich Pole (polnisch "Królestwo Polskie", latiinisch "Regnum Poloniae") isch d Bezäichnig vom polnische Staat in de Joor 1000 bis 1795 gsi. Vo 1815 bis 1867 isch es die offizielli Bezäichnig für s "Kongräss-Pole", wo dur e Personalunion mit em Russische Kaiserriich verbunde gsi isch, gsi. 

S Köönigriich Pole het äntwääder im Joor 1000 aagfange, wo dr Kaiser Otto III. d polnisch Herzog Bolesław I. zum Status vom e „Brueder und Hälfer vom Römische Riich“ erhoobe het, oder wo sich dr Bolesław I. 1025 churz vor sim Dood sälber zum Köönig vo Pole kröönt het. S spöötere Polnisch-Litauische Riich isch 1795 mit dr Dritte Däilig vo Pole und dr Abdankig vom Köönig Stanisław August Poniatowski, wo vo Russland, Ööstriich und Pröisse erzwunge worde isch, undergange.



</doc>
<doc id="58622" url="https://als.wikipedia.org/wiki?curid=58622" title="Der Trompeter von Säckingen">
Der Trompeter von Säckingen

Der Trompeter von Säckingen – schwäbisch "dr Drombeedr vo Säckenga" – ischt a Romandischa Opr med e-ma Vorschbiil ond drei Uffziig vom elsässischa Kombonischda Victor Ernst Nessler. S Libreddo stammt vom Rudolf Bunge. Als Vorlag hôt’r s gleichnamige Versepos vom Joseph Victor von Scheffel benutzt. Zom erschda Môl ibr d Bihne ganga isch des Werk am 4. Mai 1884 z Leipzig. A Uffihrong dauret rond zwoiahalb Stond.

Dui Opr schbiilt en de badische Städt Heidelberg ond Säckenga, s Vorschbiil en de ledschde Jôhr vom 30-jähriga Kriag ond d Uffziig 1 bis 3 en de Jôhr dornôch.

Bild: Em Hof vom Heidlberger Schloss bei Nacht

A Grubbe vo Studenda stemmt a Lobliad uff Heidelberg ôô:
<poem style="font-style:italic">
Alt Heidelberg, du feine,
Du Stadt an Ehren reich
Am Neckar und am Rheine
Kein’ andre kommt dir gleich.
</poem>
Kaum hôt em Kurfirschda sei Haushofmoischtr dia Kerle uffgfordret, ruhich zo sei, machet se sich au scho ibr-en luschdich. Oiner vo de Studenda, dr Werner Kirchhofer, hôt sei Drombeed drbei ond wuud vo seine Komilidoona uffgfordret, a Solo zo blôôsa, ond glei fanget älle wiider zom Senga ôô. En seira Vorzweiflong droht dr Haushofmoischtr de Senger, da Rekdor vo dr Universideet komma zo lau, was abr uff dia Studenda koin graußa Eidruck macht. Em Schlosshof send au a baar Landsknecht ôôwesend. De selle ihr Ôôfihrer Konradin ischt ganz begeischdret vom Werner seim Drombeedaschbiil. Drom will’r dean Burscha fir seine Landsknecht werba. Oinerseits dät dr Werner gern mitmacha, weil’r Schbass am Reida hôt, abr andrerseits erfehrt bei dera Glegaheit dr Zuschauer, dass dr Werner als Jugendlicher vo-ma Heidlberger Professor e-ma fahrenda Volk abkauft ond schbäder zom Studiom an dr Heidlberger Uni vorpflichdet wôrra ischt. Schliaßlich daucht dr Rekdor uff ond vorweist d Studenda vom Platz. Jetzt abr ziaget’s dia älle vor, en da Denscht vo de Landsknecht zo dredda.

Bild: Platz vôr dr Kirch en Säckenga

D Birger vo Säckenga feirat ausglassa a Fescht zo Ehra vom heiliga Fridolin, em Namenspatron vo dr Kirch. Dr Konrad, wo enzwischa en stedtische Denscht stôht, wuud vo a baar Eiwohner en-an Streit vorwicklet. Uff oimôl kommt dr Werner Kirchhofer en d Stadt, ond dia zwoi Freind begriaßet sich ganz herzlich.

D Gräfin von Wildenstein schickt sich ôô, mit ihrer Nichde Maria en d Kirch zo ganga. A baar uffsässige Baura wellet des vorhendra ond vorschberret deane zwoi Frauazemmer da Weag. Dr Konrad ond dr Werner wellet deane hilflose Persona helfa ond treibet dia Baura usnandr. Wia sich nô dr Werner ond Maria geganiiber standet, fendet-se ganz schnell Gfalla an-anander. Derweil ondrhelt sich dr Konrad mit dr Gräfin ond vorzehlt-ra, was’r so älles ibr-em Werner sei Herkunft woiß. Dô drbei erfehrt’r, dass dui adliga Daam d Mueder vo-ma Bua ischt, wo-ra em Kendesalder graubt wôrra ischt ond jetzt ogfähr so alt sei dirft wia dr Werner. Jetzt abr wuud’s fir dia Fraua Zeit, en d Kirch neizganget. Wehmiadich gucket dr Werner dr Maria hendrher.

Vorwandlong: A Zemmer em Freiherra von Schönau seim Schloss

Dr Freiherr von Schönau hadret mit dr Welt, weil-en s Zibberle plôgt. Er moint, s kennt nemme lang daura, bis sei Bsuech drherkommt: Dr Graf von Wildenstein mit seim Soh Damian. Dr Hendrgrond isch der, dass selle zwoi hochherrschaftliche Manna vôr einiger Zeit beschlossa händ, ihre Kendr mitanander zo vorheirada, also Maria mit-em Damian. Der Bsuech lôôt abr lang uff sich warda.

D Gräfin ond d Maria kommet vo ihrem Kirchgang zruck ond vorzehlet, was-en uff-em Kirchplatz widerfahra ischt. Wia dr Hausherr ebbes vo-ma Drombeedr heert, schbitzt’r d Ohra. Ehm ischt nemlich vor noh net langer Zeit sei Schlossdrombeedr gschdôrba, wo d Uffgab ghet hôt, bei-ra Gfahr fir Schloss Schönau a Signal zo blôôsa. Drom schlegt-em sei Dechterle vor, er soll doch da Werner fir dui Uffgab eistella. Au wenn sei Schwägere, d Gräfin von Wildenstein, Bedenka ôômeldet, befihlt dr Freiherr, sellen Drombeedr uff dr Stell komma zo lau. 

Dr Freiherr fendet schnell Gfalla a deam fescha jonga Môô ond stellt-en et bloß als Drombeedr ei, sondern au glei noh als Musiklehrer fir sei Dochder. Dui zeigt sich dô driiber hoch erfreid ond sehnt da Zeitponkt herbei, wo-se mit-em Werner alloi sei kôô.

Bild: Em Park vom Freiherra seim Schloss

Dr Werner klagt em Konradin sei Loid dô driber, dass-em’s bisher noh et glonga ischt, au bloß amôl a baar Menudda mit dr Maria alloi zo sei. Emmer wär d Gräfin als Uffbassere drbei. Wia de sell nô mit ihrer Nichde em Park eidrifft, greift dr Konradin zo-ra Lischt, om seim Freind zo helfa. Er sait zo dr Gräfin, dr Freiherr dät-se bidda, mit ehm (Konradin) en da Weikeller zo ganga ond dui Menge vom Wei feschtzolega, wo dr Kurfirscht fir seine Gäscht braucha dät. Der Plôô funkzioniirt: d Gräfin ziagt mit-em Konradin ab. Der Werner ond Maria send endlich mitnander alloi ond nutzet dui Zeit, om sich ausgiibich zo kissa. Lang gôht des abr et guat. Bald kommt d Gräfin wiider zruck en da Garda ond entdeckt dia zwoi jonge Leit en inniger Omarmong. Entsetzt eilt-se zom Freiherra ond vorzehlt-em älles briahwarm. Dô druff kriagt au dr sell a Wuat ond sait, er häb fir sei Dochder scho an standesgemäßa Schwiagersoh ausgwehlt – da Damian, em Grafa sei Soh aus dr zwoida Ehe.

Mit-ma Fanfarageteen vorkindiget d Herold d Ôkonft vom Grafa ond seim Soh. Weil sich der abr als a troddeliger Kerle erweist, weigret sich d Maria, so en Vorsager zom Môô zo nemma. Dr Freiherr abr ignoriirt des Gejammer vo seim Dechterle ond befihlt seim Musiklehrer, uff dr Stell aus seim Ôwesa zo vorschwenda. Traurich nemmt dr Werner Abschiid ond sengt s bekanndeschde Stick us dr Opr:
<poem style="font-style:italic">
Das ist im Leben hässlich eingerichtet,
Dass bei den Rosen gleich die Dornen stehn,
Und was das arme Herz auch sehnt und dichtet,
Zum Schlusse kommt das Voneinandergehn.
In deinen Augen hab' ich einst gelesen,
Es blitzte drin von Lieb und Glück ein Schein:
Behüt' dich Gott, es wär so schön gewesen,
Behüt' dich Gott, es hat nicht sollen sein.
</poem>

Bild: Em Hof vom Freiherra seim Schloss

D Maria ischt e-na diafa Trauer vorfalla ond beklagt da Vorluscht vo ihrem Drombeedr. Mr heert, dass des Schloss vo uffbrôchde Baura belagret wuud. Dr Graf von Wildenstein schwätzt mit Englszonga uff sein Jonga nei, er soll doch an Ausfall waaga. Weil abr em Damian seine Knia vor lauder Angscht schloddret, misslengt der Ausfall grendlich. Uff oimôl dauchet uff dr Bildfleche dr Werner ond dr Damian mit-ra Grubbe Landsknecht auf ond vortreibet dia uffsässige Baura. Dô drbei ziagt sich dr Werner an seim Arm a Vorletzong zua. Beim Vorbenda vo dr Wond entdeckt dr Damian a Zoiche, wo em Wabba derer von Wildenstein gleicht. Jetzt wuud dr ganza Gsellschaft bewusst, dass dr Werner en Wirklichkeit dr Soh aus-em Graf von Wildenstein seira erschda Ehe ischt ond somit da sella amôl be-erba därf. Ondr deane Omstend will nadiirlich dr Freiherr vom troddeliga Damian nix meh wissa ond geit sei Dechterle em Werner zor Frau. Mit-ma graußa Jublgsang endet des Bihnawerk. 

Mit seira Opr "Der Trompeter von Säckingen" hôt dr Nessler an sensazionella Erfolg erziilt, wo-nen sozosaga ibr Nacht em ganza deitsch-schbrôchiga Raum bekannt gmacht hôt. Bald hôt fascht jedes Opernhaus des Werk uff-em Schbiilplôô ghet. Lang hôt der Erfolg abr et ôôghalda. Scho Ôfang vom 20. Jôhrhondert isch dr „Drombeedr” wiider aus de Opernheiser vorschwonda. 

Selle zwoi Musikschriftsteller Gerhart von Westerman (1894 bis 1963) ond Karl Schumann (1925 bis 2007) fasset ihr Urteil ibr de volkstimliche deitsche Opra en dr zwoida Hälfde vom 19. Jôhrhondert em Allgemeina ond ibr d „Drombeedr-Oper” em Bsondra so zamma: „Ansätze zu einer volkstümlichen Richtung auf romantischem Boden versandeten schnell in peinlicher Rührseligkeit. Als Musterbeispiel für solch sentimentalen Auswüchse sei Victor Nessler […] mit seinem einst viel gepriesenen "Trompeter von Säckingen" angeführt; das wehmütige Abschiedslied aus dieser Oper ‚Behüt dich Gott, es wär so schön gewesen’ errang bekanntlich ungeheure Volkstümlichkeit.“.

Vom "Drombeedr vo Säckenga" geit’s a Gesamtuffnahm bei "Capriccio" uff zwoi CDs mit em Hermann Prey, em Franz Hawlata, em Christoph Spath, em Alfred Kuhn, dr Katharina Kammerloher, em Chor ond Orkeschtr vom Rundfunk en Keln ondr dr Leidong vom Helmuth Froschauer.



</doc>
<doc id="58626" url="https://als.wikipedia.org/wiki?curid=58626" title="Tor (Architektur)">
Tor (Architektur)

As Door wird in dr Archidektuur e gröösseri Öffnig zum Duuregoo im ene Geböid, ere Muure oder eme Haag bezäichnet.

Mä brucht s Wort au für en entsprächend groossi Düüre, wo das Door zuemacht.




</doc>
<doc id="58627" url="https://als.wikipedia.org/wiki?curid=58627" title="Spicy Roots">
Spicy Roots

D Spicy Roots sin e Musikgruppe vu Schwiewerdenge, wu anne 1994 grindet woren isch un zue dr bekannteschte Ska-Band vu Dytschland ghert.

D Band isch 1994 entstande. Scho ai Johr no ihre Grindig sich Spicy Roots as Vorgruppe vum Laurel Aitken uf dr Bihni gstande. Dr Ufdritt het e großi Ufmerksamkait kriegt un derfir gsorgt, ass d Band im Johr dernoo bundeswyt Konzärt mit verschidene Ska-Greßine iberchuu het.

Anne 1997 het d Band di erscht Mini CD "Export" ufgnuu, wu unter em Label S.O.S. Records vereffetligt woren isch. D Lieder "Spirit of ’69" un "Optimism" sin in Hitlischte vu dr Ska-Szene chuu. Im Johr 2001 isch s erscht Komplettalbum "„One More“" unter em Plattelabel Grover Records uusechuu. No dr Vereffetlichung vu dr Platte 2001 het d Band Tuure chenne mache dur Dytschland un s europäisch Uusland. D Spicy Roots hän zem Byschpel bi dr "Easter Ska Jam Tour" un uf em Surffeschtival im italienische Torbole gspiilt. D Konzärt sin vun e baar Döusert Zueschauer aaglost wore.

Aafangs 2005 hän d Spicy Roots mit dr Arbet an ihrem Album aagfange, wu 2006 unter em Namen "Get Ready" uusechuu isch. Anne 2010 isch s Album "Just in time" chuu.




</doc>
<doc id="58630" url="https://als.wikipedia.org/wiki?curid=58630" title="Hostienfrevel">
Hostienfrevel

As Hostieschändig oder Hostiefrevel het die römisch-katholischi Chille zwüsche em 13. und 16. Joorhundert dr aagääblig Missbruuch vo konsekrierte Hostie bezäichnet. Vo dene, wo beschuldigt worde si, und das si mäistens Juude, mänggisch aber au Persone gsi, wo mä wäge Häxerei aagchlagt het, isch behauptet worde, si häige sich gweihti Hostie beschafft und die verschnitte oder sust gschändet. Das häige si gmacht, zum d Folterig vom Jesus Christus bi dr Chrüzigung z verhööne. D Vorwürf, wo stereotüp formuliert worde si, häi zu Brozäss gfüert, wo mä scho im Vorus gwüsst het, wie si usgönge. Die Aagchlagte het mä bim Usfrooge gfolteret und eso Gständnis us ene uusebresst. Si si mäistens zur Hiirichdig verurdäilt und uf em Schiterhufe verbrennt worde. Noch eme sonige "Hostieschänderbrozäss" si vilmol alli aasässige Juude entäignet und us dr Stadt und hüfig us dr ganze Regioon verdriibe worde.

Hinder em Vorwurf vo dr aagääblige "Hostieschändig" isch dr Antijudaismus gstande. D Legände vom antichristlige jüüdische Hostiefrevel, wo im Juudedum verankeret und zwanghaft sig, si wie d Ritualmordlegände, wo öbbe 50 Joor vorhär ufcho si, im Zämmehang mit em antijudaistische Gottesmordvorwurf gstande, wo sich sit em 2. Joorhundert im Christedum verbräitet het.

Noch dr Leer vo dr Dransubstantazioon, wo 1215 zum Dogma gmacht worde isch, verwandle sich bi dr Häilige Mäss die öicharistische Gstalte vo Brot und Wii in dr Liib und s Bluet vom Jesus Christus. Doorum gältet d Veruneerig oder s Furtgheije vo de öicharistische Gstalte noch em chirchlige Rächt as Sakrileg. Im kanonische Rächt chömmed Begriff "Hostiefrevel" und "Hostieschändig" nid vor. Es stellt aber usdrücklig fest, ass Glöibigi, wo die öicharistische Gstalte furtgheije oder mit dr Absicht vom ene Sakrileg stääle oder bhalte, für das mit dr Exkommunikazioon bestrooft wärde. E Kleriker cha drzue us em Klerus entloo wärde.




</doc>
<doc id="58632" url="https://als.wikipedia.org/wiki?curid=58632" title="Sulperg">
Sulperg

De Sulperg (di altiigsessene Wettiger säged meischt "Sulzberg") isch en Hoger i de Schwiiz.

Er ligt am öschtliche Ortsrand vo Wettige, südöstlich vom alte Dorfkern. De höchschti Punkt vom Sulperg ligt uf der Höchi vo , und er isch im obere Berich vo Wald bewachse.

Im Wald findet me d Mariekapelle, wo en Chrüzwäg hiigoot. De Bärg isch zämme mit de Lägere und de Limmig es landschaftlichs Charakteristikum vo Wettige, wo durch es wiisses Wägchrüz verstärcht wird, wo guet sichtbar am Waldrand stoht.


</doc>
<doc id="58633" url="https://als.wikipedia.org/wiki?curid=58633" title="Schlacht bei Hattin">
Schlacht bei Hattin

D Schlacht bi Hattin (mänggisch au "Hattyn", "Huttin", "Hittin" oder "Hittim") am 4. Juli 1187 isch die grössti milidäärischi Niiderlaag vo de Chrüzfaarer gsi. As Folg si groossi Däil vo dr Outremer an d Muslim verlore gange, drunder s Köönigriich Jerusalem.

S Schlachtfäld het sich zwüsche Akkon und em See Genezareth befunde, südlig vo de böide Hügelspitz, wo men e d Hörner vo Hattin gsäit het. Mä cha vo dört us dr See Genezareth gsee.

Nume wenigi Ritter häi us dr Falle, wo dr Saladin de Chrüzfaarer gstellt het, chönne usbräche. Dr Köönig Guido und dr Groossmäister vo de Tämpler, dr Gérard de Ridefort, si gfangegnoo worde. Alli Ordensritter, wo überläbt häi, het dr Saladin lo umbringe. 

Wil d Christe fast alli Ritter us de Festige abzooge häi, isch d Erooberig groose Däil vom Häilige Land für e Saladin liicht gsi. D Schlacht bi Hattin isch dr Aafang vom Ändi vo dr Chrüzritterherschaft im Häilige Land gsi.




</doc>
<doc id="58635" url="https://als.wikipedia.org/wiki?curid=58635" title="Hebron">
Hebron

Hebron (Arabisch الخليل "al-Chalīl", Hebräisch חברון "Chewron") isch e Stadt im Westjordanland mit öbbe 202'172 Iiwooner (2014). D Stadt lit 30 km südlig vo Jerusalem uf ere Hööchi vo 930 m. Sie isch dr Sitz vo dr Uniwersidäät Hebron und von ere Polytechnische Hochschuel. Hebron isch d Hauptstadt vom Guvernemänt Hebron.

Im Säggsdaagchrieg 1967 het Israel s Westjordanland erooberet und milidäärisch bsetzt. 

D Juude vo dr Stadt, wo e Däil von ene 1929 im ene Pogroom ermordet worde isch, si 1936 vo de Brite us dr Stadt ewakuiert worde. 1968 si zum erste Mol wider Juude in d Stadt cho woone, wo dr Mosche Levinger, wo spööter mitghulfe het, d Organisazioon Gusch Emunim z gründe, und 79 witeri jüüdischi Israeli sich ooni Gnäämigung vo dr israelische Bsatzigsmacht im ene Hotel z Hebron niidergloo häi und denn die israelischi Siidlig Kirjat Arba usserhalb vo Hebron gründet häi. In Hebron sälber lääbe öbbe 800 Juude in dr Altstadt, wo vo dr israelische Armee abgsicheret wird.

Die jüüdische Siidler ghööre zu de radikalste Israeli, und au die muslimisch Bevölkerig, wo under em antisemitische Reschiim vom Jordanische Köönigriich sozialisiert worde isch und denn nid weenig under dr israelische Bsatzig glitte het, isch extremistisch. Aagriff vo dr äinte Site uf die anderi git s nid nume sit dr Intifada, und die israelische Soldate wärde immer wider vo bäide Bardeie aagriffe.




</doc>
<doc id="58639" url="https://als.wikipedia.org/wiki?curid=58639" title="Caesarea">
Caesarea

Caesarea (au "Caesaria", griechisch "Kaisareia") stoot für:

antiki Stedt:

Titularbistümer:

Usserdäm:


</doc>
<doc id="58640" url="https://als.wikipedia.org/wiki?curid=58640" title="Caesarea (Israel)">
Caesarea (Israel)

Keisarija oder Caesarea ( "Keisarija"; ; ) isch e Stadt in Israel. Si lit am Middelmeer in dr Middi zwüsche Tel Aviv und Haifa und nördlig vo dr antike Stadt Caesarea Maritima.

Si het öbbe 4500 Iiwohner und wird as dr äinzig Ort in Israel von ere brivaate Organisazioon, dr "Caesarea Development Corporation" verwaltet.

Die ersti jüüdischi Siidlig im Gebiet vo Caesarea isch s Kibbuz Sdot Jam gsi, wo 1940 gründet worde isch.

Noch dr Gründig vom Staat Israel im Joor 1948 isch e modärni Stadt entstande. E Hufe vo de Iiwooner vom Ort, wo us nooble Willeviertel bestoot, ghööre zur oobere Bevölkerigsschicht; do het z. B. dr früener israelisch Staatsbresidänt Ezer Weizmann e Huus ghaa. In dr Nööchi vo dr Stadt isch e Golfblatz, wo lang dr äinzig in Israel gsi isch. S antike Theater vo Caesarea isch widerufbaut worde und wird hüte für Muusig- und Theateruffüerige vor dr Kulisse vom Middelmeer brucht.


</doc>
<doc id="58642" url="https://als.wikipedia.org/wiki?curid=58642" title="Safed">
Safed

Safed ( "Tzefat"; arabisch صفد) isch e Stadt in Galiläa im Nordbezirk vo Israel. Si befindet sich uf ere Hööchi vo 840 m uf äim vo de höggste Bärg im oobere Galiläa. Im Dezämber 2010 het si 30,398 Iiwooner gha. 

Safed isch im spoote Middelalter und dr früeje Nöizit as e wichdige Ort vo dr jüüdische Gleersamkäit bedütend gsi und isch lang e gäistigs Zentrum vo dr Kabbala gsi.

Die ersti historischi beläiti Erwäänig vo dr Stadt isch us em Joor 66 n. d. Z. Dr Flavius Josephus het denn zur Verdäidigung gegen e Aagriff vo de Römer im Jüüdischen Chrieg e baar galiläischi Bärgdörfer lo befestigte und zu Bollwärk lo usbaue. Under deene Ort wird au "Seph" (griechisch Σεπφ) erwäänt, und mit däm isch vilicht Safed gmäint. Im Jerusalemer Talmud wird Safed as äine vo de Bärggipfel erwäänt, wo von ene zur Zit vom Herodianische Tämpel Füürsignal übermiddlet worde si.

Noch em Erste Chrüzzuug häi d Chrüzfaarer do im Joor 1102 e Burg baut. Dr Saladin het die belaageret und won er de Verdäidiger am 6. Dezämber 1188 freien Abzug versproche het, het sich d Garnison uf Tyros zruggzooge. Noch em Chrüzzuug vom Theobald vo Champagne häi französischi Tämpler 1240 d Burg ernöijeret, aber scho 1266 isch si ändgültig in d Händ vo Muslime gfalle, wo egüptischi Mamluke si erooberet häi. Die häi Safed zur Hauptstadt vom nördlige Galiläa gmacht.

Im 16. Joorhundert isch Safed under dr osmanische Herschaft zur „jüüdische“ Stadt worde. Um s Joor 1550 häi doo fast 10'000 Juude gläbt, won vili von ene 1492 us Spanie gflüchdet si. E hufe berüemti jüüdischi Gleerti, under iine die bedütende Rabbiner Josef Karo, Moses Cordovero und Isaak Luria, häi sich doo niidergloo und häi dr Ruef vo Safed as Zentrum vo dr Kabbala gfestiget. 1563 isch doo die ersti hebräischi Druckerei in Palestina gründet worde.

Im 17. Joorhundert isch Safed äini vo de Hochburge vo dr messianische Beweegig vom Schabbtai Zvi gsi (Sabbatianismus). Äini vom Sabbatai Zwi sine Fraue isch vo doo choo. 

Im 18. und 19. Joorhundert het d Stadt an Bedütig verloore und isch von e baar Ärdbeebe schwer beschädigt worde. D Zaal vo de jüüdische Iiwooner isch in dere Zit zruggange und isch wääred dr Zit vom britische Mandat am chliinste gsi.
Zur Zit vom Israelische Unabhängigkäitschrieg im Joor 1948 häi z Safed 12'000 Araber und 1'700 Juude gläbt.

Wääred em Chrieg häi lokali arabischi Milize und Äihäite vo dr Arabische Befreijigsarmee brobiert, s jüüdische Viertel, wo vor allem Ultraorthodoxi gwoont häi, z eroobere. D Drubbe vo dr Hagana häi das verhinderet. Im Mai 1948 isch s dr Haganah glunge, die strategisch wichdige Pünkt um d Stadt ume im Raame vo dr Operation Yiftah z eroobere. Si het zwäi Dörfer in dr Noochberschaft gsprängt und mit Mörser uf d Stadt gschosse und druf isch die arabischi Bevölkerig gflüchdet. D Haganah het denn d Araber, wo no bliibe si, in Libanon usgwiise oder si uf Haifa deportiert.

Noch dr Gründig vom Staat Israel het Safed dr Status von ere Entwiggligsstadt überchoo. E wichdige Wirtschaftszwiig isch hüte dr Turismus, wägen em historische Erb und wäge dr Hööchilaag.

Im Lauf vo dr Israel-Libanon-Krise 2006 häi au z Safed Katjuscha-Rageete iigschlaage, wo d Hisbollah-Miliz vom Südlibanon abgschosse het. Under anderem si e Chrankehuus und e Schoggifabrik droffe worde.



</doc>
<doc id="58645" url="https://als.wikipedia.org/wiki?curid=58645" title="Alija">
Alija

Dr Begriff Alija (hebräisch עלייה, wörtlig „Ufstiig“; Plural "Alijot") stammt us dr Bible und bezäichnet im Juudedum sit em babylonische Exil (586–539 v. d. Z.), wenn Juude as Äinzelni oder in Grubbe in s Globte Land zruggönge. Die, wo "Alija" mache, häisse uf Hebräisch "Olim" (Singular: fem. "Olah", mask. "Oleh").

Sit ass dr politisch Zionismus im 19. Joorhundert ufchoo isch, bedütet dr Begriff allgemäin „jüüdischi Iiwanderig“ uf Palestina, bzw. sit 1948 uf Israel.

Iiwanderigswälle si im Allgemäine dur Juudeverfolgige usglööst worde. Aber die mäiste Verfolgte häi s vorzooge, in dr Nööchi vo iirer Gastkultur z bliibe — bis in s 20. Joorhundert isch d Räis ins Globte Land nämlig beschweerlig und vilmol au gföörlig gsi, und wenn d Olim emol aachoo si, häi si uusegfunde, dass es hüfig kä Aarbed für sä gee het und s Lääbe im Land hert gsi isch. Bis sich im spoote 19. Joorhundert dr modärn "Jischuw" het afo bilde, si d Juude in Palestina vilmol vollkomme abhängig gsi vo Spände us em Usland.








</doc>
<doc id="58646" url="https://als.wikipedia.org/wiki?curid=58646" title="Küssnacht (Begriffsklärung)">
Küssnacht (Begriffsklärung)

Küssnacht chann folgendes bedüte:
Lueg au:


</doc>
<doc id="58651" url="https://als.wikipedia.org/wiki?curid=58651" title="Max Lütolf">
Max Lütolf

Dr Max Oskar Lütolf (au "Lütolf-Hunkeler"; * 1. Dezämber 1934 z Autishofe; † 23. Novämber 2015) isch e Schwyzer Musikwisseschaftler gsii. 

Dr Lütolf het anne 1967 promoviert un sich 1976 an dr Universitet Züri habilitiert. Vu 1977 bis zue syre Emeritierig anne 2000 isch der derno Profässer am Musikwisseschaftlige Inschtitut vu dr Universitet Züri gsii, glychzytig mit em Ernst Lichtenhahn. Syter anne 1984 isch er au stellverdrättende Vorsitzer vum Inschtitut fir himnologischi un musikethnologischi Studie z Köln gsii. Im Johr 1973 isch er mit dr "Dent Medal" uuszaichnet wore un 1986 het er dr Ehredokterwird vum Päpschtlige Inschtitut fir Chilchemusik iberchuu. 1992 isch er in d Academia Europaea ufgnuu wore.

Är isch ghyrote gsii mit dr Sylvia Hunkeler.



</doc>
<doc id="58652" url="https://als.wikipedia.org/wiki?curid=58652" title="Ayyubiden">
Ayyubiden

D Ayyubide (; oder ) si e sunnitisch-muslimischi Dünastii vo kurdischer Härkumft gsi, wo vo 1171 bis 1252 z Egüpte gherrscht het. Dr Naame vo dr Dünastii chunnt vom Nadschmuddin Ayyub, em Vater vom Saladin.

Wo d Fatimide in Egüpte häi afo schwecher wärde, häi d Chrüzfaarer vom Köönigriich Jerusalem iiri Aagriff versterkt. D Fatimide häi druf d Zengide wo über Sürie gherrscht häi, zu Hilf grüft. Die häi Drubbe under em Sirkuh uf Egüpte gschiggt, und dä het sich zum Wesir lo ernenne. Noch sim Dood isch si Nöwöö Saladin 1169 Wesir worde. Er het 1171 d Dünastii vo de ismailitische Fatimide-Kalif abgsetzt und die kurdischstämmigi Dünastii vo de Ayyubide gründet.

Under em Saladin (1171–1193) isch Egüpte reorganisiert worde. Er het d Landwirtschaft und dr Handel gförderet und eso d Wirtschaft witer gsterkt, zum d Chrüzfaarer us Jerusalem und Palestina chönne verdriibe. Bis 1181 het er si Riich über Sürie, Obermesopotamie, dr Jemen und Nubie usdeent, sodass er dr grösst Däil vo de arabische Kärnländer regiert het. Er het denn d Chrüzfaarer am 4. Juli 1187 in dr Schlacht bi Hattin in dr Nööchi vo Tiberias entschäidend besigt und druf Jerusalem erooberet. Im Dritte Chrüzzuug wo denn choo isch, isch s de Chrüzfaarer zwar glunge, e baar Stetdt an dr Küste (drunder Akkon) zrugzeroobere, aber Jerusalem häi si nid chönne iinee.

Bevor dr Saladin gstorbe isch, het er si Riich ufdäilt. Es isch aber äinewääg zu Machtkämpf cho, und dr al-Adil I. (1200–1218) het sich gegen e al-Mansur (1198–1200), dr minderjöörig Soon vom al-Aziz (1193–1198), chönne duuresetze. Au dr al-Adil het s Riich vor sim Dood ufdäilt, aber sim Noochfolger al-Kamil (1218–1238) isch s glunge, dr Chrüzzuug vo Damiette (1217–1221) in Egüpte abzweere. Bim Chrüzzuug vom Friedrich II. (1228–1229) het er mit em Kaiser verhandlet und iim s umbefestigte Jerusalem abdräte. Churz vor sim Dood het sich dr al-Kamil au in Sürie chönne duuresetze.

In dünastische Machtkämpf isch s im as-Salih (1240–1249) glunge, witi Däil vom Ayyubideriich wider z veräinige, au wenn Nordsürie, Obermesopotamie und dr Jemen ändgültig verloore gange si. 1244 het er Jerusalem für immer von de Chrüzfaarer erooberet.

Grad wo dr Säggst Chrüzzuug (1249–1254) uf Egüpte abgweert gsi isch, isch dr letscht Ayyubid Turan Schah ere Verschwöörig vo de türkische Mamluke in dr Armee zum Opfer gfalle, won er brobiert het, deren iire Iifluss iizschränke. Bis 1257 het denn si Stiefmueter Schadschar ad-Dur as Regäntin die Regierig gfüert, und het dr Füerer vo de Mamluke, dr Aybak, ghürootet. Dä het sich as al-Malik al-Muizz 1252 zum Sultan erhoobe, dr Dünastii vo de Ayyubiden in Egüpte en Änd gmacht und s Mamlukeriich (1252–1517) gründet.

Sitelinie vo de Ayyubide häi in Damaskus und Aleppo no bis 1260 gherrscht, in Homs bis 1262 und in Hama bis 1341. Es het au ayyubidischi Herrscher in Hasankeyf (Hisn Keyfa) gee, wo dört bis in s 15. Jahrhundert regiert häi und erst vo de Aq Qoyunlu abgsetzt worde si.

Im Gegesatz zu de Fatimide vor ene und de Mamluke noch ene häi d Ayyubide kä Zentralstaat regiert. D Söön vom Herrscher und anderi Sitezwiig vo dr Dünastii si in dr Verwaltig vom Riich verwigglet gsi. Wäge däm isch s, wenn e Herrscher gstorbe isch, immer wider zu Kämpf um d Äihäit vom Gsamtriich choo.

D Archidektuur vo dr Ayyubidezit isch brägt vo alte regionale künstlerische Dradizioone, vermischt mit Stilelimänt vo iranischem Ursprung und vo sonige, wo mä us dr Chrüzfaarer-Archidektuur verdleent het.

Die öiropäisch Komponänte spieglet sich iidrücklig in dr milidäärische Baukunst, wo d "Zitadälle vo Aleppo" am hervorragendste isch. Iiri Charakteristike si groossi, blutti Baukörper mit scharfe Kante, wo in dr Hang zruggsetzt si mit eme mächdige Doorbooge as Iigang zur Zitadälle. Über e Brugg isch säll Monumänt denn über e Stääge an dr Hauptiigang aagschlosse gsi.

Bedütend isch au d Iirichdig von e hufe religiöse Stifdige wie Medrese, wo dr Saladin mit sinere orthodox religiöse Iistellig voraabrocht und uf Stedt wie Aleppo, Damaskus und s egüptische Kairo verdäilt het. Bischbil si d "al-Zahiriyya"-, d "Firdaus"- und d "al-Salihiyya"-Medrese.

Die ayyubidischi Archidektuur het sich vil uf die üsseri Gstaltig konzentriert, wie Dooraalaage (Portaal) und Ussedekorazioone (Nische as Gliiderigselimänt, Stalaktitemotiv und vilfarbigi Stäikomposizioone).

D Herrscher vo Egüpte

D Herrscher vo Damaskus

D Emir in Aleppo

D Emir in Hama

D Emir in Homs

D Emir in Kerak

D Emir in Jemen 

D Emir in al-Dschazira 

D Emir in Hisn Keyfa

D Sultan vo Egüpten si fett gschriibe.



</doc>
<doc id="58653" url="https://als.wikipedia.org/wiki?curid=58653" title="Rheinbrücke Rüdlingen">
Rheinbrücke Rüdlingen

D Rhybrugg Rüèdlingè isch è Strǒssèbrugg, wo zwǜschè Rüèdlingè un Flaach dè Hochrhy sowiè d Gränz zwǜschè dè unterè Deil vum Kanton Schaffiusè un èm Kanton Züri übberschpannt. D Brugg isch für zwei Faarschtreifè un ei sitlichs Trottoir uusglait.

È Fäärvobindig bi Rüèdlingè hèt woll schu im Johr 1417 exischtyrt. Zu dè Vobesserig vo dè Strõssèvobindigè zwǜschè Flaach un èm Rafzerfäld hèn im Johr 1870 diè Kantön Züri un Schaffuusè èn Vodraag übber dè Bau von èrè der Rhybrugg gschlossè. Drei Virtel vo dè Baukoschtè in èrè Höchi vo 126'000 Frankè hèt dè Kanton Züri gschprochè.

S 121 Meter lange Bauwärch isch i dè Johr 1871–73 baut worrè. Als Unterbautè sin nebbè dè Widderlager drei gmauèrti Flusspfyler 7 bis 8 Meter hoch, 1,5 bis 1,9 Meter dick un 4,5 Meter breit ybaut worrè. Si sin uff dè Fels druff baut worrè. Dè Übberbau vo dè Balchèbrugg hèt vir Öffnigè mit Stützwittènè vo 27,2 Meter bi dè Endfälder un 33,3 Metern bi dè Innèfälder. Er hèt èn Wannèquerschnitt, wo uss zwei übber dè Faarbaan, sitlich aagordnetü iisernè Gitterdräger bschtandè hèt, wo 2,4 Meter hoch gsi si sin un unterènand èn lichtè Abschtand vo 4,4 Meter gha hèn. D Faarbaan isch mit 10 Zentimeter dickè Holzdillè gmacht gsi .

Im Johr 1929 isch dè Uusduusch vom Übberbau draa chò. D Gitterdräger sin durch zwei stäälerni, gnièteti, 2,25 Meter hochi Vollwanddräger ersetzt worrè, wo èn lichtè Abschtand uff 5,6 Meter bzw. Achsabschtand uff 6,0 Meter vogrösserèt worrè isch. Selli Änderig hèt è 4,5 Meter breiti Faarbaan un èn zuèsätzlichs Trottoir möglich gmacht. Als statischs Sischteem isch èn Durchlaufdräger aagwendet worrè. D 20 Zentimeter dicki Faarbaanblattè isch als Staalvobundquerschnitt uusbildet worrè. D Pfyler un Widderlager sin entschprèchend umbaut un voschtärkt worrè. D Baukoschtè hèn 225'000 SFr bedrait. Am 10. Januar 1930 isch d Vokeersübbergaab gsi. 

Zwanzig Johr spôter hèt è Inschtandsetzig für 225'000 SFr stattgfundè, mit èrè nòmolligè Vobreiterig vo dè Brugg, reschpektyv vo dè Faarbaan uff 5,4 Meter. A dè weschtlichè Hauptdräger sin Konsolè montyrt worrè, wo nõch ussè voschobbeni Trottoir drait hèn. I dè Johr 1987/88 isch denn für 1,348 Millionè SFr d Faarbaanblattè vo 1929 uusduuscht worrè un d Staalkonschtruktion sanyrt worrè.




</doc>
<doc id="58655" url="https://als.wikipedia.org/wiki?curid=58655" title="Dhimmi">
Dhimmi

As Dhimmi bezäichnet mä in dr islamische Rächtsdradizioon Monotheiste, wo vom Staat duldet und gschützt wärde, aber en iigschränkte Rächtsstatus häi. Alli Mensche, wo weder Muslim no "Dhimmi" gsi si, si as "Harbī" („die wo zum Chrieg ghööre“) bezäichnet worde, as Völker, wo sich s "Huus vom Islam" mit ene im Chrieg befunde het.

Im Koran chömme die nitmuslimische Religionsgmäinschafte vor: d Juude ("al-yahūd" bzw. "banū Isrāʾīl" = „d Chinder vo Israel“), d Christe ("an-naṣārā"), d Zoroastrier ("al-maǧūs"), d Sabier ("aṣ-ṣābiʾa"), d Mandäer und d Polytheiste ("al-mušrikūn"). Die, wo scho in dr Zit vor em Islam häiligi Büecher gha häi, d. h. d Tora ("at-tawrāt"), d Psalme ("az-zabūr") und s Evangelium ("al-inǧīl" – immer im Singular), si d "ahl al-kitāb", d „Schriftbesitzer“. „D Chinder vo Israel“ wärde im Zämmehang mit dr biblische Gschicht vom Juudedum erwäänt und au im Bezug uf d Juude in dr Umgääbig vom Mohammed, wäärend dr Begriff "al-yahūd" im Koran nume für d Juude vo Medina und Umgääbig verwändet wirde, wo dr Mohammed mit ene Kontakt gha het. In dr Jurisprudänz wird bi dr Daarstellig vom Umgang mit Schutzbefoolene nume d Bezäichnig "al-yahūd" brucht.

Dr Koran nennt au witeri Schrifte: d Schriftrolle vom Abraham und Moses (ṣuḥuf Ibrāhīm wa-Mūsā), bzw. die „erste Schriftrolle“ ("aṣ-ṣuḥufu ʾl-ūlā"), definiert sä aber nid. Über die Schrifte het dr Mohammed offebar nume waagi Vorstellige gha, denn konkreti Aagoobe über sä git s weder im Koran no in d Koranexegese. Die erwäänte Religionsgmäinschafte, won er woorschinlig scho mit ene in Kontakt cho isch, won er nonig dr Brofeet gsi isch, wärde noch sinere Beruefig zum Brofeet im Allgemäine as Unglöibigi bezäichnet, das gältet au für Christe und Juude. Noch iirer Underwärfig gälte si in dr Jurisprudänz as Gmäinschafte, wo under (islamischem) Schutz stöön.

Dr Jurist und Theolog Ibn Qayyim al-Ǧauziyya († 1350) zelt fümf nitislamischi Gmäinschafte uf: d Juude, d Christe, d Zoroastrier, d Sabier und d Polytheiste. Dr Ibn ʿAbbās säit:

D "Dhimmi" häi noch em sogenannte Verdraag vom Umar müesse lääbe, won ene zwar erlaubt het, iiri Religioon im Versteck uszüebe, iine aber verschiideni, vilmol sümbolischi Iischränkige uferläit het. Au wenn die nid diräkt s Lääbe ummööglig gmacht häi, häi si die Schutzbefoolene doch die ganz Zit an iire Status as Lüt mit mindere Rächt erinneret. So isch zum Bischbil dr Durban e „Zäiche vo Eer“ für d Araber gsi. Dorum isch s de "Dhimmī" verbote gsi, Durban aazhaa, oder si häi die mit eme bsundrige Stück Stoff müesse kennzäichne, denn d "Dhimmī" häi kä Eer. D "Dhimmi" häi au e bsundrigi Stüür, d "Dschizya" müesse zaale und mänggisch drzue non e Sonderstüür, d "Ḫarāǧ".

S Osmanische Riich het under Druck vo de öiropäische Staate im 19. Joorhundert noodinoo dr Status vom "Dhimmi" abgschafft. In andere Länder wie zum Bischbil z Indie häi d Kolonialmächt dr "Dhimma" en Änd gmacht oder si isch dur e nazionali Verfassig, wie zum Bischbil z Persie, abgschafft worde. Es git au Länder wie Saudi-Arabie, wo dr Status nüm relewant isch, wil d Bevölkerigsdäil verschwunde si, wo under d Bestimmige vo dr "Dhimma" gfalle si.



</doc>
<doc id="58656" url="https://als.wikipedia.org/wiki?curid=58656" title="Rheinbrücke Eglisau">
Rheinbrücke Eglisau

D Eglisauer Rhybrugg isch è Strõssèbrugg, wo z Eglisau übber dè Hochrhy gòt un d Hauptschtrõss 4 übber dè Stròm füürt. D Brugg isch für zwei Faarschtreifè, ein Rad- un ei Trottoir uusglait. Im Johr 2008 bassyrèd däglich 19'000 Faarzüüg s Bauwärch.

È Furt i dè Nôchi vo Eglisau isch vomuètlich schu i dè Römerzit vorhandè gsi. È èrschti Holzbrugg isch um 1240 uff Voaalassig odder mit Unterschtützig vo dè Freihèrrè vo Tèngè baut worrè. D Exischtenz vo dè Rhybrugg bi Eglisau, ènèrè offenè Holzbrugg mit öppè füüf Pfòòljoch, sin im Johr 1249 urkundlich erwäänt worrè. È Erneuerig vo dè Brugg nõch èm Hochwasser isch für 1542 übberliferèt worrè. S isch è übberdachti un deilwys ygschalti Holzbrugg, deilwys mit offènè Vorbruggènè, wo vyr gmuèrti Pfyler un è Pfòòljoch uss Holz ufgfwisè. Bsunders Unterschpüèligè vo dè Bruggèfundamänt bi Hochwasser abber au Iisgang im Winter 1789 hèn zu Reparaturè a m Bauwärch gfüürt, wo mit Bruggèzoll finanzyrt worrè sin. Wôrend èm Dryssgjöhrigè Chrièg isch es zum Ybau von èrè Zugbrugg i dè èrschtè Bruggèöffnig uff Zürcher Sitè cho.

Im Johr 1799 hèn französischi Truppè uff èm Rüggzug vo dè volorènè Schlacht bi Stockach im zweitè Koalitionschrièg d Rhybrugg kabutt gmacht. Diè nõchfolgendè öschterrychischè Truppè hèn è Behelfsbrugg un unterhalb vo Eglisau zuèsätzlich è Schiffsbrugg baut. Nõch dè Nidderlaag i dè zweitè Schlacht vo Züri hèn diè öschterrychischè un russischè Truppè dè Rhyübbergang bi Eglisau für iren Rüggzug bruucht un russischi Truppè hèn diè provisorisch inschtand gsetzti Brugg am 26. Septembèr 1799 nòmòll kabutt gmacht. Mitti vum, Johr 1800 hèn diè französischè Truppè widder è provisorischi Brugg uffbaut. Nõch èm Chriègsènd hèt dè Kanton Züri 1804 èn Bruggèneubau voaalasst. S Bauwärch, è übberdachti Holzbrugg mit eim gmuèrtè Flusspfyler, isch 1811 durch dè beuffdragtè Staatsbaumeischter Conrad Stadler a dè glychè Stell wiè d Vorgängerbruggè widder hèrrè baut worrè. S Dragwärch hèt è Sprèngwärch uss Holz mit zwei Bögè un èrè grösserè un enèrè chlynèrè Flussöffnig uffgwisè, bi nèrè maximalè Stützwiti vo 45 Meter. S isch è 4,0 Meter breiti Faarbaan un beidsitig Trottoir vorhandè gsi.

Im Raamè vom Bau vum Flusschraftwärch Rhysfäldè, wo vo 1915 bis 1920 duèrèt hèt, isch dè Rhy im Berych vo dè Holzbrugg um öppè 6,5 Meter uffschtaut worrè. Sell hèt dè Abbruch vo dè aaltè Brugg un è Ersatzbrugg voruusgsetzt, wo i dè Johr 1914–18 in èrè vokeerstechnisch besserè Laag circa 300 Meter flussabsi nõch èm Entwurf vo dè Firma Locher un èm Architekturbüro Gebrüder Pfister entschtandè isch. S Bauwärch isch am 14. Septembèr 1919 dè Vokeer übbergää worrè. Am Aafang isch è 7 Meter breiti Faarbaan un beidsitig zwei Trottoir mit 1,5 Meter Breiti vorhandè gsi. Im Johr 1987 isch s weschtliche Trottoir wäg gmacht worrè un s öschtlich Trottoir uff 2,0 Meter sowiè d Faarbaanblattè uff 8,0 Meter vobreiterèt worrè. Zuèsätzlich isch è Personèunterfüürig am südlichè Widderlager ybaut worrè, um s fäälende weschtliche Trottoir übber s öschtliche umgõ z chönnè. 1995–96 isch es zuè nòmòll zuè nèm Umbau durch èn neuè Fussgängerschteeg uss Stahl un Holz chò, wo sitlich montyrt worrè isch, um dè aalt Trottoir als Velowäg bruuchè z chönnè.

I dè 1980er Johr hèt s Blään zuè nèrè witrüümigè Umfaarig vo dè Stadt Eglisau mit èrè 350 Meter langè, virschtreifigè Hochbrugg als Rhytraversè gää, wo barallel zu dè Ysèbaabrugg füürè hèt söllè. S Brojèkt isch abber in èrè kantonalè Volksabschtimmig am 10. März 1985 mit èrè dütlichè Meerheit bi 37 Brozènt Stimmbedeiligung abglèènt worrè.

Dè Vorschlag von èm Neubau isch durch dè zuènämende Vokeer uff dè Hauptschtrõss 4 uffchò. Übber sèbbi Fèrnvokeersschtrõss gòt dè Zuèbringervokeer zum Flughaffè Chlotè sowiè dè Beruèfsvokeer i d Agglo vo Züri. Uusgò duèt dè Vokeer vum Kanton Schaffuusè, vum Jeschtetter Zipfel un vum öschtlichè Landchreis Waldshuèt, am Süèdrand vum Rafzerfäld bündlet sich diè Vokeersschtrööm, un gön übber d Eglisauer Rhybrugg i s Zürcher Unterland un witer i d Zürcher Agglo. Im morgendlichè Beruèfsvokeer isch es hützdaag (Stand: Dezembèr 2015) zur Regèl worrè, dass dè morgendliche Beruèfsvokeer vo Südè hèr bis übber d Eglisauer Rhybrugg un uè bis uff s Rafzerfäld zruggschtaut. Wenn sich zuèkümpftig dè Strõssèvokeer nit reduzyrè lõt, dürft èn Neu- odder Uusbau vom Rhyübbergang vi Eglisau nit z umgõ sy.

Diè öppè 130 Meter langi Bogèbrugg uss èm Johr 1919 hèt è Bedonggwölbi mit uffbedonnyrtè Stirnmuèrè. Si isch mit èm chlyformatigè hèllè Nadurschtei vochleidet worrè. D Brugg wyst drei Öffnigè mit je 40,7 Meter lichter Witti uff. Bi nèrè Pfylerbreiti vo öppè 18 Meter un -dicki vo 4,3 Meter bedrait dè Achsabschtand vo dè Flusspfyler 45 Meter. Diè 10,8 Meter breiti Brugg hèt è 10 Meter breiti Faarbaanblattè un beidsitig 0,4 Meter breiti Brüschtungè. D Gründig vo dè Pfyler isch mit Senkkäschtè in èrè Dǜèfi bis zu 30 Meter unter dè Faarbaanobberkantè durrègfüürt worrè. D Senkkäschtè sin 18 Meter lang un 7,9 Meter breit un sin mit dè Hǜlfi von èrè offènè Baugruèb gmacht worrè, wo durch Spundwänd gsichèrèt worrè isch.




</doc>
<doc id="58658" url="https://als.wikipedia.org/wiki?curid=58658" title="Benjamin von Tudela">
Benjamin von Tudela

Dr Benjamin vo Tudela, au "Benjamin ben Jona", äigentlig "Benjamín bar Jonás de Tudela" (* in de erste Joorzäänt vom 12. Joorhundert in dr nordspanische Stadt Tudela, Navarra, Baskeland; † öbbe 1173 z Kastilie) isch dr bedütendst jüdisch Räisendi im Middelalter gsi. Alles was mä über en wäiss, chunnt us sim Räisebricht "„Massaot Binjamin mi-Tudela“ (D Räise vom Benjamin us Tudela)", won er uf Hebräisch verfasst het.

Dr Benjamin isch zwüsche 1160 und 1173 über d Köönigriich Navarra und Aragonie, Süüdfrankriich (Languedoc und Provence), Italie, Griecheland und s Häilige Land bis uf Mesopotamie an d Gränze vo Persie gräist und denn witer uf Egüpte. Nitjüüdischi Autore bezäichnen e vilmol as „Rabbi“, aber usser em Buechstabe ר, won en Abchürzig für Rabbi isch und in hebräische Kwelle vor sim Naame stoot, git s käni Bewiis drfür, ass er as Rabbiner amtiert het.

Über Saragossa, Tarragona, Barcelona und Girona isch er zerst in d Provence, won er d Stedt, s Wirtschaftslääbe und die jüüdische Gleerte z Narbonne, Béziers, Montpellier, Lunel, Posquières und Arles zimligt gnau beschriibe het. Z Marseille isch er uf e Schiff uf Genua und vo dört isch er über Pisa uf Rom. Z Rom isch er woorschinlig zimlig lang bliibe, wil er die antike Monumänt in dr Stadt bis in Äinzelhäite beschriibe het. Er het au die jüüdischi Gmäind dört und iiri Beziejige mit em Babst Alexander III. beschriibe. Doorum nimmt mä aa, ass dr Benjamin churz noch em Aafang vom Pontifikat vom Alexander III. im Septämber 1159 sich dört ufghalte het. Vo Rom us er witer uf Süditalie und het under anderem Salerno, Amalfi, Melfi, Benevento und Brindisi beschriibe. Z Otranto het er sich für Korfu iigschifft und isch uf Arta. In Griecheland het er die jüüdische Siidewääber erwäänt und die landwirtschaftligi Kolonii z Krissa am Parnass. Es gseet us, wie wenn er bsundigs lang in Konstantinopel bliibe weer. Er het zum Bisschbil e gnaue Bricht über d Hagia Sophia gschriibe.

Anderi Ziil vom Benjamin si Patras, Korinth, Thebe, Thessaloniki, Züpere, Beirut, Jerusalem, Damaskus, Mossul, Bagdad, Sura und Pumbedita, Kairo und Alexandria gsi.

Was dr Benjamin über Arabie, Persie, Indie, China und Ethiopie schribt, chunnt woorschinlig vo Bricht, won er ghöört het, villicht z Bagdad. Er het sicher nid d Zit gha, in alle dene Länder umezräise. 1168 und 1169 isch er z Palestina gsi, wo denn as s Köönigriich Jerusalem under dr Herrschaft vo de Chrüzfaarer gstande isch. Si Bricht über die häilige Ort in Palestina, bsundrigs über d Geböid z Jerusalem, isch für d Gschicht vom domoolige Palestina vo riisiger Bedütig. In Jerusalem het er under anderem dr Davidsdurm erwäänt, d Graabchille, dr Felsedom und s Bäte vo de Juude an dr Chlaagemuure. Für e baar Ort in Palestina het er iire franzöösisch Naame brucht, so zum Bischbil für Hebron „Saint Abraham de Bron“. 1170 isch er z Mossul gsi und um 1171 z Egüpte. Das wäiss mä, wil er dr Komflikt zwüsche de Abbaside z Bagdad und de Fatimide beschriibe het, wo dr Saladin dr Herrschaft von ene in Egüpte 1171 en Änd gmacht het. Spöötistens 1173 isch dr Benjamin über Sizilie (Palermo) uf Spanie zrugg. Er isch woorschinlig dr erst Öiropäer, wo über e Handel mit Indie brichtet het, au wenn er sälber nid dört hsi isch. Er gältet au as dr erst Öiropäer, wo China mit sim jetzige Naame erwäänt het. Am Ändi vo sim Bricht git er en idealisierti Beschriibig vom jüüdische Lääbe in Nordfrankriich und Dütschland, wo woorschinlig uf fremde Bricht basiere. 

Äins vo de Ziil vo sinere Räis isch s gsi, öbbis über d Lääbenssituazioon vo sine Glaubensgenosse und über die jüüdische Gmäinde z erfaare. So het er under anderem e Hufe Ort aagee, wo Juude gläbt häi. Vilmol erwäänt er d Nääme vo de Rabbiner und d Zaal vo de Juude (oder jüüdische Familie), wo dört gläbt häi, mänggisch au iiri Brüef (z. B. Färber z Brindisi, Siidewääber z Thebe, Gärber in Konstantinopel, Glaser z Aleppo und Tyrus).

Zu de Seenswürdigkäite, wo dr Benjamin über sä schribt, ghööre d Omayyade-Moschee z Damaskus, dr Balast vom Kalif z Bagdad oder z Alexandria dr Pharos, dä berüemt 110 Meter hoochi Lüchtdurm us dr Antike, äins vo de Siibe Wältwunder. Es isch äini vo de letschte Beschriibige vom Durms, wo mr kenne, bevor er noch mee as 1600 Joor 1326 iigstürzt isch. Dr Abstand zwüsche de Ort, won er gsi isch, het er in Daagesräise oder Parasang aagee (1 Tagesreise = 10 Parasang, 1 Parasang = öbbe 4 Kilometer).

Sini Bricht über e Riichdum und d Schwechene vom Byzantinische Riich, über d Assassine im Libanon oder über d Oghuse si erstrangigi historischi Kwelle. Si Räisebericht isch in fast alli öiropäische Sprooche übersetzt worde und gältet für Mediewiste as wichdigi Kwelle. D "Räise vom Benjamin vo Tudela" si zum erste Mol in Konstantinopel im Joor 1543 druckt worde; e zwäiti Usgoob, wo uf eme ganz ander Manuskript basiert, isch 1556 z Ferrara erschiine. Die Standardusgoobe stürze sich uf e Adolf Asher, mit e hufe Notize und zuesätzligem Material (London 1840-41, Nöidruck Nöi York 1927).




</doc>
<doc id="58659" url="https://als.wikipedia.org/wiki?curid=58659" title="Petachja aus Regensburg">
Petachja aus Regensburg

Dr Petachja us Räägensburg (* z Prag 12. Joorhundert; "Petachia vo Räägensburg", "Petachja ben Jacob us Räägensburg") isch e jüüdische Räisende im Mittelalter gsi.

Er isch vo Räägensburg uf Prag züüglet, und het vor 1187 e Räis über Pole, Kiew, d Krim (won er vo de Karäer dört wärtvolli Noochrichde häimbrocht het), witer über Armenie, Mossul, Sura, Pumbedita und Bagdad in s persische Susa gmacht. Uf em Wäg zrug isch er über Palestina und Griechland gräist.

Er het sich vor allem für s jüüdische Lääbe und die jüüdische Häiligegräber intressiert. Wider dehäi häi meereri Autore, under iine dr Jehuda ben Samuel, uf dr Grundlaag vo de Notize, wo dr Petachja gmacht het, uf Hebräisch dr Räisebricht "Sibbuv" (Umkräisig) verfasst. Er isch 1595 zum erste Mol z Prag druckt worde und isch no witeri 24 Mol ufgläit worde. Dr Bricht isch in meereri Sprooche übersetzt worde, zum Bischbil isch 1905 e hebräisch-dütschi Usgoob erschiine.




</doc>
<doc id="58660" url="https://als.wikipedia.org/wiki?curid=58660" title="Jechiel ben Josef">
Jechiel ben Josef

Dr Jechiel ben Josef vo Bariis (* am Ändi vom 12. Joorhundert z Meaux; † um 1286 in Palestina) isch e Rabbiner, Talmudist und Tosafist us Nordfrankriich gsi.

Dr Jechiel ben Josef isch e Schüeler vom Rabbi Juda ben Isaak Messer Leon gsi und si Noochfolger as "Rosch Jeschiva" vo Bariis. Er het e hufe "Tosafot" gschriibe. Bekannt isch er as Gegner vom Nikolaus Donin bi dr Bariiser Talmuddisputazioon vom Joor 1240 worde, wo zur erste groosse Verbrennig vom Talmud gfüert het. Er isch aber witer dr Läiter vo dr Bariiser Schuel bliibe, bis er um 1260 mit eme Däil vo sine Aahänger uf Israel usgwanderet isch und sich z Akko niidergloo het. Dört het er d Talmudschuel "Midrasch ha-Gadol de-Paris" gründet und isch in de spöötere 1260er Joor gstorbe.

Es git aber au sonigi, wo sääge, ass er nie "Alija" gmacht häig und bis an sis Lääbensänd z Bariis gläbt häig.



</doc>
<doc id="58661" url="https://als.wikipedia.org/wiki?curid=58661" title="Obadiah da Bertinoro">
Obadiah da Bertinoro

Dr Obadiah da Bertinoro ("Rabbi Obadiah vo Bertinori," "Obadja ben Abraham da Bertinoro;" * öbbe 1465 z Bertinoro (Forlì); † öbbe 1515 z Jerusalem) isch en in italiänische Talmudist gsi.

Dr Rabbi Obadiah isch z Bertinoro Rabbiner gsi. 1486 het er über Egüpte "Alija" gmacht und het sich 1488 z Jerusalem niidergloo. Er het e Kommentar zur Mischna (us Raschi und Maimonides) verfasst, wo in fast alle Mischna-Usgoobe abdruckt isch.

Uf em Wääg in s Globte Land het er Bricht über d Verfassig vo de Juude verfasst, wo in iirer Objektiwidäät von ere groosse historische Bedütig für d Forscher vom östlige Juudedum si. Er beschribt, wie under de Mameluke die jüüdische Gmäinde verarmt si und immer mee vo iire Mitgliider dr Glaube vo iire Väter verloo häi. Er het au über d Karäer z Alexandria gschriibe und sä globt für Tugende, wo d Rabbinite iine vilmol abgsproche häi, und über d Samaritaner z Egüpte. 

Dr Obadiah het d Jerusalemer Gmäind, wo d Gmäindieltere korrupt gsi si, nöi organisiert. Für d Flüchtling, wo 1492 us Spanie gflüchdet si, e Jeschiva ufdoo.



</doc>
<doc id="58662" url="https://als.wikipedia.org/wiki?curid=58662" title="Mameluken">
Mameluken

D Mamluke (DMG Mamlūke) oder Ghilman (DMG Ġilmān) si in e hufe islamische Herrschaftsgebiet Milidäärsklave vo zentralasiatischer oder ostöiropäischer Härkumft gsi, d. h. mäistens Türke oder Kaukasier. Under de Abbasidekalife si si e Machtfaktor worde, und häi iiri dominierendi Stellig as Generääl und Königsmacher vom 9. Joorhundert immer wider emol usgnützt, zum äigeni Dünastie und Riich z gründe. 

Die bäide bedütendste vo dene Riich si s Sultanat vo Delhi gsi, wo vo 1206 bis 1526 über Indie gherscht het, und s Riich vo de Bahri- und Burdschi-Mamluke z Egüpte. S egüptische Mamelukeriich het vo 1250 bis 1517 bestande. Es isch vo de Osmane underworfe worde, aber d Mamluke dört si no bis zu iirer Niiderlaag gegen e Napoleon in dr Schlacht bi de Püramiide (1798) die lokali Herscherelite bliibe und erst 1811 vom Muhammad Ali Pascha ändgültig entmachdet worde.




</doc>
<doc id="58664" url="https://als.wikipedia.org/wiki?curid=58664" title="Meschullam da Volterra">
Meschullam da Volterra

Dr Meshullam ben Menahem da Volterra (* vor 1443, gstorbe 1508 z Volterra) isch en italiänisch-jüüdische Kaufmaa und Räisende us Floränz gsi. Er het von ere jüüdische Familie us dr toskanische Stadt Volterra abgstammt und het z Floränz zämme mit sim Vater Menahem ben Aaron da Volterra e bedütende Edelstäihandel gfüert.

D Familie da Volterra het zu de riichste Familie in dr Stadt ghöört und het e groosse Grundbsitz bi Floränz gha. So wird zum Bischbil brichdet, ass dr Meshullam en änge Fründ vom Lorenzo de’ Medici (1449–1492) gsi isch, mit em e brivate Briefwäggsel gfüert het und iim gläägentlig Wild zum Gschängg gmacht het, won er sälber döödet het.

Dr Meschullam da Volterra isch vor allem bekannt für si Bricht über d Räis, won er 1481 in d Lewante gmacht het. 



</doc>
<doc id="58666" url="https://als.wikipedia.org/wiki?curid=58666" title="Die Reise Meschullams da Volterra in den Orient">
Die Reise Meschullams da Volterra in den Orient

Im Joor 1481 het dr italiänisch-jüüdischi Edelstäihändler Meschullam da Volterra e Gschäfts- oder Bilgerräis uf Jerusalem in Palestina gmacht, und isch drbii z Rhodos, Alexandria, Kairo, Gaza und Hebron verbiichoo.

Dr Meschullam het e detäijierte und sachlige Räisebricht über si Räis verfasst, und din d Stedt beschriibe, won er gsi isch, iiri Stadtbilder, Hääfe, Geböid und Verdäidigungsaalaage, d Bevölkerig und die wirtschaftlige Verheltniss.

So het er zum Bischbil d Stadt Rhodos as en usserordentlig schööni Stadt beschriibe und erwäänt usdrücklig die beiidruckende Befestigungsaalaage, wo in relativ churzer Zit baut worde si, numen e Joor noch dr Belaagerig vo 1480 dur die osmanischi Armee under em Sultan Mehmed II., wo si stark beschädigt worde si.

Z Alexandria het en s Süsteem vo dr Wasserversorgig und vo dr Abläitig vom Wasser us dr Stadt fasziniert. Er verzelt, ass jedes Woonhuus zwäi Zistärne häig, äini für s Drinkwasser, wo vom jöörlige Hoochwasser vom Nil ufgfüllt wurd, und äini für s Abwasser. Die Stadt Alexandria sig wäge alle dene Brünne gwüssermaasse underhöölt.

E groose Däil vom Bricht isch über d Situazioon vo dr jüüdische Bevölkerig in dene Stedt. Er beschribt die jüüdische Gmäinde, wievil jüüdischi Familie dört woone und was iire sozial Status sig. Er vergliicht wie seer die äinzelne Gmäinde gsellschaftlig integriert si und iiri underschidlige religiööse Braktike.

Dr Räisebricht vom Meshullam ben Menahem da Volterra gältet as äini vo de wichdigste middelalterlige Kwelle über s jüüdische Lääbe in de Länder vom östlige Middelmeerruum. Er ändet 19. Oktober 1481, em Daag wo dr Meshullam z Venedig aachoo isch.

S Manuskript uf Hebräisch befindet sich hüte in dr Biblioteca Medicea Laurenziana z Floränz. Es isch 1881 zum erste Mol veröffentligt worde vom italiänische Judaist David Castelli. En ersti kommentierti dütschi Übersetzig isch 2012 erschiine.




</doc>
<doc id="58672" url="https://als.wikipedia.org/wiki?curid=58672" title="Niklaus Bigler">
Niklaus Bigler

De Niklaus (Chlaus) Bigler (* 1. Februar 1949 z Wolen im Aargöi) isch en Schwyzer Gërmanischt, wo über dryssg Jaar lang Redakter bim Schwyzerischen Idiotikon gsy isch.

De Bigler isch as Soo vo bëërnstämige Puuren uf eme Hoof im aargauische Freiamt uufgwachse. I s Gimnaasium isch er z Aarau, und nachanen hät er a den Uniwërsitëëte Bëërn und Wien Gërmanischtik und Musigwüsseschaft gstudiert. S Tüütschstuudium hät er na bim Paul Zinsli aagfange, aber wil dëë dänn gly emeritiert woorden isch, hät er 1978 bim sym Naachfolger, em Roland Ris, promowiert. S Theema vo synere Tokteraarbet sind d Mundaartverheltnis im aargauischen Übergangsgibiet zwüsched em weschtlichen und em öschtliche Schwyzertüütsch gsy.

1976 hät er bim «Bëërner Oortsnamebuech» (ere Gründig vom Zinsli) afa mitschaffe; 1982 isch er dänn Redakter am «Schwyzerischen Idiotikon» woorde. Gröösseri und wichtigeri Woortfamilie, won er im Wöörterbuech abghandlet hät, sind öppe "Trotten, wëben, Wëg, wol, Tag-wan, Wand, Ge-wand, winken, wërben" (mit "ge-wërben"), "wërffen, Wësen, Wãt, Wuet" und "Zëdel". Dezue sind na s «Alfabeetisch Regischter zun Bänd I–XI» und d Bandregischter zun Bänd XV und XVI under synere Läitig uusgschaffet woorde.

Näbetdure hät er sich em Archyv vom «Idiotikon» aagnaa und hät d Koreschpondänz und d Manuskript us de Früezyt vom Wöörterbuech erschlosse. Bsunders intressiert hät er sich für de Gründer vom «Idiotikon», de Fritz Staub. Aber au em Staub sys Voorbild, de früe Läxikograaf Franz Joseph Stalder, häts em aataa, und er hät s überarbäitet Manuskript vo dëm sym Wöörterbuech 162 Jaar nach em Abschluss äntli useggëë. Mitghulffe hät er au bi de poschtuumen Usegaab vom Ruedolf Hotzeköherli syne berüemte «Sprachlandschafte vo de tüütsche Schwyz». Und sit vile Jaar schrybt er i der «Aargauer Zytig» all ander Wuche di woortgschichtlich Kolumne «Auf ein Wort».

2014 isch de Bigler am «Idiotikon» pänsioniert woorde; syni Naachfolgeri woorden isch d Claudia Schmid.

De Niklaus Bigler isch mit de Wieneri Ingrid Bigler-Marschall verhüraatet. Au sii isch Lexikograafin. Si hät s «Tüütsch Theaater-Läxikon» aagfüert und deet, aber au im «Theaaterläxikon vo de Schwyz» und im «Tüütsche Literatuur-Läxikon (Kosch)» ganz vil Artikel gschribe.







</doc>
<doc id="58688" url="https://als.wikipedia.org/wiki?curid=58688" title="Albert Weber">
Albert Weber

Der Albert Weber (uusgsproche "Wäber" oder synerzyt na "Wääber;" * 16. Juli 1883 z Tann bi Düürnte; † 17. Mäie 1957 z Mexiko-Stadt), isch en Schwyzer Leerer und Gërmanischt gsy. Sy züritüütsch Gramatik vo 1948 isch di eerscht umfassend und äxakt Tialäktgramatik gsy, wos vomene schwyzertüütsche Tialäkt git, und s züritüütsch Wöörterbuech, won er aagfange hät (eerschti Uuflaag usechoo 1961), hät nach de dritten Uuflaag vo 1983 en Buum vo Tialäktwöörterbüecher uusglööst, wo bis hüt umprochen isch.

De Weber isch as Soo vomene Schlosser und ere Leererstochter im Zürioberland, aber as Bürger vo Wintertuur, uufgwachse. 1903 hät er am Seminaar Chüsnacht (de hüttige Kantonsschuel Chüsnacht) s Primaarleererbadänt überchoo und 1904 oder 1908 a der Uniwërsitëët Züri s Sekundaarleererstuudium abgschlosse. Sy Abschlussaarbet isch über de Rudolf Hildebrand (1824–1894) gsy, en Volchserziier und drüberuus en Mitarbäiter vom «Tüütsche (oder Grimmsche) Wöörterbuech». 1906 hät er e Stell a de Sekundaarschuel Züri-Wiediken überchoo, isch aber scho 1910 uf London, zum sys Änglisch perfäktzioniere.

Wider dihäime, hät de Weber de Leererprueff wider uufgnaa, aber au es Gërmanischtik- und Anglischtikstuudium a der Uni Züri aagfange. S Tokteräxaame hät er 1918 bim Albert Baachmen abgläit; sy – erwyteret – Dissertazioon über d Luut und d Forme vom Zürioberländertialäkt isch 1923 as 15. Band vo de Räie «Byträäg zur Schwyzertüütsche Gramatik» truckt woorde. 1919 händs en zum Profässer für Tüütsch und Änglisch a de Kantonaale Handelsschuel z Züri gholt, won er bis zu syre Pänsionierig 1950 gwürkt hät. Er isch aber glychzytig wyter tialäktoloogisch tëëtig gsy isch (lueg une). 1955 isch er uf Mexiko-Stadt uusgwanderet und deet nu zwäi Jaar spööter amene Hirnschlaag gstoorbe. Bigrabe woorden isch er z Züri.

Der Aastooss für em Weber sy «Züritüütsch Gramatik» isch vo de doozmaaligen Arbetgmäinschaft (hüt Stiftig) Pro Helvetia choo. Voorlaage für esoo öppis häts i dëre Zyt aber na chuum ggëë. Äxischtiert händ di äiget Dissertazioon über de Zürioberländertialäkt, wo aber en andere Zwäck ghaa hät, nämli d Hëërkumpft von Luut und Forme z erchlëëre. Si hät em Weber aber d Grundlaag für sy Gramatik und für sys Wöörterbuech gläit. Und dänn isch na em Karl Stucki sys Leerbuech «Schweizerdeutsch» vo 1921 ume gsy, wo au en bsundere Zwäck ghaa hät, nämli söttige Lüüt, wo nöd Schwyzertüütsch reded, e Möglichkäit z gëë, dëë Tialäkt z leere. Em Stucki sys Buech isch didaktisch suboptimaal gsy und hät drum as Leerbuech ekän Erfolg ghaa, aber s isch di eerscht synchroonisch Daarstelig von ere Tüütschschwyzer Mundaart überhaupt gsy und em Weber asewääg ganz e groossi Hülff. Dezue isch em der Eugen Dieth mit Raat und Taat zur Syte gstande.

Usechoo isch 1948 es Mäischterwëërch: Es gaat i dëre vierhundert Syte ticke Tialäktgramatik um d Luut, um d Forme und, das isch würkli nöi gsy, ganz vil daadrum, wie mer wänn weli Form und weles Woort bruucht, wie me Sätz konschtruiert und wie d Woort pildet sind. Em Weber sy Gramatik isch s Voorbild gsy für em Ludwig Fischer sy luzëërntüütsch Gramatik und em Ruedolf Suter sy baseltüütsch Gramatik, aber au für di chly zugertüütsch Gramatik vom Hans Bossard und em Peter Dalcher. Si isch bis hüt di inhaltrychscht Spraachleer vom Züritüütsch und äini von beschte Gramatike vom Alemanisch überhaupt. Di beede Nöiuuflaage vo 1964 (abgsee vo der Yläitig) und vo 1987 sind nu Naatrück, wil sich niemert hät wele und niemert hät chöne dërewääg i s Züüg legge, daa öppis z ändere.

Sys Wöörterbuech aber hät er nüme chöne sälber abschlüüsse; won er gstoorben isch, isch es bim Buechstaben "S" gstande. Em Weber sy Tochter hät s Manuskript doo emene Fründ vom Weber, em Jacques M. Bächtold, überlaa. Dëë häts dänn nöd nu fërtig gmachet, näi, er hät au müese de ganz, vil z bräit Täil vorane zämechürze. Ghulffe hät em daadeby en Uusschuss vom Bund Schwyzertütsch mit em Bruno Boesch, em Ernst Buss und em Adolf Guggebüel, und d Tochter hät d Aarbet finanziell understützt

Mit dëm Wöörterbuech, wo 1961 usechoo isch, isch e langi Faasen überwunde woorde, wo nach de früene Wëërch vom Titus Tobler (1837), em Valentin Büeler (1870–1886), em Jakob Hunziker (1877), em Gustav Adolf Seiler (1879) und em Martin Tschumpert (1880–1896, nöd abgschlosse) überhaupt ekäi schwyzertüütschi Wöörterbüecher vo äinzelne regionaale oder lokaale Mundaarte me gschribe woorde sind. Di dritt Uuflaag vo 1983 händ dänn de Jacques M. Bächtold, de Johannes Jakob Sturzenegger und de Ruedolf Trüeb starch uuspoue – und si isch zum Uuslööser vo vil Totzet wytere schwyzertüütsche Mundaartwöörterbüecher woorde, wo sit doo usechoo sind.

De Weber hät au amene Sinoniim-Wöörterbuech vo de schwyzertüütsche Mundaarte gschaffet. Was mit dëm Materiaal passiert isch, wäiss der Autor vo dëm Artikel nööd.

D Spraach, wo de Weber aalueget, isch die von Döörffer am Zürisee und am Limig und die i de Stadt Züri, i eerschter Linie aber die vo syre Häimet um Rüti und Hiwyl. Wil s Züritüütsch aber wenig regionaali Underschiid hät, gälteds glych au für fascht de ganz Kanton Züri, nu nöd für s Wyland änet de Tuur und s Rafzerfäld änet em Ry, wo bäidi scho zum schafuusisch-tuurgauische Tialäktruum ghööred. D Wëërch vom Weber sind deskriptyv und normatyv im Glyche – deskriptyv, wil si d Spraach bischrybed, normatyv, wil si au säged, was guet isch und was nööd. Si sind kontraschtyv zum Hoochtüütsch aagläit, wänd aso zäige, was im Züritüütsch andersch isch weder i de Schriftspraach. Si sind sinchroonisch uusgricht, bischrybed aber es Züritüütsch, wo de Weber i syre Chindhäit und Juged ghöört hät, und diachroonischi Aamërkigen über de Spraachwandel findt men i de Gramatik zäntume. D Gramatik (weniger s Wöörterbuech) isch wüsseschaftlich basiert, blybt aber ganz ime gmëëssigte Raame, was d Fachtërminology aagaat. Zum Schluss: S Ziil wëër gsy, das die Wëërch «in die Hand der zürcherischen Lehrerschaft» chëëmed und as «Wehr und Waffe gegen die Einbrüche der Schriftsprache in die Mundart» diented – das aber isch en Wousch plibe.




</doc>
<doc id="58691" url="https://als.wikipedia.org/wiki?curid=58691" title="Geschichte der Juden (Neuzeit)">
Geschichte der Juden (Neuzeit)

D Gschicht vo de Juude in dr Nöizit umfasst d Gschicht vo de jüüdische Gmäinschafte und Minderhäite sit em Aafang vom 16. bis zum Aafang vom 20. Joorhundert. Die het sich in de verschiidene Kontinänt und äinzelne Ländersituazioone seer underschiidlig entwigglet. 

D Reformazioon im 16. Joorhundert het nid nume d Chraftverheltniss zwüsche de verschiidene christlige Gmäinschafte veränderet, si het au d Laag vo de Juude in gwüsse Regioone vo Öiropa beiiflusst. D Bedütig vo dr hebräische Litratuur für s öiropäische Gäisteslääbe het scho sit dr Rönessans zuegnoo, wo Bibelhandschrifte vo de Masorete wiiderentdeggt worde si. Näben em "Tanach", dr hebräische Bible, het mä mee und mee au dr "Talmud" und anderi jüüdischi Wärk studiert, und das het s Aasee vom Juudedum verbesseret. Wo dr Martin Luther 1543 gsäit het, ass mä d Juude söll verdriibe oder si zur Aarbet zwinge, häi die evangelische Fürschte nit uf en gloost, und au in de katholische Länder isch die antijudaistischi Ritualmordlegände in Hindergrund dräte. 

Im Zitalter vo dr Geegereformazioon und de Konfessioonschrieg, wo im Drissigjöörige Chrieg iire Höhepunkt gfunde häi, si d Juude je noch Region gege hoochi Abgoobe duldet worde, oder mä het sä verfolgt, wil me bhauptet het, si täte d Pescht überdrääge oder sich mit de Find vom Land verbünde. Mit em Westfälische Friide 1648 häi d Öiropäer afo iigsee, ass mä Glaubensfrooge nit mit Chrieg cha entschäide. D Groosschillene häi sich mit enander arrangschiert und häi religiöösi Minderhäiten afo drangsaliere. Die nöie Ideä vo dr Toleranz si nid vo de Chille uusgange, sondern vo religiööse Randgrubbe und ufkläärte Filosoofe, z. B. em John Locke und em Montesquieu. Dr Montesquieu isch as Erste für d Gliichberächtigung vo dr jüüdische und dr christlige Religioon yträtte. Antijüüdischi Polemike si sältener und mänggisch sogar verbote worde, wie öppe s antijüüdischs Pamfleet vom Johann Andreas Eisenmenger, eme Profässer für Hebräisch an dr Uniwersidäät Häidelbärg, wo mit sine antijüüdische Schrifte as e Wäägberäiter vom nöizitlige Antisemitismus gältet.

Im 18. Joorhundert het sich us em Naturrächt d Idee vo de Menscherächt entwigglet. Eso isch nodinoo au d Emanzipazioon vo de Juude in s Blickfäld vo ufkläärte Fürste und Bürger choo. D Toleranz isch gröösser worde und das isch zum Bischpiil in Theaterstück wie em Lessing sim Schauspiil "Nathan der Weise" zum Usdruck choo, wo die mosaisch, die christlig und die muslimisch Religion brinzipiell gliichgstellt worde si (grad i dr berüemte «Ringparaable»).

Dr Mensch isch nüme nume no bewärtet worde noch dr Religion, won er gha het, sondern drnoo, wie nützlig sis Tue für e Staat gsi isch. Meereri bedütendi Verfächter vom Merkantilismus si aber Find vo de Juude bliibe (zum Bischpiil dr William Petty, Vater vo dr änglische Nationalökonomii, oder dr Johann Joachim Becher). Jüüdischi Apologeete si mit utilitaristische Argumänt für mee Rächt für d Juude iidräte, wie z. B. dr Simone Luzzatto, wo d Schrifte von em uf iiflussriichi Dänker wie dr Montesquieu Iidruck gmacht häi.

Es het grossi Underschiid gee, wie sich die jüüdische Gmäinde je noch de gsellschaftlige Zueständ entwigglet häi. Scho sit de Chrüzzüüg im 13. Joorhundert und de Pestpogrom im vierzäänte isch in Ostöiropa e Zentrum vom ene autonome jüüdische Lääbe entstande; anderi Zentre het s noch dr Verdriibig vo de Juude us Spanie (1492) und Bordugal (1497; sefardische Verströijig) sit 1517 im Osmanische Riich gee, sit 1581 in de Niiderland, in Nöi Amsterdam sit 1626 und in Ängland, wo dört s Iiwanderigs- und s Aasiidligsverbot 1650 ufghoobe worde isch.

Z Spanie si d Juude sit 1391 verfolgt worde und häi zwüsche Hiirichdig und Zwangsdaufi müess weele. D Verfolgige si no schlimmer worde, wo 1480 under em Ferdinand II. vo Aragon und dr Isabella I. vo Kastilie d Inkwisizioon d "Conversos" het afo verfolge, die Juude, wo mä in Verdacht gha het, ass si zwar gege usse zum Christedum konwertiert häige, zum iir Lääbe rette, im Ghäime aber bi iirem alte Glaube bliibe sige. E huffe vo deene zwangskatholisierte spanische und pordugiisische Juude si dr Inkwisizioon zum Opfer gfalle und uf em Schiterhufe glandet. Dr Groossinkwisitor Tomás de Torquemada isch au hinder em Alhambra-Edikt gstande, wo wägen em vom 31. Merz 1492 alli Juude us Spanie verdriibe worde si. 1497 si d Juude au us Pordugal usgwiise worde.

Under de verdriibene Sefardim het s sonigi gee, wo zerst uf Brasilie si. Wil dört aber nume d "Conversos" häi döfe lääbe und d Verfolgig dur d Inkwisizioon au in de überseeische Kolonie iigfüert worden isch, häi e huffe Juude s Land wider verloo. 1654 si s brasilianischi Marrane gsi, wo as ersti e Gmäind in dr niiderländische Kolonii Nöi Amsterdam (hüte Nöi York) gründet häi. Si häi au Kolonie z Nordargentinie, z Surinam, z Kolumbie (Antioquia) und z Mexico bildet. Die Grubbe kennt mä hüte no an iirer jüüdische Lääbenswiis und an iire kulturelle Elimänt, nit zletscht an dr Pflääge vo dr Sprooch, em Ladino, mit em tüpische "voseo" ("vos" statt "usted").

Die mäiste sefardische Juude si aber ins Osmanische Riich, uf Holland, Dütschland, Italie oder Griecheland gflüchdet. E groossi Bedütig für die witeri kulturgschichtligi Entwigglig in Öiropa häi d Juude ghaa, wo uf Italie si. Si häi dank iire gueti Kenntniss vo de antiken Autore und dr antike Filosofii en entschäidende Iifluss druf gha, ass d Rönessans uufchoo isch.

Die grössti jüüdischi Gmäind vo Öiropa isch im 16. Joorhundert z Konstantinopel gsi, em spöötere Istanbul. Die iigwanderete Marrane häi dört e lääbigi jüüdischi Kultur gfunde: Näbe de Romaniote, wo Griechisch gschwätzt häi – so häi sich d Byzantiner bezäichnet – het dört e chliineri Grubbe vo aschkenasische Juude gläbt, e groossi Grubbe vo ostöiropäische Juude, wo vor de Verfolgige us Ostöiropa ins Osmanische Riich gflüchdet si, und e chliini Gmäind vo Karäer, wo bedütendi Verdräter fürebrocht het.

Z Dütschland häi d Marrane e wichdigi Rolle gspiilt bim Entstoo vo dr jüüdische Ufkläärig und allgemäin im Emanzipazioonsbrozäss innerhalb vo dr jüüdische Bevölkerig im 18. Joorhundert. Die mäiste vo deene Marrane si erst am Aafang vom 17. Joorhundert vo Amsterdam und Antwärpe uf Dütschland, vor allem uf Hamburg, choo. Das si Noochkomme vo de "Conversos" gsi, wo ursprünglig us Spanie und Bordugal in d Niiderland gflüchtet und dört alli zum Juudedum zrugg si.

Noch dr protestantische Reformazioon si vil Länder in Öiropa de Juude gegenüber toleranter worde. Die erste Zäiche het s z Ängland gee, wo s "Commonwealth" under em Oliver Cromwell de Juude vo 1650 aa d Iiwanderig erlazbt het. Iiflussriichi Lüüt wie dr Filosoof John Locke und dr Missionäär Roger Williams häi si au iiglaade, sich in de änglische Kolonie in Nordamerika niiderzloo. In Frankriich het d Nazionalversammlig de Juude im Zuug vo dr Franzöösische Revoluzioon 1791 s Waalrächt gee.

Die mäiste aschkenasische Juude, wo zur Zit vo de Chrüzzüüg und de verschiidene Pestepidemie in Middelöiropa vor de Pestpogrom uf Ostöiropa gflüchdet si, häi sich in Poole und Russland niidergloo. Um 1648 het s z Poole mee as 500'000 Juude ghaa. Die häi Autonomii gnosse und us em Land e Zentrum vom jüüdische Lääbe gmacht. Zwüsche 1648 und 1658 isch s in dr Ukraine zu Pogroom gege Juude und Poole choo, wo wääred em Ufstand vom Kosakefüerer Bohdan Chmelnyzkyj gege d Herschaft vo Poole-Litaue usbroche si. Gschichte über Opfer vo de Massaker, wo lääbig begraabe, in Stück verhackt oder zwunge worde sige, sich gegesitig z dööde, häi sich über d Gränze vo Öiropa äwäg verbräitet und häi vili Juude lo verzwiifle. Das het zum e Uflääbe vom Chassidismus und vom Messianismus gfüert. So het dr Schabbtai Zvi sich 1665 zum Messias erhoobe und d Beweegig, won er usglööst het, dr Sabbatianismus het die ganzi Diaspora erschütteret. Im Joorhundert druf het sich dr Jakob Frank zum Messias erkläärt und eso die ostöiropäische Juude welle drzuebringe, ass si zum Christedum wurde konwerdiere und eso sich vo iirer Underdrückig chönne befreije. D Beweegig, won er begründet het, het bis ins 20. Joorhundert e Wirkig ghaa. 

Dr Zerfall vom polnische Staat und d Däilige vo Poole häi am Aafang vom 19. Joorhundert drzue gfüert, ass vo denn aa die jüüdischi Bevölkerig vo Ostöiropa, wo ursprünglig äihäitlig gsi isch, in verschiidene politische Iiflussgebiet gläbt het und sich au verschiide entwigglet het. E Däil von ene si wäge de Däilige zu Bürger vom Habsburgerriich bzw. vo Pröisse worde, aber dr gröösst Däil het vo denn aa im zaristische Russland gläbt, wo si sich nume in so genannte Aasiidligsrayon häi döfe niiderloo und politisch braktisch rächtloos gsi si.

Sit dr Middi vom 19. Joorhundert het sich d Laag vo dr jüüdische Bevölkerig z Ostöiropa schnäll verschlächteret. In Russland het s e huffe Pogroom gee. Si häi iire Höhepunkt gege s Ändi vom Joorhundert ghaa und si bis zur Rússische Revoluzioon 1917 immer wider usbroche. Zwüsche 1890 und em Ändi vom Erste Wältchrieg si wäge de Pogroom öbbe zwäi Millioone Juude us Russland in die Veräinigte Staate usgwanderet. Zur Zit vom Nordamerikanische Unabhängigkäitschrieg um 1780 häi schetzigswiis 2000 Juude in de Drizää Kolonie gläbt, um 1880 si s in de USA scho öbbe 250'000 gsi. Wääred de neggste vierzig Joor si non emol drei Millioone Juude iigwanderet, vor allem us Ostöiropa. Dä grooss Stroom isch erst 1924 abbroche, wo Iiwanderigsbeschränkige iigfüert worde si. Noch 1933 si die Veräinigte Staate denn e wichdige Zuefluchtsort für d Juude worde, wo vor em Terror vom Nationalsozialismus us ganz West- und Ostöiropa gflüchdet si. Aber d USA het nid alli Juude iinegloo. Immer wider si Schiff mit Flüchtling abgwiise worde und häi müesse umcheere.

Anderi Kolonie vo ehemoolige ostöiropäische Juude si scho früe au in Kanada, Südamerika (bsundrigs in Argentinie) und in Palestina entstande.

D Ideal vo dr Ufkläärig, wo under de öiropäische Bildigsschichte wääred em 18. Joorhundert ufcho si, häi widersprüchligi Folge ghaa. Uf dr äinte Site het mä s Indiwiduum unabhängig vo sinere Religioon und Abstammig as „menschligs Wääse“ respekdiert, isch aber uf dr andere Site nit baraat gsi, Grubbe, wo historisch gwaggse si, z anerkenne, wenn die nid d Absicht ghaa häi, iiri Identidäät ufzgee. Juude, wo häi welle in d Gsellschaft ufgno wärde aber häi welle Juude bliibe, het mä im Verdacht gha ass si Hüüchler sige. Wääred im Lessing si Ideal vo Toleranz d Identidäät vom Mensch respektiert het („Sind Christ und Jude eher Christ und Jude als Mensch?“, in: "Nathan der Weise"), het dr Herder vo de Juude verlangt, ass si sich wurde aabasse, so dass si „nach europäischen Gesetzen leben und zum Besten des Staates beitragen“.

Iifluss uf d Aasichte het nid nume d Angst ghaa, ass wenn d Juude iiri Identidäät bhalte, si e Staat im Staat chönnte bilde, sondern au antichirchligi Besträäbige. Deiste und Religionsgegner zum Bischbil häi brobiert d Fundamänt vo de christlige Chille aazgrife. Es het soonigi gee, wo behauptet häi, ass s Alte Testamänt e jüüdischi Felschig sig. E hufe antisemitischi Stereotüp si nöi beläbt worde und füerendi Dänker häi sä ins Fäld gfüert. So het dr Voltaire vom ene „barbarische Volk, wo nüt wäiss und wo sit langem dr dräckig Giz mit eme verachtigswürdige Aberglaube verbindet“ greedet. Dr Fichte het kä anderi Mögligkäit gsee, ass „iine (de Juude) in dr Nacht d Chöpf abschniide und anderi ufsetze, wo s kä äinzigi jüüdischi Idee din het.“ 

Mä het d Juude au uf andere Wääg welle «besser» mache. Mä het zuegee für d Verfolgig, d Isolazioon und d Diskriminierig vo de Juude verantwortlig z sii. D Integrazionsmodäll, wo entwigglet worde si, (z. B. vom C. W. Dohm) häi zum Ziil gha, Noochdäil in dr Bildig und im Bruef z verchliinere, si aber sälber vo de alte Vorurdäil brägt gsi. Es isch bin ene schliesslig immer druf uusegloffe, ass d Faktore, wo d Juude vo iirer Umwält underscheide, uf e Minimum beschränkt wurde.

Am Aafang vom 19. Joorhundert het sich in Dütschland e Reformbeweegig vom Juudedum bildet, wo sich an dr jüüdische Ufkläärig, dr "Haskala", orientiert het. Die het e religiöösi Ernöijerig verursacht, wo no hüte vor allem in Nordamerika wit verbräitet isch. Dr Israel Jacobson, dr Hoffaktor vom Jérôme Bonaparte, het 1810 as Erste z Seese (und spööter z Kassel) e reformorientierti Schuelsünagooge gründet. In Berlin und Hamburg si Gmäinde entstande, wo Reformsünagooge baut häi und häi ene Tämpel gsäit.

Sit dr Franzöösische Revoluzioon im Joor 1789 häi d Juude in Öiropa noodinoo d Bürgerrächt überchoo und si rächtlig immer mee de christlige Bürger gliichgstellt worde. Si si mee oder weniger anerkennti Mitbürger gsi, wo ebe nume en anderi Religioon gha häi. In Dütschland häi si sich as dütschi Bürger mit jüüdischem Glaube gsee. E hufe Juude häi sogar zum Christedum konwerdiert. Zum Däil si jüüdischi Familie au in dr erblig Aadelsstand erhoobe worde, zum Bispil d Oppenheims oder d Familie Hirsch auf Gereuth, wo z Bayre scho 1815 aadlig worde si. D Rothschild si in Ööstriich 1822 in dr Erbaadelsstand erhoobe worde, in Ängland isch erst 1885 mit em Nathaniel de Rothschild dr erst braktizierend Juud zum Lord erhoobe worde. 

Wie seer si in iire Gsellschafte integriert gsi si, häi d Juude mit iirem Iisatz in de nazionale Armeä zäigt, sigs in de dütsche Befreijigschrieg 1813 bis 1815, im Dütsch-Franzöösische Chrieg 1870/71 oder im Erste Wältchrieg, wo si zämme mit iire christlige Mitbürger kämpft häi und gstorbe si. Im Lauf vom 19. Joorhundert häi sich d Juude fast ganz an iiri christligi Umwält aabasst und häi fast as gliichberächtigti Mitbürger gulte. Si si Mitgliider bi Füürweere oder Schützeveräin gsi oder häi Bürgermäister gstellt. Zum Däil häi d Christe au die religiööse Sitte vo de Juude akzeptiert. Si si zum Bischbil an Iiweijige vo Sünagooge drbii gsi oder häi – wie d Stadt Oberkirche 1854 – dr Määrtdaag verläit, wenn er uf e jüüdische Fiirdig gfalle weer. D Juude si e chliini Minderhäit bliibe, z Dütschland häi si weniger as zwäi Brozänt vo dr Gsamtbevölkerig usgmacht, aber d Zaal vo de jüüdische Ärzt, Juriste, Mooler, Dichder, Musiker und Reschissöör isch überproporzional hoch gsi. Der Komponist Felix Mendelssohn Bartholdy, dr Filosoof Karl Marx, d Arbäiterfüerere Rosa Luxemburg, dr Psüchiater Sigmund Freud und dr Füsiker Albert Einstein si nume e baar vo vile jüüdische Persönligkäite, wo s dütschsproochige Gäistes- und Kulturlääbe über d Landesgränze uuse beläbt häi. Under de 40 dütsche Nobelbriisdreeger bis 1933 si elf Juude gsi. In de andere middelöiropäische Länder und in Amerika isch d Situazioon äänlig gsi. D Juude häi mee in d Erziejig vo iire Chinder inwestiert as die allgemäini Bevölkerig und s Resultaat isch gsi, ass sich e starki, woolhabendi jüüdischi Middelschicht entwigglet het.

Wenn s au vili Ufkläärer gee het, wo sich für d Juude iigsetzt häi, si juudefindligi Mäinige wit verbräitet gsi, au under «ufkläärte» Intellektuelle. Nid nume dr Voltaire, wo zwar für d Gwüssensfreihäit vo de Juude und gege iiri Verfolgig gstande isch, het d Juude für so zimlig s niidrigste und abschöiligste ghalte, wo s git, au dr Lichtenberg, dr Kant, dr Herder, dr Pestalozzi, dr Hegel und vili anderi au häi sich abfellig über d Juude güsseret, häi sich aber vilmol au für iiri Rächt iigsetzt. Im Underschiid zum middelalterlige Antijudaismus, wo in dr jüüdische Religioon s Brobleem gsee het, häi die modärne Antisemite, wo im e Zitalter vom ene waggsende Nazionalismus gläbt häi, d Juude eender as e fremds Volk oder e fremdi Rasse aagluegt, und iine pauschal alli mööglige schlächte Charakteräigeschafte aaghängt. Si häi vilmol de Juude sogar iir Menschsii wäggnoo und sä mit Ungeziifer und Schäädling beditlet.

Aber nid nume bi de Nazionaliste isch dr Antisemitismus dief verwurzlet gsi, au Anarchiste und Sozialiste häi en pflägt, vilmol mit e chli andere Begründige. Für e Pierre Leroux, aber au für e Karl Marx, het s Juudedum dr Kapitalismus verkörperet, und d Anarchiste Pierre-Joseph Proudhon und dr Michail Alexandrowitsch Bakunin häi in ene Parasite gsee. 

Zu de dradizionelle Begründige für e Juudehass isch noch dr Veröffentligung vom Charles Darwin sinere Evoluzioonstheorii 1858 no dr psöidowüsseschaftligi Sozialdarwinismus choo, wo behauptet het, ass Neger, Juude und anderi ‹nit wissi Rasse› de christlige, wisse Völker gegenüber minderwärtig und underlääge sige. Lüt wie dr Nationalökonoom Karl Eugen Dühring (1833–1921) häi behauptet, ass d „Semite“ zwar zur Zit no über d „Arier“ wurde herrsche, ass die aber schlussändlig d „Semite“ wurde besiige und d Wältherrschaft wurde übernee.

In dr katholischi Chille het in dr zwäite Helfti vom 19. Joorhundert in e huffe öiropäische Staate e Faase vo dr Ultramontanisierig, dr Zentralisierig und vom Antimodernismus aagfange. E „dobblete Antisemitismus“ het in dr Chille gherscht. Uf dr äinte Site het si zwar Gwalt und d Rassenideologie abgleent, wil si em Christedum wurde widerspräche, uf dr andere Site häi die Glöibige nit nume s Rächt sondern sogar d Pflicht gha, sich gegen e schädlige und zersetzende Iifluss vo de Juude im Wirtschafts- und Kulturlääbe z ‹weere›. Es het aber immer wider au Briester gee, wo die krudiste antisemitische Vorurdäil breedigt häi.

Und wenn sich die Intellektuelle vilmol nid vo iire Vorurdäil häi chönne drenne, si bi dr Masse vo dr Bevölkerig d Ideä vo dr Ufkläärig nid emol aachoo. So häi in dr Schwiz im sogenannte Zwätschgechrieg d Buure us dr Umgääbig vo Ändige und Längnau an de Juude dört e Pogrom gmacht. Im August 1819 si Hep-Hep-Unrueje in dütsche Groossstedt, in Kopehaage, in Helsinki, Krakau, in Amsterdam und andere Stedt usbroche. Politisch und ökonomisch unzfriideni Handwärker, Buure und Studänte häi de Juude d Schuld an de Brobleem gee, wo mit dr früekapitalistische Industrialisierig entstande si, aber au elteri, antijudaistischi Vorurdäil häi sä vilmol aadriibe. Dr Pööbel het de Juude iiri Hüüser und Gschäft blünderet und zerstöört, Synagooge aabebrennt und Juude misshandlet. In de Joor druf het s immer wider emol sonigi Usbrüch gee. Zu schweere antijüüdische Exzäss isch s im Lauf vo dr Merzrevoluzioon 1848/49 in süd- und ostdütsche Regioone und in öbbe 80 Stedt, drunder Berlin, Köln, Prag und Wien cho. D Juude si zwüsche d Fronte vo de ufständische Buure und vo de antirevoluzionäre Bürger groote, wo alli de Juude d Schuld antwäder für iiri Not oder für d Revoluzioon in d Schue gschoobe häi.

Wo d Juude in de 1490er Joor vo dr Iberische Halbinsle verdriibe worde si, het dr Sultan vom Osmanische Riich Bayezid II. im ene Dekret d Juude in si Riich iiglaade. E hufe vo de Flüchtling us Spanie und Bordugal si ins Osmanische Riich iigwanderet. Dr Begriff, wo im Dekret brucht worde isch, isch "Sürgün" gsi, das bedütet, äänlig wie s hebräische "Galut", Exil oder Wideraasiidlig, aber au Bann.

D Sefarde häi sich guet in dr osmanische Gsellschaft integriert. Si häi dr Buechdruck im Land etabliert, in dr Armee as Berooter gschafft und sit 1909 au as Soldate, si Minister worde und Ärzt am Hoof vo de Sultan gsi, und iiri Handelsbeziejige häi s Land vorwärtsbrocht. D Juude häi religiöösi Freihäit gnosse und e hufe berüemti Rabbiner häi Kommentar zum Alte Testamänt verfasst. As Ethnarch vo dr jüüdische Gmäind im Osmanische Riich het sit em 15. Joorhundert dr Hahambaşı z Istanbul fungiert und scho im 16. Joorhundert het s in dr Stadt 44 Sünagooge ge.

Sit em Sultan Orhan I. im 14. Joorhundert häi d Juude im Osmanische Riich frei döfe Land chaufe gegen e Sonderstüür ("Khanadji"). Au iiri Bruefswaal isch nid wie in Öiropa iigschränkt gsi. Es isch de Juude im Osmanische Riich sovil besser gange as dene in Öiropa, ass dr Rabbiner Isaak Zarfati im Joor 1470 e Rundschriibe uf Hebräisch an alli dütschsproochige jüüdische Gmäinde gschiggt het und sä din ufgforderet het, sich im Osmanische Riich aazsiidle.
Aber au im Osmanische Riich s d Juude nid immer vor Verfolgige sicher gsi. As Muslim häi sich d Osmane immer wider emol an dr dr Verdraag vom Umar erinneret, wo alli Dhimmi rächtlig benoochdäiligt und schigganiert het. Noch eme Gsetz us em Joor 1702 häi d Juude gääli Bandoffle müesse aahaa und iiri Chläider häi müesse us schwarzem Lääder gmacht sii. Im Joor 1728 häi d Juude, wo näbe dr "Valide"-Moschee gläbt häi, iiri Hüüser an Muslime müesse verchaufe. Richdig gföörlig isch s aber worde, wo dr Sultan Murad III. (1546—1595) e Gsetz erloo het, ass sämtligi Juude im Riich sölle umbrocht wärde. Daas Gsetz isch allerdings nie in Chraft dräte.

Egüpte isch im Osmanische Riich vilmol e bsundrige Fall gsi. 1517 het dr Selim I. dr letscht egüptisch Mamlukeherscher Tuman Bey besigt und s Land erooberet. Er het s Amt vom jüüdische "Nagid" abgschafft und die äinzelne Gmäinschafte si unabhängig worde. Z Kairo het er dr David ibn Abi Simra zum Füerer vo dr Kehilla (dr Gmäind) gmacht und dr Abraham de Castro isch für s Münzwääse vom Land verantwortlig worde.

Under sim Noochfolger Süleyman I. het dr Vizeköönig vo Egüpte Achmed Pascha sich an de Juude grächt, wil dr de Castro im Sultan sini Blään für en unabhängigs Egüpte verrootet het. Bis hüte fiire die egüptische Juude am 28. Adar dr «Kairo Purim» in Erinnerig dra, wie si denn grettet worde si. 1656 het dr Manasseh ben Israel verzelt, ass dr Vizeköönig immer vom ene Juud mit em Ditel "Zaraf Baschi" begläitet wurd, wo d Stüüre im Land iizooge het.

Au die religiööse Aagläägehäite si nid z churz choo. Dr Ischmael Hakohen Tanudschi het si "Sefer ha-Sikkaron" 1543 in Egüpte fertig gschriibe. Au dr Joseph ben Moses di Trani isch e Zitlang in Egüpte gsi und 1609 au dr Biblekommentator, dr Talmudist Chaim Vital Aaron ibn Chaim. Gege s Ändi vom 16. Joorhundert het dr Verfasser vo dr "Schita Mekubbezet", dr Bezaleel Aschkenasi, d Studie vom Talmud in Egüpte gförderet. Under sine Studänte si dr Isaak Luria und dr Abraham Monson gsi.

Aber au in Egüpte si doo und dört antijüüdischi Pogroom usbroche. E gwüsse "Kadi al-Asakir", d. h. General, wo d Zentralregierig uf Egüpte gschiggt het, häig woorschinlig im 17. Joorhundert d Juude usgraubt und verfolgt. Im 19. Joorhundert hets immer wider Grücht über jüüdischi Ritualmord gee und in Alexandria si drwääge in de Joor 1844, 1881 und 1902 Pogroom usbroche.

Aber im groosse Ganze isch d Toleranz für d Juude in Egüpte am Aafang vom 20. Joorhundert grooss gsi. Noch ere Volkszelig vo 1898 häi denn 25'200 Juude in Egüpte gläbt us ere Bevölkerig vo 9'734'405.

E schweeri Kriise für s Juudedum im 17. Joorhundert isch dr Sabbatianismus gsi. 1648 het sich e Däil vo de türkische Juude abgspaltet vom orthodoxe Juudedum und sich em sälbsternennte Messias Schabbtai Zvi aagschlosse. D Osmane häi dr Shabbtai Zvi schliesslig festgnoo und en vor d Waal gstellt, z stärbe oder zum Islam z konwertiere. Er het konwerdiert und e groosse Däil vo de Noochkomme vo sine Aahänger isch hüte gegen usse muslimisch und wird mänggisch au as Dönme bezäichnet. E chliine Däil läbt au hüte no noch de Reegle vom Schabbtai Zvi.

Im 18. und 19. Joorhundert isch dr Iifluss vo de Juude gsunke und vor allem Grieche häi iiri Posizioon im Handel übernoo. Au isch iiri Zaal im Riich chliiner worde, wil Ööstriich-Ungarn si Machtsfääre uf em Balkaan usdeent het, und dört het e groosse Däil vo de osmanische Juude gläbt. So isch Bosnia 1878 vo de Ööstriicher bsetzt worde, und Griecheland, Bulgarie und Serbie häi s türkische Joch chönne abschüttle, und d Juude dört häi sich vo denn aa wider mit christlige Autoridääte müesse arangschiere. 

S Osmanische Riich isch im 19. Joorhundert immer schwecher worde und dr Iifluss vo de öiropäische Staate immer gröösser, und die häi sich mee und mee in die innere Aagläägehäite vom Land iigmischt, vilmol zum d Laag vo de Christe dört z verbessere. 1835 isch s Millet-System, wo de religiööse Gmäinschafte e gwüssi Autonomii gee het, au uf d Juude usgwitet worde. Dr "Chachambaschi", dr Oberrabiner, het en äänligi Stellig wie dr griechisch und armenisch Patriarch üüberchoo und d Verwaltig vo dr jüüdische Minderhäit im Land isch dere vo de christlige Minderhäite aabasst worde. Die Reform isch uf e Druck vo Groossbritannie gmacht worde, wo s Osmanische Riich drzue drängt het, d Juude z emanzipiere. Dr "Chachambaschi" het d Autoritäät über drei Beriich vom jüüdische Lääbe ghaa: Religioon und Rächtsprächig, d Representazioon vo dr Obrigkäit und dr Iizug vo de Stüüre, und d Erlaubnis d Thora z lääse, was em Rächt entsproche het, Sünagooge iizrichde.
Au d Reegle vom Umar si abgschafft worde und mä het au d Juude schliesslig de Muslim formal rächtlig gliichgstellt.

Wil aber d Zentralregierig au in de Browinze immer weniger z sääge gha het, het zum Bischbil im Irak dr mamelukisch Guwernöör Daud Pascha so zimlig chönne mache, was er het welle. Er het under anderem d Juude verfolgt, und e hufe von ene wie dr David Sassoon si gflüchdet. In 1830 het dr osmanisch Sultan Mahmud II. dr Daud Pascha entloo, het aber im Joor druf en Armee under em Ali Ridha Pascha in Irak müesse schicke, zum dr Daud Pascha z verjaage. Druf isch dr Irak denn diräkt vo Istanbul us regiert worde. D Zaal vo de jüüdische Iiwooner isch witer gwaggse. Wenn 1884 no 30'000 Juude z Bagdad gläbt häi, si s 1900 scho 50'000 gsi, mee as e Viertel vo alle Iiwooner. D Gmäind het au in dere Zit bedütendi Rabbiner füürebrocht, wie dr Joseph Chaim Ben Eliahu Mazal-Tov, bekannt as Ben Isch Chai (1834–1909).

D Juude, wo witer im Osmanische Riich gläbt häi, häi sich, wie dr Zionismus sich usbräitet het, müesse für e Loyalidäät entschäide. Dr Emanuel Karasu vo Saloniki zum Bischbil isch dr Mäinig gsi, ass d Juude im Riich zerst Türke und denn erst Juude sötte si. Er isch äins vo de Gründermitgliider vo de Jungtürke worde.

D Juude z Persie häi scho lengeri Zit under em Missdraue vo dr muslimische Bevölkerig glitte. Das het au uf d Sitazioon vo Konwertite en Iifluss ghaa. Wääred die in andere islamische Länder ooni bsundrigi Brobleem as Muslim akzeptiert worde si, het mä sä in Persie für Generazioone wäge iirer Härkumft stigmatisiert. D Laag vo de Juude het sich no verschlächderet, wo d Safawiide 1501 an d Macht cho si. Si häi dr schiitisch Islaam as Staatsreligioon iigfüert, wo d "Tahara", die rituelli Räinhäit, din e groossi Rolle spiilt. Nitmuslim si rituell nid räin gsi, so dass e Schiit sich het müesse räinige, wenn er in körperlige Kontakt mit eme Unglöibige cho isch. Doorum häi d Juude zum Bischbil nid döfe in öffentlige Beeder go baade oder sogar dusse si, wenn s gräägnet oder gschneit het. Si häi vilmol nume Brüef döfe usüebe, wo d Muslim nid häi welle mache, wie Aarbede, wo s fest gstunke het, z. B. d Färberei oder Schissdräck abdransbordiere, oder wie öffentligi Ufdritt as Sänger, Musiker oder Dänzer. 

Aber es het au besseri Zite gee. D Regierigszit vom Schah Abbas I. (1588–1629) het eso aagfange. Em ganze Land und au de Juude isch s guet gange und mä het sä sogar iiglaade sich z Isfahan niiderloo. Aber uf s Ändi zue häi si wider müesse bsundrigi Zäiche an de Chläider aamache und bsundrigi Hüet aazie. 1656 si denn alli Juude us Isfahan verdriibe und zwunge worde, z konwerdiere. Wil aber im Staat die bsundrige "Dhimmi"stüüre gfeelt häi und sowisoo aagnoo worde isch, ass si im Ghäime immer no s Juudeum wurde braktiziere, häi si vo 1661 wider Juude döfe si.

Au under em Nadir Schah (1736–1747), won e Sunnit gsi isch, het wider relativi Toleranz gherscht. Juude häi in dr häilige Stadt Maschhad döfe lääbe und dr Nadir het vilmol Juude in empfindlige Situazioone iigsetzt, het sä in dr Verwaltig verwändet und het sogar jüüdischi Büecher uf Persisch lo übersetze. Wo dr Nadir ermordet worde isch, häi sich d Juude uf die britische Händler und die sunnitische Turkmene afo stütze.

Wo d Drubbe vom Karim Khan 1773 Basra erooberet häi, häi si e hufe Juude umbrocht, iiri Bsitz blünderet und d Fraue vergwaltigt. Dr Rabbi Jakob Eljaschar het in sinere "Buechrolle vo Persie" beschriibe, wie d Juude im Osmanische Riich gschützt gsi sige wääred d Laag vo de persische Juude desolaat gsi sig. E Holländer, wo under dr Regierig vom Karim Khan z Schiras gsi isch, het brichdet, ass d Juude in dr Stadt müessi im ene äignige Vierdel woone und en armseeligs Lääbe wurde füere, und dr britisch Offizier William Francklin het bald druf verzelt, ass si dr Obrikäit hoochi Stüüre müesse zaale, und ass si de Perser mee verhasst sige, as Lüt mit andere Religioone und wäge däm drangsaliert und erbrässt wurde.

D Kadschare-Dünastii, wo 1779 d Herrschaft im Land übernoo häi, het zerst no zu de Juude ghalte, het denn aber alti schiitischi Gsetz gege d Juude wider iigfüert. Dr Rabbi David Hillel het Persie im Joor 1827 bsuecht und het über Zwangskonwersioone brichdet und dr Missionäär Stern het gschriibe, ass alli Händler im Wakil-Basar Juude sige, wo öffentlig die ganz Zit iiri Religioon müesse verdamme. Au im 19. Joorhundert het sich nüt zum bessere veränderet. Es het immer wider antisemitischi Pogroom gee und Zwangskonwersioone. D Laag vo de persische Juude het sich erst under dr Pahlavi-Dünastii afo bessere, wo die 1925 an d Macht cho isch, Reforme iigfüert het und d Macht vo de schiitische Gäistlige iidämmt het.

Die osmanischi Zit vo «Eretz Israel» het aagfange, wo dr türkisch Sultan Selim I. 1517 s Land Palästina erooberet het und isch 1917 ume gsi, wo d Brite die Regioon im Erste Wältchrieg übernoo häi.

Juude häi in dere Epoche lang nume weenig in Palestina gläbt und si in de Stedt Jerusalem, wo 1553 öbbe 1'800 Juude gwoont häi, Safed, Tiberias, Hebron, Gasa und Nablus konzentriert gsi. Uf em Land het s nume no doo und dört Juude in e baar Dörfer im Galiläa gee.

S Land het zur Prowinz Damaskus ghöört und isch in fümf Bezirk (Megiddo, Safed, Nablus, Jerusalem und Gaza) iidäilt gsi. D Browinz isch vom ene Pascha regiert worde. Vor allem im 16. Joorhundert isch d Oobrikäit fähig gsi und het für Sicherhäit gsorgt. Aber denn isch die äigentligi Macht in de verschiidene Däil vom Land in de Händ vo de Beduine oder Druuse choo, wo Füerer wie dr Fakhri al-Din II. im 17. Joorhundert, und dr Daher al-Omar im 18. Joorhundert fürebrocht häi. Eretz Israel het kä bsundrigi Stellig im Riich gnosse, wil sich daas uf si Usdeenig im Balkan konzentriert het. In dere Zit isch dr jüüdisch "Jischuw" im Globte Land fast ganz verschwunde. Am Ändi vom 17. Joorhundert häi nume no öbbe 2000 Juude im Land gläbt, weeniger as äi Brozänt vo dr ganze Bevölkerig. Im Napoleon si Erooberig vo Palestina am Ändi vom 18. Joorhundert het s Land nid veränderet, het aber s Osmanische Riich gschwecht, und au anderi öiropäischi Mächt häi sich für d Regioon afo intressiere.

1831 isch dr osmanisch-egüptisch General Ibrahim Pascha (1789-1848) mit ere Armee vo 40'000 Soldate im Land iigfalle und het Gasa, Ramle, Jaffa, Haifa und Jerusalem ooni Kampf erooberet. Akkon aber isch erst 1832 noch ere säggs Möönet lange Belaagerig gfalle, denn het er Damaskus bsetzt und im Juli no zwäimol türkischi Armeä gschlaage. 

D Erooberig dur e Ibrahim Pascha het e grundlegende demografische Wandel noch sich zooge. Als Wali vo Sürie und Palestina het er Reforme im Sinn vo dr franzöösische Revoluzioon duuregfüert. Er het sekulari Grichtshööf iigrichdet und eso die umbeschränkti Gültigkäit vo dr Scharia abgschafft, zum erste Mol im ene islamische Land. Vo denn aa häi au Christe und Juude in Gmäindirööt chönne gweelt wärde, wie zum Bischbil z Jerusalem. Vo dr Middi vom 18. Joorhundert aa häi immer mee chliineri und gröösseri Grubbe vo Juude us Öiropa und Nordafrika "Alija" gmacht, mäistens us religiööse Gründ. Under iine si au Aahänger vom Baal Schem Tow gsi, wo dr ostöiropäisch Chassidismus in s Lääbe grüeft het. Die jüüdische Gmäinde in Eretz Israel si gwaggse und häi sich konsolidiert. Wenn am Aafang vom 19. Joorhundert us ere Gsamtbevölkerig vo öbbe 350'000, die jüüdischi Bevölkerig im Land, dr sogenannti "Alti Jischuw", nume öbbe 6000 Mensche zelt het, wo d Helfti von ene z Jerusalem gläbt het, si s im Joor 1881 scho öbbe 25'000 gsi.

Wo in de 1880er Joor d Pogroom im Russische Kaiserriich immer schweerer und hüfiger worde si, si zu de dradizionelle religiööse Iiwanderer immer mee Flüchtling cho, aber au Juude, wo Eretz Israel as iiri ächti Häimet aagluegt häi. E Vorlöifer vo dr nazionaale zionistische Beweegig isch d "Chibbat Zion"-Beweegig gsi, wo d Aahänger von ere um Lauf vo dr Erste Alija 1882 d Siidlig "Rischon-le-Zion" („Ersti z Zion“) gründet häi. Bald druf si "Gedera" im ehemolige Judäa entstande, "Rosch Pinah" und "Jessod Hamaalah" in Galiläa, "Sichron Jaakow" in Samarie. D Siidlig "Petach Tikwa", wo 1878 vo Jerusalemer Juude gründet worden isch, isch nördlig vo Jaffa nöi gründet worde.

Die Ottomanisch Regierig het d "Olim" vo dr Erste und Zwäite Alija nid gärn gsee und het die jüüdischi Iiwanderig offiziell iigschränkt. Dr Jischuw isch zwar witer gwaggse, isch aber no lang vom Gäld abhängig bliibe, won em jüüdischi Wooldääter in dr Diaspora spendiert häi.





</doc>
<doc id="58692" url="https://als.wikipedia.org/wiki?curid=58692" title="Gegenreformation">
Gegenreformation

As Geegereformazioon bezäichnet mä allgemäin d Reakzioon vo dr katholische Chille uf d Reformation, wo dr Martin Luther in Wittebärg aagstoosse het. Si het sich mäistens im Beriich vo dr Theologii und de Chille abgspiilt und sich uf gäistigi Usenandersetzige beschränkt.

Dr Begriff Geegereformazioon bezäichnet au e Brozäss in dr römisch-katholischen Chille, wo im Zuug vom Konzil vo Trient sit öbbe 1545 brobiert het, dr Brotestantismus, wo sich politisch wie au instituzionell etabliert het, au gwaltsam mit Hilf vom katholische habsburgische Kaiser zruggzdränge. D Maassnaame vom Katholizismus si im chillepolitische und au im wältliche politische Beriich umgsetzt worde und häi d Rekatholisierig vo brotestantische Territorie umfasst. Zämme mit andere Faktore het das zum Usbruch vom Drissigjöörige Chrieg gfüert, wo aber scho bald nid vo religiööse Motiv sondern vo machtpolitische dominiert worde isch. Au noch em Westfälische Friide, wo die groosse Chille häi afo iigsee, ass mit Chrieg d Religionsfroog nid cha glööst wärde, het die katholischi Chille dr Brozäss vo dr Geegereformazioon bis ins 18. Joorhundert witer understützt. Iiri Middel si d Bekämpfig vo brotestantische Machthaaber und Länder gsi, Diplomatii, staatligi Repressioon und missionarischi Rekatholisierig. So het s Fürstbistum Baasel mit em Baadener Verdraag 1585 die reformierti Konfessioon im Birsegg döfe bekämpfe. E wichdigi Rolle in dr geegereformatorische Bropaganda (vo lat. "propaganda fidei": „Zum dr Glaube verbräite“) het au d Kunst gspiilt (barocke Chillebau, Laie- und Barocktheater) und d Marievereerig. D Geegereformazioon cha as e grooss aagläite Versuech von ere Sozialdisziplinierig im Sinn vom Gerhard Oestreich ufgfasst wärde.

Dr Begriff "Geegereformazioon" as d Bezäichnig von ere Beweegig, wo vo dr katholische Chille usgange isch, isch umstritte. Äi Grund für daas isch, ass es innerhalb vo dr katholische Chille e hufe Ernöijerigsbeweegige gee het as Antwort uf d Reformazioon, wo au en inneri Ernöijerig vo dr Chille zum Ziil gha häi. Es häig au Länker vo dr chirchlige Macht gee, wo iirersits die gwaltsame und intolerante Methode vo de Reformatore gege Andersglöibigi kopiert häige, und das häig in dr Chille nid nume Zuestimmig gfunde. Die wältlige katholische Machthaaber häige nume d Freihäit vo de Katholike vor dr wältlige Macht vo de Brotestante welle schütze.

Kwelle

Daarstellige

Ardikel



</doc>
<doc id="58694" url="https://als.wikipedia.org/wiki?curid=58694" title="Charles de Secondat, Baron de Montesquieu">
Charles de Secondat, Baron de Montesquieu

Dr Charles-Louis de Secondat, Baron de La Brède et de Montesquieu (dauft am 18. Januar 1689 uf em Schloss La Brède bi Bordeaux; † 10. Februar 1755 z Bariis), bekannt under em Naame Montesquieu, isch e franzöösische Schriftsteller, Filosoof und Staatstheoretiker vo dr Ufkläärig gsi. Er gältet as e Vorlöifer vo dr Soziologii, as e bedütende politische Filosoof und as Mitbegründer vo dr modärne Gschichtswüsseschaft.

Für sini Zitgenosse isch er e Vordänker vo dr Ufkläärig und en erfolgriiche belletristische Autor gsi, aber in dr Gäistesgschicht isch er vor allem as e gschichtsfilosofische und staatstheoretische Dänker vo Bedütig, wo au hüte uf aktuelli Debatte en Iifluss het.

Si Brinzip vo dr politische Gwaltedäilig, wo hüte in Demokratie wenigstens as Grundsatz gang und gääb isch, isch zum erste Mol 1755 in dr Verfassig vo dr churzlääbige Republik Korsika, wo scho 1769 undergange isch, iigfüert worde. Mee Erfolg het s as Grundstäi vo dr Verfassig vo de Veräinigte Staate vo Amerika gha, wo sit em Joor 1787 in Chraft isch. In dr französische Verfassig vo 1791 isch si aber nid umgsetzt worde.





</doc>
<doc id="58697" url="https://als.wikipedia.org/wiki?curid=58697" title="Eisenbahnbrücke Eglisau">
Eisenbahnbrücke Eglisau

D Eglisauer Ysèbaabrugg (au "Rhybrugg Eglisau") isch è eingleisigi Ysèbaabrugg übber dè Rhy weschtlich vo dè Schwizer Stadt Eglisau.

Si füürt d Baanschtreggi vo Büli nõch Schaffuusè über de Fluss un isch i dè Johr 1895 bis 1897 durch diè dòmòligi Schwizerischi Nordoschtbaan für 980'000 Schwizer Frankè baut worrè. D Brugg hèt è Gsamtlängi vo 457 Meter un è Höchi vo 50 Meter übber m Rhy.

S Bauwärch isch è iisernè Fachwärchbrugg, welli uss èrè 90 Meter langè un 9 Meter hochè gniètetè, doppletè Ständerfachwärchkonschtruktion bschtòt, wo vo dè Guètèhoffnigshüttè gliferèt worrè isch. D Fachwärchsbrugg isch nõch dè Fèrtigschtellig mit èrè Schotterwannè uusgschtattet worrè. D Montage hèt füüf Mönèt duèrèt un hèt öppè ei Drittel vo dè Gsamtkoschtè uusgmacht. Nebbè m Mitteldeil stôn uff dè rächtè Rhysitè zwölf mit kalchschtei vo de Lägèrè gmuèrti Steibögè, dènnè ir Gwölbe jewyls è lichti Witti vo 15 Metern uffwysèd. Uff dè linkè Rhysitè, wo s Viadukt im Grundriss bogè isch, sin nüü Steibögè, ebbèfalls mit 15 Meter Öffnigsbreiti, vorhandè.

Nõch dè Inbedrybnaam vo dè Brugg isch a dè beidè Gewölbe nebbè dè Hauptöffnig Senkungè un Riss am Scheitel festgschtellt worrè sowiè Bewegungè vo dè Uferpfyler in Richtung vo dè Fachwärchbrugg gmessè worrè. Ursach defür isch dè horizontal wǜrkendè Schub gsi, wo vom Gewölbe hervorgruèfè worrè isch un uff diè 60 Meter hochè Uferpfyler druggt hèt. Um è uusrychendi Standsicherheit z gwôrleischtè, isch dõher 1921 è Hebelvorrichtig am voschièbbarè Lager vo dè Fachwärchbrugg ybaut worrè, wo è Uffnaam un Witerleitig vum Gwölbeschub möglich macht. 1982 isch d Brugg grundlegend sanyrt worrè.



</doc>
<doc id="58700" url="https://als.wikipedia.org/wiki?curid=58700" title="Janitscharenmusik">
Janitscharenmusik

D Janitscharèmusig (türkisch "Mehter Marşı", „D Mehter Märsch“), im dütschschprǒchigè Musigerkreisè au als "Türkischi Musig" benamst, isch urschprünglich d Milidärmusig vo dè Osmanè gsi. Gschpillt worrè isch si vo dè „Mehterhane“, dè Militärmusigè vum Rych, un drait dõher eigèntlich dè falsch Nammè.

Ygsetzt worrè isch d „Janitscharèmusig“ zmeischt bi Milidärparadè, Truppèbewegigè (für d Unterhaaltig un für d Vorgaab vom Marschtagt) un diè aaschlièßendè Schlachtè, woby diè mitryßendi Musig jeddè einzelne Kämpfer motivyrè hèt söllè. Au d Heftigkeit von èm Aagriff isch wõrend èrè Schlacht durch d Musig glenkt worrè. S sin nõch Vorgaab vum Bfeelshabendè schnèlleri, mittleri un langsami Stugg für d Differenzyrig vo einzelnè Stoßaagriff gschpillt worrè.

D Musig vo dè Janitscharè isch im Zuug vo dè Türkechrièg z Europa, vo allem abber z Öschterrych bekannt worrè, un unter sellèm Begriff, alternatyv abaer au unter dè Bezeichnig "Türkischi Musig", hèt si i dè klassischè Musig Vowendig gfundè. Meischtens isch si ygsetzt worrè, um èn effektvollè Kontrascht zwǜschè weschtlich-votrautè un öschtlich-exotischè Elemänt z erzüügè. Am Ènd vum 18tè bis Aafang 19tè Johrhundert isch mò am Sunntigmorgè „zu dè türkischè Musig“ gangè, sell isch s Blatzkonzèrt vo dè Milidärkapèllè odder Blõsmusig am Ort gangè. Bi dè Preußè isch dè Diènschtgrad von èm Milidärmusiger no um 1830 „Janitschar“ gsi

D Janitscharèmusig hèt oft è läbhafts Tempo un isch fascht immer è Art Milidärmusig. Wenn si für Blõsorcheschter gsetzt isch, sin normalerwys Schlaginschtrumänt zum Ysatz chò, wo sich i dè Musig vo dè Klassik suscht nit finded, tǜpischerwys Großi Drummlè, Triangel un Zimbèlè ("zil"), welli dè hütigè Beggè glychèd. Selli Inschtrumänt sin tatsächlich i dè türkischè Militärmusig bruucht worrè, so dass zmindescht d Inschtrumèntyrig vo dè Janitscharèmusig authentisch gsi isch. Villoòl sin d Orcheschter au no mit Piccoloflötè un hochè (z. B. C-)Klarinèttè ergänzt worrè, well dènnè iren durchdringendè Don gut zu dè Freiluftatmosphärè vo dè Musig basst un dè Klang vo dè Zurna imityrè hèt söllè.

Uffgrund vo dè erwitertè Inschtrumentyrig vo dè Milidärkapèllè sin diè Inschtrumänt vo dè türkischè Musig au i dè zivilè Blõsmusigkapèllè übbernõ worrè, welli dõdruffhy als "Türkischi Musig" benamst worrè sin, um si vo dè früènèrè Kapèllè, wo d Begleitig vo Blõsinschtrumänt i dè Bass-, Bariton-, Tenor- odder Alt-Stimmlaag übbernõ worrè isch, z unterscheidè. È "Türkischi Musig" isch bis is 20. Johrhundert iè è Blǒskapèllè gsi, wo nè Großi Drummlè, è Beggè, è Trianglè odder au èn Schèllèbaum ygsetzt hèt. Im Volauf vom 20. Johrhundert sin diè Inschtrumänt vo dè Türkischè Musig zum Allgemeinguèt i dè Blõskapèllè worrè, dõrum isch diè Bezeichnig "Türkischi Musig" uss dè Modi chò. Bi dè hütigè (Stand: Dezembèr 2015) Inschtrumäntyrig vo Blõsorcheschter hèn mèngi Inschtrumänt vo dè "Türkischi Musig" übberläbt, sèll sin diè Groß Drummlè, s Beggè, d Triangel un d Piccoloflötè. È baar sin im Begriff z voschwindè, sèll drǜfft uff dè Schèllèbaum un bsunders uff dè Nõchfolger vo dè C-Klarinèttè, d Es-Klarinèttè, zuè.
Fascht alli Meischter vo dè Wyner Klassik un au villi Komponischtè uss spôtèrè Epochè hèn "türkischi Musig" zityrt. (Donbyschpill sin im Abschnitt "Weblinggs" z findè.)




Janitscharèmusig findet mò au in Kompositionè vom Jean-Philippe Rameau, Michael Haydn (in sinèrè 1777 entschtandenè Schauschpylmusig für im Voltaire sin "Zaire"), Antonio Salieri (u. a. i dè Opèrè "Tarare, Axur, re d’Ormus, Palmira, regina di Persia, Il moro" un "D Neger"), Gioacchino Rossini, Ludwig Spohr un in zwei Opèrè vom Christoph Willibald Gluck, "La recontre imprévue" (als. bekannt als „D Pilger vu Mekka“) (1764) u dè "Iphigénie en Tauride" (1779). Au dè Friedrich Witt benamst si 1809 entschtandeni 6. Symphony in a-Moll "Sinfonie turque" un hèt si entschprechènd inschtrumentyrt. Nò è witeres prominents Byschpill isch dè Joseph Martin Kraus' "Soliman II.", i dèrrè Ouverturè sin deilwys i dè Balletmusig un im Schlußchor Janitscharèmusig enthaaltè. Èn guètè Übberbligg git d CD-Broduktion "Dream of the Orient" (Dütschi Grammophon/Archyv, 2003, uuszeichnèt mit èm Echo Klassik 2003) vom Ensemble Sarband un Concerto Köln, wo zitgnössischi Wärch vo dè osmanischè Musig dè europäischè „Janitscharèmusigè“ vo Gluck, Mozart, Beethovè un Kraus gegèübbergschtellt wörrèd, un dòmit diè mitteleuropäischè Derivat vo dè Türkischè Musig mit dè witerentwicklètè Originale voglichè wörrèd.

I dè Janitscharèmusig gän oft Schlaginschtrumänt dè Rhǜthmus aa. S isch (vomuètlich nit zuèfällig) dè glych Rhǜthmus wiè bi dè stereotǜpè Lièder vo marschyrendè Soldatè. S Melodyinschtrumènt i dè türkischè Musig betont oft dè Rhǜthmus durch s wyderholte Spillè vo dè glychè Töön.

Èn wichtigè Aaschtoß für d Janitscharèmusig hèt sich 1699 ergää, als Öschterrych un s Osmanische Rych dè Karlowitzer Vodraag uusghandlèt hèn. Zu dè Fièr vom Vodraag hèt diè türkischi Diplomaty gmeinsam mit andrè Künschtler è Janitscharègruppè zu dè Uffdritt, wo è baar Daag lang gangè sin, nõch Wyn mitbròcht.

Obwoll d Türkisch Musig z Europa wôrend èm 18. Johrhundert bekannt gsi isch, sin diè klassischè Komponischtè nit diè èrschtè gsi, wo si ygsetzt hèn. Diè èrschtè Imitatorè sin Milidärkapèllè gsi. Henry George Farmer brichtet:

Dè Import vo Musiger isch nu è temporärs Phänomen gsi, spôter isch es Bruuch gsi, diè türkischè Inschtrumänt in europäischè Milidärkapèllè dè schwarzè Künschtler zuèzwysè, wo für iren Uffdritt exotischi Gwänder aaglait hèn.

Schlièßlich isch es möglich worrè, Musig mit Bassdrummlè, Triangel un Beggè z komponyrè, ooni gly è türkischi Atmosphärè z beschwörè, asè hèt mò im spôtè 19. Johrhundert in sinfonischè Kompositionè freizügigè Gebruuch vo sellè Inschtrumänt gmacht. So sin langfrischtig diè türkischè Inschtrumänt è Gschenk vo dè türkischè Milidärmusigtradition a diè weschtlichi klassischi Musig worrè. Dè Gebruuch vum Jargonwort „Türkischi Abdeilig“, um s Schlagzüügregischter von èm Orcheschter z bezeichnè, hèt sich mit dè Zit, vo dè Hälfti vum 19. Johrhundert bis is 20. Johrhundert zuè "Türkischi Musig" gwandlèt. 


Links mit dè Uusschnitt uss dè zityrtè Kompositionè


</doc>
<doc id="58701" url="https://als.wikipedia.org/wiki?curid=58701" title="Toleranz">
Toleranz

Toleranz isch allgemäin, ass mä fremdi Überzüügige, Handligswiise und Sitte loot lo gälte und duldet. In dr Umgangssprooch mäint mä hüfig au, ass Fremds as gliichberächdigt anerkennt wurd, was aber über dr äigentlig Begriff („Duldig“) uusegoot.

S Wärb "toleriere" wo drzue ghöört, isch im 16. Joorhundert us em latiinische "tolerare" („dulde“, „verdrääge“) choo. Für s Adjektiv "tolerant" in dr Bedütig „duldsam, noochsichtig, groosszüügig, withärzig“ git s sit em 18. Joorhundert, us dr Zit vo dr Ufkläärig, Beleeg, grad eso wie d Gegebildig "intolerant", as „unduldsam, mä loot käini anderi Mäinig oder Wältaaschaujig lo gälte as die äigeni“.

Dr Geegebegriff zu Toleranz isch d Intoleranz, in dr Bedütig „Unduldsamkäit“ im 18. Joorhundert vom franzöösische "intolérance". As Stäigerig vo dr Toleranz gältet d Akzeptanz, e Haltig, wo anderi Persone oder iir Verhalte guethäisst und akzeptiert.

Im christlige Middelalter het d Chille en Unterschiid gmacht zwüschen Unglöibige (Juude und Häide) und Heretiker. Unglöibigi si wenigstens in de früenere Periode toleriert worde, wil mä Glaube nit dörf erzwinge. So het dr Bapst Gregor dr Grooss im Joor 602 Toleranz für d Juude befoole. Heretiker hingege müesse mä verfolge, wil si d Wooret kennt häige und von ere abgfalle sige. 
Sit de Chrüzzüüg het aber vilerorts d Toleranz vo de öiropäische Christe de Juude gegenüber no di noo abgnoo, und d Juude si belooge, usgraubt, verfolgt und ermordet worde. 

Ass Toleranz eläi aber nid grad seer wit goot, zäigt s Bischbil vo dr "Dhimma" im Islam. D "Dhimmi", Christe und Juude im islamische Staat, wo sich underworfe häi, si zwar toleriert worde, das häisst, mä het sä lo lääbe und iiri Religion im Versteck lo usüebe, aber vili vo de Reegle, wo si häi müesse folge, si nid nume enteerend gsi, sondern — je nochdäm wie si ghandhabt worde si — au wirtschaftlig katastrofaal für s Überlääbe vo iire Gmäinschafte, wie s Bischbil vo de egüptische Mamelukeherrscher zäigt, wo under iirer Regierig e hufe "Dhimmi" sich zum Islam bekeert häi, nume zum e menschewürdigs Lääbe ha. 





</doc>
<doc id="58703" url="https://als.wikipedia.org/wiki?curid=58703" title="Gustav Adolf Seiler (Politiker)">
Gustav Adolf Seiler (Politiker)

Dr Gustav Adolf Seiler (* 4. Mai 1875 z Frauefäld; † 7. Merz 1949 z Lieschtel, Burger vu Frenkedorf) isch e Schwyzer Bolitiker gsii.

Dr Seiler isch e Suhn vum Leher un Philolog Gustav Adolf Seiler gsii. Är isch z Lieschtel un z Basel uf d Schuel gange un het derno z Basel un z Leipzig Rächtswisseschafte studiert. Anne 1899 het er zum Dr. iur. promoviert. Vu 1901 bis 1922 het es as Rächtsaawalt z Lieschtel gschafft un as Bundesrotsvedrdrätter in dr Pfandbriefbank vu dr Schwyzerische Hypothekarinschtitut.

Vu 1904 bis 1910 isch dr Seiler Bresidänt vum Baselbieter Kriminalgricht un vu 1911 bis 1922 fir di Demokratisch-Volkswirtschaftli Verainigung vu dr Baselbieter Landrot gsii, wu er vu 1916 bis 1917 Bresidänt gsii isch. No dr Barlemäntswahle 1914 isch er bis 1943 im Nationalrot ghockt un het dert d Finanzkommission un d Kommission fir s Strofgsetzbuech bresidiert. Vu 1922 bis 1939 isch er Baselbieter Regierigsrot gsii un het dert d Finanz- un Militärdirektion ghaa. 

Dr Seiler isch e prominänte Fierer vu dr Bewegig fir e sälbschtändig Baselbiet gsii, het verschideni Verwaltigsratsmandat ghaa un isch ab 1936 Ehreburger vu Lieschtel gsii.

Syter anne 1905 isch er mit dr Frieda Hedwig Honegger ghyrote gsii.



</doc>
<doc id="58704" url="https://als.wikipedia.org/wiki?curid=58704" title="Gustav Adolf Seiler">
Gustav Adolf Seiler

Gustav Adolf Seiler isch dr Name vu däne Persone


</doc>
<doc id="58706" url="https://als.wikipedia.org/wiki?curid=58706" title="Ruprecht-Karls-Universität Heidelberg">
Ruprecht-Karls-Universität Heidelberg

D Ruprecht-Karls-Uniwersidäät Häidelbärg (churz Uniwersidäät Häidelbärg) isch e Uniwersidäät vom Land Baade-Württebärg z Häidelbärg. Si isch äini vo de eltiste öiropäische Uniwersidääte und die eltisti z Dütschland. Si isch im Joor 1386 vom pfälzische Churfürst Ruprecht I. gründet worde. 

D Uniwersidäät isch in zwölf Fakultääte organisiert und bietet s Fächerspektrum von ere Volluniwersidäät. Im Wintersemester 2014/15 si 30'898 Studierendi iigschriibe gsi und öbbe 500 Brofässer häi Underricht gee.
Öbbe 17,5 % vo de Studierende si us em Usland. D Geböid vo dr Uniwersidäät si über d Häidelbärger Altstadt, dr Stadtdäil Bärghäim und s Nöiehäimer Fäld verströit.

D Uniwersidäät Häidelbärg isch e Gründigsmitgliid vo dr Liga vo de Öiropäische Forschigsuniwersidääte (LERU) und vo dr Coimbra-Grubbe und isch erfolgriich bi dr Exzellänziniziative vom Bund "(Eliteuniwersidäät)". Si isch mit 56 Nobelbriisdreeger assoziiert und het in ganz Dütschland am mäiste von ene. Au im internazionale Vergliich isch si uf äim vo de Spitzeblätz.




</doc>
<doc id="58707" url="https://als.wikipedia.org/wiki?curid=58707" title="Wagenhausen">
Wagenhausen

Wagenhausen oder "Wagehuuse" chan folgendes bedüte:

Lueg au:


</doc>
<doc id="58708" url="https://als.wikipedia.org/wiki?curid=58708" title="Langendorf">
Langendorf

Langendorf isch de Name vo folgende Ort:

z Dütschland:

i de Schwiz:

z Polen:

z Rumänie

z Russland:

i de Slowakei:

z Tschechie:
Langendorf isch de Familiename vo folgende Persone:
Langendorf chan au en Firmename si:
Lueg au:


</doc>
<doc id="58710" url="https://als.wikipedia.org/wiki?curid=58710" title="Naturrecht">
Naturrecht

Dr Begriff Naturrächt ( oder , us ‚Rächt‘ und ‚Natur‘; bzw. natürligs Rächt, lat. oder , us ‚natürlig‘, „vo Natur entstande“) oder überpositivs Rächt isch e Bezäichnig für Rächt, wo uniwersell gültig isch und rächtsfilosofisch, moralfilosofisch oder theologisch begründet wird. Vo deene Vorstellige abgläitet isch s für d Legitimierig vom "gsetzte" oder "positive Rächt" die höggsti Rächtskwelle. S Naturrächt het die historisch Schuel vom Rächtspositiwismus, wo d Uffassig von em isch, ass Rächt, wo verfassigsmäässig zstand cho isch, kä hööcheri Begründig brucht, witgehend abglööst.

Die säkulare rächtsfilosofische Usbrägige vom Naturrächt, wo nit vo religiööse Grundwärt abgläitet si, sondern drvo, ass s Naturrächt mit dr menschlige Vernunft erkennbar sig, wärde as Venumfträcht bezäichnet.

S Naturrächt isch e wääsentligi Argumentazioonsgrundlaag vo bestimmte Rächtsgebiet wie dene vo de Menscherächt oder vom Välkerrächt, wo über nazionali positiwistischi Reeglige nüesse uusegoo. S Naturrächt isch sälle Däil vom menschlige Gsetz, wo sich uf s gmäinschaftlige Lääbe vo alle bezieht, denn erst wenn s e Gmäinschaft git, git s au Rächt.




</doc>
<doc id="58713" url="https://als.wikipedia.org/wiki?curid=58713" title="Lufthansa">
Lufthansa

Di Dütschi Lufthansa AG mit em Sitz z Köln isch eini vo de wältwit gröschte Fluggsellschafte und Initiatori und Gründigsmitgliid vo de Luftfahrtallianz Star Alliance.

De Konzern hed sich i de mitti vo de 1990er-Jahr vo de Liniefluggsellschaft Lufthansa entwicklet, wo di gröscht Airline vo Dütschland isch, intern als "Lufthansa Passage Airlines" bezeichnet wird, und ihri Basis am FraPort z Frankfurt am Main het.

Ds Luftfrachtgschäft isch 1994 a d Tochtergsellschaft Lufthansa Cargo AG (LCAG) übertreit worde und s Instandhalte vo d Flugzüüg 1995 a d Lufthansa Technik AG (LHT).




</doc>
<doc id="58714" url="https://als.wikipedia.org/wiki?curid=58714" title="Jüdische Emanzipation">
Jüdische Emanzipation

As jüüdischi Emanzipazioon bezäichnet mä dr Wääg vo de Juude vom Rand vo dr christlige Meerhäitsgsellschaft in Öiropa, wo si e rächtlig, religiöös und sozial diskriminierti Minderhäit gsi si, in d Middi vo dr Gsellschaft. Iiri Iigliiderig het aagfange, wo si vom Zitalter vo dr Ufkläärig aa mee und mee as gliichberächtigti Staatsbürger anerkennt worde si. 

Dr Begriff „Juude-Emanzipazioon“ daucht vo 1817 aa uf. Bis denn isch die Thematik as „bürgerligi Verbesserig“, „Naturalisazioon“ oder „Gliichstellig“ vo de Juude beschriibe worde.

Wääred im östlige Öiropa d Juude, wo vor dr Verfolgig vor allem im dütschsproochige Ruum
uf Pole gflüchdet si und dört bis zur katholische Geegereformazioon gut in d Gsellschaft integriert gsi si, isch d Laag vo de Juude im westlige Öiropa im Spoote Middelalter und dr Früeje Nöizit mäistens schwiirig gsi. Mit dr Ufkläärig im 18. Joorhundert isch dr Iifluss vo dr Religioon chliiner worde und Dänker wie dr Montesqieu häi mit Ideä wie dr Gliichstellig vo de verschiidene Religioone mee und mee Understützer gfunde.

So si Menscherächt, wo jedem Mensch unabhängig vo sinere Religion zuestöön, zum Kennzäiche vom sekularisierte Nazionalstaat worde: zerst in de USA mit dr Bill of Rights 1776, denn z Frankriich noch dr Franzöösische Revoluzioon vo 1789. Am 27. Septämber 1791 het die franzöösischi Nazionalversammlig d Gliichberächtigung vo alle franzöösische Juude beschlosse. In de dütsche Gebiet, wo under franzöösischem Iifluss gstande si, si d Juude au emanzipiert worde, wie im Groossherzogdum Bärg, und im Köönigriich Westfaale und in de linggsrhiinische Gebiet.

In de dütschsproochige Staate isch die rächtligi Gliichstellig vo de Juude aber nume langsam Schritt für Schritt vo 1797 bis 1918 duuregsetzt worde. Rächt, wo mä de Juude gee het, si blötzlig wider iigschrönkt worde. Pröisse het de Juude mit em Juudenedikt vo 1812 s Staatsbürgerrächt gee. Z Baade het iiri rächtligi Gliichstellig mit em Judenedikt vo 1809 aagfange, z Bayre mit em Juudenedikt vo 1813, z Württebärg 1828 mit em Gsetz wo die öffentlige Verheltniss vo de israelitische Glaubensgenosse betrifft. In dr Schwiz häi d Juude erst mit dr rewidierte Wersioon vo dr schwizerische Bundesverfassig 1866 d Niiderlassigsfreihäit überchoo und schliesslig in dr Rewisioon vo 1874 au s Rächt vo dr freije Religioonsusüebig. Vo 1874 si denn alli Juude in West- und Middelöiropa gliichberächdigti Bürger vo iire Staate gsi. 

In dr Zit vom Nazionalsozialismus het mä d Juude z Dütschland vo 1933 aa süstematisch afo diskriminiere und 1935 mit de Nürmbärger Gsetz alli Grundrächt. Spöötistens vom Aafang vom Chrieg 1939 aa isch d Usrottig vo de Juude s Ziil vo de Nazionalsozialiste worde.

Überblick

Äinzelni Länder



</doc>
<doc id="58715" url="https://als.wikipedia.org/wiki?curid=58715" title="Gotthold Ephraim Lessing">
Gotthold Ephraim Lessing

Dr Gotthold Ephraim Lessing (* 22. Januar 1729 z Kamenz, Markgroofdum Oberlausitz; † 15. Februar 1781 z Braunschweig) isch e bedütende Dichter vo dr dütsche Ufkläärig gsi. Mit sine Drame und sine theoretische Schrifte, won er din vor allem Toleranz bredigt het, het dä Ufkläärer dr witere Entwicklig vom Theater dr Wääg zäigt und die dütschi Litratuur noochhaltig beiiflusst. Dr Lessing isch dr erst dütsch Dramatiker, wo s Wärk von em bis hüte ununterbroche in de Theater ufgfüert wird.

Dr Lessing isch für Freihäit gstande: Freihäit für d Bürger vo dr Bevormundig dur en Aadel, Freihäit vom Glaube vo de Dogme vo de Chille und im Theater d Befreijig vom franzöösische Vorbild.
Sini Theaterstück erschiine is hüte wie d Prototüpe für s bürgerlige dütsche Drama, wo sich spööter entwigglet het. "Miss Sara Sampson" gältet as s erste dütschsproochige bürgerlige Druurspiil, "Minna von Barnhelm" as Vorbild für e hufe klassischi dütschi Lustspiil, "Nathan der Weise" as s erste wältaaschaulige Ideädrama. Sini theoretische Schrifte "Laokoon" und "Hamburgische Dramaturgie" häi Maassstääb für d Diskussioon vo esthetische und litratuurtheoretische Grundsätz gsetzt. Dr Lessing isch bi sinere Suechi für e dütschsproochigs bürgerligs Theater stark under em intellektuelle Iifluss vom franzöösische Enzyklopedist und Filosoof Denis Diderot gstande.






Usgoobe:





</doc>
<doc id="58718" url="https://als.wikipedia.org/wiki?curid=58718" title="Kehilla">
Kehilla

Mit em hebräische Wort Kehillah bzw. in aschkenasischer Ussprooch "kehilloh" (קהלה, hebräisch für "Gmäind;" au "Kahal") bezäichnet mä e jüüdischi Gmäind. Im ideale Sinn isch doodrmit die „häiligi Gmäind“ "(kehillah kedoschah)" gmäint, d Gmäind vo de Glöibige wo sich versammlet zum Gottesdienst abhalte. 

Scho in dr früenere Nöizit isch dr Vorstand vo dr Gmäind vo iire Mitgliider gweelt worde. In Pole het er us vier Eltere (Hebräisch זקן ' "saken") bestande. Drzue cho si drei bis fümf Honorazioore (Hebräisch טובים, "Tuvim"). Em Vorstand het mä vilmol "Parnass" (Hebräisch פרנס) gsäit, hützudaag isch si Ditel mäistens Bresidänt.
E "Kehillah" isch bis hüte under anderem zueständig für d Organisazioon vo dr "Mikwe" (em rituelle Baad), em "gemach" (Verleihgsellschaft), dr "Kaschrut" (die jüüdische Spiisgsetz wo vom e "Maschgiach" überwacht wärde), dr "Chewra Kadischa" (Beärdigungsbruederschaft) und für d Beziehjige zu de nitjüüdische Gmäinde am Ort.

Jüüdischi Gmäinde in öiropäische Stedt häi tüpischerwiis mindestens äi sonigi kommunali Organisazioon mit ere Synagoge as Zentrum. Aagschlosse si vilmol Schuele, Chranke- und Waisehüüser, au zionistischi Organisazioone und Bildigswärk, jüüdischi Internat und Usbildigsstett und rabbinischi Leeraastalte oder jüüdischi Hochschuele.

Noch dr Zerstöörig vom Jerusalemer Tämpel im Joore 70 n. d. Z. isch d Bedütig vo dr Sälbstverwaltig vo de jüüdische Gmäinschafte in dr Diaspora gwaggse. Vo dr Spootantike bis zum öiropäische Middelalter, wo Juude im christlige und islamische Machtberiich immer mee in Stedt gwoont häi, häi die jüüdische Gmäinde en ethischs, sozials, gschichtligs und intellektuells Äigelääbe gfüert. D Gmäinde si in sich gschlosseeni Gmäinschafte gsi mit ere freiwillige Grichtsbarkäit (bi Rächtshändel underenander) und de dradizionelle Iirichdige, wo no us dr Vorantike gstammt häi wie Sozial-, Bildigs-, Arme– und Chrankefürsorg. Früener het d Kehillah au die bsundrige Stüüre iizooge, wo d Juude häi müesse zaale.



</doc>
<doc id="58734" url="https://als.wikipedia.org/wiki?curid=58734" title="ISO 3166-2:AZ">
ISO 3166-2:AZ

D Lischte vo de ISO 3166-2-Codes für Aserbaidschan enthaltet d Codes für die 66 aserbaidschanische Rayons und Schtädt.

D Codes beschtönd us zwei Teile, wo dur en Bindeschtrich ("typografisch au Divis gnännt") vonenand trennt sind. Dr erschti Teil git de Landescode gmäss ISO 3166-1 (für d Aserbaidschan AZ), dr zweiti e Abchürzig für de Rayon wider.



</doc>
<doc id="58747" url="https://als.wikipedia.org/wiki?curid=58747" title="Nathan der Weise">
Nathan der Weise

Nathan der Weise isch dr Ditel und d Hauptfigur vom ene Ideädrama in fümf Akt vom Gotthold Ephraim Lessing, wo 1779 veröffentligt und am 14. April 1783 z Berlin urufgfüert worde isch. 
D Themeschwerpünkt vom Wärk si dr Humanismus und dr Toleranzgedanke vo dr Ufkläärig. Bsundrigs berüemt isch d Ringbaraable im dritten Akt vom Drama worde. 

"Nathan der Weise" isch im Lessing si letschts Wärk. Si Hindergrund isch dr Fragmänthändel, en Usenandersetzig mit em Hamburger Hauptpastor Johann Melchior Goeze, wo so wit gange isch, ass dr Lessing e Däilpublikazionsverbot überchoo het. Dorum het er sini deistische Vorstellige in das Drama integriert. Grad bevor s fertig worde isch, het dr Lessing no an sim filosofische Hauptwärk "Die Erziehung des Menschengeschlechts" gschafft. Mä wäiss ass er sich sit öbbe 1750 mit dam Stoff beschafdigt het.

In dr Figur "Nathan dr Wäisi" het dr Lessing sim Fründ Moses Mendelssohn, wo die jüüdischi Ufkläärig aagstoosse het, e literarischs Dänggmol gsetzt.

D Baraable vo de drei Ring gältet as e Schlüsselteggst vo dr Ufkläärig und as puäntierti Formulierig vo dr Toleranzidee. Si chunnt scho in dr 73. Nowälle vom "Il Novellino" (13. Joorhundert) vor und in dr dritte Gschicht vom Erste Daag im Giovanni Boccaccio sim "Decamerone". 

Zu de Vorlaage für e Lessing ghööre au im Jans em Enikel si Gschicht vom Saladin sim Disch (13. Joorhundert) und d Gschicht "Vom dreifache Lauf vo dr Wält" in de "Gesta Romanorum". Bis ins 11. Joorhundert cha mä dr Stoff vo de drei Ring, wo mä nid cha underschäide, zruggverfolge. Er isch woorschinlig uf dr Iberische Halbinsle vo sefardische Juude erfunde worde.

Bim Boccaccio, im Lessing si Hauptkwelle, goot s um e Vater, won e düüre Ring däm vo sine Söön will gee, won em am mäiste gärn het und won er en eso zum Erb iisetzt. So mache s au alli sini Noochfaare, bis Generazioone spööter e Vater sini drei Söön alli gliich lieb het. Ooni dass die s wüsse loot er no zwäi Ring mache, wo so gliich si zum Original, dass dr Vater „kuum“ me cha underschäide, weles s Original isch und d Söön es überhaupt nid chönne. 

In dr Schlüsselszene bim Lessing goot s eso: dr Saladin loot dr Nathan zu sich choo und frogt en, weli vo de drei monotheistische Religione är für die woori wurd halte. Dr Nathan merkt sofort, dass das e Falle isch: Wenn er säit, sini äigeni Religion sig die „äinzig woori“, muess das dr Saladin as e Majestäätsbeläidigung uffasse, wenn er aber em muslimische Sultan wil schmiichle, und dr Islam zur äinzig woore Religioon erkläärt, denn muess er erklääre, wiso er no Juud sig. 

Zum kä äidütigi Antwort müesse gee, verzelt er e Gliichnis: E Mann het e wärtvolls Familienerbstück, e Ring, wo d Äigeschaft het, ass er dä, won en aahet „vor Gott und de Mensche wurd aagnääm“ mache, wenn er dra glaubt. Dä Ring isch über e hufe Generazioone vom Vater an dä Soon vererbt worde, wo er am liebste gha het. Aber dr Daag isch cho, won e Vater alli sini drei Söön gliich gärn gha het. Er het dorum zwäi genaii Kopie vom Ring lo mache und jedem vo sine Söön e Ring verebrt und iim gsäit, ass das dr ächti Ring sige.

Wo dr Vater gstorbe isch, si d Söön vor Gricht gange, zum uusefinde, wele vo de drei Ring dr ächti sig. Dr Richder het s aber nid chönne uusefinde und het de drei Männe in Erinnerig grüeft, ass dr ächti Ring d Äigeschaft häig, as dä won en aahet bi alle andere Lüt beliebt wurd si; wenn das aber bi käim vo de drei bassiert sig, müess dr ächti Ring verlore gange si. Dr Richder git de Söön dr Root, ass jede söll glaube, ass si Ring dr ächti sig. Iire Vater häig alli drei gliich gärn gha und häig dorum käim welle weedue. Wenn äine vo de Ring dr ächti Ring sig, denn wurd mä daas in dr Zuekumft scho merke und es weer am beste, wenn alli drei sich wurde Müe gee, für dass d Lüt si gärn wurde haa.





</doc>
<doc id="58749" url="https://als.wikipedia.org/wiki?curid=58749" title="Merkantilismus">
Merkantilismus

Dr Merkantilismus (vom franzöösische "mercantile" ‚kaufmännisch‘, lat. "mercator" ‚Kaufmaa‘; au "Colbertismus") bezäichnet e Wirtschaftsmodell zur Zit vom Absolutismus, wo stark dur staatligi Iigriff brägt gsi isch. Dr Begriff sälber isch erst spööter ufchoo. Im Zentrum isch d Förderig vo dr Wirtschaft im Land und vom Export gstande und d Beschränkig vom Import. S Modäll underschäidet sich vo de modärne Vorstellige vom Freije Määrt dur die „uniigschränkti staatligi Regulierig“.

Dr Merkantilismus sich in Öiropa die vorherrschendi wirtschaftligi Leermäinig in dr Früemodärne (vom 16. bis zum 18. Joorhundert) gsi. Er het verschiideni wirtschaftspolitischi Konzept umfasst, wo gäldpolitischi mit handels- und zaaligsbilanztheoretische und finanzwirtschaftlige Aasätz umfasst het.

Dr Merkantilismus het sich in absolutistisch regierte Staate entwigglet, wil die sicheri Iinaame brucht häi, zum iiri stehende Armeä, iire Beamtenapparat, wo immer mee gwaggse isch, und die representative Baute und s Mezenatedum vo de Fürste decke. D Braxis isch vom Interwenzionismus und vom Dirigismus brägt gsi, aber e koheränti wirtschaftstheoretischi und -politischi Konzepzioon het ere no gfeelt. Mit de Überschüss im Ussehandel het mä die wirtschaftligi Entwigglig vom äigene Staat welle vorwärtsdriibe. Mä het dänggt, ass d Mängi vom Kapital, wo dur die staatlige Goldresärve representiert wird, am beste dur en aktivi Handelsbilanz mit hooche Export und niidrige Import chönnt vergröösseret wärde. D Regierige häi die Ziil understützt und drfür d Export aktiv gförderet und d Import mit Zöll düürer gmacht.

Au in dr Binnewirtschaft häi d Staate stark iigriffe, aber gliichzitig häi wichdigi Strukture vom modärne kapitalistische Süsteem afo entstoo. Dr Merkantilismus het die domoolige zwüschestaatlige Beziejige dur e hufe öiropäischi Chrieg belastet, und dr Imperialismus isch entstande. Gege s Ändi vom 18. Joorhundert isch dr Merkantilismus vo dr klassische Nazionalökonomii vom schottische Ökonoom Adam Smith verdrängt worde. Hüte wird dr Merkantilismus (as Ganzes) vo de mäiste Ökonoome abgleent, au wenn e baar Elimänt doo und dört mänggisch no aagwändet wärde.



</doc>
<doc id="58769" url="https://als.wikipedia.org/wiki?curid=58769" title="William Petty">
William Petty

Dr Sir William Petty (* 27. Mai 1623 z Romsey in dr Groofschaft Hampshire; † 16. Dezämber 1687 z London) isch en Ökonoom, Wüsseschaftler und Filosoof gsi. Er gältet as dr Vater vo dr änglische Nazionalökonomii. Dr William Petty het zu de Gründermitgliider vo dr "Royal Society" ghöört.

1654 het er vom Oliver Cromwell d Ufgoob überchoo, ganz Irland in e Kataster ufznee. Mit däm sogenannte "Down Survey" isch er 1656 fertig worde. Vo 1666 het er sich vor allem mit em Woolstand vo Irland beschäfdigt, und er het e hufe Middel vorgschlaage, wie sich s Land us sinere Rückständigkäit chönnt befreije. Vo de Arbäiter het er nid grad vil ghalte. Vom Staat het er e Politik vom "laissez-faire" gforderet. Er isch drfür gsi, iiri Löön uf e Minimum z beschränke, wil er dänggt het, ass si umso füüler wurde, je mee si wurde verdiene. 

Er het nid nume sini diräkte Noochfolger wie dr Richard Cantillon beiiflusst, sondern au e baar vo de grösste ökonomische Dänker wie dr Adam Smith, dr Karl Marx, wo von em gsäit het, er sig e „friwole, blünderigssüchtige und charakterlose Abentüürer“ gsi, oder dr John Maynard Keynes.





</doc>
<doc id="58772" url="https://als.wikipedia.org/wiki?curid=58772" title="Johannes Weinmar">
Johannes Weinmar

Dr Johannes Weinmar (* 18. Merz 1715 z Bondorf, wo-nr am 9. Sebdember 1795 au gschdorba ischt) ischt a bedeidender deitscher Orglbauer gwäa.

Dr Johannes Weinmar – manchmôl isch der Familianama au „Weimar“ odr „Weimer“ gschriiba wôrra – ischt am 18. Merz 1715 z Bondorf bei Herraberg uff d Welt komma. Sei Vadder Jakob Weinmar isch en deam Ort dr Wirt vom Gaschthaus «Traube» gwäa. Ibr sei Kendheit ond Jugend isch nix bekannt. Mr woiß et amôl, wo-nr sei Handwerk als Orglbauer glernt hôt. A baar Ôzeiche vo seim Schaffa deidet abr druff nôô, dass meglicherweise oiner vo dr Orglbauer-Familie Schmahl en Heilbronn sei Lehrmoischtr gwäa ischt.

Em Jôhr 1749 hôt dr Johannes Weinmar d Maria Katharina Weimar – a weitlaifiga Vorwanda us Bondorf – zom Traualdar gfihrt. Dô drnôch hôt’r en seim Hoimetort a Werkstatt firs Orglbaua grendet. En dr Zeit vo 1752 bis 1780 hôt der Môô a ganz beachtlicha Ôzahl vo Kirchaorgla gschaffa. Sei Frau hôt em Lauf dr Zeit sechs Kendr uff d Welt brôcht. Sei zwoideldeschder Soh Johann Jakob Weinmar (1751 bis 1822) ischt au Orglbauer wôrra ond hôt em Ondrnehma vo seim Vadder mitgschafft.

Am 9. Sebdember 1795 hôt dr Johannes Weinmar en seim Hoimatort em Alder vo 80 Jôhr d Auga fir emmer gschlossa. Dô drnôch hôt sei Soh Johann Jakob dui vom Vadder grendada Firma weidergfihrt.





</doc>
<doc id="58773" url="https://als.wikipedia.org/wiki?curid=58773" title="Johann Joachim Becher">
Johann Joachim Becher

Dr Johann Joachim Becher (* 6. Mai 1635 z Speyer; † Oktober 1682 z London) isch e dütsche Gleerte, Ökonoom und Alchemist gsi. Er gältet as dr bedütendst vo alle dütsche Merkantiliste.

Dr Becher het sich vor allem für d Chemii-Alchemii und d Ökonomii intressiert. Er het e Interlingua-Sprooch entworfe, wo numerisch representiert worde isch und gältet as Vorlöifer vo dr modärne Idee vo dr maschinelle Übersetzig. Er het 1683 au en Ufzugssüsteem für Uure beschriibe, wo uf dr Energii vo dr Wermi basiert gsi isch, und en anders, wo s Räägewasser vom Dach vo sim Huus verwändet het. Er isch au e Befürworter vom Aabau vo de Härdöpfel z Dütschland gsi.

Sini volkswirtschaftlige Schrifte wärde vom Eli F. Heckscher mit em Adam Smith sim "Wealth of Nations" vergliche: Bim Merkantilismus wie bim Liberalismus stoot dr Riichdum im Middelpunkt vom wirtschaftspolitische Strääbe; dr Merkantilismus will aber vor allem d Staatsmacht sterke zum en Äihait bilde gegenüber de middelalterlige Partikularisme und em Universalismus.





</doc>
<doc id="58774" url="https://als.wikipedia.org/wiki?curid=58774" title="Apologet">
Apologet

En Apologeet (vo gr. απολογητής: „Verdäidiger“, απολογία: „Verdäidigungsreed“) isch ursprünglig dr juristisch Magistratsbeamti in dr griechische Polis gsi. In dr früechristlige Zit het mä de Verdräter vo dr christlige Apologii eso gsäit, wo s Christedum im Römische Riich as e vernümftigi Religioon daargstellt und gege Aagriff vo andere Religioone und Filosofie verdäidigt häi.

Hüte wird dr Begriff au im ene witere Sinn brucht für e Verdäidiger von ere Leer oder Ideologii, wo uf ere ghobnige, intellektuelle oder wüsseschaftlige Ebeni argumentiert.

No vor dr christlige Apologetik häi d Juude iiri Religion müesse verdäidige, und die jüüdischi Apologetik isch immer no aktuell. Si het aber wääred dr Ufkläärig groosse Iifluss uf die öiropäische Intelektuelle gha und het ghulfe, ass im 19. Joorhundert d Juude in Öiropa emanzipiert worde si.

D Aafäng vo dr christlige Apologetik findet mä scho im nöije Testamänt, wie «Apostelgschicht» 16,16–34. Au die frühchristligi griechischi apokrüfi Schrift "Kerygma Petri" («Verkündigung vom Petrus») schloot in die gliich Kerbe. Zu de letschte christlige apologetische Wärk ghöört im Augustinus si "De civitate Dei", («Über e Gottesstaat»). Spööteri Autore häis scho nüm nöötig ghaa, s Christedum z verdäidige, wo vo denn aa as Staatsreligioon siinersits die andere Religioone underdruckt het. 



</doc>
<doc id="58775" url="https://als.wikipedia.org/wiki?curid=58775" title="Utilitarismus">
Utilitarismus

Dr Utilitarismus (lat. "utilitas", Nutze, Vordäil) isch e wärtendi (normativi) Form vo dr zwäckorientierte (teleologische) Ethik, wo in verschiidene Wariante vorchunnt. Näbe dr Ethik isch er au in dr Sozialfilosofii und in de Wirtschaftswüsseschafte vo Bedütig.

D Baasis, für wie e Handlig im ene utilitaristische Raame ethisch bewärtet wird, isch s Brinzip vom Nutze. D Grundformle vo däm isch, ass e Handlig oder e Reegle im sittlige bzw. moralische Sinn guet und richdig isch, wenn iiri Folge für s Wool vo dene, wo vo dr Handlig betroffe si, optimal si. Bi dr hedonistische Form vom Utilitarismus isch mit em Wool vo allne s Glück vo de äinzelne gmäint und s chunnt uf d Maxime uuse, ass mä eso söll handle, ass s grösstmööglige Maass an Glück entstoot. Das isch s Brinzip vom maximale Glück, uf Änglisch "maximum-happiness principle". Wemm mä s allgemäine Glück as Aggregazioon vom Glück vo de äinzelne Indiwidue uffasst, denn isch dr Utilitarismus en eudaimonistischi Ethik. Wil möögligi Folge und reali Wirkige zentral si drbii, wie e Handlig beurdäilt wird, isch dr Utilitarismus au e konsekwenzialistischi Ethik. Es handlet sich bim Utilitarismus au um e altruistischi und uniwersalistischi Moraltheorii, denn er will, ass es dr Allgemäinhäit immer besser gieng.

Dr utilitaristischi Aasatz isch vor allem vom Jeremy Bentham (1748–1832) und vom John Stuart Mill (1806–1873) süstematisch entwigglet worde und si häi en au bi konkrete Frooge aagwändet. Dr Bentham het dr zentral Begriff vom Nutze im erste Kapitel vo sinere "„Introduction to the Principles of Morals and Legislation“" (zerst erschiine 1789, im Joor vo dr Franzöösische Revoluzioon) eso beschriibe:

„Nutze“ ("benefit") isch also nit s Gliiche wie „Nützligkäit“ ("utility"). Modärni utilitaristischi Theorie verwände au no dr Begriff vo dr Preferänz.




</doc>
<doc id="58779" url="https://als.wikipedia.org/wiki?curid=58779" title="Simone Luzzatto">
Simone Luzzatto

Simone Luzzatto (au "Simha Luzzatto", "Simchah Ben Itzaq"; * 1582; † 6. Januar 1663 z Venedig) isch e Rabbiner im Ghetto vo dr Republik Venedig im sibzäänte Joorhundert gsi.

Dr Luzzato isch us ere Familie choo, wo im 16. Joorhundert us dr Lausitz uf Venedig iigwanderet isch.

Er isch vo de bekanntiste Rabbiner z Italie usbildet worde. Sini Response, Uslegige vo de jüüdische Schrifte, si zu sinere Zit bekannt gsi und mä het über sä innerhalb vo de jüüdische Gmäinde diskutiert.

Si berüemtists Wärk "Discorso circa il stato de gl'Hebrei, et in particolar dimoranti nella Città di Venetia" «Diskurs über e Status vo de Juude, bsundrigs über die wo in dr Stadt Venedig woone» isch im Joor 1638 in ere Zit entstande, wo d Juudeverfolgige wider aagfange häi. Dr Luzzatto het s Wärk gschriibe mit em Blick uf d Staatsfüerig vo dr Republik Venedig und het argumentiert, ass es für s Land vo Vordäil weer, wenn d Juude dört toleriert wurde. ooni d Juude wurde usländischi Kauflüt dr Handel übernee und die chönnt dr Doosche nid kontrolliere.

Im Luzzatto si Schrift isch uf Italiänisch verfasst gsi und het d Regierig vo Venedig chönne überzüüge und verhinderet, ass d Juude us em Ghetto verdriibe worde si. E Nöiuflaag isch 1976 bi A. Forni Editore z Bologna uusechoo.

Luzzatos Grab befindet sich amf dem jüdischen Friedhof des Lido von Venedig.





</doc>
<doc id="58780" url="https://als.wikipedia.org/wiki?curid=58780" title="Nieuw Amsterdam">
Nieuw Amsterdam

Nieuw Amsterdam, dütsch Nöi-Amsterdam, isch vo 1624 bis 1664 dr Sitz vo dr Verwaltig vo dr niiderländische Kolonii Nieuw Nederland (Nöi-Niiderlande) uf em Gebiet rund um s hütige Manhattan gsi. 

Am Aafang vom 17. Joorhundert häi under anderem au d Holländer d Ostküste vo Nordamerika erforscht und sich an e baar Stelle niidergloo und d Kolonii Nöi Niiderland gründet. E Verdräter vo dr Niiderländische Westindie-Kompanii het 1626 vo de Lenni Lenape s Rächt kauft, sich uf "Manna-hatta" niiderzloo. Nöi Amsterdam isch entstande und het sich zur wichdigste Siidlig vo dr Kolonii entwigglet. Am 2. Februar 1653 het dr Ort s Stadträcht überchoo.
Am 27. August 1664, churz bevor dr Zwäit Änglisch-Niiderländisch Seechrieg usbroche isch, het e britischi Expedizioon under em Richard Nicolls Nieuw Amsterdam ooni Kampf iignoo. Bald druf isch dr Naame zu Nöi York gänderet worde. 



</doc>
<doc id="58781" url="https://als.wikipedia.org/wiki?curid=58781" title="Johann Jakob Weinmar">
Johann Jakob Weinmar

Dr Johann Jakob Weinmar (* 24. Mai 1751 z Bondorf, wo-nr am 23. Juni 1822 au gschdorba ischt) ischt a bedeidender deitscher Orglbauer gwäa.

Dr Johann Jakob Weinmar – manchmôl isch dr Familianama au „Weimar“ oder „Weimer“ gschriiba wôrra – ischt am 24. Mai 1751 z Bondorf bei Herraberg uff d Welt komma. Scho sei Vadder Johannes Weinmar ischt a bedeidender Orglbauer gwäa, wo em Jôhr 1752 en Bondorf a oigena Werkstatt zom Bau vo Kircha-Orgla grendet ghet hôt. Bei sellem hôt dr Johann Jakob des gleiche Handwerk glernt ond hendrher en dr Firma vo seim Vadder mitgschafft. Wia nô dr alde Weinmar em Sebdember 1795 s Zeitliche gsegnet ghet hôt, hôt dr Johann Jakob s Gschäft vo seim Vadder ibrnomma ond em sella sein Baustil weidergfihrt. Wia-nr 30 Jôhr alt gwäa ischt, hôt’r d Bondorfere Maria Barbara Müller gheiradet. Dui hôt em Lauf dr Zeit fenf Kender uff d Welt brôcht. Vo deane send zwoi Buaba au Orglmacher wôrda.

Em Jôhr 1815 isch Bondorf vo-ma vorheerenda Fuier hoimgsuacht wôrra. Rond 40 Heiser send bis uff d Grondmaura abebrennt. Ob dô drvoo au d Weinmarsche Orglbau-Werkstatt en Mitleidaschaft zoga wôrra ischt, ischt et bekannt. Mr woiß abr, dass des Ondrnehma en dr erschda Hälfde vom 19. Jôhrhondert mit grauße wirtschaftliche Schwirigkeida zo kempfa ghet hôt.

Am 23. Juni 1822 hôt dr Johann Jakob Weinmar en seim Hoimatort em Alder vo 71 Jôhr d Auga fir emmer gschlossa. 


Em Johann Jakob Weinmar seine Buaba Johann Jacob (* 21. Auguscht 1782, † 31. Auguscht 1858) ond Johannes Weinmar (* 21. Dezember 1785, † so oms Jôhr 1831 rom) send au Orglmacher wôrra. Aus wirtschaftliche Grend hend-se em April 1831 ihr Hoimet vorlassa ond send nôch Nordamerika ausgwandret. Heit exischdiirt d Orglbau-Werkstatt Weinmar nemme; abr dr Familianama „Weimer“ ischt z Bondorf emmer noh weit vrbroidet.


Ibr da Johann Jakob Weinmar uff dr Webseit vom “Verein für Computergenealogie”


</doc>
<doc id="58784" url="https://als.wikipedia.org/wiki?curid=58784" title="Ferdinand II. (Aragón)">
Ferdinand II. (Aragón)

Dr Ferdinand, bekannt as Ferdinand dr Katholisch (, * 10. Merz 1452 z Sos; † 23. Januar 1516 z Madrigalejo), isch vo 1468 Köönig vo Sizilie gsi. Vo 1474 bis 1504 isch er, zämme mit sinere Frau Isabella, as Ferdinand V. Köönig vo Kastilie und León gsi. Vo 1479 aa het er as Ferdinand II. d Riich vo dr Chroone vo Aragón regiert. Ab 1505 isch er as Ferdinand III. Köönig vo Neapel gsi. Noch em Dood vo sim Schwiigersoon Philipp het er 1506 z Kastilie d Regäntschaft für si Dochder Johanna übernoo.

Dr Ferdinand het zämme mit sinere Frau Isabella über dr grösst Däil vo dr Iberische Halbinsle gherrscht. Si Ee mit dr Köönigin vo Kastilie isch d Grundlaag für e modärn spanisch Staat.

In iiri Regierigszit fallt d Erooberig vom Emiraat vo Granaada im Joor 1492, dr letscht maurisch Staat uf dr iberische Halbinsle. Mit dere Erooberig isch d Reconquista ume gsi. Bald druf het er s Alhambra-Edikt uusegee, wo d Juude din ufgforderet worde si, innerhalb vo drei Möönet Spanie und alli spanische Bsitz z verloo oder aber zum Christedum z konwerdiere. D Inkwisizioon under iirem fanatische Füerer, em Groossinkwisitor Tomás de Torquemada, het d "Marranos" afo verfolge. D Juude si drangsaliert worde, bis schliesslig alli konwerdiert oder Spanie verloo häi. 1502 si die letschte Muslim us Granada verdriibe worde.

Im gliiche Joor het dr Christoph Kolumbus, wo im Ufdraag vo de "Katholische Majestääte" e Westrute uf Asie gsuecht het, Amerika entdeggt. S Gold, wo vo dört zrugg uf Spanie brocht worde isch, het zum Däil dr wirtschaftligi Verlust usgliche, wo Verdriibig vo de Juude verursacht het. 

Dr Ferdinand und d Isabella häi im ganze Land d "Santa Hermandad" (die Häiligi Bruederschaft) iigfüert, e Bolizei- und Justizsüsteem, wo die lokaale "hermandades" abglööst het, wo bis denn üüblig gsi si, und d Rächt vo dr lokaale Aristokratii iigschränkt het.

Spanie isch under de "Katholische Majestääte" zur Groossmacht ufgstiige, au dank em diplomatische Gschick vom Ferdinand und und isch 1492 in Bsitz vo dr Groofschafte Roussillon und Cerdaña choo. 1495 het dr Köönig die groossi antifranzöösischi Liga bildet. Er het 1503 s ganze Köönigriich Neapel an sich grisse und 1512 Navarra.




</doc>
<doc id="58785" url="https://als.wikipedia.org/wiki?curid=58785" title="Kraftwerk Eglisau-Glattfelden">
Kraftwerk Eglisau-Glattfelden

S Chraftwärch Eglisau-Glattfäldè, mängisch au Chraftwärch Rhysfäldè, isch è Flusschraftwärch am Hochrhy a dè Dütsch-Schwizer Gränz.

S Chraftwärch lyt öppè uff èm halbem Wäg zwǜschè Eglisau un Hoètèngè bi Rhysfäldè (Gmeind Glattfäldè). Dè Rüggschtau gòt zrugg bis zu dè Mündig vo dè Thur. S Chraftwärch bruucht s Gfälle zwǜschè dè Thur- un dè Glattmündig. Well dè Rhy a sellèrè Stell d Gränz zwǜschè Dütschland un dè Schwiz bildet, lyt ein Deil vo dè Aalaagè uff baddischèm un dè ander uff zürcherschem Gebièt, dört lyt au s Härz devò, s Chraftwärchsgebäude.

Èrschti Studiè zum Bau von èm Chraftwärch in sellèrè Gegend hèt es vo 1900 bis 1910 gää. Nõchdèmm d Zürcher un Schaffuuuser Elegtrizidätswörch mit Zuèschtimmig vum Grossherzogdum Baddè 1913 d Konzession für 80 Johr erhaaltè ghaa hèn, hèn d Vorarbetè aagfangè. 1914 hèt diè NOK d Konzession übbernõ. D Blään für dè Bau sin vo dè Architegtè Gebrüèder Pfischter erschtellt worrè. 1915 hèt mò dè Büèz am Bau in Aagriff gnõ. Uffgrund vom Uffschtau hèt am Fluss nõch einigi Hüser grumt wörrè muèsè un d Eglisauer Strõssèbrugg hèt neu baut wörrè muèsè. Well s Chraftwärch dirèkt a dè Mündig vo dè Glatt entschtandè isch, isch selli durch èn Stollü i s Unterwasser vum Chraftwärch umgleitet worrè. Selli Stollè sin am 16. Januar 1916 in Bedryb gnõ worrè. S 114,5 Meter lange Stauweer hèt sechs Öffnigè mit je 15,5 Meter lichti Breiti. Am dütschè Ufer isch dè èrschti, 18 Meter langi Bauabschnitt von èrè 12 Meter breitè Schlüüsè für diè dòmòls blaante Rhyschifffaart baut wirrè. S Chraftwörch hèt am 15. April 1920 èrschtmòls Stròm broduzyrt. S maximale Gfälle hèt 11 Meter un d Nutzwassermengi 390 m³/s bedrait. Èntschprèchend dè Uferlängè hèt s Land Baddè 8 % vo dè erzüügtè Energy chriègt, 92 % stôn dè beidè Schwizer Kantön zuè.

S Chraftwärch isch sit 1979 im Inventar vo dè schutzwürdigü Objèkt uffgfüürt. Am 16. Dezembèr 1998 isch è neui Konzession erdeilt worrè, wo sit èm 1. April 2002 in Chraft isch.

Im Raamè von èrè Chraftwärchsrenovation sin alli sibbè Maschinnègruppè uusduuscht worrè. Statt dè Francis- chömmèd ab denn Kaplanturbinè zum Ysatz. Bi nèm Durchfluss vo 500 m³/s leischtèd diè neuè Turbinè zämmè 43,4 MW un broduzyrèd jöhrlich im Mittel 318 GWh Stròm. Diè derzitigi Konzession gòt bis zum 31. Dezembèr 2046.



</doc>
<doc id="58786" url="https://als.wikipedia.org/wiki?curid=58786" title="Léon Huber">
Léon Huber

Dr Léon Huber (* 25. Juli 1936 z Züri; † 27. Novämber 2015) isch e Schwyzer Nochrichtesprächer gsii. 

Dr Huber, e glehrte Schauspiiler, isch vu 1963 bis zue syre Pänsionierig anne 1996 Sprächer vu dr Tagesschau vu Schwyzer Färnseh gsii. Sy langjehrig Schaffe un sy Beliebhait as Nochrichtesprächer hän em dr Spitzname «Mr. Tagesschau» yybrocht. Typisch fir n sin syni perfäkt Uussproch ohni Versprächer und sy ruehige Art. Dr Léon Huber isch au dr «Maischter vu dr minimale Mimik» gnännt wore.

Bi dr Tagesschau vum 3. Mai 1981 sin maskierti Demonschtranten ins Studio gstirt un hän e Transparänt mit dr Ufschrift «Freedom and Sunshine for Giorgio Bellini» zaigt. Dr Tessiner Giorgio Bellini het as Mitglid vu dr Zürcher Jugedbewegig gulten un isch im Februar 1981 wäge ere aageblige Zämmenarbet mit em Terrorischt Carlos an dr dytsch-schwyerische Gränze verhaftet wore.

Im Augschte 1990 het dr Huber churz vor em Aafang vu dr Tagesschau dr Lälli uusegstreckt, die Sequänz isch aber scho ufzaichnet wore.

Dr Huber isch syter anne 1968 ghyrote gsii un het e Dochter ghaa. Är het z Züri gläbt. 



</doc>
<doc id="58796" url="https://als.wikipedia.org/wiki?curid=58796" title="Isabella I. (Kastilien)">
Isabella I. (Kastilien)

D Isabella I. vo Kastilie (; * 22. April 1451 z Madrigal de las Altas Torres; † 26. Novämber 1504 z Medina del Campo; au "Isabella die Katholisch", span. ) isch vo 1474 bis zu iirem Dood 1504 d Köönigin vo Kastilie und León und vo 1479 bis 1504 as d Frau vom Ferdinand II. au d Köönigin vo Aragón.

D Isabella het zämme mit iirem Maa Ferdinand über e groosse Däil vo dr Iberische Halbinsle gherscht.
Si het sich scho 1486 für e Christoph Kolumbus iigsetzt, so dass er denn 1492 Amerika under dr spanisch-kastilische Faane het chönne entdegge. Das isch d Grundlaag für s spöötere spanische Kolonialriich gsi.

Under iire isch 1488 dr "Consejo de la Suprema y General Inquisición", die spanischi Inkwisizioon iigfüert worde, wo vor allem die sogenannte "Marranos" undersuecht het, zum uusefinde, öb si im Ghäime immer no Juude sige. Vili von ene si im e "Autodafé" uf em Schiterhufe verbrennt worde.

Churz noch em Ändi vo dr Reconquista, dr Erooberig vom Emiraat vo Granaada, wo dr letscht Stützpunkt vo de Maure in "al-Andalus" gsi isch, im Januar 1492 het si am 31. Merz 1492 s Alhambra-Edikt underschriibe, wo alli spanische Juude us em Land usgwiise het. 1502 si au die letschte Muslim us Spanie verdriibe worde.

D Isabella und dr Ferdinand häi im ganze Land d "Santa Hermandad" (die Häiligi Bruederschaft) iigfüert, e Bolizei- und Justizsüsteem, wo die lokaale "hermandades" abglööst het, wo bis denn üüblig gsi si, und d Rächt vo dr lokaale Aristokratii iigschränkt het.



</doc>
<doc id="58797" url="https://als.wikipedia.org/wiki?curid=58797" title="Tomás de Torquemada">
Tomás de Torquemada

Dr Tomás de Torquemada (* 1420 z Valladolid; † 16. Septämber 1498 z Ávila) isch e spanische Dominikaner, Biichtvater vo dr Isabella vo Kastilie und dr erst Groossinkwisitor vo Spanie gsi.

Dr Tomás de Torquemada isch uf e Dominikanerkonwänt "San Pablo" in sinere Geburtsstadt Valladolid gange und isch spööter Prior vom Chloster vo Santa Cruz, Browinz Segovia worde. Er het groosse politische Iifluss as Berooter und Biichtvater vo dr Köönigin Isabella I. und em Köönig Ferdinand II. ghaa. 1478 isch er Inkwisitor für Kastilie worde und 1483 het s Köönigsbaar bim Bapst Sixtus IV. duuregsetzt, ass er zum erste Groossinkwisitor vom Köönigriich Aragón ernennt worde isch. Spööter isch er au für Kastilie verantwortlig gsi und vo 1484 aa schliesslig für ganz Spanie.

Er het z Spanie en äigene inkwisitorische Verwaltigsapparat ufbaut, dr Grundstäi für die Spanischi Inkwisizioon, wo denn bis ins 19. Joorhundert bestande het. S Ziil und d Opfer vo de inkwisitorische Verfolgige si usser Heretiker in erster Linie d "Conversos" und d "Moriscos" gsi, Jude beziejigswiis " Maure", wo zum Christedum konwertiert häi. 

Dr Tomás de Torquemada het u. a. s Chloster "Santo Tomás" z Ávila gründet, won er 1498 gstorbe isch.
1836 isch si Graab z Ávila ufbroche und sini Chnoche si verbrennt worde, so wien er s mit sine Opfer au gmacht het.

Dr Tomás isch dr Nöwöö vom Juan de Torquemada, wo äine vo de brominäntiste Verdräter vo de papalistische Posizioonen uf em Baasler Konzil gsi isch.




</doc>
<doc id="58800" url="https://als.wikipedia.org/wiki?curid=58800" title="Spanische Inquisition">
Spanische Inquisition

Die Spanischi Inkwisizioon isch e staatligi Iirichdig in dr Hand vo de spanische Monarche gsi. Die römisch Kurie het nume e seer begränzte Iifluss uf sä ghaa. 

Die Spanischi Inquisizioon isch uf dr Basis vo dr päpstlige Bulle "Exigit sincerae devotionis" iigrichdet worde, wo dr Bapst Sixtus IV. am 1. Novämber 1478 erloo het. Die "Katholische Köönig" häi s Rächt überchoo, in Kastilie d Inkwisitore sälber z ernenne. Das häi si aber erst vom Joor 1480 afo mache, wo si z Kastilie zwäi Inkwisitore iigsetzt häi. Zwar het s z Aragón scho bäpstligi Inkwisizioonsgricht gee, aber dr Köönig Ferdinand II. het bim Bapst duuregsetzt, ass er au dört e staatligi Inkwisizioon het döfe iirichde. 1488 isch z Spanie en äigene Root für d Inkwisizioon ins Lääbe grüeft worde, dr "Consejo de la Suprema y General Inquisición". Dr erst Vorsitzend vo däm Root isch dr Generalinkwisitor Tomás de Torquemada gsi. Dä Root, churz "Suprema", het dr Grundstäi für die Spanischi Inkwisizioon bildet, wo sich zun ere äigene staatlige Behörde entwigglet het.

Am Aafang vom 19. Joorhundert isch die Spanischi Inkwisizioon vo dr Regierig vom Köönig Joseph und au vo de Cortes vo Cadiz abgschafft worde. Wo dr Köönig Ferdinand VII. wider iigsetzt worde isch, isch au d Inkwisizioon wider iigfüert worde. Am 31. Juli 1826 het s z Valencia e letschts Doodesurdäil vo dr Spanische Inkwisizioon gee. Am 15. Juli 1834 isch die Spanischi Inkwisizioon noch 356 Joor under dr Isabella II. abgschafft worde.

Zu de erste Ziil vo dr Spanische Inkwisizioon häi d "Conversos" ghöört. Das si Persone gsi, wo vom Juudedum zum Christedum konwerdiert häi. Si si hüfig under em Verdacht gstande, ass si drotz dr Daufi immer no im Ghäime iiri alti Religion wurde usüebe. D Ufgoob vo dr Spanische Inkwisizioon isch s gsi, die Persone z finde und zum ‹rächte› Glaube zruggzfüere oder z bestroofe. Noch eltere Bricht si vo 1478 bis 1530 nünzig Brozänt vo de Aaklagte Juude gsi, wo zum Christedum konwerdiert häi aber aagääblig an iirem früenere Glaube festghalte häige. Spööter het d Beurdäilig vo "Moriscos", Christe, wo vom Islam zum Christedum konwerdiert häi, mee Bedütig gha. Im 17. Joorhundert isch dr Protestantismus non e Heresii gsi, wo vor de Inquisitionsdribunal verhandlet worde isch.

En Inkwisitor het äntwääder en abgschlossnigi theologischi oder e rächtswüsseschaftligi Usbildig müesse haa. In de „Instrucciones“, Schriibe vo dr Suprema, wo am Aafang äinzeln uusegee worde si, und spööter in de „Compilaciones“, de Sammlige vo de Handligsaawiisige für d Inkwisitore, isch genau festgläit gsi, wie d Inkwisitionsdribunal müesse vorgoo. Wenn s noch ere Aazäig gnueg Verdachtsmomänt für Heresii gee het, isch dr Verdächtigt gfange gno und si Vermöge beschlagnaamt worde. D Inkwisitore häi dr Aaklagt und Züüge verhöört. Em Aaklagte het mä weder gsäit, wär in aazäigt het no für was er verdächtigt wird. Wie au in andere Brozäss au het mä d Folter chönne aawände zum d „Woorhet z finde”. D Urdäil vo de Dribunal het mä bim ene fiirlige Autodafé öffentlig bekanntgee. D Stroofe si vo Gäldbuesse über Brügelstroofe bis zu Gfängnis oder dr Galeerestroof gange. Die, wo nid baraat gsi si, z büesse, oder wo Widerholigsdääter gsi si, het mä em wältlige Arm vo dr Stroofrächtspflääg chönne übergee. Die het denn d Doodesstroof dur Verbrenne vollzooge. Das isch bi öbbe zwäi Brozänt vo de Fäll bassiert. E Verurdäilig isch au mööglig gsi, wenn dr Aaklagti nid aawääsend oder scho dood gsi isch. Bin ere Verurdäilig in Abwääsehäit het mä e Figuur us Strau verbrennt. Wenn öbber noch sim Dood verurdäilt worde isch, het mä si Liiche usgraabe und verbrennt. 

Dr Dän Gustav Henningsen het as erste ufgrund vo de Daate vo dr regionale Gschichtsforschig e Daatebank vo alle überliiferete Fäll vo dr Spanische Inkwisizioon zwüsche 1540 und 1700 zämmegstellt, und die liiferet en ungfäärs Bild vo dr Verdäilig vo de Urdäil: Vo de 44'647 bekannte Brozäss, wo die Spanischi Inkwisizioon duuregfüert het, het s in 1,8 Brozänt e Doodesurdäil ge (826 Persone) und in witere 1,7 Brozänt (778 Persone) e „Verbrennig in effigie“, wil mä nid gwüsst het, wo die Aaklagte gsi si. E genauji Zaal vo alle Brozäss bzw. Doodesopfer cha mä nid uusefinde, wil nit alli Fäll überliiferet si. D Schetzige vo de Doodesopfer vo dr Spanische Inkwisizioon elläi für d Zit 1481–1530 schwanke dorum zwüsche 1'500 und 12'000.



</doc>
<doc id="58801" url="https://als.wikipedia.org/wiki?curid=58801" title="Zeit des Nationalsozialismus">
Zeit des Nationalsozialismus

As Zit vom Nazionalsozialismus (abkürzt NS-Zit) wird d Regierigszit vo dr Nazionalsozialistische Dütsche Arbäiterbartei (NSDAP) im Dütsche Riich bezäichnet. Si het am 30. Januar 1933 mit dr Ernennig vom Adolf Hitler zum Riichskanzler aagfange und isch am 8. Mai 1945 mit dr bedingigsloose Kapitulazioon vo dr Weermacht vor de Alliierte und iire Verbündete ume gsi.

D Nazionalsozialiste häi in dere Zit z Dütschland e Diktatur noch em Füererbrinzip iigrichdet und mit em Überfall uf Pole am 1. Septämber 1939 dr Zwäit Wältchrieg aagfange.

Näbe dr Verfolgig und Ermordig vo Lüt, wo politisch anders dänkt häi, häi si e hufe anderi Verbräche gege d Menschligkäit gegenüber ethnische, religiööse und andere Minderhäite begange. Öbbe säggs Millione öiropäischi Juude si im Holocaust, wo historisch bischbillos isch, ermordet worde, bis zu 500'000 Sinti und Roma si im Porajmos umchoo und öbbe 100'000 Mensche mit gäistige und körperlige Behindrige im Raame vo dr „Aktion T4“ und dr „Aktion Brandt“. Noch dr Strategii vom sogenannte Hungerblaan häi die dütsche Bsatzer in dr Sowjetunion zwüsche 1941 und 1944 gschätzti 4,2 Millione Mensche bewusst lo verhungere und öbbe 3,1 Millione sowjetischi Soldate si in dütscher Chriegsgfangeschaft gstorbe.

D Era vo dr nazionalsozialistische Herschaft z Dütschland und über witi Däil vo Öiropa wird im ene ethisch-moralische Sinn as Zivilisazioonsbruch aagluegt und as Diefpunkt bsundrigs vo dr dütsche, aber auch der öiropäische Gschicht im Ganze.



</doc>
<doc id="58802" url="https://als.wikipedia.org/wiki?curid=58802" title="Guy Parmelin">
Guy Parmelin

De Guy Parmelin (* 9. November 1959 z Bursins) isch en Schwizer Politiker (SVP). Am 9. Dezämber 2016 isch er vo dr Vereinigte Bundesversammlig zum Bundesrot gwählt worde.

De Parmelin isch as Sohn vomene Buur i sim Heimetort ufgwachse und isch z Lausanne uf d Mittelschuel. No de Schuel het er e Uusbildig zum Landwirt und Winzer gmacht. Er isch dänn Wiipuur gsi und het mit sim jüngere Brueder zäme de Hof vo sim Vater gfüert. Er isch verhüroted und läbt mit sire Frau Caroline, ere Dütschlehreri, z Bursins.

De Guy Parmelin isch vom Mai 1994 bis im November 2003 im Wadtländer Kantonsparlament gsässe. Bi de Parlamäntswahle im Oktober 2003 isch er in Nationalrot gwählt worde. Von 2000 bis 2004 isch de Parmelin Präsidänt vo de SVP vom Kanton Waadt gsi. Im November 2015 hät ihn d SVP-Frakzion vo de Bundesversammlig als eine vo drü offizielle Kandidate für de Bundesrot nominiert. Am 9. Dezämber vom gliiche Johr isch er im dritte Wahlgang mit 138 Stimme als 116. Bundesrot vo de Schwiz gwählt worde. Uf de 1. Jänner 2016 hät er sis Amt aaträte und s Departäment für Verteidigung, Bevölkerigsschutz und Sport (VBS) vom Bundesrot Ueli Maurer übernoh, wo is Finanzdepartemänt (EFD) gwägslet hät.

Mit de Ernöierigswahle vom Bundesrot Endi 2018 häts e Rochade i de Departementsverteilig gee. Sit em 1. Jänner 2019 isch de Guy Parmelin Vorsteher vom Eidgenössische Departement för Wirtschaft, Bildig und Forschig (WBF), sim vorhärige Departement isch er as stellverträtende Leiter zuegordnet.

Er isch sit em 1. Jänner Vizepresidänt vom Bundesrot.


</doc>
<doc id="58803" url="https://als.wikipedia.org/wiki?curid=58803" title="Jossi Sarid">
Jossi Sarid

Dr Jossi Sarid (‎; * 24. Oktober 1940 z Rechovot; † 4. Dezämber 2015) isch e linggsgrichdete israelische Noochrichde-Kommentator und Politiker gsi.

Im Sarid si Geburtsnaame isch Sneider gsi. Er isch zwüschen 1974 und 2006 Mitgliid vo dr Knesset für Ma’arach, Ratz und Meretz gsi. Vo 1992 bis 1996 isch dr Sarid Minister für Umwält und vo 1999 bis 2000 Minister für Erziejig, Kultur und Sport gsi. Zwüsche 1996 und 2003 het er die sozialdemokratischi Meretz-Bardei gfüert.

Dr Sarid het z Tel Aviv gläbt. Er isch am 4. Dezämber 2015 im Alter vo fümfesibzig an de Folge von ere Härzattacke gstorbe.

Dr Jurist und Schriftsteller Yishai Sarid, wo 1965 uf d Wält cho isch, isch si Soon.


</doc>
<doc id="58805" url="https://als.wikipedia.org/wiki?curid=58805" title="Rheinbrücke Koblenz–Waldshut">
Rheinbrücke Koblenz–Waldshut

D Rhybrugg Koblänz–Waldshuèt isch è Strõßèbrugg, wo zwǜschè m Waldshuèter Stadtdeil Schmittènau un Koblänz, dört zwǜschè m Dorf un Baanhof, dè Hochrhy sowiè d dütsch-schwizer Gränz übberbrüggt.

S Bauwärch lyt öppè 100 m unterhalb vo dè aaltè Ysèbaabrugg vo 1859 un öppè 200 m obberhalb vo dè Strõssèbrugg a dè Aarèmündig zwǜschè Koblänz un dè Felsènau, d Rhybrugg isch i dè Johr 1931 bis 1932 baut worrè. Èrschti Blaanigè von èrè feschtè Brugg als Ersatz für è Fäärvobindig sin schu vor èm Èrstè Wältchrièg gmacht worrè. D Strõßèbrugg isch für zwei Fahrbaanè un beidsitigi Trottoir uusglait gsi. Si voknüpft im Strõßènetz diè dütsch B 34 uff am rächtè Rhyufer mit dè linksrheinischen schwizer H 7 uff dè linkè Sitè. Für d Schifffaart exischtyrt i dè mittlerè Öffnig è Passagè mit 6,0 m Höchi bim högschtè schiffbarè Wasserschtand. Diè dütsch Gränzabfertigung un diè schwizer Uusgangsabfertigung vum Warèvokeer findet sit 1978 in èrè gmeinsamè Gränzabfertigungsschtell uff dütschem Gebièt statt. 1981 isch è umfangrychi Inschtandsetzig vo dè Brugg für oppè 1,9 Millionè Schwizer Frankè durrègfüürt worrè.

Dè Vokeersfluss übber d Waödshuèter Rhybrugg isch rächt gross, well s sowoll rhyobsi bis Zurzi un rhyabsi bis Laufèburg kei Strõssèbrugg mee git, wo dè Fèrn- un Lokalvokeer uffnää cha. Witer chunnt dezuè, dass d Dalschtrõss im Unterè Aaredal übber sèlli Brugg vo Baddè odder Brugg gu Waldshuèt un Düèngè sowiè au retour gòt. D Bedütig vo sèllèrè Rhybrugg isch zletscht vo Juli bis Mitti Septembèr 2014 z uff dè Zuèfaartè z spürè gsi, wo d Brugg für zwölf Wochè gschpèrrt gsi isch. Diè starkè Vokeersflüss vo beidè Rhysitè sorgt däglich für langi Staus wegè m Beruèfs- un Schwèrvokeer, wodurrè au dè Vokeer uff dè B 34 un dè H 7 behinderèt wörd. Wôrend s zitwylige Vokeerschaos bis hüt (Stand: Dezembèr 2015) uff dè Waldshuèter nit besitigèt isch, hèt mò durch Änderung vo dè Vokeersfüürig uff dè Koblänzer Sitè è Besserig hèrrèbrocht. Am linkè Rhyufer a dè H 7 git s sit Èndi 2014 èn Chreisvokeer mit Ampelschtüèrig a dè Zuèfaart, übber wellèn au d Linksabbyger vu Waldhuèt hèr uff Zurzi gleitet wörrèd, un è volängerti Abbygeschpur vo Baddè/Brugg/Laufèburg in Richtig Waldshuèt.




</doc>
<doc id="58806" url="https://als.wikipedia.org/wiki?curid=58806" title="Luwier">
Luwier

D Luwier sind e Volch, wo i de Bronzezitt und Isezitt z Anatolie und z Nordsyrie glebt het. Sie hend Luwisch gredt, en indogermanischi Sprooch, wo mitem Hethitische verwandt isch und si hend en aigni Hieroglyphenschrift bruucht. Eri Kultur und Relegioo isch äänlich wie di hethitischi gsii.

Vo wo, as d Luwier choo sind, ich nöd bikannt und d Mainige gönd i de Forschig wiit usenand. D Froog isch au dodevoo abhängig, öb d Indogermaane vom Balkan oder vom Kaukasus her iigwanderet sind. Umstritte isch au, öb d Luwier, d Hethiter, d Palaer und anderi anatolische Völcher sich erst z Chliiasie trennt hend, oder scho früener aigni Ethnie gsii sind. Dischgeriert werd au d Möglichkait vo merere Iiwanderigswele.

Vermuetli cha d Demircihüyük-Kultur (ca. 3500–2500 v. Chr.) zo de indogermanische Iiwanderer grechnet were.

Ab 2000 v. Chr. tauchet i de altassyrische Händlerkolonie Kültepe im süüdliche Zentralanatolie luwischi und hethitische Personenäme und Leenwörter uf, wo zaiget, as di zwoo Sprooche dozmool scho aigeständig gsi sind. Me ninnt aa, as d Hethiter im Oberlauf vom Kızıl Irmak glebt hend und d Luwier im südliche und westliche Anatolie, miteme politische Zentrum z Purušḫanda. Di assyrische Händler, wo dozmol z Anatolie glebt hend, hend di iihaimisch Bivölkerig "nuwaʿum" gnennt, ooni z underschaide, zo welem Volch si ghört hend. Die Bizaichnig chamer uf de Name Luwier zruggfüere, wobii de Wechsel zwösched l/n im Aaluut uf hurritischi Vermittlig zruggoot.

I de althethitische Zitt (17. Jh. v. Chr.) het s Land Luwiya nonöd zom Hethiterriich ghört, wobii aber z biachten isch, ases nie an anzige luwische Staat ggee hett. Im Weste vo Anatolie isch s Land Arzawa glege, im Süüdoste Kizzuwatna. Baidi Länder sind grossi und wichtigi Königriich gsii, bevor si is Hethitische Riich iiglideret wore sind. Denebet hets no chlinneri Länder gge, wo vermuetli vo Luwier biwonnt gsii sind. 

Nochdem d Hethiter fast ganz Anatolie underworffe hend, isch de Iifluss vo de Luwier uf d Hethiter aagwachse. Ma cha luwischi Iifluüss i de Religioo, Kultur und sogär i de hethitische Sprooch nochewiise. S werd au agnoo, ass d Hethiter im End numeno e chliini Gruppe bildet hend, wo aber di maisti Macht ghaa hend.

Nochem Zämebruch vom Hethitische Riich hetses z Nordsyrie und im zentrale und südöstliche Anatolie meeriri neohethitischi Stadtstaate ggee, de wichtigst isch Karkamis gsii. D Inschrifte i dene Länder sind i de Hieroglypheluwische Sprooch gschribe und meriri Könige hend di gliiche Näme gfüert, wi die hethitische Grosskönig. Wäred aber s Hethitische verschwunden isch, het s Luwische witterglebt und cha bis i d Römerzitt ine nochegwise were.

Di ältiste Zügnis vo de luwische Religioo stamed usem 19. Jh.v.Chr., die jüngste us de früene Römerzitt, somit cha die Religioo öbere Zittruum vo 2000 Joor verfolgt were. 

Urchunde vo Kültepe, emene altanatolische Stadtstaat, usem 19. und 18. Joorhundert v. Chr., nenet e paar luwischi Personenäme, dodevo sind e paar vo Götternäme abglaitet, so Tarhuan, Tiwatia, Ruwatia, Satahsusar oder Kulzia. Die Näme sind di früeste öberlifrete indogermanische Sproochzügnis. 

Abem 14. Jh.v.Chr. hend d Hethiter afange luwischi Ritual uufschriibe, wo au Götter drin vorchömed. Im Gegesatz zo de hethitische Religioo, wo zerscht hattischi und denn hurritischi Eliment uufgnoo het, het di luwischi Religio de indogermanischi Charakter stärcher bibhalte. Us de Isezitt, nochem Zemebruch vom Hethiterriich, sind vili luwischi Inschrifte öberliferet und au vill Relief mit Darstlige vo Gotthaite. Us de klassische Antiki sind vor alem Personenäme öberliferet, wo vo luwischi Götternäme abglaitet sind, so Tarkondas, Rondas oder Armapiya.

Im Lauf vo dene zwaituusig Joor het sich s Pantheon natürli veränderet. So isch d Kamrusipa nume i de Bronzezitt öberliferet und i de Isezitt sind hurritischi Gotthaite uufgnoo wore, wie de Sarruma.

S luwische Pantheon isch e Mischig vo verschidnige Kulture. As ererbti anatolisch-indogermanischi Gotthaite chönd de Wettergott Tarhunz, de Sunegott Tiwaz, de Moogott Arma, d Schicksalsgöttin Kulza und velicht de Hirschgott Runtiya agluegt were. Vo Mesopotamie und Syrie sind scho früe de Iya und d Kubaba öbernoo wore, vo de Hurriter d Liebes- und Chriegsgöttin Sauska und d Chorngotthait Kumarma. D Hiputa und ere Soo de Sarruma sind ursprünglich syrischi Gotthaite.


</doc>
<doc id="58808" url="https://als.wikipedia.org/wiki?curid=58808" title="Aarebrücke Koblenz-Felsenau">
Aarebrücke Koblenz-Felsenau

D Aarèbrugg Koblänz–Felsènau isch è Strõssèbrugg, wo zwǜschè m Koblänz un Felsènau, übber d Aarè drübber gòt. Sèlli isch diè letscht reschpektyv diè unterscht Brugg am Lauf vo dè Aarè.

S Bauwärch lyt öppè 200 m unterhalb vo dè Rhybrugg Koblänz-Waldshuèt a dè Aarèmündig zwǜschè m Koblänzer Baanhof un dè Felsènau.
D Aarèbrugg isch i dè Johr 1931 bis 1932 baut worrè. D Strõßèbrugg isch für zwei Fahrbaanè un beidsitigi Trottoir uusglait gsi. Si füürt diè schwizer H 7 übber d Aarè, d H 7 füürt am linkè Ufer vum Hochrhy un am Jura-Nordfuèss vo dè Felsènau bis Schtei-Säckingè. 

Diè letscht unter dè Aarèbruggè hèt s am Èndi vum Johr 2009 als Statischt i d Mediè gschafft. Am 27. Novembèr 2009 isch uff dèrrè Brugg èn Mord voübt worrè, wo bis hüt (Stand: sechs Johr spôter) nit uffklärt worrè isch, obwoll dè Fall i dè Fernsee-Sendig Aktèzeichè XY im dütschsprǒchigè Ruum vorgschtellt worrè isch.




</doc>
<doc id="58810" url="https://als.wikipedia.org/wiki?curid=58810" title="Wunderklingen">
Wunderklingen

Wunderchlingè, au "Wonderchlingè", isch èn Wyler im Wuètèdal, wo zuè dè Gmeind Hallau ghört, welli widderum im Chläggi lyt. Sowoll Wunderchlingè wiè au Hallau ghörèd zum Kanton Schaffuusè. Dè Wyler lyt im Weschtè vum Hallauer Gmeindsgebièt un isch durch dè Hallauer Bärg vom Hauptort drènnt. Wunderchlingè lyt uff Schwizer Staatsgebièt uumittelbar a dè Staatsgränz zuè Dütschland un isch nebbè Obberwisè dè einzig Schwizer Wyler im Wuètèdal. Wunderchlingè lyt am linkè Dalrand, gegèübber un lycht wuètèabsi lyt s süèdbaddische Sorf Untereggingè, beidi mitnand ligèd uff öppè 420 m ü. M. 
Wunderchlingè isch übber èn Sitèdobel, wo sich durch diè link Dalwangè vo dè Wuètè durrèzièt un èm Hallauer Bärg, wo obbè draa lyt, mit Hallau vobundè.

Im Johr 1895 hèt mò z Wunderchlingè nõch Quällwasser grabbè, dõdeby hèt mò uumittelbar nördlich vum Wyler im „Lochgrabbè“ Reschtè vo römischè Fundamänt gfundè, wo durch dè historisch-antiquarische Vorein vum Kanton Schaffuusè uusgrabbè worrè isch. S sin è baar Muèrè un è Keller uss Stei uusgrabbè worrè (vgl. dè Blaan nebbèdraa).
Diè Fund, wo mò gmacht hèt, wiè Leistèzygel (tegulae), Hohlzygel (tubuli), Wandbutz, Terra sigillata, Iisègegenschtänd un Knochè sin hüt zuè nèm Deil im Hallauer Ortsmuseum un im Allerheiligè-Museum z Schaffuusè uusgschtellt, anderi Fundschtüggle wörrèd bi dè Kantonsarchäology z Schaffuusè uffbewaart.

Wunderchlingè wörd èrschtmòls im Johr 892 urkundlich erwähnt, als Guathere sin Besitz z „Mundichingè“ im Kloschter Rhynau übberdrait. Schu 912 wörd Wunderchlingè widder erwäänt, sèllmòl als Schenkung vum Könnig Konrad, wo „Münchingè“ im Kloschter St. Gallè übberdrait. È Urkundè im Generalbundesarchiv Karlsruè vum 19. Septembèr 1397 bezüügt d Exischtenz von èrè Kapèllè z Wunderchlingè, welli s hüt abber nimmi git. Sèll isch nit erschtuunlich: Wunderchlingè isch è alamannischi Sydlung uss èm 6./7. Johrhundert, hèt è eigni Dorfgmeinschaft ghaa un im Gmeindebann drei Zälgè ghaa. Im Johr 1457 hèt denn d Gmeind Hallau vom Junker Heinrich vo Ärzingè dè Bannbezirk un d Grichtshèrrlichkeit für 400 Guldè.
abkauft. Im Johr 1529, 73 Johr spôter isch Wunderchlingè zämmè mit dè Gmeind Hallau i dè Folg vo dè Reformation in Bsitz vom Stadtstaat Schaffuusè übbergangè, wodruus sich denn dè Kanton Schaffhuusè bildet hèt. Well d Stadt Schaffuusè im Johr 1501 schu dè Eidgenossenschaft bydrèttè isch, isch Wunderchlingè faktisch ab 1530, rächtlich ab 1647 als Folg vum Weschtfälischè Friddè dè Schwiz zuègschlagè worrè. Dõmit isch Wunderchlingè vo 1530 bis zu dè Gränzkorrektur vo 1839 dè einzige schwizer Flèggè im Wuètèdal gsi. 

D Hallauer hèn wòrschinlich kurz nõch èm Kauf vo sellèm Stugg Land a dè Wuètè è Mülli baut. Zu sellèrè Zit hèt s im Bannbezirk vo Wunderklingè schu è Mülli gää, d Lochgrabbèmülli, wo woll wôrend èm Dryssgjöhrigè Chrièg volumpèt isch. Einigi Johr spôter isch d Mülli a dè Wuètè zruggvosetzt worrè, demit èn Kanal un obbèdraa s Hallauer Wehr baut wörrè hèt chönnè. Bi starkè Regèfäll hèt e nit seltè bassyrè chpnnè, dass es Wehr weggschwemmt worrè isch un d Bürger vu Hallau hèn s Wehr in Fronbüèz widder hèn hèrrichtè muèsè. Zwǜschè 1546 un 1843 isch sèll öppè 50-mòl dè Fall gsi. 1821 isch d Mülli so volotterèt gsi, dass mò si hèt müèsè abriissè un neu bauè. Doch dè Müllibedryb hèt sich immer wènniger rentyrt, dõrum isch si 1876 vokauft worrè. Hüt isch i dè ehemòligè Mülli è Gaschtwǜrtschaft ygrichtet. Wuètèabsi vo Wunderchlingè befindet sich bi Ofteringè diè nägscht Mülli, d Reuèdaler Mülli.

Im Johr 1895 hèn d Hallauer diè Mülli zrugg kauft, um è Wasser- un Elegtrizitätswärch z bauè. Bi dèmm sim Bau sin diè obbè gnenntè römischè Fundamänt entdeckt worrè. Dè Stròm wörd mit Wasserchraft uss èm ehemòligè Müllikanal broduzyrt. D Aalaag isch am 13. Juli 1896 ygweyt worrè. 1968 sin diè aaltè Maschinnè ersetzt worrè un s isch è neus Gebäude erschtellt worrè, wo hüt no in Bedryb isch. S Chraftwärch vosorgèt d Gmeind Hallau mit Wasser un deilwys au mit elegtrischem Stròm.




</doc>
<doc id="58814" url="https://als.wikipedia.org/wiki?curid=58814" title="Antwerpen">
Antwerpen

Antwärpe () isch e Haafestadt in dr Region Flandere z Belgie und isch d Hauptstadt vo dr Brovinz Antwärpe. Wemm mä sich uf d Stadt as Verwaltigsäihäit beziet, isch Antwärpe die grössti Stadt im Land. D Agglomerazioon Antwärpe isch noch dr Region Brüssel-Hauptstadt die zwäitgrössti in Belgie. 

Vo groosser internazionale Bedütig isch Antwärpe wäge sim Seehaafe, wo dr drittgrösst Hafe in Öiropa isch, und als wichdigste Zentrum für d Verarbäitig und dr Handel vo Diamante uf dr ganze Wält.

Antwärpe isch im 15. und 16. Joorhundert äini vo de grösste Stedt uf dr Wält gsi, e Zit lang die wichdigsti Handelsmetropole vo Öiropa und as bedütends kulturells Zentrum dr Ort gsi, wo Künstler wie dr Rubens gschafft häi.

1920 si z Antwärpe die Olümpische Summerspiil abghalte worde und 1993 isch d Stadt d Kulturhauptstadt vo Öiropa gsi. S Druckereimuseum Plantin-Moretus und dr Durm vo dr Liebfrauekathedrale ghööre zum Unesco-Wälterb.



</doc>
<doc id="58817" url="https://als.wikipedia.org/wiki?curid=58817" title="Saint-Saphorin">
Saint-Saphorin

Saint-Saphorin chan folgendes bedüte:


</doc>
<doc id="58818" url="https://als.wikipedia.org/wiki?curid=58818" title="Quelle (Begriffsklärung)">
Quelle (Begriffsklärung)

Quelle hät meereri Bedüdige:









</doc>
<doc id="58819" url="https://als.wikipedia.org/wiki?curid=58819" title="Bohdan Chmelnyzkyj">
Bohdan Chmelnyzkyj

Dr Bohdan Chmelnyzkyj (ukrainisch: , wüss. Dransliterazioon: '; , wüss. Dransliterazioon: '; polnisch: "Bohdan Chmielnicki"; * 1595 vermuetlig z Subotiw bi Tschyhyryn (villicht aber au z Schowkwa); † 6. August 1657 z Tschyhyryn) isch e ukrainische Kosakehetman gsi und dr Gründer vom erste Kosakestaat. 

Dr Chmelnyzkyj isch bekannt für si erbitterete Kampf gege d Herrschaft vo Poole-Litaue. Dä isch vor allem in Erinnerig bliibe wäge de juudefindlige Exzess, wo stattgfunde häi. Mä schetzt ass öbbe 50'000 Juude uf em Gebiet vo dr domoolige Ukraine gläbt häi, und vo dene si bi Pogrom mee as 10'000 ums Lääbe choo. Die jüüdischi Bevölkerig isch aber weder s ursprünglige no s brimäre Ziil vo dr Aggressioon gsi. Dr Chmelnyzkyj het us de Juude wäge de wirtschaftlige Beziejige von e baar jüüdische Stüüriiziejer zum Hauptfind, em polnische Aadel, Sündeböck gmacht und die ukrainischi Bevölkerig ufghetzt drmit, ass d Poole si as Sklaave «an die verdammte Juude verchauft» häige. E hufe vo de ermere Juude si druf in Gebiet witer im Weste züüglet.



</doc>
<doc id="58820" url="https://als.wikipedia.org/wiki?curid=58820" title="Ansiedlungsrayon">
Ansiedlungsrayon

As Aasiidligsrayon (russ. "Tscherta osedlosti" / "Черта оседлости"; ängl. "Pale of Settlement") wird s Gebiet im Weste cim Russische Kaiserriich bezäichnet, wo zwüschen em Ändi vom 18. und em Aafang vom 20. Joorhundert s Woon- und Arbetsrächt vo dr jüüdische Bevölkerig im öiropäische Däil vom Russische Riich beschränkt gsi isch. S Gebiet isch vorhär zum grösste Däil e Däil vo Poole-Litaue gsi und wo Poole däilt worde isch am Ändi vom 18. Joorhundert zu Russland choo.

Dr Aasiidligsrayon, wo vo dr Ostsee bis zum Schwarze Meer gange isch, het mee as e Million Kwadratkilometer umfasst und am Ändi vom 19. Joorhundert häi fast fümf Millioone Juude dört gläbt, wo knapp zwölf Brozänt vo dr Bevölkerig usgmacht häi. Noch em dütsche Überfall uf d Sowjetunion im Joor 1941 isch s Gebiet vom ehemoolige Aasiidligsrayon vo de Dütsche bsetzt worde. Die häi, understützt vo lokaale Hälfer fast die ganzi jüüdischi Bevölkerig ermordet.




</doc>
<doc id="58821" url="https://als.wikipedia.org/wiki?curid=58821" title="Teilungen Polens">
Teilungen Polens

Mit de Däilige vo Poole wärde in erster Linie d Däilige vom Doppelstaat Poole-Litaue am Ändi vom 18. Joorhundert bezäichnet. In de Joor 1772, 1793 und 1795 häi d Nochbermächt Russland, Pröisse und Östriich dr Unionsstaat Schritt um Schritt under sich ufdäilt, so dass uf dr Charte vo Öiropa bis zum Ändi vom Erste Wältchrieg 1918 für mee as 120 Joor kä äigeständige polnische Staat me existiert het.

Noch dr Erooberig vo de pröissische Däiligsgebiete dur e Kaiser Napoleon I. und em Friide vo Tilsit 1807 isch s Herzogdum Warschau as franzöösische Satellitestaat entstande. Noch dr Niiderlaag vom Napoleon und em Wiener Kongräss 1815 isch s Herzogdum Warschau um Pose und Krakau verchliineret worde und as konstitutionells „Köönigriich Poole“ in Personalunion vo de autokratische russische Zare beherrscht worde.

Aagläänt an die drei Däilige vo Poole existiert d Bezäichnig "Vierti Däilig vo Poole", wo spööter für verschiideni Beschniidige vom polnische Staatsgebiet verwändet worde isch.




</doc>
<doc id="58823" url="https://als.wikipedia.org/wiki?curid=58823" title="Habsburgermonarchie">
Habsburgermonarchie

Under em inoffizielle Begriff Habsburgermonarchii (au "Habsburger" bzw. "Habsburgischi" oder ööstriichischi Monarchii, Donaumonarchii uns "Habsburgischs" oder "Habsburgerriich") fasst d Gschichtswüsseschaft die öiropäische Herrschaftsgebiet zämme, wo s Huus Habsburg (sit 1736 Habsburg-Lothringe) vom spoote Middelalter bis 1918 diräkt regiert het. Si Kärn si die habsburgische Erbland und d Länder vo dr böömische und dr ungarische Chroone gsi. Für d Zit vom Karl V. im früeje 16. Joorhundert – vor dr Drennig in en ööstriichischi und e spanischi Linie vo de Habsburger – bezäichnet "Habsburgerriich" au d Länder vo dr spanische Chroone. Nit drzue ghöört häi die riichsunmiddelbare Territorie vom Häilige Römische Riich, wo d Habsburger über sä in iirer Funkzioon as Kaiser nume en indiräkti Oberherrschaft usgüebt häi.

D habsburgische Länderkonglomerat im östlige Middelöiropa isch im Wääsentlige dur e gschickti Hürootspolitik entstande und isch sit em spoote 17. Joorhundert dur Eroobrige uf Chöste vom Osmanische Riich wääsentlig erwiteret worde. Sit em Karl V. sim Brueder Ferdinand I. isch s vo dr ööstriichische und sit em Ferdinand II. vo dr innerööstriichische Linie vo dr Dünastii regiert worde. Die het sit dr Hüroot vo dr Maria Theresia, dr Dochder vo iirem letschte männlige Droonerb, mit em Franz Stephan vo Lothringe dr Naame Habsburg-Lothringe.

Dr römisch-dütsch Kaiser Franz II. het 1804 as Reakzioon druf, ass dr Napoleon I. vorghaa het, sich zum franzöösische Kaiser lo chrööne und ass s Häilige Römische Riich vor em Zerfall gstande isch, äigemächdig die ööstriichischi Kaiserwürde gschaffe. S "Kaiserdum Ööstriich", wo eso entstande isch, het er denn as Franz I. regiert, wääred er s Riich 1806 as ufglööst erklärt het. Us em Kaiserdum Ööstriich isch noch em so genannte "Usgliich" vo 1867 in dr Form von ere Dobbelmonarchii die "ööstriichisch-ungarischi Monarchii" entstande, wo am 2. Juni 1868 im ene Staatsverdraag mit Schweede und Norwääge zum erste Mol offiziell eso bezäichnet worde isch. Ööstriich und s Köönigriich Ungarn, wo vo denn aa gliichberächdigt gsi isch, si bäidi in Realunion witer vom Franz Joseph I., wo jetz Kaiser und Köönig gsi isch, regiert worde. Aber nume no d Ussepolitik und Milidääraagläägehäite si immer gmäinsam greeglet worde, Däil vo dr Wirtschaftspolitik (Wäärig, Zöll) si freiwillig gmäinsam gsi.

D Realunion isch noch dr Niiderlaag vo dr Habsburgermonarchii as äinere vo de verbündete Middelmächt im Erste Wältchrieg under em Noochfolger vom Franz Joseph, em Karl I., am 31. Oktober 1918 z Änd gsi. No vorhär häi die mäiste Völker vo Cisleithanie und Dransleithanie, wo nit dütsch oder magyarisch gsi si, die abseebari Niiderlaag vo dr Habsburger k.u.k. Armee usgnützt und iiri politischi Äigeständigkäit duuregsetzt und äigeni Staate gründet. In Dütschööstriich het am 11. Novämber 1918 dr Kaiser Karl I. uf d Chroone verzichdet, und am Daag druf isch d Gründig vo dr "Erste Republik" usgrüeft worde.

Eso isch die über 630-jöörigi Herrschaft vom Huus Habsburg ume gsi. Dr Karl het 1921 zwäimol ooni Erfolg brobiert, d Herschaft im Köönigriich Ungarn, wo im Naame nooch witerbestande het, zrugüberchoo. D Siigermächt zämme mit dr Chliine Entente häi druf Druck gmacht und s ungarische Parlamänt het denn im Novämber 1921 s Dethronisationsgsetz verabschiidet, wo im Karl und em Huus Habsburg-Lothringe d Chroone ändgültig wäggnoo het




</doc>
<doc id="58825" url="https://als.wikipedia.org/wiki?curid=58825" title="Dreizehn Kolonien">
Dreizehn Kolonien

As die Drizää Kolonie wärde die britische Kolonie in Nordamerika bezäichnet, wo sich 1776 in dr Unabhängigkäitserkläärig vo de Veräinigte Staate vom Mueterland Groossbritannie drennt häi.
Anderi britischi Bsitzige in Nordamerika, wie die früeneri franzöösischi Kolonii Québec und d Kolonie vo Nova Scotia und Prince Edward Island si dr britische Chroone dröi bliibe und si spööter as Kanada veräinigt worde. D Kolonie vo Ostflorida und Westflorida si wääred em amerikanische Unabhängigkäitschrieg ebefalls loyal bliibe.

D Legände verzelt, ass e gwüssi Betsy Ross die ersti Faane vo de Veräinigte Staate mit 13 Stärn und 13 Sträife gnäit häig, äi Stärn und äi Sträife für jedi vo de 13 Kolonie.

Zitgenössischi Dokumänt liste d Kolonie fast immer in ere geografische Räijefolg uf, zum Bischbil vo Norde uf Süüde, wie s au unde aagee isch (d Iidäilig in drei Regione isch e spööters Konstrukt vo Historiker):

Die 13 Kolonie entspräche 16 vo de 50 Bundesstaate vo de USA, wo s hüte git.



</doc>
<doc id="58826" url="https://als.wikipedia.org/wiki?curid=58826" title="Immigration Act von 1924">
Immigration Act von 1924

Dr Immigration Act of 1924, au as National Origins Act, Asian Exclusion Act oder Johnson-Reed Act bekannt, isch e rassistischs Bundesgsetz vo de USA gsi, wo d Zaal vo de Immigrante, wo jedes Joor us jedem Land in d USA häi döfe iiwandere, uf zwäi Brozänt vo dr Bevölkerig, wo scho vorhär us däm Land iigwanderet isch, begränzt het.

S Ziil vom Gsetz isch s gsi, d Immigrazioon vo Südöiropäer und Ostöiropäer, won e hufe von ene sit de 1890er iigwanderet si, iizschränke, und es het Ostasiate und Inder d Immigrazioon ganz verbote. Für d Iiwanderig us Latiinamerika het s käni Gränze gee.
S Gsetz isch fast ooni Widerstand vom Kongräss aagnoo worde.

E Dail vo de Befürworter vom Gsetz si vom Madison Grant und sim Buech "The Passing of the Great Race" beiiflusst worde, wo 1916 erschiine isch. Dr Grant isch en Öigeniker und en Aahänger vo dr Rassehügiene gsi und het brobiert z bewiise, ass die nordöiropäische Rasse de andere überlääge sige. Aber die mäiste, wo s Gsetz understützt häi, häi vor allem dr ethnisch "status quo" welle bhalte und d Konkurränz vo fremde Arbäiter vermiide.

D Kwote, wo im Gsetz festgläit gsi si, si mit chliine Ändrige bis zur Verabschiidig vom "Immigration Act" vo 1965 in Chraft bliibe.




</doc>
<doc id="58831" url="https://als.wikipedia.org/wiki?curid=58831" title="Eudämonismus">
Eudämonismus

Dr Eudämonismus, au Eudaimonismus, (vo "Glückseligkäit") isch e filosofischi Leer oder Haltig us em Beriich vo dr Ethik, wo d Öidämonii, d. h. s Glück, s glungene oder s schöne Lääbe as s Ziil vo allem Strääbe aaluegt.

Dr Begriff umfasst verschiideni Glückseligkäitsleere. Grundsetzlig underschäidet mä zwäi Forme: die äinti wo sich uf d Handlig sälber beziet und die anderi uf s Glück as Ziil. Wenn s Glück s Ziil isch, cha mä e teleologischi Ethik uf dere Baasis entwiggle.

Eudämoniste bewärte d Kwalidäät vom Lääbe noch objektive Kriterie wie z. B. dr Erfolg bestimmti Ziil z erräiche. Si underschäide sich bi däm vo de Hedoniste, wo sich für s subjektive Glücksempfinde intressiere. En objektive Erfolg und s Glück, wo wirklig empfunde wird, si zwäi verschiideni Kriterie, wo, wemm mä s räin logisch aaluegt, ooni Widersprüch näbenenander chönne existiere. Allerdings konstruiere vili Eudämoniste e Gegesatz, wil Menschen verschiideni Prioridääte setze und eso eender iir subjektivs Glücksempfinde chönne aasträäbe anstatt objektivi Erfolg.




</doc>
<doc id="58833" url="https://als.wikipedia.org/wiki?curid=58833" title="Altruismus">
Altruismus

Altruismus (lat. "alter" ‚dr Anderi‘) bedütet in dr Alldaagssprooch „Unäigennützigkäit, Sälbstlosikäit, e Wiis z Dänke und Handle, wo Rücksicht uf anderi nimmt“, cha aber bis hüte nit allgemäingültig definiert wärde. Dr Begriff isch noch em Auguste Comte, won en brägt het, e Gegebegriff zu Egoismus und umfasst eso e Verhaltenswiis, wo äim Indiwiduum zugunste vom ene andere mee Chöste as Nutze iibringt. Anderi Autore, wie zum Bischbil dr Humberto Maturana, Charlie L. Hardy und Mark van Vugt oder David Miller und David Kelley, gönge drvo us, ass altruistischs Handle zwar nit mit eme ummiddelbare Nutzen oder Gegewärt muess verchnüpft si, aber schliesslig – uf langi Sicht – dr Vordäil vo däm wo altruistisch handlet gröösser isch as was es en emol kostet het. Anderi Wüsseschaftler wie dr Jonathan Seglow mache in iirer Definizioon klar, ass Altruismus nit cha erzwunge wärde, ooni dass es si altruistisch Charakter verliert. Doodrus cha dr Schluss zooge wärde, ass altruistischs Verhalte e freiwilligi Handlig isch, wo vo dr freije Entschäidig vo däm, wo handlet, abhängt.




</doc>
<doc id="58834" url="https://als.wikipedia.org/wiki?curid=58834" title="Lindenberg-Spießenberg">
Lindenberg-Spießenberg

S Naturschutzgebièt Lindèbärg-Spièßèbärg lyt nordweschtich vo Stüèlingè im Landchreis Waldshuèt. S isch mit dè Nr. 3.048 sit 1954 als Naturschutzgebièt uusgwiesè worrè. Dè Lindèbärg lyt obberhalb vo dè linkè Dalflankè vum Wylerdal zwǜschè m Kalvarièbärg un dè Abzwygig zum Röschèhof. Dè Spièßèbärg füürt de Höhèzug in nordweschtlicher Richtig witer, umfasst abber auch dè oberschte Deil vum Wylerdal, wo d Frischwasser-Quällè für d Stüèlinger Wasservorsorgig un sellèwäg è Wasser-Schutzgebièt ligèd. Dè Aafang vum Wylerdal un dõmit s weschtliche Ènd vum Spièßèbärg lyt öppè èn halbè Kilometer nordöschtlich vo dè"Unterè Alp" uff Muuchèmer Gemarkig.
Wichtigè Schutzzweck isch d Erhaaltig un Entwicklig vo dè ordchideèrychè Nadelwälder uff dè Hochflächi, dè Kalchbuèchèwälder a dè Haaldè, dè chlyflächigè Lichtungè mit Saumgsellschaftè, wo i d Wälder ygschtreut sin, sowiè als Läbbensruum von èrè vylfältigü Dyr- un Pflanzèwält mit seltènè un gfôôrdetè Artè. Dõ bschtòt èn Bschtand vo dè üßerscht seltènè Frauèschüèli. 





</doc>
<doc id="58839" url="https://als.wikipedia.org/wiki?curid=58839" title="Johann Gottlieb Fichte">
Johann Gottlieb Fichte

Johann Gottlieb Fichte (* 19. Mai 1762 z Rammenau, Kurfürstedum Saxe; † 29. Januar 1814 z Berlin, Köönigriich Pröisse) isch e dütsche Erziejer und Filosoof gsi. Er gältet näben em Friedrich Wilhelm Joseph Schelling und em Georg Wilhelm Friedrich Hegel as dr wichdigst Verdräter vom Dütsche Idealismus.

Zentral für Filosofii vom Fichte isch dr Begriff vom „absolute Iich“. Daas absolute Iich daf mä nit mit em indiwiduelle Gäist verwäggsle. Spööter het er d Bezäichnig „Absoluts“, „Sii“ oder „Gott“ verwändet. Er het d "Grundlage der gesamten Wissenschaftslehre" mit ere Definizioon vom Iich aagfange:

Im Fichte isch s um die braktischi Umsetzig vo sinere Filosofii gange, und doorum isch em s nid eso wichdig gsi, e filosofischs Süsteem ooni Lugge z konstruiere. Im Vordergrund isch für iin gstande, ass d Lüt sini Leere chönni verstoo. Er het e positivs Menschebild ghaa und isch drvo usgange, ass in jedem Mensch – und nit nume im Gleerte – dr Grund für en ächti Sälbsterkenntnis (und mit däm au d Erkenntnis vo Gott) gläit isch und dr Filosoof nume druf muess hiiwiise.

Wäge sinere populäre, z. T. polemische Daarstelligswiis het sich dr Fichte under de Fachgleerte e hufe Fründ und au e hufe Find gmacht. Zwüschen iim und em Friedrich Nicolai isch d Findschaft bsundrigs dief gange. Im Goethe si Urdäil über e Fichte isch skeptisch gsi, „daß doch einem sonst so vorzüglichen Menschen immer etwas fratzenhaftes in seinem Betragen ankleben muß“. Dr Fichte het am Aafang au e groosse Iifluss uf e Schelling und uf e Hegel gha. Au dr Hölderlin het verzelt, ass er de Vorlääsige vom Fichte in sinere Zit z Jena vil z verdanke häig. E baar vo de Ideä vom Fichte häi an d These vom Johann Gottfried Herder aaknüpft, wo öbbe zanzig Joor elter gsi isch.

In dr "Wissenschaftslehre nova methodo" het dr Fichte si Wüsseschaftsleer vollkomme nöi usgarbäitet. In dr nöijere Fichtelitratuur gseet mä die as die verständligsti Fassig vo sinere Wüsseschaftsleer. Er het din au nöiji Thema ufgnoo wie zum Bischbil d Behandlig vo dr Froog, wie s vom äihäitlige absolute Iich zur Vilfalt vom indiwiduelle Bewusstsii cha choo.

Dr Fichte isch voll vo antisemitische Vorurdäil gsi. Er het d Juude aagriffe und von ene behauptet, si wurde sich absondere und e „Staat im Staat“ bilde, si sige körperlig schlapp und häige en egoistische Chröömergäist. Si würde die übrige Bürger iinelege und dänki nume an sich und iiri Sippe. Dr Fichte het zum grösste Däil d Vorurdäil übernoo, wo dennzumol gang und gääb gsi si, het aber vor allem immer wider die aagääblig separatistischi Iistellig vom Juudedum am Branger gstellt.

Uf dr andere Site het dr Fichte dr Mediziner David Veit gschetzt, won e Verdräter vo dr jüüdische Ufkläärig, dr "Haskala", gsi isch. D Rezepzioon vom Fichte sim Wärk isch vilmol „liberal-progressive“ gsi – au under jüüdische Intellektuelle – aber vor allem noch em Erste Wältchrieg het sich au e „völkisch-nazionalistischi“ Rezepzioon verbräitet. D Nazionalsozialiste häi denn mit em Fichte sinere Filosofii iiri Ideologii grächtfertigt.




</doc>
<doc id="58840" url="https://als.wikipedia.org/wiki?curid=58840" title="Diskriminierung">
Diskriminierung

Mit Diskriminierig bezäichnet mä, wenn in dr Behandlig vo gwüsse Mensche Underschiid gmacht wärde zu wie d Allgemäinhäit behandlet wird, uf dr Basis vo dr Grubbe, Klass oder andere Kriterium, wo mä die Mensche drzuezelt und nid uf dr Basis vo persöönlige Verdienst. 

Diskriminierendi Dradizioone, Ideä und Gsetz git s in de mäiste Gsellschafte überall uf dr Wält, au dört, wo Diskriminierig schief aagluegt wird oder sogar verbote isch. Diskriminiert wärde im allgemäine Minderhäite, aber under Umständ cha au d Meerhäit vo dr Bevölkerig im ene Land diskriminiert wärde, wie s de Schwarze in Südafrika under dr Apartheid bassiert isch. 

In modärne Demokratie isch s e Grundsatz, ass alli Bürger vor em Rächt gliich si. Mänggisch aber lit d Ungliichhäit „in dr Natur vo dr Sach“ und denn si verschiideni rächtligi Reglige erlaubt oder mänggisch sogar vorgschriibe. Nit jedi Form von ere ungliiche Behandlig erfüllt s Begriffbrofil vo dr soziale Diskriminierig.

Kriterie, wo wägene Lüt diskriminiert wärde, si under anderem

Mä mäint mit Diskriminierig zwar mäistens e Benoochdäiligung oder e schlächteri Behandlig, aber au e positivi Diskriminierig isch mööglig wie in dr "Affirmative Action", wo Lüt, wo gsellschaftlig benoochdäiligt si, bsundrigi Vordäil überchömme, für dass si gliichi Schansse häi.

Au die historische Briwilegie, wo Grubbe vo Lüt oder Instituzioone drmit usgrüstet worde si, zele zu dr positive Diskriminierig.

Au wenn son e positivi Diskriminierig immer Kritiker het, isch si doch in de Auge vo de mäiste akzeptabler as e Benoochdäiligung vo chliine Grubbe vo Mensche, wo sich vilmol nid chönne weere.








</doc>
<doc id="58841" url="https://als.wikipedia.org/wiki?curid=58841" title="Christian Konrad Wilhelm von Dohm">
Christian Konrad Wilhelm von Dohm

Dr Christian Konrad Wilhelm Dohm, "von Dohm" sit 1786, (* 11. Dezämber 1751 z Lemgo; † 29. Mai 1820 z Pustleben bi Nordhausen) isch e Jurist, pröissische Diplomat und politische und historische Schriftsteller gsi. As Autor vo dr wäägwiisende Schrift "Über die bürgerliche Verbesserung der Juden" vo 1781 isch er im Sinn vo dr Ufkläärig für die jüüdischi Emanzipazioon iidräte und het die in ganz Öiropa gförderet.

Dr Dohm isch vor allem wäge sinere Schrift zur Judenemanzipazioon "Über die bürgerliche Verbesserung der Juden" (1781) as en ufkläärte Verdräter vo de Bürgerrächt für d Juude in ganz Öiropa bekannt worde. Es isch s erste Wärk vo deere Art gsi. D Idee drzue het er vom Moses Mendelssohn überchoo, wo eso brobiert het, e Bitt um Hilf vo unterdruckte Elsässer Juude witerzläite. Dr Dohm het d Ursache vo de negative Äigeschafte, wo mä de Juude denn zumol withii zuegschriibe het, in de rächtlige Beschränkige gsee, wo d Juude under ene glitte häi, und nit in aagääbligi Äigenarte as Volk oder as Religioonsgmäinschaft. Die vorhandene Juudeornige wurde d Juude zun ere Lääbenswiis zwinge, wo d Ursach vom Antijudaismus, dr Findschaft und Verachdig, wo d Juude wurde erlääbe, sig. Er het si dur Gliichberächtigung us iirer brueflige Diskriminierig welle befreije und so zu nützlige Staatsbürger erzieh. Sini Ideä häi Iifluss ghaa uf Verdräter vo de Menscherächt wie dr Mirabeau, wo sich denn drfür iigsetzt häi, bis dass die Franzöösischi Nazionalversammlig 1791 d Gliichstellig vo de franzöösische Juude beschlosse het.





</doc>
<doc id="58842" url="https://als.wikipedia.org/wiki?curid=58842" title="Territoriale Veränderungen des Kantons Schaffhausen im 18., 19. und 20. Jahrhundert">
Territoriale Veränderungen des Kantons Schaffhausen im 18., 19. und 20. Jahrhundert

Dè Kanton Schaffuusè wyst dè komplizyrteschte Gränzvolauf vo allnè Kantön vo dè Schwiz uff. Er gränzt uff 151,8 km (inkl. Enklavè Büsingè) a Dütschland. D Gränzlinniü haaltet sich meischtens nit a diè natürlichi Boddèbschaffèheit wiè Flüss odder Wasserscheidè, sondern isch übber d Johrhunderte durch Zuèkäuf vom Stadtstaat Schaffuusè entstande. Im 18., 19. un 20. Johrhundert sin mengi territoriali Voänderigè für d Voeifachig vom Gränzvolauf durrègfüürt worrè. D Vobindig vo dè drei Kantonsdeil un d Übernaam vo dè Enklavè Büsingè isch abber am Wyner Kongrèss gschiteret.

D Sidlung Schaffuusè hèt 1045 s Stadtrecht erhaaltè. I dè folgendè Johrhundert hèt d Stadt irè Hoheitsgebièt durch Landkäuf un Landduusch vogrösserèt. Im Johr 1798, bim Wechsel vum Stadtstaat Schaffuusè zum Kanton Schaffuusè innerhalb vo dè Helvetischè Republik, hèn d Schaffuuser Stadthèrrè übber diè zee folgendè Vogteiè uff èm Land dussè ghèrrscht: 

Urschprünglich hèt zum sognanntè "Obbèrè Kantonsdeil" nur s Dörfli Buèch als Vogtei zum Stadtschtaat Schaffuusè ghört. 1459 hèt sich d Stadt Stei am Rhy mit Züri un Schaffuusè vobündèt, isch abber bald ganz unter d Schirmhoheit vo dè Limmètschtadt chò. S rächtsrhynisch glègene Dorf Hemmishoffè hèt dörtzmòl zum chlynè Steiner Territorium ghört. D Zuèghörigkeit zu dè Zürcher hèt auf èm Befehl vom Napoleon per Dekreet vo dè Helvetischè Republik vom 26. Mai 1798 uffghört. Dè Steiner Zipfel isch im neu gründetè Kanton Schaffuusè aaghängt worrè. D Stadt hèt zwar vosuècht, 1802 zum Kanton Züri zruggzchò, hèt abber schlièsslich mit dè Inchraftsetzig vo dè Mediationsvofassig 1803 sini Zuèghörigkeit zu dè Schaffuuser akzeptyrè.
Durch s Dekreet vo dè helvetischè Räte vum 24. Juli 1798 isch gegè dè Willè vo dè Bevölkerig s ehemòlig zürcherische Dörflingè im Kanton Schaffuusè anaschlossè worrè, sèll im Duusch gegè s Dörfli Ellikè am Rhy. Dõdemit isch diè territoriali Entwicklig vom Kanton Schaffhuusè abgschlossè gsi.

Übber s Gebièt "Gatter- un Weschterholz" sowiè übber Obberwisè am linkè Wuètèufer im Mündigsdrichter vum Dorfbach vom Dorf Schlaatè, hèt dè Kanton Schaffuusè nit diè volli Landeshoheit cha. Uss längscht vogangenè Zitè hèt s dört no immer diè nidderi Grichtsbarkeit als Schaffuuser Rächt un diè Hochi Juschtiz mit èm Jagdrächt, Mord un Dotschlag gää, alles Befugnis, wo vo dè Fürschtèbärger a s Grossherzogdum Baddè übbergangè sin. Diè 1134 Hektar grossi Landflächi hèt dè Schlaatemer Buèrè ghört. Im Volksmund isch sèll Gebièt der Hohè Juschtiz abchürzt "Hoschtiz" dauft worrè. Selli unübbersichtlichè Bsitz- un Rächtsvohältnis hèn immer widder zuè deilwys bewaffnetè Konflikt gfüürt. Dè Wunsch nõch mee Rächt un Bsitz isch im Kanton Schaffuusè 1832 uffchò. 1837 isch mit dè Vohandligè zwǜschè dè eidgnössischè Tagsatzig un èm Grossherzogdum Baddè aagfangè worrè. Als Kompensationsobjèkt hèt Schaffuusè dè Vozicht uff d Hoheitsrächt z Epfèhoffè un è öppè 50 Juchartè umfassends Gebièt vo dè Gmeind Hallau entlang vo dè Wuètè zwǜschè Äbberfingè un Wunderchlingè hèrgää. Hallau sich mit 1000 Guldè entschädigèt worrè. Im Grossherzogdum Baddè isch nebbè dè Landflächü no 8000 Guldè Entschädigung zallt worrè. Am 2. März 1839 isch dè Staatsvodraag z Karlsruè unterzeichnèt worrè. Sitdèmm volauft d Landesgränz nimmi dirèkt am unterè Dorfrand vo Schlaatè, sonder i dè Mitti vo dè Wuètè. Usserdèmm hèt Schlaatè volli Vofüègig übber dè Dorfbach, freiè Zuègang zu dè Sägi im Dorfbachdobel un vo allem Obberwisè mit Aaschluss a d Wuètè ghaa. Vo allèm Obberwisè isch im Zug vo dè Induschtrialisyrig als Induschtryareal mit Kanaalaaschluss effèktiv gnutzt worrè. Nebbèby hèn d Schlaatemer Buèrè au s Weschterholz guèt bruuchè chönnè, um iri Fälder vo dè Höchi übber m Schinderwald bis uff dè Hallauer Bärg durrèziè z chönnè. È Übberbliibsl vum Weschterholz isch s Gwann "Geltel", wo bis hüt zuè Stüèlingè ghört un vo dè Stüèlinger Buurè bewǜrtschaftet wörd, d Landesgränz zum Weschterholz hy volauft sit 1839 obberhalb vo dè Fälder. Im Gegèzug hèn diè baddischè Bahnbauer s Kommèdal bi Epfèhoffè bim Bau vo dè Sauschwänzlebahn sehr guèt bruuchè chönnè.
I dè Gränzberych vum Schwarzè Schtei bis zum Hochè Randè bi Fiètzè un im Gränzabschnitt Obberwisè-Wunderchlingè sin alli Gränzschtei 1839 neu gsetzt worrè, dõdeby hèt mò selli mit dè Uffschrift "CS" für Canton Schaffuusè un "GB" für Großherzogdum Baddè sowiè dè Johreszahl 1839 vosää.

Diè einzigi Strǒssèvobindig zwǜschè Merishuusè un Bargè hèt uff dè Höchi vom "Schluuch" übber dütsches Gebièt gfüürt. Ohni Voraakündigung hèt s Dütschè Rych wôrend èm Zweitè Wältchrièg sèll Strõssèschtugg gschpèrrt. Èn Waldwäg hèt muèsè hurtig für d Boschtautos un d Fuürwärch zuè nèrè Strõss uusbaut wörrè.

S erwäänte Ereignis isch Uuslöser für dè Wunsch im Kanton Schaffuusè gsi, a heiklè Stellè d Gränzè zu korrigyrè. Schu im Mai 1945 isch im Grossè Rõt è entschprèchendè Vorschtoss ygreicht worrè. D Prioritätè sin z Dütschland abber vorèrscht bim Widderuffbau glègè. S hèt vo dè Schwizer Sitè vill Beharrlichkeit un Uusduèr bruucht , um diè Dütschè a dè Vohandligstisch z bringè, woby mò berüggsichtigè muè,s dütsche Intressè an sellnè Korrekturè sicher gringer gsi isch wiè uff dè schwizer Sitè. Nõch zächè Vohandligè hèt schlièsslich am 23. Novembèr 1964 s Vodragswärch z Fryburg vo dè Unterhändler unterzeichnèt wörrè chönnè. Für d Ratifikation vom Vodraag hèn d Parlament witeri drei Johr bruucht, um am 4. Oktobèr 1967 dè Vodraag èndlich in Chraft setzè z chönnè.

Vo dè dütschè Sitè isch wôrend dè Vohandligè dè Wunsch uffchò, diè dütsch Exklavè Büsingè durch è Landkorridor mit Dütschland z vobindè. Sèll Vorhabbè isch am vehementè Widderschtand uff dè Schwizer Sitè gschiterèt. 
Èn Abduusch isch bi Büsingè schwirig, well d Lütt i dè betroffnè Schwizer Gebièt iri Staatsbürgerschaft hèttèt ändèrè müèsè un s unmöglich gsi isch, è glych grossi Ersatzflächi z findè . Dè ebbèfalls am 23. Novembèr 1964 unterzeichnete un am 4. Oktobèr 1967 in Chraft drèttene Staatsvodraag für Büsingè hèt nit alli Nõchdeil vo dè Enklavè behobbè, abber doch zimli gmilderèt.

È Hauptaaligè vo dè Vohandlugè isch es gsi, diè 43 Hektar grossi dütschi Exklavè Verenahof i d Schwiz yzvoleibè. D Ersatzflächi hèt mò nu im komplizyrtè Dreieggsuusduusch übber d Gmeindè Merishuusè, Opfertshoffè un Büttèhardt gfundè wörrè chönnè. Merishuusè hèt im "Beisèdal" 30 Hektar a diè dütsch Gmeind Wièchs am Randè abdrèttè, Opfertshoffè hèt 9 Hektar ybrocht un dè Rèscht vo 4 Hektar isch vo Büttèhardt chò.

Zyl isch es gsi, diè beschtehendi Strõss zwǜschè Merishuusè un Bargè ganz uff Schwizer Gebièt z volegè. Glychzitig hèt si zu dè dòmòligè Autoschtrõss N4 uusbaut wörrè söllè. Èn Uusduusch vo 11,8 Hektarè isch defür nötig gsi. D Gmeindè Merishuusè hèn als Kompensationsareal südlich vo dè Wǜrtschaft „Zum Schluuch“ 1,9 Hektar abdrèttè, 3,1 Hektar hèt Bargè vom nordöschtlichè Gmeindegebièt a Wièchs un ein chlynè Landschtreifè im Berych vo dè N4 abgää.

Bim Zollamt Ramsè isch d Abfèrtigung vom wachsendè Vokeer durch dè Volauf vo dè Landesgränz stark ygèngt. Durch s Abdrèttè von èrè Flächi vo 50 Ar vo Sitè vo dè dütschè Gmeind Rylasingè isch è Gränzzièung entschtandè, wo dè schwizer Zollvowaltig diè erforderlichi baulichi Entwicklung ermöglicht hèt.

Bim Zollamt z Neuhuusè Richtung Jeschtettè isch uss übberwachungstechnischè Gründ 400 m Flächi uusduuscht worrè.

Bi dè Wǜrtschaft „Zu dè Bleichi“ z Schtei am Rhy hèt s ü vylbelächlts Kuriosum gää. D Landesgränz isch durch s Oekonomygebäude gloffè un hèt d Gartèwǜrtschaft voschnittè. D Gränz isch um 35 Meter in öschtlicher Richtung voschobbè worrè.

È witerI Gränzvobesserig im obberè Kantonsdeil hèt diè schwizerischè Hööf "Obberwaald" un "Unterwaald" bedroffè. Dè Gränzvolauf isch uff èrè Längi vo 600 Meter èm Strǒssèstügg aabasst worrè. D Gmeind Hèmmishoffè hèt defür uugfäär ein Hektar vp irer Gebiètshoheit abdrèttè.

Nõch dè Gränzkorrektur vo 1839 isch z Obberwisè am Gränzfluss, dè Wuètè nòmmòl è Korrèktur vorgnõ worrè. Dè Gränzvolauf isch dört bsunders komplizyrt gsi, well d Gränz an è baar Stellè d Wuètè übberschprungè hèt. Grund dõdefür isch d Wuètè gsi, welli irèm Nammè mengmòl alli Ehr macht un vo irèm Rächt als Wildfluss Gebruuch macht, irè Flussbett z volegè. S öschtliche Widderlager vo dè Gränzbrugg mitsamt èm schwizer Gränzposchtè am Gränzübbergang Stüèlingè-Obberwisè isch ganz uff dütschem Hoheitsgebièt glègè. D Flussmitti isch dõ durchgängig als neuu Landesgränz feschtglait un neu vomessè worrè. Dè entschprechende Staatsvodraag isch 1964 ratifizyrt worrè, sit dèmm lyt dè schwizer Gränzposchtè widder i dè Schwiz.



</doc>
<doc id="58844" url="https://als.wikipedia.org/wiki?curid=58844" title="Kraftwerk Albbruck-Dogern">
Kraftwerk Albbruck-Dogern

S Chraftwärch Albrugg-Dogèrè isch è Laufwasserchraftwärch am Hochrhy. Es isch zwǜschè Auguscht 1930 un Septembèr 1933 baut worrè. D Bauleitig für Hoch- un Dǜ!fbauarbetè unterligèd im Ingenieurbüro vom Heinrich Eduard Gruner, d Bauleitig für dè elegtrischè Deil isch vo dè Rheinisch-weschtfälischè Elegtrizidätswärch AG (RWE) durrègfüürt worrè. S Maschinnèhuus stòt uff èm Gebièt vo dè dütschè Gmeind Albrugg, s Weer uff èm Gebièt vo dè dütschè Gmeind Dogèrè un dè schwizer Gmeind Leibschtadt. Uff schwizer Sitè stòt s Weerchraftwärch, wo am 4. Dezembèr 2009 in Bedryb gnõ worrè isch. Übber s Weer füürt èn Fuèßwäg.
S Stauweer lyt öppè 700 Meter obberhalb vo dè Baanschtation Leibschtadt, wo sich früèner dè Rhy deilt hèt un um è Auinslè ummègangè isch .S füüfschützige Weer schlièßt dè komplèttè südliche Hauptrhylauf, woby diè drei südlichè Öffnungü uff Schwizer Gebièt un diè beidè nördlichè Öffnungè uff dütschem Staatsgebièt ligèd. Dè nördliche Näbbèarm isch zum Obberwasserkanaal vum Chraftwärch umgschtaltet. Diè dezwǜschèliegendi Auhof-Inslè isch zuè nèm Staubeggè umfungtionyrt worrè.

Dè Wasserzuèfluss erfolgt übber è 215 Meter langes Ylaufbauwärch, wo us èrè öppè 5 Meter übber dè Rhysollè ligendè Schwèllè un einèrè 1,5 Meter dǜef is Wasser zeigendè Tauchwand bschtôt. Selli vohinderèt, dass Gschièbe un Schwemmguèt i dè Obberwasserkanaal ièchunnt. S 255 Meter lange Ylaufbeggi hèt èn Grundablass. Dè Obberwasserkanaal isch 2,935 Kilometer lang un füürt zum Maschinnèhuus bi Albrugg, wo-n-è 200 Meter langi Unterwasserkanaal sich aaschlièsst. Dè Yschtau isch öppè 12 Kilometer lang un gòt bis öppè 400 Meter obberhalb vo dè Ysèbaabrugg Waldshuèt-Koblänz. Diè au bi sellèrè Stauschtufè blaanti Grossschlüüsè isch niè baut worrè. Für Böötli isch è Bootsrampè baut worrè. Zwǜschè 2007 un 2008 isch näbbè m Stauweer uff dè schwizer Sitè è Weerchraftwärch baut worrè, wo am 4. Dezembèr 2009 in Bedryb gnõ worrè hèt chönnè.

Dè Aadraag für è Konzession von èm Wasserchraftwärch mit èrè Stauschtufè bi Dogèrè isch vom Gunner uss Basel zämmè mit dè Maschinnèfabrik Escher Wyss & Cie. vo Züri ygreicht worrè. Diè schwizer Konzession isch am 11. Juni 1926 erdeilt worrè, s baddische Pendant am 14. Juni 1926. Diè beidè Konzessionè sin per 29. Novembèr a diè am 16. Septembèr gründetè Rhychraftwärch Albrugg-Dogèrè AG (RADAG) abdrèttè worrè. Diè èrscht Konzession hèt nu è Uusnutzig vo 750 m³/s zuèglõ, wa abber für s blaante Chraftwärch z wènnig gsi isch. Deshalb hèt mò schu wôrend dè Bauzit è Erhöhung uff 900 m³/s aagschtrebt, welli mò am 1. Dezembèr 1933 erhaaltè hèt. Nõch Messungè isch diè maximal zuèlässigi Wassermèngi uff 1060 m³/s feschtglait worrè. Selli Erhöhig isch vom schwizer Bundesrõt am 22. Dezember 1944 bschlossè worrè. D Konzession isch im Septembèr 2003 erneuerèt worrè un beyhaaltet au dè Bau von èm neuè Weerchraftwärch näbbè m Stauweer uff dè Schwizer Sitè. Dõdurrè hèt sowoll d Gsamtleischtig vo dè Stauschtufè wiè au d Reschtwassermengi im Rhylauf gschteigerèt wörrè chönnè.

D Baukoschtè für dè Bau dè Aalaag i dè 1930er-Johr bedrait 54 Millionè Reichsmark odder 67 Millionè Schwizer Frankè.

I dè Maschinnèhallè hèt s drei Kaplanturbinè mit èrè Schluckfähigkeit vo jewyls 350 m³/s. S Weerchraftwärch hèt è Rohrturbinè mit èrè Schluckfähigkeit vo 300 m³/s.

Diè drei èrschtè Generatorè hèn a dè Klemmè è Maximalleischtung vo jewyls 25.000 Kilowatt (kW), zämmè also 75.000 kW. Wèg durrègfüürtè Modernisyrigè lyt d Leischtung pro Turbinègruppè am Generator hüt bi 28.000 kW, odder 84 MW. Dezuè chunnt no s Weerchraftwärch mit 24.000 kW. D Stauschtufè hèt 2010 insgsamt è Maschinnèleischtung vo 108 Megawatt. Bi dè urschprünglichè Aalaag vo 1933 isch von èrè jöhrlichè Durchschnittsleischtung vo 530 Millionè Kilowattschtundè bro Johr uusgangè worrè. Dè Bedryber git für 2010 è jöhrlich broduzyrbari Strommèngi vo 650 Millionè Kilowattschtundè bro Johr aa.

S Chraftwärch spyst uff dè dütschè Sitè uff dè 110-kV-Hochschpannigsebèni i s Stròmnetz vom Übberdragungsnetzbedryber Amprion ii. Ußerdèmm spyst s Chraftwerk i s Schwizer Stròmnetz ii.




</doc>
<doc id="58845" url="https://als.wikipedia.org/wiki?curid=58845" title="Oppenheim (Familie)">
Oppenheim (Familie)

S Oppenheims si e witverzwigti Familie, wo us em rhiiland-pfälzische Ort Oppenheim stammt und under anderem z Frankfurt scho im 18. Joorhundert im Bankgschäft däätig gsi si. Si si e Zwiig vi dr jüüdische Familie Oppenheimer, wo uf e Amschel Oppenheim († noch 1505 z Worms) zruggönge. 

S Gschlächt het si Stammräije mit em "Samuel Oppenheim", eme Chaufmaa z Worms, aagfange, wo um 1550 uf d Wält choo und vor 1601 gstorbe isch.
1740 isch e Mitgliid vo dr Familie us Frankfurt am Main uf Bonn züüglet, wo dr Kurfürst Clemens August iin und anderi jüüdischi Chauflüt as Hoffaktore und Hoflieferante iigsetzt und gschützt het. Dr Salomon Oppenheim junior, wo z Bonn uf d Wält cho isch, het 1789 e Wäggsel- und Kommissioonsgschäft gründet, wo sich zum "Bankhuus Oppenheim" und 1904 zur "Brivatbank Sal. Oppenheim" entwigglet het.

Dr Simon Oppenheim isch Bankiee z Köln gsi und e kööniglich pröissische Ghäim-Kommerzieroot. 1868 isch er as Ridder vom Iisige Chronenorde vo dr 2. Klass in dr ööstriichisch und pröissisch Freiherestand erhobe worde.




</doc>
<doc id="58846" url="https://als.wikipedia.org/wiki?curid=58846" title="Hirsch auf Gereuth">
Hirsch auf Gereuth

von Hirsch auf Gereuth isch dr Naame vom ene fränkische Hoffaktore- und Adelsgschlächt, wo si Stammräije mit em "Moses Hirsch" (um 1740–1810), Chaufmaa z Königshofe (jetzt Gaukönigshofen) bi Ochsenfurt, aagfange het. D Familie isch vo jüüdischer Härkumft gsi, spööter isch si katholisch worde.

Die ursprüngligi Linie z Gereuth isch 1896 usgstorbe, dr Planegger Zwiig existiert immer no.

1815 het im Moses si Soon Jacob Hirsch, e Groosshändler und königlich bayrische Hofbankiee z Würzburg s früenere fürstbischöflige Landschloss Gereuth in Underfranke Kauft. Am 13. August 1818 isch er z Münche in dr bayrisch Aadelsstand mit em Naame „auf Gereuth“ erhoobe worde. Säggs Joor spööter het er em Groof vo Thürheim d Hofmark Planegg e baar Kilometer südwestlig vo Münche abkauft. Am 2. April 1869 isch im Jakob si Soon, dr königlich bayrisch Hofbankiee Joseph von Hirsch auf Gereuth Freiherr von Hirsch worde und 1882 isch uf Schloss Hohenschwangau im Joseph si Änkel "Theodor (Frhr.) von Hirsch" im Köönigriich Bayre bi dr Freiherreklass immatrikuliert worde. S Bankhuus Hirsch am Münchner Promenadeplatz het bis 1885 existiert.




</doc>
<doc id="58848" url="https://als.wikipedia.org/wiki?curid=58848" title="Liberales Judentum">
Liberales Judentum

S liberale Juudedum (au Progressivs Juudedum oder, bsundrigs in Nordamerika, Reformjuudedum) isch e Ströömig innerhalb vo dr jüüdische Religioonsgmäinschaft. Sini Ursprüng lige vor allem im Dütschland vom 19. Joorhundert und göön uf Ideä vom Abraham Geiger, Samuel Holdheim, David Einhorn, Kaufmann Kohler und vo andere zrugg. S liberale Juudedum isch äini vo de vier Hauptströömige im gegewärtige Juudedum (orthodox, konservativ, liberal, rekonstrukzionistisch), wo in alle sine Wersioone öbbe 1'750'000 vo de rund 14 Millioone Juude drzue ghööre. Die verschiidene Reform-und-liberale Grubbe uf dr ganze Wält zämme mit de Rekonstrukzioniste si alli Mitgliider vo dr Wältunion für progressivs Juudedum.

S Reformjuudedum däilt die jüüdische Gebot in ethischi und rituelli Gsetz ii. Die ethische Gsetz si zitlos und unveränderlig, die rituelle Gsetz hingege chönne veränderet wärde, zum si em Lääbensumfäld vo de Glöibige aazbasse. Im Gegesatz zum orthodoxe Juudedum goot s Reformjuudedum von ere Offebaarig vo Gott us, wo in dr Gschicht immer witer goot. D Offebaarig chunnt vo Gott und wird dur Mensche vermiddlet. Es isch e dünamische und kontinuierlige („progressive“) Brozäss und nit dr äimoolig Akt, wo dr Mose vo Gott wörtlig d Tora („schriftligi Leer“) und alli Usleegige („mündligi Leer“, spööter im Talmud und in dr Rabbinische Litratuur ufgschriibe) überchoo het.




</doc>
<doc id="58849" url="https://als.wikipedia.org/wiki?curid=58849" title="Rheinbrücke Albbruck–Schwaderloch">
Rheinbrücke Albbruck–Schwaderloch

D Rhybrugg Albrugg–Schwaderloch, au Steeg Schwaderloch benamst, isch è Fuèßgänger- un Zweiradfaarerbrugg übber dè Hochrhy bi Albrugg un Schwaderloch.

Si füürt vo dè Albrugger Rhyinslè (dõher auch als Rhyinselbrugg bezeichnèt) wo durch dè Wärchskanaal vo dè stillglaitè Bapyri Albrugg bildet wörd, uff d Schwizer Sitè durrègòt. D Brugg isch zimli schmal un sellèwäg nu für Fuèßgänger un Zweiradfaarer vo beidè Sitü uus zuèglõ.

I dè Mitti vo dè Brugg git s è abschlièßbars Gitterdor. Uff beidè Sitè vum Rhy stòt è Zollhüsli, wo beidi nimmi bruucht wörrèd. Uff dè Schwizer Sitè isch zuèdèmm èn Schindlerbunker vorhandè, wo vo dèmm uus früèner d Sprengig vum Steeg hèt chonnè uusglöst wörrè.

D Vokeersflüss übber dè Steeg sin insofèrn moderat, well dè Strõssèvokeer übber diè benõchbòrtè Strõssèbruggè z Waldshuèt un z Laufèburg drübber gòt. Allerdings wörd sellèn Steeg im Summerhalbjohr vo dè Gränzgänger, wo mit èm Zweiraad unterwägs sin, gèrn bruucht, um diè oft übberloffènè Strõssèbruggè z umgõ, im spezièllè wörd des vo dè Büèzer vom Atomchraftwärch Leibschtadt gèrn uusgnutzt.



</doc>
<doc id="58853" url="https://als.wikipedia.org/wiki?curid=58853" title="Eberfingen">
Eberfingen

Äbberfingè (amtlich "Eberfingen") lyt im mittlerè Wuètèdal zwǜschè Stuèlingè un Untereggingè. S Dorf lyt in èm Sitèdobel a dè rächte Dalwangè vom Wuètèdal. Sit 1974 isch Äbberfingè èn Ortsdeil vo dè Stadt Stüèlingè im Landchrais Waldshuèt z Badè-Württèbärg.

Äbberfingè lyt am Fuèß vom Dobel vom Äbberfinger Dorfbach un zièt sich a beidè Sitè vom Bach bis uff öppè diè halbi Höchi vo dè rächtè Dalflankè vo dè Wuètè, dört lyt s Obberdorf vo Äbberfingè. S Dorfzèntrum lyt uff èm Absätzle am Dorfbach un uugfäär 25 m übber m Wuètèdalboddè. Äbberfingè schmygt sich also ähnlich wiè Stüèlingè un Untereggingè in dè Mündigsdrichter von èm Sitèdobel vo dè Wuètè, also in è Sitèbucht vom Wuètèdal. Witerentwicklèt hèt sich s Dorf a dè Wuètèhaaldè in südlicher Richtig, wo èn für s mittlere Wuètèdal tǜpischè Bärgvorschprung s Dorf ebbèso begränzt wiè im Nordè dè Ruckwaald, èn dütlich höcherè Vorschprung, s Dorf geg Stüèlingè begränzt. Äbberfingè hèt durch diè beidè Hörnli vom Dorf uus kein Sichtkontagt zuè Stüèlingè un Untereggingè. Dè Abschtand zu dè beidè Nõchbòrort bedrait 3-3,5 km. Durch s "höherglaite" Dorfzèntrum lyt Äbberfingè braktisch uff dè glychè Höchi wiè dè Stüèlinger Baanhof bzw. d Hauptschtrõß. Schräg gegèübber vo Äbberfingè lyt am unterè Rand vom Agiwaald in èm Dobel a dè linkè Dalwangè dè Gränzübbergang Äbberfingè-Hallau, dõdemit also d Staatsgränz zwǜschè Dütschland un dè Schwiz.

Südlich vo Äbberfingè gòt d Gränz vo dè linkè Haaldè i s Wuètèdal abbè un volauft bis übber Wunderchlingè usè i dè Mitti vo dè Wuètè. Dè Äbberfinger Dorfbach chunnt vom Muuchemer Bärg obbè abbè. Dè Muuschemer Bärg drènnt s Wuètèdal vom Muuchèbachdal ab, sèll isch s nägschti Sitèdal rächts a dè Wuètè.

Dè Nammè "Äbberfingè" chunnt vo "Eperolfvingga" un bezièt isch uff èn fränkischè Kämmerer "Eperulf", wo im Diènscht vum Könnig "Chilparich" 584 ermordet worrè isch.

Dè Äbberfinger Dialèkt ghört zum Hochalemannischè, un isch identisch zum Stüèlinger un Egginger Dialèkt, asè wiè s mittlere un untere Wuètèdal zuè dè Südoschtschwarzwälder Isoglossè ghört

S Dorf wörd als "Eperolfvingga" èrschtmòlls 929 in èrè Urkundè vom Kloschter St. Gallè asè benamst. 1275 wörd èn Hugo vo Äbberfingè erwäänt. Vo 1501 bis 1760 hèt s z Äbberfingè è Iisèschmèlzwärch gää i dèm vor allem Boonèärz vohüttet worrè isch. Bedeiligèt dõdraa sin 1622 s Kloschter St. Bläsy d Fürstèbärger un d Grõfè vo Sulz, d Grõfè vo Leiningè un dè Landgrõf Maximilian vo Stüèlingè, wo zu sèllèrè Zit grad sin Hèrrschaftssitz, d Stüèlinger Burg, zum Stüèlinger Schloss umbaut hèt. Bi dè Äbberfingè hèt èn Steibruch ghaa, uss dèm Stei für dè Wyler-Keerdunnel a dè Sauschwänzlebahn un für d Ysèbaabrugg Waldshuèt-Koblänz gwunnè worrè isch. Denäbbè hèt mò dörtzmòl Brunnèdröög uss èm Tuffschtei us sèllèm Steibruch gmacht.

Äbberfingè hèt è Kirchè, wo vo dè Katholischè als Gotteshuus bruucht wörd un uff èm chlynè Vorschprung a dè linkè Haaldè vom Dorfbach lyt un au uss èm Wuètèdal guèt sichtbar isch. Sèlli Kirchè isch im "St. Peter un Paul" gweiht. Dès Gotteshuus isch im Johr 1836 im klassizistischè Stil baut worrè. Uugfäär 300 m witer obbè am Äbberfinger Stich lyt uff èrè Anhöhi übber m Wuètèdal d "Kalvarièbärgkapèllè". D Kapèllè isch 1734 baut worrè. Dǒmit isch dè Äbberfinger Fridhof ygraamt vo dè Äbberfinger Pfarrkirchè un dè Kapèllè.

S Äbberfinger Wappè mit sinè drei Dannè, wo näbbènand stôn, söll a diè drei Dannè erinnerè, wo mò bim Bau vo dè Kalvarièbärgkapèllè hèt müèsè umduè.

Diè wüètigi Aach hèt wiè übberall im Wuètèdal au z Äbberfingè irè Temperamènt zeigèd. Im Lauf vo dè Zit isch es z Äbberfingè immer widder zuè beträchtlichè Schäddè chò. Kennè duèt mò Hochwasserschäddè us dè Johrè 1762, 1778, 1884, 1895, 1940 un 1953. Uss dèmm Grund dürft sich d Hochwasserpegelmarkè bi dè aaltè Wuètèbrugg bim Baanhof befindè. Well d Wuètè uff Höchi Äbberfingè ganz rächts uff èm Dalboddè volauft, hèn d Äbberfinger irè Dorf witgehend a dè Dorfbachhaaldè aaglait.

Äbberfingè lyt a dè B 314. Bis 1959 isch d B 314 vom Stüèlinger Städtle hèr uff dè halbè Höchi vom Ruckwaald un dè Kalvarièbärgkapèllè als Ortsdurchfaart durch Äbberfingè durrè gangè. Well dèsèll Abschnitt vo dè B 314 mit sini Huufè Èngpäss un dè beidè Gfällstrèggè am Stüèlinger Stadtwäg un am Äbberfinger Stich im aagschtrebte, erhöhtè Vokeersdurchflüss uff dè Wuètèdalschtrõß mächtig im Wäg gschtandè isch, hèt mò d Umfaarig vo Stüèlingè bis übber Äbberfingè uff èm Dalboddè vo dè Wuètè durrèzogè. Übber dè Äbberfinger Stich vokeert vo 1971 bis hüt (Stand: Dezembèr 2015) dè "Schinnèersatzvokeer" vo dè Wuètèdalbaan, also Linnièbüs vo dè SBG-Linniè 7338.

Sit Aafang dè 1990er Johr isch d B 314 bi Äbberfingè vollschtändig vo dè rächtè Haaldè uff dè Dalboddè volegt worrè. D Strõßèbrugg im Südè vo Äbberfingè isch sitdèmm dè südlichè Zuèfaart zu dè B 314 zuègschlagè worrè, un im Summer 2015 komplètt sanyrt worrè. Diè ehemòligi Trassè vo dè B 314 vo Äbberfingè uff Eggingè isch uff è breiti Faarschpur voschmôlerèt worrè, un wörd nu no vo dè SBG-Linnièbüs befaarè. Für diè lokali Bevölkerung vill gschickter isch diè aalt Bundesschtrǒß übber dè Äbberfinger Stich, welli beidi Faarbaanè bhaaltè hèt un für dè öffentliche Vokeer frei gää isch. Z erwäänè sin d Landschtrôßli vo Äbberfingè uff Muuchè un i d Gegèrichtung übber diè aalt Wuètèbrugg bim Äbberfinger Baanhof übber d B 314 èwäg zum Gränzübbergang un witer bis zum Hallauer Berghof. A dè Wuètè nõch git s ebbèfalls èn asphaltyrte Wäg barallel zu dè Trassè vo dè Wuètèdalbaan, wo allerdings nu für Fuèßgänger un Radfaarer frei gää isch.

Nit zletscht lyt Äbberfingè a dè Wuètèdalbaan bi km 13,7, un vofüègt übber èn Baanhof mit èm stattlichè EG. Sèllè isch mit dè Unterè Wuètèdalbaan im Johr 1971 stillglait worrè. Baut worrè isch dè Äbberfinger Baanhof im Johr 1875, er lyt zimli gnau zwüschè dè Baanhööf Stuèlingè un Untereggingè. S stattliche EG isch nit wèg dè Äbberfinger Bevölkerig so mächtig gschtaltet worrè, vomuètlich hèt mò au 115 Johr nõch dè Schlièssung vom "Äbberfinger Pott" sellèrè Station è potentièll hoches Güèteruffchò prognoschtizyrt. S übber 600 m lange Uuswychgleis hèt mò allerdings nu wäg dè Acht-Kilometer-Abschtandsregèl uff dè Wuètèdalbaan ybaut (d Pendants sin z Oftringè un z Wizä glègè).

Dè Äbberfinger Baanhof, wellè sich in Brivatbsitz befindet, isch im Johr 2014 Kulissè für èn dütschè Spylfilm mit èm Titel "Endstation Glück" mit dè Gudrun Landgrebe i dè Hauptrollè gsi.



</doc>
<doc id="58854" url="https://als.wikipedia.org/wiki?curid=58854" title="Jakob Hunziker">
Jakob Hunziker

De Jakob Hunziker (* 27. Septämber 1827 z Chilchleerb; † 5. Juni 1901 z Rombach, Gmäind Chüttige), isch en Schwyzer Gimnasiaalleerer und zytwylige Räkter a de Kantonsschuel Aarau gsy. Sys Läbeswëërch sind syni volchskundliche Forschige zun Schwyzer Puurehüüser gsy, wo under em Titel «Das Schweizerhaus, nach seinen landschaftlichen Formen und seiner geschichtlichen Entwicklung dargestellt» zwüsched 1900 und 1914 zum grööschte Täil eerscht nach sym Tood publiziert woorde sind. Und mit sym «Aargauer Wörterbuch in der Lautform der Leerauer Mundart» vo 1877 hät er zun Pionier vo de schwyzerische Tialäktläxikografy ghöört.

De Hunziker isch as Soo vomenen Oberleerer i sym südweschtaargauische Häimetoort uufgwachse. Er hät s Gimi z Aarau bsuecht und deet 1848 d Matuur abgläit. Nachane hät er Spraache z München und z Bonn gstudiert. Vo 1851 bis 1859 hät er z Parys gläbt, won er zimli vil taa hät: Er isch Tüütschleerer und Leerer vo klassische Spraache gsy, hät für d «Bibliotheca Graeca» Regischter zum Platon und zum Plutarch zämegstelt, hät am «Dictionnaire d’Archéologie» mitgschaffet, hät Buechbisprächige gschribe und isch Koreschpondänt vo der «Augschburger allgimäine Zytig» gsy. 1859 hät en syn Häimetkantoon a d Kantonsschuel z Aarau gholt, und deet hät er, mit em Titel vomene Profässer, as Französischleerer gwürkt. 1868 hät de Hunziker d Mathilde Champ-Renaud ghüraate, wo d Tochter vomene Weschtschwyzer Guetsbsitzer gsy isch. Zäme händs drei Söö und zwoo Töchtere ghaa.

Me hett chöne mäine, as Französischleerer und Maa vonere Wältsche seg er frankofyl gsy, aber das isch gaar nöd de Fall gsy. Er isch, ganz im Gägetäil, en Verfächter gsy vo de tüütsche Spraach und Kultur und isch groosstüütsche Gidanke naaghanget. So hät er öppen es Büechli gschriben über de «Kampf um s Tüütschtum» i de Schwyz. Aber die Aahänglichkäit a s tüütsch Wäse isch nöd zletscht au d Grundlaag für syni bäide Hauptwëërch gsy, nämli es Wöörterbuech über der Tialäkt vo sym Häimettoorff und en achtbändigi Publikazioon über di schwyzerisch Puurehuusarchitäktuur. Er isch 1896 dän au en Mitgründer gsy vo de Schwyzerische Gsellschaft für Volchskund, zäme mit em Eduard Hoffmann-Krayer.

Tipisch für die Zyt hät er si au für Gschicht und Tänkmaalpflääg intrissiert. Vo 1871 bis 1881 isch er Vizibresidänt, vo 1881 bis 1889 und 1892 bis 1901 Bresidänt vo de Hischtoorische Gsellschaft vom Aargöi gsy und vo 1889 bis 1901 Konserwaator vom Kantonaalen Antiquaarium (wo spööter im Museum Aargau uufggangen isch). Er hät über Uusgrabige gschribe und hät 1898 d Inwäntarisierig von Altertümer im Aargöi gläitet. Dadezue ane hät er vil über literatuurgschichtlichi, kultuurgschichtlichi, hischtoorischi und spraachlichi Theeme voorträit.

Näbed sym Leererprueff hät er – was nöd verwunderet, wämer an Schwyzer Hang zur «Polypragmosyne» tänkt, wies imene Naachrueff ghäisst – fascht z alen Oorten im Schueldienscht es Amt ghaa. So isch er Räkter gsy (i dëre Zyt hät er vergäbes probiert, s schwyzerisch Kolegiaalsischteem, wo all chönd mitbistime, dur s tüütsch Tiräktoriaalsischteem, wo äinen entschäidet, z ersetze), isch im Erzieigsraat gsässe (en Raat, won em Erzieigstiräkter, aso Schuelminischter, vom Kantoon zur Syte staat), hät vil taa, das es es Schüelerhuus für Kantischüeler git, wo vo usswërts chömed, isch Schuelinschpäkter und Fachinschpäkter gsy, Bresidänt vo de Prüeffigskumissioon für Bezirksleerer, Mitgliid vo de Tiräkzioon vom Leererineseminaar, Voorstand und nachane Bresidänt vo de kantonaale Leererkumferänz, Mitgliid vo de Redakzioonskumissioon vom «Aargauische Schuelblatt» und vom Bundesraat gwelts Schürimitgliid a de Paryser Wältuusstelig.

De Hunziker ist allwääg starch under em Yfluss vo sym Tüütsch- und Filosofyleerer, em Ernst Ludwig Rochholz, gstande, und die beede sind s Läbe lang guet Fründ gsy. De Rochholz isch en Bsundere gsy, gäischtrych, aber umstritte, ganz en früene Volchskundler, isch tüütschnazionaal gsy und en rächti Stürmigrind. Syni Fründ sind au der aargauisch Regierigsrat Auguschtin Chäller und de Bundesraat Emil Wälti gsy – für die drei und na ander hät er biograafischi Uufsätz und Naachrüeff gschribe.

De Hunziker isch näbed em Joos Winteler «die bedeutendste Persönlichkeit im Lehrerkollegium» a de Kantonsschuel Aarau gsy. 1896 hät em d Uniwërsitëët Züri der Eeretokter gschänkt. Em Hunziker syn Naachlass lyt im Staatsarchyv vom Aargöi.

1862 isch z Züri bschlosse woorde, me machi e nöis Wöörterbuech vom Schwyzertüütsch – s «Schwyzerisch Idiotikon». De Fritz Staub hät doo di ganz Tüütschschwyz pätte, doch mitzmache, und 1866 hät di aargauisch Leererkumferänz gfunde, si machid da au mit. Me hät dänn gly gmërkt, das es "Aargauischs" Wöörterbuech echli vil gsy wëër, und 1867 händs de Plaan gfasset, zeerscht emaal es Wöörterbuech von ere Oortsmundaart z schrybe – s säb sell dänn s Voorbild sy für anderi Lokaalwöörterbüecher. 1871 hät de Hunziker der Uuftraag dezue überchaa. Er hät si für sy äige Mundaart entschide:

Im Voorwort vo dëm vilicht eerschte modërne Tialäktwöörterbuech vo de Schwyz (em Titus Tobler sys isch nachli im Übergang gsy) formuliert de Hunziker Grundlaage vom tialäktoloogische Schaffe, wo hüt na gälted. Im eerschte, öppe 120sytige Täil gaats i grööschter Äxakthäit um d Luut. De zwäit Täil, s äigetlich Wöörterbuech, isch 331 Syte starch. Deet ine häts nöd nu die Woort, wo mer eso wuur erwaarte, näi, s hät au Byspilsätz, Redesaarte, gramatischi Aagabe; sogaar Chlywoort wie Artikel und Prëposizioone, wo iri Bidüütig nu im Zämehang mit andere Woort händ, wëërded ganz bräit abghandlet, und au «Woort», wo nu Chind bruuched, chömed drin voor. S isch scho so – de Winteler und de Staub händ daa und deet mitghulffe. Aber s isch em Hunziker sys Wëërch, und es isch, zäme mit em Basler Wöörterbuech vom Gustav Adolf Seiler us fascht de glyche Zyt, en Mylestäi vo de schwyzertüütsche Tialäktläxikografy. – Nu: Uf das Muschterwöörterbuech abe sind ekäi wyteri me usechaa. De sperig Titel «Aargauer Wörterbuch in der Lautform der Leerauer Mundart» isch es Programm ooni Furtsetzig plibe.

Em Hunziker sys Wöörterbuech isch änds 2019 vomene Team um de Matthias Friedli vom Schwyzerischen Idiotikon und em Dieter Studer-Joho vom Fonogrammarchyv vo der Uniwërsitëët Züri digitalisiert und online gstellt woorde. D Aargauerinen und Aargauer wëërded jetz uufgforderet, am Wöörterbuech wyterzschaffe.

Chuum hät de Hunziker sys Wöörterbuech fërtig ghaa, fangt er mit eme nöie Projäkt aa. Syn Zytgnoss, der Architäkt und ETH-Profässer Ernst Georg Gladbach, hät i dëre Zyt d Puurehuusforschig i de Schwyz ygfüert, und de Hunziker isch sofort uf dë Zuug uufgsprunge. Bis 1900 sind d Manuskript für sibe Bänd so guet wie fërtig voorgläge: Band 1 Walis, Band 2 Tessyn, Band 3 Pündnerland, Glaris und süüdliche Kanton Sanggale, Band 4 Wälschland, Band 5 s tüütschspraachig Mittelland zwüsched de Saanen und de Tuur plus der alemanisch Juura, Band 6 Nordzüri, Schafuusen und s Tuurgi, und Band 7 de nördlich Kanton Sanggale und s Appezälerland, d Inerschwyz, s Bëërner Oberland und s wadtländisch Oberland (Pays d’Enhaut). Sälber chönen usegëë hät de Hunziker nu der eerscht Band, drufaben isch gstoorbe. De zwäit Band hät dänn de Winteler useggëë und all ander de Constanz Jecklin. Dëë hät dän au na müesen us de Notizen und Voorträäg vom Hunziker der acht Band mit em «Schlusswoort», ere Sinteese, rekonschtruiere. D «Gsamtübersicht», wos drum ggange wëër, «in bezug auf ethnologische und ethnographische Fragen die Resultate der vorausgegangenen Untersuchung [zu] vereinigen», isch aber ugschribe plibe. Mit em Hunziker sym Wëërch hät d Schwyz ämel en «einzigartige […] Stoffsammlung, wie sie kein anderes Land besitzt für eine Zeit, aus der schon so viele der dargestellten Häuser verschwunden sind».

Nöi im Verglych zun Publikazioone vom Gladbach und anderen eltere Prësentazioonen isch gsy, das nöd nu prächtigi oder suscht bsundrige, näi, au ganz uschymbaari Hüüsli aaglueget woorde sind, und dänn natüürli die vile Plään und Fotene. E Bsunderhäit isch au, dass de Hunziker nöd nu «tächnisch gnaui Uufnaame» vo de Hüüser gmachet hät, näi, en speziele Fokus isch uf de Spraach gläge (daadefür hät er wider mit de Redakzioon vom «Schwyzerischen Idiotikon» zämegschaffet):

De Hunziker isch en Verträtter gsy vo der eetnische Theory, das «die zerstreute Dorfanlage germanischen und die geschlossenen Flecken romanischen Ursprungs seien, daß die deutsche Bauart den Holzbau, die romanische den Steinbau bevorzuge, daß das romanische Haus aus dem altrömischen abzuleiten sei, während das deutsche auf das Vorbild des altgermanischen Gehöftes zurückgehe». Die Sicht isch hüt überholt: Ströisidlige findt mer i spööter, Huuffedöörffer i zmäischt scho früener erschlossene Landschafte, d Waal vom Holz- oder Stäibou hät mit de Natuur rundume z tue und nöd mit de Spraach, und di hüttige Huusforme gönd nöd uf s Altertum zrugg, näi, si chömed us em Spaatmittelalter und de früene Nöizyt. Em Hunziker syni Dokumäntazioon vo de Puurehuustipe isch i de Jaar 1965 bis 2019 abglööst woorde vo de Räie "Die Bauernhäuser der Schweiz," wo di Schwyzerisch Gsellschaft für Volchskund useggëë hät.

E Zämestelig hät de Winteler i der "Argovia" 1901, S. III–XI gmachet und die dänn na i synere Publikazioon "Erinnerungen an Dr. Jakob Hunziker," Aarau 1902, S. 29 f. vervollständiget.


Dänn na:



</doc>
<doc id="58855" url="https://als.wikipedia.org/wiki?curid=58855" title="Johann Gottfried Herder">
Johann Gottfried Herder

Dr Johann Gottfried von Herder, gaadlet 1802, (* 25. August 1744 z Mohrungen im Kllnigriich Pröisse; † 18. Dezämber 1803 z Weimar, Herzogdum Saxe-Weimar-Iisenach) isch e dütsche Dichter, Übersetzer, Theoloog und Gschichts- und Kultur-Filosoof vo dr Weimarer Klassik gsi.
Er isch äine vo de iiflussriichste Schriftsteller und Dänker vo dr dütsche Sprooch im Zitalter vo dr Ufkläärig gsi und zelt mit em Christoph Martin Wieland, em Johann Wolfgang Goethe und em Friedrich Schiller zum klassische Viergstirn vo Weimar.

Si Hauptwärk "Ideen zur Philosophie der Geschichte der Menschheit" (1784–1791) fasst sini Erkenntniss über d Ärde und dr Mensch zämme, wo s Existänz von em, wien er säit, as äinzige Zwäck d Bildig vo dr Humanidäät häig und dere sötte alli niidrige Bedürfniss vo dr Ärde nume diene und sälber zun ere füere. Er het sine Uffassige über Sprooche, Sitte, Religioon und Poesii, über s Wääse und d Entwigglig vo de Künst und Wüsseschafte, über s Entstoo vo Völker und historische Vorgäng Usdruck gee. S Vernumft und d Freihäit het er für Brodukte vo dr „natürlige“ ursprünglige Sprooch ghalte, d Religioon für e höggst Usdruck vo dr menschlige Humanidäät. Die underschidlige natürlige, historische, soziale und psüchologische Umständ füere zur vilschichtige Differenzierig vo de Völker, wo zwar verschiide aber doch gliichwärtig si.

Wie mänggi anderi Ufkläärer het aber au bim Herder d Gliichwärtikäit vo allne für d Juude nid gulte. Er het sä für „verdorbe“, „eerlos“ und „amoralisch“ ghalte und het von ene verlangt, ass si iiri Religioon wurde ufgee as Vorussetzig für iiri nazionali und kulturelli Integrazioon. Vo iim stammt dr Satz, wo hüfig zitiert wird, ass d Juude sit Joorduusige "e parasitischi Pflanze uf de Stämm vo andere Nazione" sige.






</doc>
<doc id="58858" url="https://als.wikipedia.org/wiki?curid=58858" title="Georg Christoph Lichtenberg">
Georg Christoph Lichtenberg

Dr Georg Christoph Lichtenberg (* 1. Juli 1742 z Ober-Ramstadt bi Darmstadt; † 24. Februar 1799 z Göttinge) isch e Mathematiker und dr erst dütsch Brofässer für Experimentalfüsik gsi. Dr Lichtenberg gältet as dr Begründer vom dütschsproochige Aforismus.

Dr Lichtenbärg isch under em von Iifluss vom Immanuel Kant und vom Baruch Spinoza gstande und gältet as e klassische Verdräter vo dr Spootufkläärig. 1778 het er mit sinere Hauptvorlääsig „Experimentalphysik“ aagfange, wo berüemt worde isch wägen iirem Demonstrazioonscharakter, und die het er bis zu sim Dood ghalte. 1784 het er s Leerbuech "Anfangsgründe der Naturlehre" vo sim Fründ Johann Christian Polycarp Erxleben, wo 1777 früe gstorbe isch, afo uusegee, und bis 1794 het s drei Überarbäitige gee. D "Anfangsgründe" si joorelang s Standardwärk under de Füsikleerbüecher im dütschsproochige Ruum gsi. Dr Lichtenbärg het vo 1777 aa au dr "Göttinger Taschencalender" uusegee. Er het din bis zu sim Dood populärwüsseschaftligi Daarstellige zu aktuelle naturwüsseschaftlige Nöijigkäite im Sinn vo dr Ufkläärig veröffentligt (z. B. „Über Gewitterfurcht und Blitzableitung“). Mänggi vo sine Ufsätz gälte as glungeni Litratuurkritik. Au gsundhäitspolitischi Theme si behandlet worde, wie si Forderig noch öffentlige Seebeeder, won er d Vorzüüg von ene 1774 z Ängland kennegleert het.

Joorelang het dr Lichtenberg vo 1764 in Schriibheft, won er ene sälbstironisch „Sudelbücher“ gsäit het, in aforistischer Form Gedanke (spontani Iifäll, Lääsifrücht, Reflexioone zu fast alle Wüssensgebiet und naturwüsseschaftligi Feststellige) ufgschriibe, und die si denn postum veröffentligt worden. Si belege sini Ufgschlossehäit für alles Nöiji, die enzyklopedischi Witi vo sim Gäistes, si Fähigkäit zur skeptische Beobachdig und ironische Formulierig und si bissige Antisemitismus, wenn er d Juude immer wider emol mit Spatze vergliche het, wo denn zumol as schlimmi Fluerschädling gulte häi und bekämpft worde si. 

Bischbil us de „Sudelbücher“:

As gliich wichdig wie d „Sudelbücher“ gseen d Filolooge und d Historiker sini Polemike, Brief und Essey. Die het er uf Dütsch verfasst, sini wüsseschaftlige Veröffentligunge vor allem uf Latiinisch.





</doc>
<doc id="58859" url="https://als.wikipedia.org/wiki?curid=58859" title="Aphorismus">
Aphorismus

En Aforismus isch en äinzelne Gedanke, wo us nume äim Satz oder us wenige Setz sälbständig cha bestoo, oder wie s dr Theodor Fontane (1819–1898) gsäit het: „Ein guter Aphorismus ist die Weisheit eines ganzen Buches in einem einzigen Satz.“ Vilmol formuliert er e bsundrigi Iisicht rhetorisch kunstriich as allgemäine Sinnspruch (Sentänz, Maxime, Aperçu oder Bonmot). Gflügleti Wort und puäntierti Zitat gälte litratuurwüsseschaftlig nit as Aforisme.

Zu de aforistische Stilmiddel ghööre d Paradoxii, z. B. „D Gschicht leert, wie mä si felscht.“ oder „Bevor i mi due ufrege, isch s mer grad egal.“, dr Alogismus, z. B. „Si blutti Fraue intelligänt?“, d Dobbeldütikäit, z. B. „Analfabeete müesse diktiere“, d Ironii, z. B. „Bakterie? Chliinigkäit!“ und Wortspiil. (Alli Bischbil in däm Absatz stamme vom Stanisław Jerzy Lec.)




</doc>
<doc id="58860" url="https://als.wikipedia.org/wiki?curid=58860" title="Leo Justinus Kauffmann">
Leo Justinus Kauffmann

Dr Leo Justinus Kauffmann (* 20. Sebdember 1901 z Dammerkirch em Oberelsass, † 25. Sebdember 1944 en Strôßburg) ischt a elsässischer Kombonischt ond Hochschuellehrer gwäa.

Dr Leo Justinus Kauffmann ischt am 20. Sebdember 1901 em oberelsässischa Dammerkirch uff d Welt komma. Sei Vadder ischt Lehrer gwäa ond hôt neabaher en deam Dorf d Kirchaorgl gschbiilt. En dr Kleinstadt Altkirch hôt dr Kauffmann s Gymnasium bsuecht ond s Abidur gmacht. Wia dr Erschde Weltkriag vorbei gwäa ischt, hôt der Môô beim Hermann Abendroth (1883 bis 1956) am Kelner Konservadorium Musik studiirt. Moischderkurs hôt’r au noh beim Philipp Jarnach (1892 bis 1982) bsuecht. En dera Zeit send au seine erschde Kombosizioona entstanda.

Em Jôhr 1929 hôt dr Kauffmann z Keln a Stell als Musik-Lehrer an dr Rheinischa Musikschuel kriagt, wo dômôls scho da Rang vo-ma Konservadorium ghet hôt. Neabaher hôt’r noh en der Eifel-Stadt Düren an Chor ond a Orkeschdr gleidet. Wia 1933 z Deitschland d Nazis an d Macht komma send, isch dr Kauffmann entlassa wôrra, weil de selle deam sei Musikstil et ens Konzept basst hôt; se hend dean Môô als "Neutöner" vorschboddet. Drom hôt sich der – wia andre Kinschtler en dera bewegda Zeit au – a Pseidoniim zuaglegt, was-em ermeglicht hôt, fir da Rundfunk en Keln Begleitmusika fir bestimmde Sendonga zo schreibe. 1940 schliaßlich hôt s Konservadorium vo Strôßburg da Kauffmann als Dozent fir Kombosizions-Lehre beruafa. Lang hôt’r dui Uffgab abr et erfilla kenna, denn scho viir Jôhr schbäder, am 25. Sebdember 1944, wia dr Zwoide Weltkriag voll tobt hôt, hend da Kauffmann – grad amôl fenf Däg nôch seim 43. Geburtsdag – an seim Wirkongsort a baar Schblidder vo-ra Fliagerbomb troffa ond-en teedlich vorletzt.






</doc>
<doc id="58861" url="https://als.wikipedia.org/wiki?curid=58861" title="Zugkreuzung">
Zugkreuzung

È Zugchrützig (i dè Schwiz Zugschrützig) isch s Uuswychè vo zwei Züüg, wo uffenander zuefaare, uff eingleisigè Streggè in èm Baanhof, sofèrn è Uuswychgleis exischtyrt. Dè abchürzende Fachuusdrugg Chrützig wörd im gsamte dütschè Sprõchruum asè bruucht. D Vofaarè für d sichere un flüssige Durchfüürig vo dè Zugchrützigè sin i dè Faardiènschtvorschrift! feschtglait.

Bi dè Konschtruktion vom Bildfaarblaan von èrè Streggi wörd feschtglait, a wellè Ort Züüg chrützèd un wellè Zug uff dè Gegèzug wartè muè. Im Buèchfaarblaan vo jedèm Zug isch dè Ort vo dè Zugchrützig un d Nummèrè vum chrützendè Zug vomèrkt. Uff Nebbèbaanstreggè i dè Schwiz isch es au übblich, dass beidi bedeiligtè Züüg glychzitig langsam i dè Chrützigsbaanhof yfaarè un ooni Aahaaltü d Faart fortsetzèd. Sell Vofaarè isch z Dütschland im allgemeinè wegè dè uugnüègendè Durchrutschwäg uzuèlässig.
S Dräffè vo zwei Züüg i eim Baanhof wörd nit zletscht als "Zugchrützig" benamst, well dèsell Vorgang im Bildfaarblaan i dè Regèl als "X", wiè nè Chrütz, dargschtellt wörd.

Bim normale Chrüze muè i dè Regèl ein vo dè beidè Züüg aahaaltè un wartè, bis dè Gegèzug dè Chrützigsbaanhof erreicht hèt. S Aahaltè cha deby uff zwei Artè durrègfüürt wörrè:

È Luftchrützig lyt denn vor, wenn dè Faarblaan so gschtaaltet isch, dass sich d Züüg theoretisch nit in èm Baanhof, sondern uff dè freiè eingleisigè Streggi chrützèd (chrützè söllèd). Braktisch isch sell uumöglich, dõher müèn sich d Faardiènschtleiter vo dè benǒchbortè Baanhööf übber dè datsächliche Ort vo dè Zugchrützig im Einzelfall abschtimmè.

Bi hüüfig voschpôtetè Züüg erlaubt sèll è flexibleri Abwicklung vum Bedryb. Allerdings erhöht sèll Vofaarè s allgemeine Unfallrisiko, well d Bedrybssicherheit dõdemit vo dè sorgfältigè Diènschtuusüèbung vo dè bedeiligtè Ysèbaaner abhängt. Sit èm Frontalzämmèdätschè bi Warngau im Johr 1975 sin Luftchrützungè bi dè Ysèbaan z Dütschland nimmi zuèlässig. Bi uff Sicht faarendè Strõßèbaanè dõdegegè findet sell Vofaarè als Vospôtigsbuffer im Faarblaan bis hüt Vowendig.

D Abfaart von èm Zug sofort nõch dè Yfaart vom chrüzendè Gegèzug isch è spitzigi Chrüzung. Um sell zu bschlüünigè, git s i dè Faardiènschtvorschriftè in Form vom bedingtè Annaamevofaarè è Regelung, wo s Aabiètè vo eim Zug in bschtimmtè Fäll schu vor dè Aakumpft vom Gegèzug erlaubt.

Doppelschpurinslè – wo sich uff dè freiè Streggi, im Aaschluss an èn Baanhof odder zwǜschè zwei Baanhööf befindè chönnèd – ermöglichèd sognannti "fligendi Chrptzungè". Dõdeby müèn diè Züüg, wo chrützèd, nit aahaltè, zmindescht sofèrn si püngtlich sin. Dè Faarblaan isch dõdeby asè uusglait, dass d Zugchrützung im Idealfall i dè Mitti vo dè Doppelschpurinslè übber d Bünni gòt. Dõdurch lôn sich chürzeri Faarzitè erreichè, well s Aahaltè- un Beschlüünigè wègkeit. Zuèdèmm wörd Energy ygschparèd. Dè Nõchdeil isch è möglichi Flankèfaart, wenn ein Lokfüürer s Uusfaarsignal i dè Halt-Schtellig übbersièt, well bi nèrè fligendè Chrützung dè Durchrutschwäg dütlich reduzyrt isch.

Im hüt wit vobreitetè Tagtvokeer findèd Zugchrützungè, vo Dagesrandlaagè abgsää, immer a dè glychè Baanhööf un uff dè glychè Linniè wôrend dè Sǜmetryminutè statt.

Bi größerer Voschpätig von èm Zug cha s abber sinnvoll sy, d Zugchrützig uff èn andrè, meischtens dè benõchbòrtè Baanhof zu volegè. D Volegig von èrè Chrützung isch nu denn gfòòrlos möglich, wenn alli Betroffenè dõdevo unterrichtet sin un sèll von èm Faardiènschtleiter voaalasst worrè isch. Um sell sicherzschtellè, isch d Volegig vo Chrützungè i dè Faardiènschtvorschrift bis is Detail greglèt. Sellèwäg muè d Kommunikation zwǜschè dè bedeiligtè Fahrdiènschtleiter feschtghaaltè wörrè, d Chrützungsvolegig muè i d Zugmeldebüècher ydrait worrè sy, s Zugpersonal muè mit schriftlichem Befèèl vo dè Chrützungsvolegig unterrichtet worrè sy. Gelegentlich cha auch dè Ysatz von èm Streggèblogg sinnvoll sy.

Für d Abwicklung von èrè Zugchrützung isch èn Baanhof erforderlich, wo nebbè m durchgängigè Hauptgleis no è Uuswychgleis hèt. Im einfachschtè Fall isch sell è Stumpfgleis, wo mit èrè Weichè a d Streggi aabundè isch. Aazahl, Laag un Uusschtattung vo dè Chrützungsbaanhööf sin uusschlaggèbend für d Leischtuġngsfähigkeit von èrè Streggi. Baanhööf, wo regelmäßigi Chrützungè stattfindèd, vofüègèd meischtems übber è Infraschtruktur, wo kein Vozögerung bi dè Durchfüürung vo dè Zugchrützung voursacht. Dezuè ghörd è beidsitig aabundenes Uuswychgleis mit èrè uusreichendè Längi, fèrngschtelltè Weichè un Signaal un – sofèrn d Streggi nit zentral gschtüèrèt wörd – au lokales Bedrybspersonal.

Für diè Reisendè isch d Yfaart vo Zuüg è potentièlli Gfòòr, welli durch baulichi Maßnaamè wiè Baanschteigunterfüürungè, Abschperrungè odder Schrankè reduzyrt wörd. In Chrützungsbaanhööf ohni söttigi Yrichtungè sin bedryblichi Regelungè i dè Baanhofsfaarorning un örtlichi Wysungè erforderlich, wo èn Zuègang zum Baanschteig bi Y- odder Uusfaart vom Gegèzug vohinderè duèt.

D Yfaart von èm Zug darf dè Gegèzug au bim Durchrutschè, d. h. bi dè Vorbyfaart am haltzeigendè Uusfaarsignaal, nit gfôôrdè. Diè glychzitigi Yfaart vo beidè Züüg isch nu denn zuèlässig, wenn dè Durchrutschwäg hinter m Signaal lang gnuèg odder mit Schutzweichè gsicherèt isch, sèll drǜfft im spezièllè uff fligendi Chrützungè, im allgemeinè au uff alli anderi Chrützungsvariantè zuè

D Vorbiifaart vo zwei Züüg i èrè unterschydlichè Faartrichtig uff unterschydlichè Gleis von èrè meegleisigè Streggi isch kei Zugchrüzig, sondern heißt Zugbegegnig.

I dè zweitè Hälfti vum Video sin è baar sequentièlli Zügchrützungè abglichtet


</doc>
<doc id="58862" url="https://als.wikipedia.org/wiki?curid=58862" title="Klaus Baumgartner">
Klaus Baumgartner

Dr Klaus Baumgartner (* 21. Dezämber 1937 z Herzogebuchsi; † 10. Dezämber 2015) isch e Schwyzer Politiker (SP) gsi. Vo 1993 bis 2004 isch er Stadtpräsident vo Bärn gsi.

Nach ere choufmännischen Uusbiudig het er uf em zweete Biudigswäg Wirtschafts- u Soziauwisseschafte studiert, het zum Dr. rer. pol. promoviert u het vu 1974 bis 1988 als Direktionssekretär bim Schwyzerische Bundesamt für Wonigswäse gschaffed. Vo 1977 bis 1988 isch er aus Verträter vor Soziaudemokratische Partei Mitglid vom Bärner Stadtrat gsi; 1987 isch er Stadtratspräsident gsi. 1989 isch er in Bärner Gmeindsrat gweut worde u het dört bis 1992 aus Fürsorg- u Gsundheitsdirektor gwirkt. Vo 1993 bis 2004 isch er Stadtpräsident gsi. Si Naafouger im Amt isch dr Alexander Tschäppät gsi.

Dr Baumgartner isch ghirate gsi u het zwei Ching gha.




</doc>
<doc id="58864" url="https://als.wikipedia.org/wiki?curid=58864" title="Volkskunde">
Volkskunde

D Volchskund isch di akadeemisch Disziplyn vo de Gäischteswüsseschafte, wo di mäntschlich Altaagskultuur erforscht, dokumäntiert und vermittlet. Di verschidene Uniwersitëëte gchäned daadefür verschideni Näme; näbed "Volchskund" säit mer au "Europëëischi Etnology" («europëëisch» drum, zum d Volchskund vo der ussereuropëëische "Völkerkund" z underschäide), "Populëëri Kultuure, Empyrischi Kultuurwüsseschaft, Verglychendi Kultuurwüsseschaft" oder "Kultuurantropology".

Tradizionelli Forschigsgibiet sind Aarbetsgrëët, Brüüch, Volchslieder, Huusforschig und so wyter. Me hät sich aso uf di tradizionell püürlich Wält konzäntriert.

I de 1960-er Jaar sind sozioloogischi Fraagen uufchoo, und me hät aagfange, di urbaan Wält erforsche: s Läben im Quartier, s Verhalte vom mändlichen und wybliche Gschlächt, d Meedien- und Komunikazioonswält, was mer isst, was me für Musig loset, wie men es Museeum yricht – und sottigs mee.

Für d Schwyz gits drüü volchskundlichi Grundlaagewëërch:

Zytschrifte, wo sich ganz oder täilwys de Volchskund widmet, gits im alemanische Ruum verschideni. I de Schwyz sind das bsunders d Publikazioone «Schweizerisches Archiv für Volkskunde» (sit 1897) und «Schweizerische Volkskunde» (sit 1911).

Di elter Volchskund isch in eren änge Verbindig mit de Spraach gstande. Für s «Schwyzerisch Idiotikon» zum Exämpel, s grooss Wöörterbuech vom Schwyzertüütsch, isch es bi synere Gründig im 19. Jaarhundert sälbschtverständlich gsy, das me näbed de Spraach au de Brüüch en bräite Platz im Wöörterbuech git. Für di andere drüü nazioonale Wöörterbüecher vo de Schwyz, s «Glossaire des patois de la Suisse romande», s «Dicziunari Rumantsch Grischun» und s «Vocabolario dei dialetti della Svizzera italiana», gilt s Glych; bsunders s «Dicziunari» und s «Vocabolario» händ hüt na d Volchskund ganz fescht im Fokus, bim «Idiotikon» isch si echli hinder d Spraach zruggträtte.

Vil Gleerti sind doozmaal glychzytig Spraachwüsseschafter und Volchskundler gsy oder händ sich zmindscht für bäides intrissiert. Byspiil sind öppe di beede Grimm-Brüedere, de Julius Maximilian Schottky, de Friedrich Staub, de Ludwig Tobler, de Jakob Hunziker, der Aristide Baragiola, der Eduard Hoffmann-Krayer, der Otto von Greyerz, d Clara Stockmeyer, d Florence Guggenheim-Grünberg oder de Marco Bauen. Und byspilswys hät de Fritz Gysling e langs arimmerdytsches Gedicht vom Pietro Axerio drum im «Archyv für schwyzerischi Volchskund» praacht, wils drin um Hoochsigsbrüüch gaat. En bsundrige Fall isch der Emil Balmer, wo kän Gleerte gsy isch, aber syni Uufzäichnigen über d Lieder und Brüüch vo de Walser im Piemont us de Zwüschechriegszyt sind vo groossem Wärt.

D Verbindig vo Volchskund und Spraach gseet men au im «Atlas vo de schwyzerische Volchskund». Tialäktoloogischi Biraater sind deet der Ernest Schüle vom «Glossaire des patois de la Suisse romande», de Rudolf Trüb vom «Sprachatlas vo de tüütsche Schwyz» und em «Schwyzerischen Idiotikon», der Andrea Schorta vom «Dicziunari Rumantsch Grischun» und der Elio Ghirlanda vom «Vocabolario dei dialetti della Svizzera italiana» gsy. Überhaupt händ di früene Redakzioone vom «Volchskundatlas» uf der äinte Syte und vom «Spraachatlas vo de tüütsche Schwyz» (under em Rudolf Hotzenköcherle) uf der andere Syte äng zämegschaffet.

I de Naachchriegszyt händ sich die Fächer vollständig usenandentwicklet und tränt. Vilicht letschti Uusnaame sind na de Baselbieter Eduard Strübin gsy, wo gäge s Änd vo sym Läbe syni Wöörtersamlig de Redakzioon vom «Schwyzerischen Idiotikon» überlaa hät, und d Emily Gerstner-Hirzel, wo sich i ire Publikazioonen über Bosco/Gurin alewyl au starch für de Tialäkt intressiert und d Grundlaag für es Guriner Wöörterbuech gläit hät (eerschte Täil postum 2014 usechoo).

D Volchskund isch im 18. Jaarhundert uufchoo. Zeerscht hät me sich de Mitology, de Saage, de Mëërli und de Volchslieder gwidmet. Früeni Pionier sind öppe de Johann Gottfried Herder, d Grimm-Brüedere, der Achim von Arnim und de Clemens Brentano gsy. I de Schwyz cha me scho im Luzëërner Renwart Cysat (1545–1614) en Voorlöiffer gsee, er hät byspilswys Züügnis über s Wüetisheer gsamlet. Au de Pündner Nicolin Sererhard (1689–1756?) hät i synere «Einfalte Delineation aller Gemeinden gemeiner dreyen Bünden» (usechoo 1742) ganz vil über Saage, Bruuchtum und Ässe gschribe. Vom Luzëërner Franz Joseph Stalder (1757–1833) hämer dänn die eerscht volchskundlich Lokaalmonografy, nämli über s Äntlibuech (truckt 1797/98).

Ab de Mitti vom 19. Jaarhundert hät men aagfange, Samlige vo alte Sachen yzrichte. S isch tüütli, dass d Volchskund starch woorden isch im Zytalter vo de Induschtrialisierig. Der eerscht, wo d Volchskund as wüsseschaftlichs Fach aaglueget hät, isch im Jaar 1858 de Wilhelm Heinrich Riehl gsy. De Rudolf Virchow hät 1889 as eerschten es volchskundlichs Museeum gründt, de Karl Weinhold (dëë, wo au en alemanischi Gramatik gschribe hät) 1890 as eerschten en volchskundliche Veräin, wo ab 1891 di eerscht volchskundlichi Zytschrift useggëë hät. Der eerscht Leerstuel häts 1919 a der Uni Hamburg ggëë. I der eerschte Helfti vom 20. Jaarhundert hät de Basler Eduard Hoffmann-Krayer de Volchskund wyteri und wichtig Impuls ggëë.

I de Naazi-Zyt aber isch d Volchskund rassistisch umpoolet woorde. Z Tüütschland isch das Fach wäge dëm i de Naachchriegszyt in e Kryse graate. I de Schwyz aber isch das nöd de Fall gsy, da hät de Richard Weiss mit synere «Volkskunde der Schweiz» vo 1946 dëm Fach e nöii, psicholoogisch-funkzionaali Richtig ggëë.

Nach 1968 isch dän aber d Kryse gänerell choo: Was sel esones altmöödigs Fach i de modërne Wält? Me hät iez wele mee i de Gägewaart sy und sich de soziokulturelle Fraage widme. S Fach hät drum e ganzi Räie nöii Nämen überchoo, e paar sind oben uufzelt. Hüt isch mer eso wyt, das täil Lüüt säged, di «modërn Volchskund» sei ja nu en idealisierte Darstelig vo der Arbäiterschicht, ganz esoo, wie me der «alte Volchskund» verwërffi, di püürlich Kultuur idealisiert z haa.


Zum Theema Volchskund und Spraach lueg auch:



</doc>
<doc id="58867" url="https://als.wikipedia.org/wiki?curid=58867" title="Alogismus">
Alogismus

Dr Alogismus (griechisch: Umvernunft, Widersinn) isch e modärni Kunstrichdig und en aphoristischs Stilmiddel, wo en unlogische Sachverhalt usdruckt oder en Überlegig daarstellt, wo sich sälber oder dr Logik widerspricht. E bekannte rhetorische Alogismus isch d Ussaag „Z Nacht isch s chelter as dusse.“

Dr Alogismus sött nit mit eme Oxymoron oder eme Paradox verwäggslet wärde, wil die Stilmiddel e konkrete Zämmehang widergääbe, won e daatsächlige Gegesatz din vorchunnt.

In dr bildende Kunst het dr Mooler Kasimir Malewitsch zämme mit andere Künstler dä Begriff, wo zwüschen em Kubismus und em Dadaismus aagsiidlet isch zwüsche 1911 und 1913 iigfüert.


</doc>
<doc id="58868" url="https://als.wikipedia.org/wiki?curid=58868" title="Oxymoron">
Oxymoron

En Oxymoron (Plural "Oxymora"; , us "oxys" ‚scharf(sinnig)‘ und "moros" ‚dumm‘) isch e rhetorischi Figur, wo bin ere Formulierig bildet wird, wo us zwäi gegesätzlige Begriff bestoot, wo enander widerspräche oder sich gegesitig usschliesse. Hüfig wärde Oxymora in dr Form vo Zwillingsformle brägt. Au äinzelni Wörter oder Begriff oder au e ganze Satz chönne en Oxymoron bilde. S Stilmiddel wird z. B. verwändet, zum dramatischi Stäigerigseffekt z erräiche oder zum öbbis, wo kuum cha usdruckt oder gsäit wärde, in e Bäärli vo Gegesätz z zwinge.

Bischbil: s Wort Oxymoron isch sälber en Oxymoron.


</doc>
<doc id="58870" url="https://als.wikipedia.org/wiki?curid=58870" title="Stanislas Wawrinka">
Stanislas Wawrinka

De Stanislas Wawrinka (* 28. Novämber 1985 z Lausanne) isch en Schwizer Tennisspiiler. Dür sini Erfolg z Melbourne 2014 bi sim erschte GrandSlam Titel und z Paris 2015 bi de French Open het er sich a de Weltschpitze etabliert.

Dr Wawrinka spiilt sit 2002 uf dr Brofiduur. Am 12. Mai 2008 isch er zum erste Mol in d Top 10 vo dr Dennis-Wältrangliste choo. Im gliiche Joor isch er mit em Roger Federer Olümpiasiiger im Manne-Dobbel worde. Sit em April 2013 wird er vom ehemoolige schweedische Dennisspiiler Magnus Norman dreniert, het am 26. Januar 2014 dr Ditel bim Australian Open gwunne. Dank däm Siig isch er uf dr Blatz drei in dr Wältrangliste klätteret, bis jetz si besti Blatzierig. Am 7. Juni 2015 het er dr Final vo Roland Garros un am 11. September 2016 d US Open gegen e Novak Đoković gwunne.

Er ziet Sand- und Hertblätz vor, und fast immer, wenn er in Final choo isch, isch s uf äim vo deene bäide Beleeg gsi. Si bsundrigi Sterki isch si äihändigi Rückhand, wo zu de beste uf dr Wält ghöört.


</doc>
<doc id="58871" url="https://als.wikipedia.org/wiki?curid=58871" title="Korporation">
Korporation

D Korporazioone (vom latynische "" „Körper“) si die historische Vorlöifer vo vil modärne Organisazioone, und e Deil vo iine funkzioniere bis hütt. Si si scho im Middelalter und in dr früeje Nöizit entstande. Si underschäide sich in iire Strukture und Funkzioone vo Veräin und vo formale Organisazioone, wo druf basiere, ass dr Iidritt und dr Usdritt vo de Mitgliider freiwillig isch und ass Bedingige zum Ufgnoo wärde uniwersalistisch si vo dr Art: „jede, wo d Kriterie erfüllt“.

Die modärne Veräin und Organisazioone git s eigentlech erst sit sich d „Assoziationsfreihäit“ (Veräin) und die „freiji Aarbet“ (formali Organisazioone) gsellschaftlig häi chönne uusebilde und duuresetze.

I de Schwyz verstaat me under Korporazioone bsunders d Wald-, Fluer-, Wäid- und äänlichi Nutzigsgnosseschafte. Si gönd zum Täil na uf voorstaatlichi Organisazioonsforme zrugg und chönd elter sy weder de Kantoon, wo s drin ligged. Korporazioone chönd öffentlich-rächtlich oder privaaträchtlich anerchännt sy.

Öffentlich-rächtlich sind s i de Kantön Uri, Schwyz, Obwalde, Nidwalde, Luzärn, Zug, Glaris und Sanggale. Si verwalted iri Güeter (Wälder, Allmände, Alpe) und sind aktiv im kulturelle Sektoor (zum Byschpil für Biblioteeke) und im Dienstläistigssektor (zum Byschpil Wasserversorgig, Straassebilüüchtig). Wills fascht wie Gmäinde sind, wäärded s i de Kantonsverfassige uufgfüert und ghäissed au "Korporazioonsgmäinde". Di grööscht Korporazioon i de Schwyz isch d "Oberallmeindkorporation Schwyz".

Privaaträchtlichi Korporazioone gits au i andere Kantöön. Zum Täil sind s nach de Bistimige vom Schwyzerische Zivilgsetzbuech und daademit dur s Bundesrächt und zum Täil nach de Bistimige vo den "Yfüerigsgsetz zum Zivilgsetzbuech" und daademit dur s kantonaal Rächt organisiert. D Zueständigkäite vo dene Organisazioone sind ganz verschide.

Bischbiil für Korporazioone, wo im Middelalter und in dr früeje Nöizit as "universitas" bezäichnet worde si, si die handwärklige Zümfte und Kaufmegilde, politischi Kollegie für e Handel, für d Sicherhäit, en politische Root und für d Justiz, und den au religiöösi Bruederschafte und Konvänt vo Abteie und au öpe studäntischi Veräinigunge und Korporazioone vo de Magister im Berych vo dr Schuel und vo dr Wüsseschaft. Und z Baasler git’s d Freihäitsgnaabe, das si d Iiwooner von ere Bättlerkolonii gsi, wo dusse vor de Stadtmuure vo Baasel uf em Koolebärg gläbt häi und sich zum Däil sälber verwaltet häi. Im Vergliich zu modärne Organisazioonsforme falle bi deene Korporazioone d Aspäkt vo dr Bestimmthäit und Verpflichdig uf, vo wie en Ornig festgläit worde isch und ass d Reegle für s Drzueghööre partikularistisch und statusbezoge gsi si.

Au wenn Korporazioone en Organisazioonsform vo dr ständische Gsellschaft si, si si doch e Fenomeen vom Übergang vo dr ständische zur modärne, funkzional differenzierte Gsellschaft: iiri Spezialisierig uf wirtschaftligi, religiöösi, politischi oder rächtligi Ufgoobe basst nit in die ständischi Struktur vo de vormodärne Gsellschafte, wo grubbebezooge gsi si; vilmee häi si mit iire sachthematisch gordnete Zueständigkäite die funkzionali Usdifferenzierig vo dr modärne Gsellschaft in dr Wirtschaft, dr Wüsseschaft, dr Politik, im Rächt, in dr Erziejig und so witer vorberäitet. Au im Brinzip vo iirer Mitgliidschaft het s scho e strukturfremds Elimänt: d Mitgliidschafte si zwar gsellschaftlig nonig freigee, si si aber au nit erblig, also wie im Fall vo de Ständ an d Geburt bunde. E Mitgliidschaft setzt also e gwüsses Maass an Usbildig und Kwalifizierig vorus.

Die korporativi Organisazioonsstruktur het in dr modärne Gsellschaft non e Nischelääbe: Industrii- und Handelskammere und anderi bruefsständischi Organisazioone wie au d Sozialversicherigsdrääger basiere uf dr Zwangsmitgliidschaft. An verfassigsrächtlige Usenandersetzige um d „Pflichtmitgliidschaft“ in de Kammere gseet mä aber, ass daas Brinzip in dr modärne Gsellschaft e bsundrigi Begründig brucht. Iiri Legitimidäät beziet sich nit uf Sonderrächt, wo ständisch begründet si, sondern vilmee uf e Gsichtspunkt vom Gmäinwool: die egalitäri Schanse ass d Inträsse vo de Mitgliider gegenüber em Staat, wo die Kammere in ere Middlerfunkzioon iisetzt, gschützt wärde.



</doc>
<doc id="58875" url="https://als.wikipedia.org/wiki?curid=58875" title="Pierre Leroux">
Pierre Leroux

Dr Pierre Henri Leroux (* 17. April 1797 z Berri bi Bariis; † 11. April 1871 z Bariis) isch e franzöösische Filosoof und Sozialist gsi.

Dr Leroux het Buechdrucker gleert, isch denn Schurnalist und Aahänger vom Henri de Saint-Simon worde und het 1824 s Schurnal "Le Globe" gründet, wo 1831 s Organ vo de Saint-Simoniste worde isch.
Wo dr Enfantin dr Füerer vo de Saint-Simoniste worde isch, het er sich vo iirer Schuel drennt und brobiert, e nöis sozialistischs Süsteem uf d Füess z stelle.

Noch e baar Ardikel in dr "Encyclopédie nouvelle" (1841, 8 Bänd), won er mit em Jean Reynaud uusegee het, het er "De l’égalité" (1838), "Réfutation de l’éclecticisme" (1839), "De l’humanité" (1840, 2 Bänd; 2. Uflaag 1845) etc. uusegee.
Din het er e Süsteem enworfe, won e konfuusi Reprodukzioon vo pythagoreische und buddhistische Leere gsi isch, vermischt mit Saint-Simonistische Ideä. 1841 het er mit dr George Sand d sozialistischi "Revue indépendante" gründet.

1846 het er e Konzessioon as Buechdrucker überchoo, het denn z Boussac (Creuse) e sozialistisch-gnossenschaftligi Buechdruckerei organisiert und gläitet, het zwäi nöiji Zitschrifte ("L’Éclaireur "und "Revue sociale") uusegee und e Serii vo Broschüre gschriibe.

Noch em Usbruch vo dr Februarrevoluzioon 1848 het er z Boussac d Republik broklamiert und isch am 25. Februar "Maire" vom Ort worde. Spööter isch er in die konstituierendi und in die legislativi Versammlig gweelt worde, het sich dr radikale Bardei aagschlosse und isch dere iire Hauptredner worde.

1848 si von em verschiideni chliini sozialistischi Schrifte erschiine, under andere über e Normalarbetsdaag, d Organisazioon vo dr nazionale Aarbet, d Plutokratii, Malthus u.s.w. Er het au am demokratische Schurnal "La République" mitgschafft.
Noch em Staatssträich vo 1852 isch er verbannt worde. Er het zerst lengeri Zit mit sinere Familie uf Jersey gläbt und vo dört die sozialfilosofischi Dichdig "La Grève de Samarez" veröffentligt. Spööter het er mäistens z Lausanne gwoont. 1860 het er en Amnestii nid aagnoo. Noch dr Amnestii vo 1869 isch er aber zrugg uf Frankriich und isch am 11. April 1871 z Bariis gstorbe.


</doc>
<doc id="58877" url="https://als.wikipedia.org/wiki?curid=58877" title="Sozialdarwinismus">
Sozialdarwinismus

Sozialdarwinismus säit men ere Räije vo politische Ideologie, wo in Groosbritannie, Nordamerika und Westöiropa in de 1870er Joor ufchoo si und e psöidowüsseschaftlige biologistische Determinismus verdrätte häi. Si si bis zum Erste Wältchrieg seer populär gsi. 

Dr Sozialdarwinismus het sich ursprünglig as e wüsseschaftligi Theorii verstande, wo gwüssi Aspäkt vom Darwinismus uf die menschlige Gsellschafte aagwändet und eso zrächtbooge het, ass er deren iiri Entwigglig as Folg vo dr natürlige Selekzioon bim „Kampf um d Existänz“ het chönne erklääre. Die underschiidlige Spiilarte vom Sozialdarwinismus häi noch em Franz M. Wuketits die drei göiiche Kärnussaage:

Vom Aafang vom 20. Joorhundert aa het sich dr Sozialdarwinismus mee und mee radikalisiert und sich mit dr Eugenik und mit Rassetheorie vermischt. Sozialdarwinistischi Ideä häi schliesslig e groosse Iifluss uf die nazionalsozialistischi „Rassehügiene“ gha.

Am Sozialdarwinismus wird under anderem kritisiert, ass er unkritisch biologischi Gsetzmäässigkäite uf menschligi Gsellschafte überdräit. Drzue chunnt, ass meereri vo sine naturwüsseschaftlige Grundaanaame nit vom Darwin sinere Theorii deckt wärde. Die modärni Evoluzioonstheorii luegt dr Sozialdarwinismus as überholt und unwüsseschaftlig aa. In dr Biologii het sich hüte d Aasicht duuregsetzt, ass evoluzionäri Vorgäng nit vo ere „Hööcherentwigglig“ begläitet wärden, dass mä grundsetzlig d Lääbensforme nit in „hööcheri“ und „niidrigeri“ Grubbe cha iidäile.



</doc>
<doc id="58879" url="https://als.wikipedia.org/wiki?curid=58879" title="Autonome Region Kurdistan">
Autonome Region Kurdistan

Di Autonomi Region Kurdistan (kurdisch هه‌رێمی کوردستان ,"Herêma Kurdistanê") (Südkurdistan) isch di einzigi Autonomi Region im Irak. Kurdistan gränzt a Syrie, Türkei und Iran. Mit rund 40.000 Quadratkilometer isch Kurdistan ungefähr so gross wie d Schwiz.

D Regioon het en äigeni Regierig und en äiges Parlamänt mit Sitz in dr Hauptstadt Erbil. Si het au en äigeni Armee (d Peschmerga), e Faane und e Hümne.

1970 isch im Norde vom Irak die "Kurdischi Autonomi Regioon" gründet worde, wo 2005 dr Naame "Autonomi Regioon Kurdistan" überchoo het. Iir offiziells Gebiet setzt sich us de irakische Guwernemänt Dahuk, Erbil, as-Sulaimaniyya und Halabdscha zämme. Drzue kontrolliert si au Däil vo de Guwernemänt nääbedraa.


</doc>
<doc id="58881" url="https://als.wikipedia.org/wiki?curid=58881" title="Eugen Dühring">
Eugen Dühring

Dr Eugen Karl Dühring (* 12. Januar 1833 z Berlin; † 21. Septämber 1921 z Nowawes (hüte Potsdam-Babelsbärg)) isch e Filosoof, Nationalökonoom und en iiflussriiche Antisemit im Dütsche Kaiserriich gsi.

Dr Dühring isch e wichdige Verdräter vom dütsche Positivismus gsi. Er het nume sinnligi Woornäämige as wirklig anerkennt und Erkenntnis, wo razional von ene abgläitet gsi si. Er het im Geegesatz zum Immanuel Kant gsäit, ass die objektivi Realidäät mit iirer naturwüsseschaftlige Beschriibig wurd überiistimme. Mit däm Aaspruch het er alle Subjektivismus und Idealismus, alli Religion und Metafüsik bekämpft.

Sini nazionalökonomische Aaschauige häi sich in dr Usenandersetzig mit em Friedrich List uusebildet. Er het sich mit sim rassische „Sozialismus vom arische Volk“ sit 1865 scharf gegen e Marx grichdet, und au gegen eFerdinand Lassalle. 
Er het au in dr SPD Sümpatisante gfunde. Das isch mit de Sozialistegsetz, wo vo 1878 iigfüert worde si und sozialistischi und sozialdemokratischi Organisazioone und Aktiwidääte im Dütsche Riich verbote häi, ume gsi.

1881 isch im Dühring si Kampfschrift "Die Judenfrage als Racen-, Sitten- und Culturfrage. Mit einer weltgeschichtlichen Antwort" erschiine. Er het din brobiert, em Antisemitismus as politischi Beweegig e psöidowüsseschaftligs biologischs, historischs und filosofischs Fundamänt z gee. Er het d „Juudefroog“ beschriibe – äänlig wie vor iim dr Wilhelm Marr, aber nid wie dä het er e wüsseschaftlige Aaspruch erhoobe – as Usdruck vom ene Rassegeegesatz, wo nid cha ufghoobe wärde: S Juudedum sig vo Natur us immer dr Find vo alle Kulturvölker, und die müessi sich weere, zum nit sälber z undergoo.

Er het zerst no gsäit, ass mä vorlöifig d Juudefroog nid richdig chönn lööse, und ass mä dorum d Juude vo de andere Völker sött drenne. Im Joor 1900 het er denn diräkt d „Vernichdig vom Juudevolk“ gforderet. 

Dr Dühring wird allgemäin as e Vorlöifer vom Nazionalsozialismus aagluegt.
Für e Theodor Herzl isch er äine vo de Begründer vom rassistische Antisemitismus gsi, won en in de 1890er Joor zur Überzüügig brocht häig, ass nume dr Zionismus d Zuekumft vom Juudedum chönn garantiere.


Historischi Daarstellige

Hütigi Daarstellige



</doc>
<doc id="58883" url="https://als.wikipedia.org/wiki?curid=58883" title="Semiten">
Semiten

As Semite wärde vor allem historischi Völker bezäichnet, wo e semitischi Sprooch schwätze oder gschwätzt häi.

Dr dütsch Historiker August Ludwig von Schlözer het dr Begriff 1781 brägt und sich drbii uf d Völkerdaafele in Genesis bezooge. D Bible het d Abstammig vom Abraham uf e Sem, äine vo de Söön vom Noach, zrugg. Vo do isch s chii, ass mä in dr biblische Zit alli Völker im Nooche Oste, wo sich as Noochkomme vom Abraham gsee häi, as „Söön vom Sem“.

Noch däm ghööre zu de Semite d Amhare, Tigrinya, Araber, Hyksos, Malteser, Minäer, Sabäer, Amoriter, Ammoniter, Akkader/Babylonier/Assyrer/Aramäer, Hebräer, Kanaaniter, Moabiter, Nabatäer, Phönizier und Samaritaner.

D Semite im sproochwüsseschaftlige Sinn si aber nid idäntisch mit de Noochkomme vom Sem in dr Bible. So häi d Kanaaniter zwar e semitischi Sprooch gschwätzt, dr biblisch Stammvater Kanaan wird aber as Soon vom Ham, em andere Soon vom Noah, beschriibe.

Hütigi Völker, wo semitischi Sprooche schwätze, si z. B. d Araber, d Hebräer, d Aramäer und d Malteser. Dr Sammelbegriff „Semite“ wird aber eender in Bezug uf die historische Völker verwändet.

In verschiidene psöidowüsseschaftlige Rassetheorie, wo vo dr Wüsseschaft as unwüsseschaftlig abgleent wärde, si d Juude as „Semite“ bezäichnet worde, wil d Hebräer e semitischs Volk sige. Zum dr Juudefindligkäit e „wüsseschaftligi“ Basis z gee, si d "Semite" zun ere „minderwärtige Rasse“ erkläärt worde, wo nid imstand sig, en äigeständigi Kultur z entwiggle. Vo do isch d Bezäichnig Antisemitismus choo, wil d Juudefind sich sälber as "Antisemite" bezäichmet häi.


</doc>
<doc id="58885" url="https://als.wikipedia.org/wiki?curid=58885" title="Arier">
Arier

Dr Usdruck Arier (Sanskrit आर्य "ārya", avestisch "airiia", altpersisch "aryā" neupersisch آریائی "āryā’ī", isch e Sälbstbezäichnig vo Lüt, wo indoiranischi Sprooche schwätze. Sit em 19. Joorhundert si öiropäischi Leenforme vom Wort vor allem in dr vergliichende Sproochwüsseschaft verwändet und vo dört au in andere Beriich übernoo worde. 

Vor allem isch dr Begriff „Arier“ in Rasseideologie im 19. und 20. Joorhundert iigsetzt worde, zum Aaghöörigi vo bestimmte Menschegrubbe z bezäichne, wo drnooch definiert worde si, zu welere „Rasse“ bzw. „Hererasse“ si ghööre. Er isch bis zum Ändi vom Zwäite Wältchrieg vor allem as Antonym vo „Juud“ im Umlauf gsi. Vo wisse Rassiste wird dr Begriff „Arier“ as e Bezäichnig für die „wissi Rasse“ brucht, zum Bischbil vo de "Aryan Nations" in de USA oder vo Neonazi im dütschsproochige Ruum.

Kwelleforschig


Begriffs- und Wüsseschaftsgschicht

Wirkigsgschicht




</doc>
<doc id="58887" url="https://als.wikipedia.org/wiki?curid=58887" title="Hep-Hep-Unruhen">
Hep-Hep-Unruhen

D Hep-Hep-Unrueje oder Hepp-Hepp-Krawall vo 1819 si e Wälle vo gwaltdäätige Usschritige gege Juude in e hufe Stedt vom Dütsche Bund, drunder Prag, Graz und Wien, und im Räst vo Öiropa gsi: z Amsterdam, Kopehage, Helsinki, Krakau und chliinere Ort in Russisch-Pole. Si si vo Handwärker, Händler und Studänte usgange, wo sich zum Däil spontan, zum Däil verabredet zu antijüüdische Demonstrazioone versammlet häi. Drbii häi si jüüdischi Bürger beschimpft, bedroot und misshandlet, iiri Synagoge, Gschäft und Woonige aagriffe und zum Däil zerstöört. 

D Pogroom häi sich überregional verbräitet und s het wääred Mönet kä Rue gee. Si häi sich gege die jüüdischi Emanzipazioon grichdet, wo sit dr Franzöösische Revoluzioon 1789 au dütschi Gebiet erräicht het. Eso si Juude zu gliichberächtigte Konkurränte vo Christe worde, wo as Handwärker Zumft-Mitgliider gsi si eso früener vilmol Brivileegie gnosse häi.

D Unrueje gälte dorum as s Resultat und Uslöifer vom christlige Antijudaismus, aber au as dr Aafang vom Antisemitismus im 19. Joorhundert, häi aber no käni rassistischi Motiv ghaa. Si häi ufzäigt, wie gwüssi Däil vo dr Bevölkerig aafellig gsi si für nöiji Forme vom Juudehass.

Dr Naame für die Krawall isch vom «Hepp-Hepp»-Gschrei vom Pööbel choo. Mä nimmt aa, ass «Hepp» äifach en Usruef gsi isch, wie «Hopp»
u.s.w. au wenn s sonigi git, wo glaube, ass es en Abchürzig vo «Hierosolyma est perdita» (Jerusalem isch verloore) söll si.




</doc>
<doc id="58890" url="https://als.wikipedia.org/wiki?curid=58890" title="Heinrich Gretler">
Heinrich Gretler

Dr Heinrich Gretler (* 1. Okdober 1897 z Zirich-Hottingen, wo-nr am 30. Sebdember 1977 au gschdôrba ischt) ischt a Schweizer Schauschbiiler gwäa, wo et bloß en seim Hoimetland bekannt wôrra ischt. Neabam Emil Hegetschweiler, em Max Haufler, em Alfred Rasser ond em Ruedi Walter hôt’r zo de fenf grauße Schweizer Volksschauschbiiler vo dr dômôliga Zeit gheert.

Dr Heinrich Gretler kommt am 1. Okdober 1897 em Zircher Stadtdoil Hottingen uff d Welt. Sei Vadder isch dr Chemiilaborant Heinrich Gretler ond sei Mueder d Verona Gretler. Vo 1902 bis 1912 bsuecht’r d Primar- ond Sekundarschuel en seira Hoimetstadt. Dô drnôch nemmt’r am Lehrerseminar en Küsnacht teil. Vo 1916 bis 1918 ischt’r als Lehrer an vorschiidene Schuela tädich. Als Steckapferd schbiilt dr Gretler bei a baar Laiatheader mit. Des weckt bei-em da Wonsch, s Schauschbiila zom Beruef zo macha. Beim eschtreichischa Regisseur ond Schauschbiil-Pädagoga Josef Danegger (1865 bis 1933) nemmt’r Schauschbiil- ond Gsangs-Onderricht. 1918 kriagt’r sei erschts Engagement am Zircher Stadttheader. S Jôhr druff wechslet’r zor Zircher Pfaua-Bihne.

Sein erschda Ufftridd e-ma Film hôt dr Gretler 1924 als "Landenberg" em monumendala Stummfilm "Die Entstehung der Eidgenossenschaft", wo’s om da "Wilhelm Tell" gôht. A baar Ôleiha zo dera Gschicht send beim Friedrich Schiller seim gleichnamiga Schauschbiil gmacht wôrra. 1926 suecht dr Gretler sei Glick en Berlin, wo-nr a baar kloinere Rolla an vorschiidene Theader schbiilt. Vo 1928 bis 1930 schließlich kriagt’r a Engagement an dr Berliner Volksbihne ond dô drnôch beim "Theater am Schiffbauerdamm". 1933 gôht dr Gretler uff-na Tournee nôch Paris ond London mit-em Stick "Das kleine Mahagonny" vom Bertolt Brecht (Tekscht) ond Kurt Weill (Musik).

Wia 1933 d Nazis an d Macht komma send, gôht dr Gretler en sei Hoimet zruck. Seine wichdigschde Wirkongsstedda send deet s Zircher "Cabaret Cornichon" ond s Zircher Schauschbiilhaus. Drneaba geit’r au noh Gaschtschbiil an andre Schweizer Bihna. Em Lauf dr Zeit erwirbt sich dr Gretler da Ruaf, der wär dr "schweizerische Jannings". Seine favorisiirde Rolla send dr "Wilhelm Tell", dr "Nathan der Weise", dr "Götz von Berlichingen", dr "Hauptmann von Köpenick", "dr Falstaff" ond dr "Dorfrichter Adam". Jetzt kriagt’r au wiidr Filmrolla ôôbodda, z. B. schbiilt’r mit beim "Füsilier Wipf", beim "Wachtmeister Studer" ond beim "Landammann Stauffacher". 

Nôch-em Zwoida Weltkriag siht mr da Gretler bloß noh ganz selda uff-ra Bihne. Sei Hauptentresse gheert vo jetzt ôô em Film. En de 1950er Jôhr schbiilt’r oft a Roll – môl a graußa ond noh efder a kloina – en de deitschschbrôchige Hoimetfilm, wo en sellra Zeit grad Hochkonjunkdur hend. E-ma broida Publikom wuud’r bekannt durch sei Roll als Alpöhi en de schweizerische Schbiilfilm "Heidi" (1952) ond "Heidi und Peter" (1955) nôch de gleichnamige weltberihmde Kendrbiacher vo dr Johanna Spyri ond als Vadder Kohlhiesel en dr Filmkomeede "Kohlhiesels Töchter" (1962). Em Gretler sei ledschda Roll ischt 1977 dui vom Pabscht "Albert IV." em Fernsehfilm "Der Tag, an dem der Papst gekidnappt wurde".

Am 30. Sebdember 1977 – oin Dag vôr seim 80. Geburtsdag – schließt dr Heinrich Gretler seine Auga fir emmer. Sei ledschda Ruah fendet’r uff-em Friidhof Zirich-Enzenbihl (Grab Nr. FG 84049).

En de frihe 1980er Jôhr ischt bekannt wôrra, dass s Ehepaar Gretler – verheiradet gewäa isch dr Gretler vo 1943 bis zo seim Dod mit dr Schauschbiilere Marion Wünsche – sei ganz Vormeega vo rond 400.000 Schweizer Franka teschdamentarisch fir dui Zircher Jugendbewegong zor Vorfigong gschdellt hôt.

Nôch-em Ableaba vom Heinrich Gretler hôt d Stadt Zirich an Weag nôch deam Môô benannt.





</doc>
<doc id="58896" url="https://als.wikipedia.org/wiki?curid=58896" title="Ethnarch">
Ethnarch

Ethnarch (Griechisch: ἐθνάρχης) isch e Herscherditel im östlige Middelmeerruum gsi. Dr Begriff chunnt vo de griechische Wörter ethnós = Volk und archós = Fürst, zämmegsetzt häisst also s Volksfürst. 

E Volksfürst isch denn im Rang nooch so öbbis wie e middelalterlige Groossherzog gsi. Under de Seleukide isch dr Simon dr Makkabäer eso bezäichnet worde. Dr bekanntist Ethnarch in dr Antike isch dr Herodes Archelaos gsi, dr Soon vom Köönig Herodes em Groosse und Ethnarch vo Judäa um d Zitewändi.

Im Middelbüzantinische Riich vom 10. und 11. Joorhundert si hochrangigi Offizier, wo Kontingänt vo usländische Söldner kommandiert häi, in Rang vom ene "Ethnarch" erhoobe worde.

Im Osmanische Riich si d Ethnarche d Füerer vo de "Millet" gsi, de religiööse Minderhäite, wo sich sälber verwaltet häi.


</doc>
<doc id="58897" url="https://als.wikipedia.org/wiki?curid=58897" title="Hahambaşı">
Hahambaşı

Chachambaschi, türkisch Hahambaşı (, vo "hakham", hebräisch für "wiis" und "baschi", türkisch für "Chopf") isch dr türkisch Ditel vom Grooss- oder Oberrabbiner in dr Türkei, wo dr religiöös Füerer vo de rund 17'600 Juude im Land isch. Dr Oberrabbiner het si Sitz z Istanbul. Wäge dr Gschicht vom Osmanische Riich gältet d Instituzioon as äini vo de wichdigste vo iirer Art uf dr ganze Wält.

D Instituzioon vom "Chachambaschi" isch um 1835 entstande, wo dr Rabbi vo Istanbul Abraham Levi Pascha vo de osmanische Behörde zum erste Oberrabbiner vom Osmanische Riich iigsetzt worde isch. Das Amt isch nöötig worde, wo s Millet-System, wo zur Kontrolle vo religiööse Minderhäite erschaffe worde isch, au uf die jüüdischi Gmäinschaft usgwitet worde isch. Dr "Chachambaschi" het en äänligi Stellig wie dr griechisch und armenisch Patriarch ghaa und d Verwaltig vo dr jüüdische Minderhäit im Land isch dere vo de christlige Minderhäite aabasst worde. D Reform isch uf e Druck vo Groossbritannie gmacht worde, wo s Osmanische Riich drzue drängt het, d Juude z emanzipiere. Dr "Chachambaschi" het d Autoritäät über drei Beriich vom jüüdische Lääbe ghaa: Religioon und Rächtsprächig, d Representazioon vo dr Obrigkäit und dr Iizug vo de Stüüre, und d Erlaubnis d Thora z lääse, was em Rächt entsproche het, Sünagooge iizrichde.




</doc>
<doc id="58899" url="https://als.wikipedia.org/wiki?curid=58899" title="Orhan I.">
Orhan I.

Dr Orhan I., (, ; * 1281 z Reyhanli/Bilecik; † vermuetlig 1359 z Bursa, noch andere Kwellen † 1362), isch dr Soon vom Osman I. und däm sinere Frau Malchatun gsi. Er isch Sultan vom Osmanische Riich vo 1326 bis zu sim Dood gsi.

Dr Orhan I. isch dr erst osmanisch Herrscher gsi, wo sich dr Ditel Sultan gee het. Sini Fraue si d Nilüfer Hatun, Dochder vom Yarhisar-Burgherr, d Teodora Hatun, Dochder vom Kantakuzenos und d Asporça Hatun, Dochder vom Andronikos III. gsi.

Under em Orhan häi d Osmane groossi Däil vom nordwestlige Chläiasie erooberet: 1326 isch Bursa noch ere joorelange Belaagerig, wo no under em Osman aagfange het, gfalle, 1331 Nikaia (hüte İznik), 1337 Nikomedeia, s hütige İzmit. Witer im Oste het er 1354 Angora erooberet, wo denn allerdings no eender umbedütend gsi isch, s hütige Ankara. Dr Orhan het Bursa vo 1326 bis 1365/1366 zur Hauptstadt vo de Osmane gmacht. Är sälber, si Vater Osman I. und dr Sultan Mehmed I. si in Bursa begraabe. Wo dr Orhan Sultan worde isch, isch s Osmanische Riich 16'000 km² grooss gsi. Dreiedrissig Joor spööter het s Riich e Flechi vo 95'000 km² gha, säggsmol so vil.

Sit dr Erooberig vo Gallipoli vo de Byzantiner im Joor 1354 het s Osmanische Riich au Gebiet uf em öiropäische Kontinänt umfasst und d Dardanelle kontrolliert. Dr Hacıkemaleddinoğlu Alaeddin Pascha isch under em Orhan vo 1320 bis 1331 dr erst Groosswesir vom Osmanische Riich gsi. Si Noochfolger isch dr Suleiman Pascha gsi, dr eltist Soon vom Orhan, wo 1357 gstorbe isch und eso nit im Orhan si Noochfolger as Sultan worde isch.

Dr Orhan isch in Osmanische Müthe vilmol as Gründer vo de Janitschare bezäichnet worde. Modärni Historiker gönge aber drvo us, ass erst si Noochfolger Murad I. doodrfür verantwortlig gsi isch.




</doc>
<doc id="58900" url="https://als.wikipedia.org/wiki?curid=58900" title="Friedrich Wilhelm Schnitzler">
Friedrich Wilhelm Schnitzler

Dr Friedrich „Fritz“ Wilhelm Schnitzler (* 16. Dezember 1928 z Ohnastetten; † 15. Juli 2011 ebado) isch e deutscher Landwirt, Politiker vo der CDU, Aufsichtsratsvorsitzender und Vorstandsvorsitzender vo dr Südmilch AG un Manager gsi. Usrdem isch er Gründer un Funktionär vom "Kreisbauernverband Reutlingen" gsi und vom "Landesbauernverband in Baden-Württemberg". Er het als Lobbyist für e Buureverband im Landtag vo Bade-Württebärg gschafft. Er het an dr Schwäbische Buureschuel z Bad Waldsee doziert und isch für s diakonische Werk Mariaberger Heim aktiv gsi. 




</doc>
<doc id="58905" url="https://als.wikipedia.org/wiki?curid=58905" title="Altes Zeughaus (Basel)">
Altes Zeughaus (Basel)

S alt Baasler Züüghuus isch e Geböid us em 14. Joorhundert am Petersblatz gsi, wo vor allem as Züüghuus aber e Zitlang au no as stedtischs Kornhuus brucht worde isch. Es isch 1936 abgrisse worde, zum Blatz für s nöije Kollegiehuus vo dr Uniwersidäät Baasel z mache.

1339 chunnt e «Wärkhoof im Gaarde vo St. Peter» in de Urkunde vor. Er isch grad näben em alte jüüdische Friidhoof gsi, wo denn im Juudepogroom vo 1349 zerstöört worde isch. In däm Wärkhoof het d Stadt Belaagerigsgräät wie Katapult und spööter Gschütz lo härstelle. Vo 1414 isch s e Züüghuus gsi: s erste Inwentaar zelt 324 Armbrüst mit 6000 Bolze uf, 17 Füürgschütz und 68 Handbüggse. S Züüghuus isch eso bedütend gsi, ass Bsuecher vo uswärts d Waffesammlig si cho bschaue. 

Wäge de Armgnake wo in de 1430er Joor d Umgääbig vo dr Stadt usblünderet häi und wägen ere Missärnt im Joor 1437 het dr Root beschlosse, d Stadt für e Belaagerig besser uszrüste. 1438 het mä vom Martin vo Waldegg e nöis Züüghuus uf em Gländ vom alte jüüdische Friidhoof lo baue, wo s din au Blatz für e Wärkhoof und für e Kornhuus ghaa het. Es isch e lange, spootgotische Bau gsi, wo an de schmale Site e Stäägegiibelfassade gha het. Dr Moolermäister Lawelin het uf dr Hooffassaade s Wabbe vo dr Stadt gmoolt, wääred dr Konrad Witz (öbbe 1400—1446) d Innewänd mit Bilder dekoriert het.

Näben em Züüghuusgeböid isch im Joor 1500 s "Chläine Züüghuus" iigrichdet worde und dr Konrad Schnitt het s 35 Joor spööter mit Moolereie verziert.

Für s Geträid het s scho sit langem kuum me Blatz ghaa im Züüghuus, dorum het mä 1573 d Kiirche vom früenere Klooster Gnaadedaal zum e Kornhuus umbaut.

In dr Nacht uf e 19. August 1775 si s groose und s chläine Züühuus meer oder weniger ganz aabebrennt. Mä het sä wider ufbaut mit de alte Ussemuure, so dass si vo dusse wie früener usgsee häi. Im Joor 1777 het dr Stäimetz Nicola Curi (1737-1803) uf e Petersblatz zue e nöis Middelportal baut, mit Rölief oobedraa. Wo s Züüghuus in de 1930er Joor abgrisse worde isch, het mä das Portal abbaut und am hindere Iigang vom Gläine Klingedaal im Glaibaasel wider zämmegsetzt.

Im chläine Wachhuus bim Vesalgässli, wo zum Komplex ghöört het, isch im 19. Joorhundert e Wach vo de Stänzler din gsi, wo uf s Züüghuus ufbasst het. 1883 isch s Chläine Züüghuus abgrisse worde und an sim Blatz het mä s Vesalianum baut. 

1914 isch e nöis Züüghuus bi St. Jakob an dr Züüghuusstrooss Nummere 2 iigweit worde. S Alte Züüghuus het mä denn für alles mööglige brucht: e Bolizeiboste, e Füüerweermagazin, Schuelrüüm, dr Sitz vom Kräiskommando und vo dr Motorfaarzüügkontrolle. Wo mä e nöis Kollegiehuus für d Uniwersidäät het afo blaane, het mä au d Mööglikäit undersuecht, s Alte Züüghuus umzbaue. 1936 isch in ere Volksabstimmig beschlosse worde, s Züüghuus abzrisse und e nöis Kollegiegeböid z baue und das isch denn 1939 iigweit worde



</doc>
<doc id="58906" url="https://als.wikipedia.org/wiki?curid=58906" title="Orthodoxes Judentum">
Orthodoxes Judentum

S orthodoxe Juudedum (vo griechisch "orthós", „richdig“ und "dóxa", „Leer“ – d. h. „wo zur richdige Leer ghöört“) isch äini vo de Hauptströömige vom hütige Juudedum näben em konserwative Juudedum, em liberale Juudedum (bekannt au as Reformjuudedum) und em Rekonstrukzionismus. S hütige orthodoxe Juudedum wird mäistens in die bäide Hauptrichdige modärn-orthodoxes Juudedum und ultraorthodoxes Juudedum iidäilt; weli bestimmti historischi Grubbe Vorlöifer vo bestimmte hütige Grubbe si, isch zum Däil umstritte. So wird dr Rabbiner Samson Raphael Hirsch, wo d Beweegig von em im 19. Joorhundert mäistens as neo-orthodox bezäichnet wird, vo de modärn-orthodoxe und au vo ultraorthodoxe Juude für sich in Aaspruch gnoo.

D Bezäichnig „orthodoxes Juudedum“ isch im 19. Joorhundert entstande, zum s konserwative Juudedum vom Reformjuudedum, wo in dere Zit entstande isch, abzgränze.

S orthodoxe Juudedum orientiert sich an dr schriftlig und mündlig überliiferete Leer, wo in dr "Tora" und im "Talmud" ufgschriibe isch. Es het die Grundlaage in de spöötere Wärk vom rabbinische Juudedum bis hüt witerentwigglet. Die ganzi Tora gältet im orthodoxe Juudedum as s maassgääbende Wort vo Gott, wo aber d Usleegig drvo im Lauf vo dr Zit witer entwigglet und immer mee entfaltet wird. D Autoridäät vo dr "Tora" brägt s orthodox jüüdische Lääbe, wo as e ganzhäitlige Gottesdienst verstande wird.



</doc>
<doc id="58907" url="https://als.wikipedia.org/wiki?curid=58907" title="Messias">
Messias

Dr Begriff Messias ( "Maschiach" oder "Moschiach", aramäisch "Meschiah", in griechischer Transkripzioon Μεσσίας, ins Griechische übersetzt Χριστός "Christos", latinisiert "Christus") stammt us em "Tanach" und bedütet dr „Gesalbti“. Er wird dört für Köönig und Hoochibriester verwändet. 

D Übersetzig vom hebräische Wort in dr griechische Septuaginta isch im Christedum zur Bezäichnig und zum Ditel vom Jesus Christus worde. D Christe glaube nämlig, ass sich d Brophezeijige im Alte Testamänt, vor allem im Buech Jesaja uf e Jesus vo Nazareth wurde bezie. Dä Aaspruch und au dä vo alle andere Lüt, wo sich im Lauf vo dr Gschicht as Messias bezäichnet und mänggisch au e hufe Aahänger gfunde häi, wird im Juudedum nit anerkennt.

Im "Tanach", dr hebräische Bible, bezäichnet dä Hohäitsditel e Mensch, wo vo Gott erwäält und bevollmächtigt worde isch, bsundrigi Ufgoobe für si Volk Israel z erfülle. Mäistens isch das e Köönig gsi, spööter au e Hoochebriester, im überdräite Sinn au e Brofeet, wo vo Gott inspiriert isch.

Noch em Undergang vom Riich Juda (586 v. d. Z.) häi biblischi Brofeete verkündet, ass e Retter und Friidensbringer in dr Ändzit chiem. D Septuaginta het "Maschiach" immer mit "Christos" übersetzt. S Urchristedum het dr Jesus vo Nazareth mit däm griechische Ditel bezäichnet, latinisiert „dr Christus“. Mit em Glaubensbekenntnis „Jesus Christus“, wo zum Äigenaame worde isch, häi die jüüdische Aahänger vom Jesus welle sääge, ass Gott in däm Mensch si ändgültige Häilwille offebar gmacht häig und ass die brofeetische Verhäissige sich häige afo erfülle.

D Dütige vom biblische Begriff häi sich wäge dr geegesitige Abgränzig vom Juudedum und vom Christedum usenanderentwigglet. Aber d Hoffnig uf en ändgültige Friide uf dr Wält, wo an en Indiwiduum knüpft isch, het immer wider Mensche verlockt, zu welere Religioon si au ghöört häi. Dä Glaube, wo men em dr Naame Messianismus git, het immer wider au uf politischi Ideologie iigwirkt.








</doc>
<doc id="58908" url="https://als.wikipedia.org/wiki?curid=58908" title="Totentanz (Platz)">
Totentanz (Platz)

Dr Dootedanz isch e Blatz im Baasler Vorstedt-Kwardier grad näbe dr Breedigerkiirche, wo hüte dr christkatholische Kiirche ghöört. Uf em Blatz het d Baasler Stadtgärtnerei e Bluemegaarde aapflanzt, won e Gländer drum ume isch. Dr Blatz verbindet dr Bluemeräin uf dr äinte Site mit dr Spidaalstrooss und uf dr andere mit dr Santihannsvorstadt.

S Geburtshuus vom Johann Peter Hebel isch am Dootedanz 2. Früener isch säll Stück Strooss no Däil vo dr Santihannsvorstadt gsi.

Uf em Gländ vom hütige Dootedanz häi im Middelalter d Dominikaner vom Breedigerklooster e Friidhoof gha. Uf dr innere Site vo dr Umfriidigsmuure isch dr berüemt Baasler Dootedanz druf gmoolt gsi. Mit dr Reformazioon isch s Klooster ufghoobe worde, aber si Kiirche isch vorlöifig e Gotteshuus bliibe, das vo dr französischsproochige reformierte Gmäind; denn het mä sä as Laager brucht. Dr ganz Kloosterkomplex isch nodinoo verlotteret. 1805 isch d Friidhoofmuure mit dr Dootedanzdaarstellig abbroche worde, und eso isch dr ehemoolig Laiefriidhoof zum ene offene Blatz worde. E Däil vom Gländ uf e Rhii zue isch brucht worde, zum d Santihannsvorstadt verbräitere und greeder mache, und näbe dr Breedigerkiirche het mä spööter e Verbindig vom Petersgraabe zur Spidaalstrooss baut. Dr Naame vom ehemoolige Bild dört isch im ganze Gländ bliibe.



</doc>
<doc id="58909" url="https://als.wikipedia.org/wiki?curid=58909" title="Emil Baer">
Emil Baer

Dr Emil Heinrich Baer (* 23. Dezämber 1884; 8. Novämber 1945 z Tielschtoorf; haimetbrächtigt z Riferschwiil) isch e Schwyzer Pfarrer un Orientalischt gsii. Är isch bekannt wore dur syni programmatisch Schrift "„Alemannisch. Die Rettung der eidgenössischen Seele“" vu 1936, wun er d Yyfierig vun ere alemannische Standardsproch in dr Schwyz din gforderet het.

Dr Emil Baer isch z Affoltere ufgwachse. Sy Vater isch dr Theodor Baer-Leuthold gsii. 

No dr Matura am Gymnasium z Züri het er im WS 1904 an dr Universitet Züri aafange Theology studiere. Im WS 1905 isch er fir ai Semeschter an dr Universitet Marburg fir Theology yygschribe gsi un isch derno 1906 retuur chuu an d Universitet Züri un het dert no ai Semschter lang klassischi Philology studiert.

Anne 1910 isch er fir e churzi Zyt Pfarrer z Bivio im Bindnerland gsii, derno isch er bis 1916 Pfarrer vu Bauschtette gsii. Ab em Spotjohr 1915 het er nomol fir ai Johr wytergmacht mit sym Studium in klassischer Philology an dr Universitet Züri. Ab em 23. Oktober 1916 bis zum 15. April 1921 het er wider e Pfarrstell im Bindnerland ghaa, desmol z Soglio un z Castasegna. 1921 isch er retuur chuu uf Züri un isch Religionslehrer an dr Zürcher Kantonsschuel wore. Im nämlige Johr het er si an dr Universitet Züri yygschribe fir indischi Philology. Anne 1924 het er schließli zum Dr. phil. promoviert mit dr Dissertation „Pratyabhijnâ-hridaya, das Geheimnis des Wiedererkennens; eine neu auflebende Heilslehre des indischen Mittelalters“ .

Ab 1928 isch dr Baer Hilfsprediger vu dr reformierte Chilche im Kanton Züri gsii. 

Im Johr 1930 het er d Luise Appenzeller (1890–1944) ghyrote.

Anne 1942 het er d Schwyz verloo un isch er fir e baar Johr uf Berlin zoge. No syre Ruggchehr in d Schwyz isch er schließlig im Novämber 1945 z Tielschtoorf gstorbe.

Dr Baer isch in dr 1930er Johr Mitglid vu dr National Front wore. Unter em Pseudonym Klaus Isenhard het er au Schrifte fir d Frontischte verfasst.

Dr Baer isch ab 1928 Mitgliid vu dr Dytsche Morgeländische Gsellschaft gsii.






</doc>
<doc id="58911" url="https://als.wikipedia.org/wiki?curid=58911" title="Totentanz">
Totentanz

Mit Dootedanz (frz. "Danse Macabre", hoochdütsch "Totentanz") cha gmäint si







</doc>
<doc id="58912" url="https://als.wikipedia.org/wiki?curid=58912" title="Schabbtai Zvi">
Schabbtai Zvi

Dr Schabbtai Zvi, au Sabbatai Zwi oder Schabbatai Zwi (* 1626 z Smyrna im Osmanische Riich ; † 16. Septämber 1676 z Ulcinj im Osmanische Riich) isch e jüüdische Religionsgleerte gsi. Er het sich sälber zum Messias erkläärt und e messianistischi Beweegig in s Lääbe grüeft, wo as Sabbatianismus in d Gschicht iigange isch.

Im Schabbtai Zvi si Familie stammt ursprünglig wooorschinlig vom Peloponnes. Erst si Vater "Mordechai", hebr. מרדכי (gstorbe 1653), isch uf Smyrna züüglet. Si Vorname und Familiename und si Häärkumft düte uf e romaniotische Ursprung vo dr Familie. Dr Ursprung vo de Romaniote, de Italkim und (weniger) vo de Aschkenasim lit im palestinensische Juudedum.

Dr Schabbtai isch (woorschinlig) am Tischa beAv 5386 noch em jüüdische Kaländer z Smyrna as dr zwäit vo drei Söön vom ene Händler uf d Wält choo. Über d Chindhäit und Juugend wäiss mä nüt sichers, und au nid über si Usbildig. Vermuetlig het er e dradizionelli jüüdischi Bildig überchoo. Zu sine Leerer het dr Kabbalist Josef Eskapa ghöört. Won er sächzääni gsi isch, het er afo en asketischs Lääbe füere, und e Rabbi Isaac häig en drbii aagfüert.

Im Joor 1648, wo wääred em Ufstand vo de Ukrainer under em Kosak Bogdan Chmelnizki gege die polnischi Aristokratii und dere iiri Verwalter, wo vilmol Juude gsi si, in Pogrom mee as 100'000 Juude in Ostöiropa umbrocht worde si, het dr Schabbtai e Wision ghaa. Es git Bricht, wo verzele, häig er Fründ gegenüber erkläärt, är sig e Brofeet. Zwüsche 1651 und 1654 isch er us dr jüüdische Gmäind usgschlosse worde und het Smyrna müesse verloo. Er isch uf Saloniki, und isch spööter au vo dört usgwiise worde. 1658 isch dr Schabbtai z Istanbul gsi und het dört d Kabbala witer studiert, bis er 1659 au vo dört usgwiise worde isch. Mit em Rabbi David Chabillo, e Kabbalist und Gsandte vo de Jerusalemer Juude, won er z Istanbul kennegleert het, isch er uf Smyrna zrug.

1662 isch dr Schabbtai Zvi über Kairo uf Jerusalem. Won er dört gsi isch, isch die jüüdischi Gmäind im Joor 1663 zwunge worde, e hufe Gäld an d Obrikäit z zaale, und het das Gäld nid chönne ufdriibe. Dorum het si welle e Gsandte zur riiche jüüdische Gmäind z Kairo welle schicke, zum Gäld z sammle, und eso iiri Schuld chönne abdrääge. Für das häi si dr Schabbtai Zvi gweelt und gege s Ändi vom Joor 1663 isch er abgräist. 

Am 31. März 1664 het dr Schabbtai e Jüüdin ghürootet, wo Sarah ghäisse het und woorschinlig us Poole gstammt het. Es schint, ass die Frau scho 1655 z Amsterdam vo sich behauptet het, ass si dr messianisch Köönig wurd hüroote. Es isch mööglig, ass si dr Schabbtai wäge däm zur Frau gnoo het. Es git Autore, wo si as „gäistig duurenander“ beschriibe häi. Id dr "Jüdische Geschichte" vom Markus Brann us em Joor 1903 isch vo däm allerdings kä Reed: D Vorstellig vo dr Brutschaft vom Christus, also vom Messias, isch au gar kä Zäiche vo gäistiger Verwirrig gsi, sondern denn wie au hüte e feste Bestanddäil vom Sälbstverständniss vo jedere christlige Nonne, wo dur e Nonnering sümbolisiert wird, wo si aahet. Noch em Brann sig d Sarah vo iirer Familie z Poole im Alter vo säggsi gwaltsam drennt und in e Nonnechlooster gee worde. Dört sig si ufgwaggse. D Umständ, wie si spööter z Amsterdam zur jüüdische Gmäinschaft zrugchoo sich, si nid klaar. Über Dütschland isch si uf Livorno, und vo dört het si dr Schabbtai dur e Verdraute uf Kairo lo bringe, won er iiri Gschicht ghöört het.

Die Hüroot het dr Bann broche und si Aahängerschaft isch gwaggse. Dr Brann schribt: „Dur die Vorgäng si d Juude vo Egüpte und vom häilige Land in ere Extaase vo Hoffnige furtgrisse worde. Dr Bann, wo über e Sabbatai verhängt worde isch, isch vergässe worde, und sogar si Geburtsstadt het en mit lutem Juubel as dr Messias empfange und het noch siner Brofezeijig für s Joor 1666 ganz sicher s nöije Häil erwartet, wo für Israel und d Wält wurd aabräche.“

Entschäidend für e Schabbtai Zvi isch s gsi, won er gege s Ändi vom Joor 1664/Aafang vo 1665 sich vom Nathan Aschkenasi, eme Kabbaliste z Gaza, e gäistligi Underwiisig (e "Tiqqun") het welle lo gee. Dr Rabbi het em aber gsäit, ass er kä "Tikkun" bruuchi, wil er dr Messias sig.
Am 31. Mai 1665 het sich dr Schabbtai z Gaza zum Messias erkläärt. Er het zwölf Mitgliider vo dr Gmäind z Gaza zu Verdräter vo de zwölf Stämm vo Israel ernennt. Das isch dr Aafang vo dr messianische Beweegig gsi, wo dr Naame vom Schabbtai überchoo und die ganzi jüüdischi Diaspora erschütteret het, vom Sabbatianismus.

Zerst het sich die messianischi Begäisterig z Gaza usbräitet und vo dört z Hebron, Safed und Kairo. Wo s e Hufe Verdräter vo dr lurianische Kabbala gee het, isch au d Beweegig stark worde. Für dass d Gmäinde in dr Diaspora vo dr Aakumft vom Messias wurde wüsse, het ene dr Nathan Aschkenasi, wo zum Theolog vo dr Beweegig worde isch, Brief gschiggt, und au Aahänger und Räisendi häi die „gueti Noochricht“ verbräitet. Ass d Noochricht eso guet ufgnoo worde isch, an däm isch au dr Drissigjöörig Chrieg z Dütschland und dr grooss Kosakenufstand in dr Ukraina gschuld.
Dr Schabbtai isch uf Palestina. Z Jerusalem, won er mit de zwölf Verdräter vo de Stämm vo Israel erschiine isch, zum uf em Tämpelbärg z opfere, isch s zum Komflikt mit em ortsaasässige Rabbinat choo. Das het im Schabbtai si messianische Aaspruch abgleent. Dr Schabbtai het denn ooni Erfolg brobiert, die muslimischi Obrigkäit uusezfordere, und het schliesslig Jerusalem müesse verloo. Er isch über Safed, Damaskus und Aleppo uf Smyrna zrugg und isch dört im Herbst 1665 aachoo und denn het en s Jerusalemer Rabbinat scho mit em Bann beläit gha.

Z Smyrna het sich dr Schabbtai zerst no zrugghalte. Au in sinere Geburtsstadt si d Juude gspaltet gsi, wie mä sich iim gegenüber sött verhalte. Im Dezämber het dr Schabbtai Zvi dr neggst Schritt gmacht: er het die sefardischi Sünagooge bsetzt. Am 30. Dezämber 1665 isch er, begläitet vo vier Rabbiner uf Konstantinopel zooge. Bis denn häi die osmanische Behörde ruejig reagiert, aber wo dr Schabbtai am Aafang vom Februar 1666 z Konstantinopel aachoo isch, si si iigschritte und häi dr „Messias“ und sini Aahänger festgnoo. Er isch z Gallipoli in ere Art Eerehaft gsi, und het Gsandti chönne empfoo und Audiänze gee.

Bsundrigs z Dütschland, wo vom Drissigjöörige Chrieg verwüestet gsi isch, het die messianisch Extaase groossi Däil vo dr jüüdische Gmäind erfasst. D Begäisterig isch grooss gsi und vili häi sich uf s nöije messianische Riich afo vorberäite.

Am 15. Septämber 1666 isch dr Schabbtai vor s Gricht cho. Das het en vor d Entschäidig „Dood oder s Aanee vom Islam“ gstellt. D Hiirichdig weer vom ene Boogeschütz vollzooge worde, wo e Pfiil uf en hätt sölle schiesse, für dass er chönn bewiise ass er unverwundbar und dorum dr Messias sig. Am Daag druf (16. Septämber) het er die Forderig abgleent und het e Turban ufgsetzt und eso zum Islam konwertiert. Er het dr Naame vom Sultan überchoo. Au si Frau Sara isch Muslimin worde, und mit iine e hufe vo sine Aahänger, aber nit alli.

Am Ändi vom Joor 1672 isch dr Schabbtai wider verhaftet worde. D Aachlaag isch gsi, ass er vom Islam abgfalle sig. Aber er isch nid zum Dood verurdäilt worde, wie das in äänlige Fäll üüblig gsi isch, sondern mä het en in d Verbannig uf Albanie gschiggt. Er isch am 16. Septämber 1676 im Exil gstorbe.

Under em Naame "Dönmeh" (au Dönme) häi sich Aahänger von em in Griecheland und in dr Türkei niidergloo. Chliini Grubbe existiere hüt no. Es het au verschidnigi neosabbatianischi Grubbe gee, wo nooch zum Islam gstande si (z. B. d Karakaşlar oder d Yakubiler (Jakobite)). In Poole häi sich d Aahänger spööter dr Beweegig vom Jakob Frank aagschlosse.

D Uswirkig vo dr messianische Beweegig vom Schabbtai Zvi (Sabbatai Zewi) uf e jüüdischi Gmäind in Middelfranke isch s Thema vom erste Däil vom Roman "Die Juden von Zirndorf" vom dütsche Schriftsteller Jakob Wassermann.


</doc>
<doc id="58917" url="https://als.wikipedia.org/wiki?curid=58917" title="Dönme">
Dönme

Dönme () säit mä de Mitgliider von ere krüptojüüdische kabbalistische Religioonsgmäinschaft in dr Türkei, wo e Zwiig vom Sabbatianismus si. Mä schetzt, ass es öbbe 30'000 bis 40'000 von ene git. Gege usse braktiziere si dr Islam. D Gmäinschaft goot uf e baar hundert Familie zrugg, wo im Schabbtai Zvi (1626–1676) si Dradizioon noch sim Dood witergfüert häi. 1683 isch s z Saloniki zun ere Massekonversioon choo, und eso isch die Stadt zum Zentrum vom Kult worde. 

D Dönme häi dr Schabbtai Zvi as dr Messias aagluegt. Ass er zum Islam konwerdiert het, häi si drmit erkläärt, ass d Seel vom Messias bis zum Grund vo dr Sünd müess aabestiige, zum d Funke vom göttlige Liecht z erlööse, wo dört gfange sige. 1690 het s e Spaltig under de Dönme gee, won e Grubbe dr Baruchia Russo (islamische Naame Osman Baba, 1676–1720/26) zu iirem Messias erkläärt het. Wo dr Jakob Joseph Frank (1726–1791) d Dönme kennegleert het, het er vo sich afo behaupte, är sig dr Messias. 

Innerhalb vo de Dönme git s drei Grubbe bzw. Ströömige:

Im Zuug vom Bevölkerigsusdusch zwüsche Griecheland und dr Türkei het mä d Dönme wägen iirem muslimische Glaube zu de Türke zelt und si häi Saloniki müesse verloo. Wil si zur sekularisierte Schicht ghööre, chömme in dr Türkei immer wider Grücht uf, dr Atatürk sig e Dönme gsi und bi de Kemaliste handli s sich um e Verschwöörig, wo d Rach zum Motiv het, wil dr Sultan Abdülhamid II. em Theodor Herzl Palestina nid het welle überloo. Ass Persone oder Familie as Dönme denunziert wärde, isch e feste Bestanddäil vo dr Agitazioon vo de türkische Antisemite. Vilmol si d Dönme dr Geegestand vo Verschwöörigstheorie. Dr islamistisch brägti Autor Mehmet Şevket Eygi glaubt zum Bischbil, ass d Dönme d Schaltstelle vom Staat underwanderet häige.




</doc>
<doc id="58939" url="https://als.wikipedia.org/wiki?curid=58939" title="Daud Pascha">
Daud Pascha

Dr Daud Pascha (georgisch დაუდ ფაშა, * 1797; † 1851) isch dr letscht Mamelukeherrscher vom Irak im Osmanische Riich gsi. Er het ooni Erfolg e Rebellioon gege d Zentralmacht aazeddlet und druf si 1831 die politische Vorrächt vo de Mamluke in dr Browinz abgschafft worde. Dr Daud Pascha isch us ere Mamlukefamilie vo georgischer Abstammig choo.

Dr Daud Pascha het wie dr Muhammad Ali Pascha, wo Guwernöör vo Egüpte gsi isch, brobiert, si Land wirtschaftlig, administrativ und milidäärisch z modärnisiere. Er het mit Zwangsmaassnaame gherscht und het zum Bischbil e hufe Stammfüerer lo uswiise und sä mit Kandidate ersetzt, wo iim gnääm gsi si. Sini Fäldzüüg gege kurdischi Separatiste si e Faktor gsi, wo drzue biidräit het, ass dr Chrieg zwüschen em Osmanische Riich und Persie usbroche isch, wo vo 1821 bis 1823 gangen isch und wo d Perser gwunne häi. Si Verfolgig vo de Juude het zur Folg gha, ass e hufe Flüchtling s Land verloo häi.

Wo s Osmanische Riich au dr Chrieg vo 1828 bis 1829 gege Russland verloore het, het dr Daud Pascha dänggt, ass d Zentralmacht eso gschwecht sig, ass er en Ufstand chönnt gwünne. Er isch aber schnäll von ere Expedizioonsarmee under em Ali Reza Pascha, em Guwernöör vo Aleppo, gschlaage worde. Dr Daud isch abgsetzt und d Mamlukeherrschaft beändet worde. Dr Daud sälber isch denn aber rehabilitiert und uf verschiidene undergordnete Böste iigsetzt worde. Er isch as dr "Wächter vo de Häilige Stette" z Medina im Hedschas gstorbe.


</doc>
<doc id="58954" url="https://als.wikipedia.org/wiki?curid=58954" title="Millet-System">
Millet-System

S Millet-Süsteem () isch e religiöös definierti Rächtsornig im Osmanische Riich gsi.

Im Lauf vo sinere säggshundertjöörige Gschicht het sich s Osmanische Riich zum ene multikonfessionelle Gmäinwääse entwigglet, wo s Millet-Süsteem d Rächtsornig, wo uf em islamische Rächt basiert het, für e Status vo de nitmuslimische Religioonsgmäinschafte greeglet het. Die häi en Aaspruch gha uf e Schutz vom Sultan, und häi drfür e bsundrigi Stüür, d "Dschizya", müesse zaale.

Dr Sultan het sich an s theokratische Süsteem vom Islam ghalte und het alli Kontakt mit sine Underdaane über deren iiri religiöösi Füerig abgwigglet; die het für iin d Stüüre iizooge und abgliiferet. Über die religiööse Organisazioone wie Chille si Autonomiiberiich uf wirtschaftligem, rächtligem und administrativem Gebiet entstande, wo vo dr religiööse Füerig vo dr Gmäinschaft verwaltet worde si. Wäge däm häi nit die ethnische Bindige dr Usschlag gee, sondern d Mitgliidschaft in dr gliiche Religioonsgmäinschaft. In dr osmanische Zit het sich in Südostöiropa e politischs und nazionals Bewusstsii afo bilde, wo uf dene chirchlige Abgränzige basiert het.

As letschti gröösseri religiöösi Gmäinschaft häi d Juude erst im 19. Joorhundert s Brivileeg vom Millet-Süsteem überchoo, wo in erster Linie für die griechische und armenische Gmäinde entwigglet worde isch. D Herschaft vo de Osmane isch denn scho seer schwach gsi und s Süsteem het sich überläbt. Im Zuug vo de Tanzimat-Reforme het die Osmanischi Regierig im "Hatt-i humayun" (kaiserlichs Handschriibe) vom 18. Februar 1856 alli osmanische Underdäane gliichgstellt und die chirchlige Briwilegie und Immunidääte garantiert. Die rächtligi Gliichstellig vo de Nitmuslim isch us dr Sicht vom Islam e groobe Verstoss gege d Rächtsdogme gsi. Die öiropäische Mächt häi dä Prezedänzfall usgnützt, zum no mee Iifluss uf die innere Aagläägehäite vom Osmanische Riich z gwünne.



</doc>
<doc id="58960" url="https://als.wikipedia.org/wiki?curid=58960" title="Tarhunz">
Tarhunz

De Tarhunz und spööter au Tarhunza isch de luwischi Wettergott. Er werd au Tarhunz vom Himmel gnennt. Em entsprecht de hethitisch Wettergott Tarhunna.

De Tarhunz gitt em König Macht, Muet und lauft em im Chrieg voruus und gitt em de Siig. En Gegner verschmetteret er mit sim Bieli. Em wered Vech, Schööff und Gazele gopferet. De wichtigsti Tempel vonem isch z Aleppo gstande.

I de Bronzezitt isch er au as "Tarhunz pihasassi" "Tarhunz vom Glanz/Blitz" vereert woore, und de persönlichi Gott vom Hethiterkönig Muwatalli II. gsii. De luwisch Biname isch spööter as Pegasos vo de Grieche entleent wore, e Flögelross, wo de Blitz und Dunner vom Zeus trait.

E bsundrigi Form isch de Tarhunz vom Wingert, wo sin Aspekt vo de Fruchtbarkait darstellt. So sait e luwischi Inschrift: »Und vill isch vom Himmel obenabechoo und vill isch vo den Erde uneufechoo.«

Wie bi villne Wettergötter gits au vom Tarhunz de Mythos vom Champf miteme Traach. Zwoor gits kai luwischi Tegscht dröber, aber e Relief us Malatiya zaigt en, wiener miteme Traach chämpft.

Vom Tarhunz gits öber sechzg neohethitischi Relief und e paar Statue. Er werd as e bärtige Maa miteme Zopf und Helm dargstellt. Trääge tuet er e churze Rock, Gürtel und e Schwert. I de Rechte schwingt er e Bieli und i de Lingge hett er e Blitzbündel. Mengisch stoot er ufeme Stier. De Tarhunz vom Wingert het degege Wiitrübel und Chornääri i de Händ. D Verbindig vo Chorn und Wii isch bi de Luwier e gängis Symbol för di vegetativi Fruchtbarkait. So werd d Gartegöttin Maliya imene Wingertritual "Muetter vo Wii und Chorn" gnennt und d Chorngöttin Kumarma werd hüüffig zäme mitem Wiigott Tipariya gnennt.



</doc>
<doc id="58962" url="https://als.wikipedia.org/wiki?curid=58962" title="Tiwaz">
Tiwaz

De Tiwaz isch de luwischi Sunegott. 

De Tiwaz isch de alti ererbti indoeuropäischi männlichi Sunegott, wääred d Hethiter de dör die hattischi Sunegöttin vo Arinna ersetzt hend. Dargstellt werd er as e Maa mit ere Flögelsune öberem Chopf, zäme mitem Moogott Arma. Mengisch werd er Vater Tiwaz (luw.: "tata Tiwaz") gnennt. Er wacht au öber Aid. Zäme mit de Kamrusipa het er e Soo, de Hirschgott Runtiya.



</doc>
<doc id="58964" url="https://als.wikipedia.org/wiki?curid=58964" title="Arma (Mondgott)">
Arma (Mondgott)

De Arma isch de luwischi und de hethitischi Moogott. De wichtigst Tempel vonem isch z Harran gstande, wo aber nie im Piet vo de Luwier glegen isch. De Tempel isch scho früe s Zentrum vo de Vereerig vom mesopotamische Moogott Sin gsii, wo vo de Luwier mit em Arma glichgsetzt woren isch. Drum werd er i de neohethitische Zitt maistens Harranäische Arma gnennt.

Dargstellt werd er as e bärtige Maa mit Flögel. Er trait e Helm mitere Moosichle obedruff. Abbildet werd er zäme mitem Sunegott Tiwaz. Er werd bette, Finde a sim Horn z packe.



</doc>
<doc id="58965" url="https://als.wikipedia.org/wiki?curid=58965" title="Runtiya">
Runtiya

De Runtiya isch de luwischi Gott vo de Wildnis und werd mengisch Runtiya vo de Flur (luw. Imrassa Runtiya) gnennt. En andere Name vonem isch Imralli.

As Gott vo de Wildnis isch er au Jagdgott und em wered Gazele gopferet. Er werd as junge bartloose Maa dargstellt, wo ufeme Hirsch stoot und e Pfiilboge gschultert het. Sini Beglaiteri isch d Ala. Er isch de Soo vom Sunegott Tiwaz und de Kamrusipa.



</doc>
<doc id="58966" url="https://als.wikipedia.org/wiki?curid=58966" title="Imralli">
Imralli

De Imralli isch e luwischi Gotthait, wo i de Bronzezitt im Kult vo de Göttin Ḫuwaššanna vereert woren isch. D Bidüttig vo sim Epithet "ḫardupi" isch nöd bikannt. De Name isch en Ablaitig vom luwische Wort "im(ma)ra-" »Feld, Fluer, Steppe«. Au anderi Gotthaite hend e Name, wo mit dem Wort bildet wore sind, so Immaršiya und Immarni. De Hirschgott Runtiya het de Biname Imrassi.



</doc>
<doc id="58967" url="https://als.wikipedia.org/wiki?curid=58967" title="Kubaba">
Kubaba

D Kubaba isch di altsyrischi Stadtgöttin vo Karkamis am Euphrat. Si werd scho im 19. Jh.v.Chr. gnennt und isch vo de Hurriter, Hethiter und Luwier öbernoo woore.

I de neohethitische Zitt isch d Kubaba die wichtigsti Göttin vo de Luwier gsii und "Königin vo Karkamis" gnennt wore. Dargstellt werd si miteme Granatöpfel und emene Spiegel i de Händ. Ere Beglaiter isch de Stadtgott Karhuha. Im Land Kumaha isch si mit de Göttin Ala synkretisiert wore.



</doc>
<doc id="58968" url="https://als.wikipedia.org/wiki?curid=58968" title="Ala (Göttin)">
Ala (Göttin)

D Ala isch e luwischi Göttin, wo zeme mittem Runtiya vereert woren isch. Wie de isch si e Gotthait vo de Wildnis und vo de Jagd. I de neohethitische Zitt isch si mit de Göttin Kubaba verschmulze. Si hett bi Ancoz, emene Ort am Euphrat, wo hütt vom Atatürkstausee öberfluetet isch, zeme mitem Runtiya e Hailigtum ghaa, wo au anderi Gotthait, wie de Sunegott Tiwaz und de Berg Hurtula vereert wore sind.



</doc>
<doc id="58970" url="https://als.wikipedia.org/wiki?curid=58970" title="Iya">
Iya

De Iya isch e luwische Gott und trait de Biiname König (luw. "hantawati"). Sini Frau isch d Tamukina.

De Iya isch öber syrischi und hurritischi Vermittlig zo de Luwier cho und ursprüngli identisch mit em mesopotamische Waishaitsgott Ea, em Maa vo de Damkina. Die isch vo de Luwier as Tamukina öbernoo wore. I luwische Inschrifte us de neohethitische Zitt werd er hüüffig gnennt und di phönizisch-luwischi Bilingue vom König Azatiwada setzt en mit em "ˀl qn ˀrṣ" (/ˀIl Qōne ˀArṣ/ »Gott Schöpfer vo de Erde«) gliich. I de klassische Antiki isch de Göttername no i Manename wie Iazarmas ("Iya isch Schutz") erhalte.


</doc>
<doc id="58971" url="https://als.wikipedia.org/wiki?curid=58971" title="Nabu">
Nabu

De Nabû isch de babylonischi Waishaits- und Schriibergott. Er isch au de Gott vom Planet Merkur. Im Alte Testament werd er Nebo gnennt.

De Nabû isch de Soo vom Marduk und vo de Ṣarpanītu und de Maa von de Tašmētu. Sini wichtigsti Kultstadt isch Borsippa, wo i de Nööchi vo Babylon glegen isch. Sis Symbol isch de Griffel. I de noiassyrische Zitt het er chöne Züüg vo sim Vatter Marduk anee und i de noibabylonische Zitt isch er as Schriiber vo de Schicksaltafle ann vo de wichtigste Gotthaite gsii.


</doc>
<doc id="58972" url="https://als.wikipedia.org/wiki?curid=58972" title="Seschat">
Seschat

D Seschat isch die ägyptischi Schriibergöttin und werd as Schwöster, oder mengisch as Töchter, vom Thoth aglueget.

D Seschat isch d Herrin vom Büecherhuus und vo de Baulütt, wo för de Grundriss vo de Baute zueständig sind. Si schribt au d Taate vom Pharao uuf. Dargstellt werd si miteme sibestroolige Stern ufem Chopf und dröber zwoo Falkefedere.


</doc>
<doc id="58973" url="https://als.wikipedia.org/wiki?curid=58973" title="Min (Gott)">
Min (Gott)

De Min isch en ägyptische Fruchtbarkaitsgott, wo vor alem im oberägyptische Koptos vereert woren isch. Er isch au de Bschützer vo de Wüestestroosse. Z Luxor isch er mitem Amun gliichgsetzt wore.

De Ursprung vom Min sind prähistorischi hermenartigi Kultmool, wo i de Felder ufgstellt wore sind. Spööter isch denn de Min as e Maa dargstellt wore, wo ufrecht stoot und mit sinere lingge Hand sin erigierte Phallus hebet, i de rechte e Gaisle. Er trait e Chappe mit zwoo Falkefedere. Sini Pflanze isch de Lattich, bi de Ägypter e Fruchtbarkaitssymbol.

Sis wichtigste Fest isch s Stegefest gsii, wonem de Pharao di ersti Ääre opferet, woner selber gschnitte hett.


</doc>
<doc id="58975" url="https://als.wikipedia.org/wiki?curid=58975" title="Mutunus Tutunus">
Mutunus Tutunus

De Mutunus Tutunus isch e römische phallische Gott gsii, äänlich em griechische Priapos. Sini gnaui Funktion isch nöd bikannt.

De Doppelname Mutunus Tutunus, mengisch au Mutinus Titinus, chamer nöd wörkli dütte, ghört aber zu latiinisch "muto" "Penis". Er het z Rom e Tempel ghaa, wo Fraue em gopferet hend. De Augustinus vo Hippo schribt, dass Ehelütt, wo grad ghüroote hend, hend müese uf sis "uughüürlichi und abschoilichi Gliid" sitze. Die Uussaag mag christlichi Polemik sii und sisch nöd bikannt, wie de Kult wörkli gsii isch. Vom Mutunus Tutunus gits kai Bilder.



</doc>
<doc id="58982" url="https://als.wikipedia.org/wiki?curid=58982" title="David Sassoon">
David Sassoon

Dr David Sassoon (* 1793 z Bagdad; † 7. Novämber 1864 z Poona in Indie) isch e jüüdische Gschäftsmaa und Filanthrop gsi, wo us em Osmanische Riich gstammt und in Indie gwirkt het.

Dr Sassoon isch z Bagdad as Soon vom woolhaabende jüüdische Bankiee Sheikh Saleh Sassoon (1750–1830), wo Finanzminister vom Guwernöör Ahmed Pascha gsi isch, uf d Wält cho. Wil d Juude zur Zit vom Mamlukeherscher Daud Pascha verfolgt worde si, isch dr Sassoon 1833 mit sinere Familie und e chli Gäld über Persie uf Bombay gflüchdet.

Er het chlii as Teppighändler aagfange, het s Handelshuus "David Sassoon & Co." gründet und isch äine vo de riichste Manne in dr Stadt worde. Noch em Verdraag vo Nanking 1842, wo dr chinesisch Määrt für usländischi Händler witgehend ufgmacht het, het si Gsellschaft uf China expandiert. Si het dört Niiderlassige under anderem z Hongkong, Kanton und Shanghai ufdoo. Dr David und si Soon Elias häi zerst vor allem mit Wulle ghandlet, spööter häi si sich uf e chinesisch Opiumhandel konzentriert. Wo wääred em Amerikanische Bürgerchrieg d Süüdstaate iiri Bauele nid häi chönne expordiere, het d Sassoons indischi Bauele an die änglische Spinnereie gliiferet. Eso häi si s in e baar Joorzäänt zum ene legendäre Riichdum brocht. Am Aafang vom 20. Joorhundert häi si zämme mit de jüüdische Hardoons und Kadoories zu de riichste Familie im Land ghöört.

1853 isch dr David Sassoon britische Staatsbürger worde, ooni Änglisch z chönne. Er het sich aber witer noch de Dradizioone vo de Bagdad-Juude aazooge und benoo und het sich as dr Füerer vo dr jüüdische Gmäind z Bombay gsee. In Indien het er meereri Synagoge lo baue, e Schuel, e Forschigsinstidut, e Bibliothek und e Sanatorium.

Noch em Dood vom David Sassoon im Joor 1864 het si Soon und Erb, dr Sir Albert Abdullah David Sassoon, d Gschäft witergfüert.


</doc>
<doc id="58983" url="https://als.wikipedia.org/wiki?curid=58983" title="Mahmud II.">
Mahmud II.

Dr Mahmud II. (; * 20. Juli 1785 z Istanbul; † 1. Juli 1839 z Istanbul) isch vo 1808 bis 1839 Sultan vom Osmanische Riich gsi. Wääred sinere Regierig isch het Serbie d Autonomii üüberchoo und Griecheland isch unabhängig worde. Em egüptische Statthalter Muhammad Ali Pascha isch s glunge d Macht vo dr osmanische Zentralregierig z verchliinere und si äignig Iifluss z versterke. Dr mamlukisch Statthalter Daud Pascha z Bagdad het das au brobiert, isch aber von ere osmanische Armee abgsetzt worde. Uf dr andere Site si im Mahmud sinere Regierigszit e hufe Reforme duuregfüert worde. D Janitschare si mit Gwalt zerschlaage worde und eso isch s mööglig worde, d Armee z modärnisiere. Innepolitisch het er d Zentralgwalt welle sterke und het brobiert, vorkonstituzionelli Berootigsgremie und Instiduzioone noch öiropäischem Vorbild iizfüere und eso s osmanische Riich z reformiere.



</doc>
<doc id="58985" url="https://als.wikipedia.org/wiki?curid=58985" title="Yosef Chaim">
Yosef Chaim

Dr Yosef Chaim (Ben Isch Chai) (* öbbe 1832 z Bagdad, Osmanischs Riich; † 30. August 1909 z Kafil) isch e sefardische Rabbiner und Kabbalist gsi.

Dr Zosef Chaim isch besser bekannt under em Naame Ben Isch Chai (hebräisch für "Soon vom lääbige Maa"), wil er under däm Naame e Buech gschriibe het, wo die wöchentlige Toraabschnitt erkläärt und noch ere kabbalistische Iifüerig "halachischi", d. h. gsetzgääberischi Entschäidige diskutiert het. In däm Buech git er de kabbalistische Gsetz dr Vorrang vor de Gsetz us dr "Gemara". Im Ganze het er 83 Büecher über "Halacha", "Kabbala", "Agada", "Drascha", Erkläärige zum Talmud und vil mee verfasst.

Noch em Dood vo sim Vater im Joor 1857 het er däm si Amt vom "Chacham" (hebräisch für "Wiise Maa") übernoo, was im sefardische Juudedum übbe em Rabbiner im aschkenasische Beriich entspricht. 1909 het er e zwäiti Pilgerräis ins Häilige Land gmacht, zum s Grab vom Brofeet Ezechiel go bsueche, und uf em Wääg zrugg isch er gstorbe. 

Dr Iifluss vom Yosef Chaim isch wit über Bagdad uusegange. Er het zum Bischbil Response für Gmäinde z Wien, in Palestina, z Kalkutta und im Iran verfasst. Bsundrigs in sefardische Gmäinde isch si Iifluss immer no lääbig.



</doc>
<doc id="58990" url="https://als.wikipedia.org/wiki?curid=58990" title="Emmanuel Karasu">
Emmanuel Karasu

Dr Emmanuel Karasu (* 1862 z Thessaloniki im Osmanische Riich; † 1934 z Triest in Italie; au "Karaso", "Carasso" oder "Karasso" geschriibe) isch e sefardische Juud, Rächtsaawalt und Politiker im Osmanische Riich gsi. Dr Karasu isch noch de Aagoobe vo dr Groossloosche vo de "Freie und Aagnonige Muurer vo dr Türkei" e Freimuurer gsi.

Dr Emmanuel Karasu, dr Unggle vom Danone-Gründer Isaac Carasso, isch 1862 z Thessaloniki uf d Wält choo, wo denn no zum Osmanische Riich ghöört het. Er isch vom ene alte Gschlächt vo sefardische Juude choo. Er het an dr Aristoteles-Uniwersidäät Thessaloniki Kriminologii gleert und het zu de Gründer vo dr jungtürkische Beweegig ghöört, und het sä finanziell stark understützt.

Wo 1908 d Jungtürke an d Macht cho si, isch dr Karasu Abgordnete für Thessaloniki im osmanische Parlamänt worde und het d Delegazioon aagfüert, wo 1909 im Sultan Abdülhamid II. si Absetzig verkündet het. Im Joor 1912 isch er Mitgliid vo dr parlamentarische Kommissioon gsi, wo dr Verdraag vo Ouchy usghandlet het, wo Italie und d Türkei noch em Italiänisch-Türkische Chrieg mit em Friide gschlosse häi.

Im Erste Wältchrieg isch dr Karasu e Berooter vo dr osmanische Regierig gsi und as Anerkennig für sini Dienst het er Exportlizänze für d Usfuer vo türkische Brodukt uf Dütschlandüberchoo und eso e bedütends Vermöge gmacht.

Wo dr Kemal Atatürk an d Macht choo isch, isch dr Karasu 1923 in Ungnad gfalle, und si Vermööge isch beschlagnaamt worde. Er het d Türkei verloo und het bis zu sim Dood 1934 z Triest gläbt.


</doc>
<doc id="58994" url="https://als.wikipedia.org/wiki?curid=58994" title="Heidi und Peter">
Heidi und Peter

Heidi und Peter ischt a Schweizer Schbiilfilm us-em Jôhr 1955 vom Reschisseer Franz Schnyder. Am Drehbuech send glei viir Autora beteiligt gwäa: dr Richard Schweizer, dr Max Haufler, dr Paul Ruffy ond dr David Wechsler. Des Buech beruaht uff-ra freia Bearbeidong vom Kender- ond Jugendroman "Heidi kann brauchen, was es gelernt hat" vo dr Schweizer Schriftstellere Johanna Spyri. Dia zwoi Titl-Rolla send mit de Kenderdarsteller Elsbeth Sigmund ond Thomas Klameth bsetzt wôrra. Zom erschda Môl ens Kino komma isch der Stroifa am 9. Merz 1955 em Kino Rex en Zirich. Dôbei handlet’s sich om d Fortsetzong vom Film "Heidi" us-em Jôhr 1952. Em Gegasatz zo sellem ischt‘r desmôl en Farbe dreht wôrra. D Ussa-Uffnahma send an de Original-Schauplätz z Graubinda entstanda.

Weil’s em Wender em Öhi seira Hidde en de Graubindner Alba so kald ischt, dass mr’s kaum aushalda kôô, hôt sich dr Öhi mit dr Heidi em Haus vom Goißapeter seira Mueder em Derfle eiquardiirt. Em Peterle basst’s ibrhaupt et, dass’r jeda Tag mit dr Heidi en d Schuel ganga soll. Viil liaber wär’r an dr frischa Luft. Drom fellt’s-em au et schwer, so oft wia meglich d Schuel zo schwenza. Bei-ma Treffa vom Lehrer mit-em Öhi ond dr Heidi machet sich dia drei Gedanka driber, was-ma dua kennt, damit dr Peter et so oft schwenzt. Schließlich kommet-se uff dui Idee, uff dean Kerle mit-em Samichlaus a bissle Druck auszo-iaba. Ond des wirkt!

En dr Schweiz ond au z Deitschland brechet d Sommerferia ôô. D Klara Sesemann aus Frankfurt am Main schreibt dr Heidi, dass-se jetzt bald ihr Vorschbrecha, se en ihrer Hoimet zo bsuecha, eileesa dät. Begleidet werra soll d Klara – se hôt enzwischa an Rickfall erlidda ond ischt wiider uff da Rollstual ôôgwiisa – vo ihrem Vadder ond-em Frailein Rottenmeier, deam Mädle sei strenga Erzihere. Uff oimôl abr kommt beim Vadder a wichdigs Denschtgschäft drzwischa. Zom Glick fir d Klara ischt aber d Oma Sesemann bereit, d Reiseleidong zo ibrnema.

Dr Peter hôt da Briaf vo dr Klara en Empfang gnomma, abr vorgessa, dean glei dr Heidi zo gäa. Wia-nem’s nô schliaßlich eifellt ond d Heidi endlich des Schreiba liist, stôht dr Bsuech au scho vôr dr Alphidde. Wer sich ganz arg an deam Bsuech steert, isch dr Peter. Dr sell hôt nemlich au Aug uff d Heidi gwôrfa ond ischt jetzt eifersichdich uff des fremde Mädle. En seira Vorzweiflong packt’r vôr dr Hidde da abgschdellda Rollstual, geit-em an Schucker ond lôht-en da Berg naasausa. Uff dui Weis hofft’r, dass d Klara wiidr nôch Deitschland zruck muaß, wenn-se koin Rollstual meh hôt. Abr der Plôô gôht et auf. Obwohl dr Alpöhi bald drhendr kommt, wer firs Vorschwenda vom Rollstual vrantwortlich ischt, sait’r nix, weil’r hofft, dass sich d Klara jetzt wiider meh ôôstrengt, uff oigene Fiaß zo standa, wenn-se koin Rollstual meh hôt. Ond so kommt’s, dass des Mädle vo Dag zo Dag emmer besser uff ihre Fiaß standa ond bald au wiider laufa kôô.

Wia en-ra Nacht a hefdigs Gwidder losbricht, kriagt’s d Klara mit dr Angscht zo doa. Dr Bergbach schwillt emmer meh ôô ond wuud zo-ma reißenda Fluss, wo fascht s ganz Derfle ondr Wasser setzt. Am andra Dag zeigt sich, dass zwar älle Leit am Leaba bliiba send, dr Schade abr grauß ischt. Au d Klara hilft ganz tichdich mit bei de Uffraim-Arbeida. Om zo vorhendra, dass irgendwann amôl wiidr so a Oglick passiirt, will dui Dorfgemeinschaft da Bergbach eidola lau. Om de needige Middl ufftreiba zo kenna, beschliaßet dia Derfler, a Fescht zo vorôstalda, wo an Haufa Geld eibrenga soll. 

Des Fescht wuud an voller Erfolg. D Heidi ond dr Peter hend sich wiider vorsehnt ond ondrhaldet d Leit mit a baar Jodler. Au dr Herr Sesemann trifft ei. Wia der siht, dass sei Dechderle wiidr laufa kôô, isch’r so glicklich, dass’r am gernschda d Heidi glei adopdiira dät. Dui abr will liaber bei ihrem Öhi en de Berg bleiba. Zom Ausgleich finanziirt dr Herr Sesemann em Peterle sei Ausbildong zo-ma Landvormesser.

Bei dr Kridik isch der Film nemme ganz so guat wegkomma wia dr erschde Doil. So schreibt zom Beischbiil s Lexikon des internationalen Films: „Ein vor allem an der Potenz des Regisseurs gemessen erschreckend anspruchsloser Kinder- und Heimatfilm. Was ihn sympathisch macht, sind vor allem die frischen und natürlichen Kinderszenen.“ Au dr Evangelische Film-Beobachter hält et viil vo deam Stroifa: „Inhaltlich und technisch wenig befriedigend und von beängstigender geistigen Armut.“ De deitsch staatlicha Filmbewerdongsstell Wiisbada hôt dem Werk s Prädikat „Wertvoll“ erteilt.



</doc>
<doc id="58995" url="https://als.wikipedia.org/wiki?curid=58995" title="Elsbeth Sigmund">
Elsbeth Sigmund

D Elsbeth Sigmund (* 25. Okdober 1942 z Winterthur) ischt a Schweizere, wo en de Jôhr 1952 bis 1955 en zwoi schweizerische ond oim deitscha Schbiilfilm als Kendrdarstellere – emmer en dr Roll vo dr Johanna Spyri ihrer Romanfigur Heidi – bekannt wôrra ischt.

Wia d Schweizer Filmfirma "Praesens Film" ôôfangs dr 1950er Jôhr a Hauptdarstellere fir ihrn Film "Heidi" gsuacht hôt, isch d Elsbeth Sigmund us-ra graußa Grubbe vo Mädla ausgwehlt wôrra. Dui erschda deitschschbrôchiga Vorfilmong vo dr Johanna Spyri ihrem weltberihmda Kenderbuech hôt beim Publikum – ond des weit ibr d Schweiz naus – dermaßa guet eigschlaga, dass mr des Mädle noh fir weidre zwoi Film mit dera Roll beauftragt hôt. Dô drnôch hôt d Elsbeth Sigmund ihr Filmlaufbôh beendet.

Em Erwachsena-Alder hôt d Elsbeth Sigmund da Lehrer-Beruef ergriffa. Nôch 39 Beruefsjôhr ischt-se schliaßlich en da Ruhestand treda. Heit leabt-se mit ihrem Môô en ihrem Hoimetort.




</doc>
<doc id="58996" url="https://als.wikipedia.org/wiki?curid=58996" title="Tuman Bey">
Tuman Bey

Dr Al-Aschraf Tuman Bey, bekannter as Tuman Bey II. (* öbbe 1476, ufghänkt worde am 15. April 1517) isch Sultan vo Egypte worde churz bevor s Osmanische Riich dr Herschaft vo de Mamluke im Land en Änd gmacht het. Er isch uf e Droon gstiige, wo d Osmane under em Selim I. 1516 si Vorgänger Al-Aschraf Qansuh al-Ghawri in dr Schlacht vo Mardsch Dabiq gschlaage häi.

Dr Tuman Bey isch wie d Sultan vor im as tscherkessische Huussklaav im Balast ufgwaggse, isch ufgstiige in Rang vom ene Emir von ere Hundertschaft, denn isch er Brömieeminister worde und het über Kairo gherscht, wo dr Sultan in Chrieg zooge isch . Dr abbasidisch Kalif vo Egypte, dr Al-Mutawakkil III. isch noch dr Schlacht vo Mardsch Dabiq in d Gfangeschaft vom Selim I. gfalle, wääred dr Tuman Bey z Kairo Sultan worde isch. Si Laag isch schwiirig gsi: Sürie isch verloore gsi, d Drubbe demoralisiert, d Emir häi em kä Understützig gee und d Mamluke si nid vil mee as e Söldnerdrubbe gsi. 

Z Gaza het d Bevölkerig 1516 en erfolgloose Ufstand gege d Osmane gmacht und e hufe vo de Iiwooner si druf umbrocht worde. Am 22. Januar 1517 isch die egüptischi Armee under em Tuman Bey vor Kairo in dr Schlacht vo Ridanieh besigt worde. Er het sich uf Giseh zruggzooge und isch noch eme Gfächt gfangegnoo und umbrocht worde.


</doc>
<doc id="58997" url="https://als.wikipedia.org/wiki?curid=58997" title="David ibn Abi Simra">
David ibn Abi Simra

Dr David ben Salomon ibn (Abi) Simra (hebräisch דוד בן שלמה אבן אבי זמרא, * öbbe 1479 z Spanie, gstorbe 1573 oder 1589 z Safed), bekannt as Radbas (רדב"ז), isch e früeje "Acharon" im 15. und 16. Joorhundert gsi. Er isch Ooberrabbiner vo Egüpte und Läiter von ere Jeschiwa gsi und het mee as 3'000 "Response" (das si religiöös-gsetzligi Entschäidige) verfasst und meereri Büecher.

Dr "Radbas" isch öbbe 1479 z Spanie uf d Wält choo. Won er drizääni gsi isch, het si Familie wägen em Alhambra-Edikt Spanie müesse verloo. Dr David het sich z Safed im Globte Land niidergloo und bim Joseph Saragossi studiert.

Wiso er Eretz Israel verloo het, won er 31 oder 32 gsi isch und uf Fes in Marokko gangen isch, wäiss mä nid. Dört isch er Mitgliid vom rabbinische Gricht worde, wo dr Bresidänt von em dr "Nagid" Isaak Scholal gsi isch.

1517 het die osmanischi Regierig dr Boste vom "Nagid" im ganze Riich abgschafft und dr "Radbas" isch uf Kairo. Dört isch er zum Chachambaschi (Oberrabbiner) vo Egüpte ernennt worde, und het das Amt vierzig Joor lang gfüllt. Er isch für sis Wüsse, si Charakter und si Filantropii bewunderet worde. Dr "Radbaz" isch en erfolgriiche Händler gsi und het Beziejige in e hufe Länder gha. D Jeschiwa, won er gründet und understützt het, het e hufe bedütendi Gleerti aazooge, under iine dr Bezalel Aschkenasi und dr Isaak Luria.

Dr "Radbas" isch 1573, anderi sääge 1589, z Safed gstorbe.


</doc>
<doc id="59001" url="https://als.wikipedia.org/wiki?curid=59001" title="Purim">
Purim

Purim (פורים Purim vo hebräisch "Pur", Los, ursprünglig vom akkadische Wort "pūru"; jiddisch "Purim" oder "Pirem") isch e jüüdischs Fest wird am 14. Daag vom Monet Adar (Februar/Merz) vom Jüüdische Kaländer gfiirt, in Stedt, wo zur Zit vom Brofeet Josua e festi Stadtmuure gha häi – hüte gältet das nume für Jerusalem – am 15. Adar. S Fest isch au bekannt under em Naame "Schuschan Purim" oder "Purim vo de Stedt". In jüüdische Schaltjoor wird dr Adar verdobblet; Purim findet in däm Fall im zwäite Adar statt.

Purim wird in Erinnerig an d Rettig vom jüüdische Volk in dr persische Diaspora gfiirt. Noch em Buech Ester het dr Haman, dr höggst Regierigsbeamti vom persische Köönig, vorghaa, an däm Daag alli Juude im Perserriich lo umbringe. D Köönigin Ester het aber mit Faste und Gebät d Gfoor abgwändet.

Äänlig wie bi dr christlige Fasnacht duet mä sich am Purimfest verchläide und macht Chrach. Es git Umzüüg, wo män ene z Israel "Ad-lo-jada" (hebräisch für „bis mä nüm wäiss“ (d. h. bis mä nüm wäiss, was mä macht)) säit. Es git Uffüerige, sogenannti Purimspiil, wo vilmol biblischi Gstalte und hütigi Honorazioore parodiere und verspotte.

Gschänkli wärde verschänkt, und mä isst vil Süesses wie "Hamanoore", Gutzi, wo mit Moon, Nüss oder Schoggi gfüllt si, oder Nunt us Waldhonig, Zucker und Walnüss.




</doc>
<doc id="59002" url="https://als.wikipedia.org/wiki?curid=59002" title="Glaris">
Glaris

Glaris chan folgendes bedüte:


</doc>
<doc id="59003" url="https://als.wikipedia.org/wiki?curid=59003" title="Maria Aebersold">
Maria Aebersold

D Maria Aebersold (* 6. Novämber 1908 z Baasel; † 16. Januar 1982 z Baasel) isch e Baasler Autorin und Mundartdichtere gsi.

D Maria isch 1908 as d Dochder vom Blattmachermäister Johann Friedrich Hufschmid und dr Marie geb. Hagmann z Baasel uf d Wält khoo. Si isch z Baasel uf d Schuel und het z Leiden an dr Uniwersidäät studiert. 1929 het si dr Missionäär Walter Aebersold ghürootet und zämme häi si drei Kinder ghaa. Zää Joor lang het d Familie z Indonesie gläbt, denn si si zrug in d Schwiz uf Binnige ko woone.

D Aebersold het humorvolli Gschichte verfasst, zum Däil uf Baaseldytsch und vilmol mit Bezug uf Baasel oder über iiri Ufenthalt im Usland. Au Kindergschichte het si gschriibe. Si het altsangiresischi Gschichtli gsammlet und übersetzt. Si isch au Organistin gsi, het für Zitige gschriibe bim Radio gschafft und isch Mitgliid vom Baasler Schriftstellerveräin gsi.





</doc>
<doc id="59005" url="https://als.wikipedia.org/wiki?curid=59005" title="Mauchen (Stühlingen)">
Mauchen (Stühlingen)

Muuchè (amtlich "Mauchen") lyt in èm Sitèdobel vom mittlerè Wuètèdal zwǜschè Stuèlingè un Obbereggingè, S Dorf lyt im obberè Dail vom Dobel, wo dè Muuchèbach durab bis a d Wuètè abbè gòt. Sit 1974 isch Muuchè èn Ortsdeil vo dè Stadt Stüèlingè im Landchrais Waldshuèt z Badè-Württèbärg.

Muuchè lyt uff Höchi vum obberè Drittel vum Muuchèbachdal. Dè Muuchèbach entschpringt am Weschtrand vo dè sog. "Alb", èn Höhèzug zwǜschè Bõõdorf im Nordweschtè un Stüèlingè im Südoschtè. Dè Muuchèbach mündet südlich vo Untereggingè i d Wuètè. Muuchè lyt bezogè uff d Oscht-Wescht-Dimension am öschtlichè Rand vum Südschwarzwald, historisch gsää also au vum Albgau. Dè Muuchèbach deilt s Albgau zwǜschè Steina un Wuètè, dòrum lyt Muuchè a dè Vobinding zwǜschè Stüèlingè un Obbermettingè im Steinadal bzw. in Volängerig Ühlingè im Schlüèchtdal. Bedütend für Muuchè isch d Laag am Südoschtrand vum "Großholz", èm zämmèhängendè Waldgebièt uff dè Höchi zwǜschè Bettmedingè, Obbermettingè un Muuchè, well uff dè Muuchemer Gemarkig è großes Stugg vo dem Waald lyt. Zuè Muuchè dezuè ghöred au è baar Höf un èn Zinkè, wo "Muuchemer Sidlung" heisst un zwǜschè dè Stüèlinger "Schlossbärgsidlung" un èm Zinkè uff dè "Unterè Alb" lyt, sowiè dè letschtgnannte Zinkè sèlber, wellè im Quällberych vom Muuchèbach uff dè Alb in èrè Höchi vo öppè 730 m lyt. Nördlich vo dè Unterè Alb hört d Gmarkigsgränz vo Muuchè no vor dè Albhof "Mittleri Alb" uff. Am unterè Dorfrand vo Muuchè lyt in èm Sitèdobel vom Muuchèbachdal dè Wohnblatz "Petersbärg".

Dè Nammè vum Dorf bezièt sich uff die ehemòligè Hèrrè vo Muchheim, ergo uff dè urkundlich 1119 vozeichnete Ortsnammè "Muchheim". Im Lauf vo dè Johrhunderte isch d Endung -heim zuè -en bzw. -è mutyrt. Dè mittelhochdütsche Stamm Much- entschpricht im hütigè alemannischè Muuch-, wo im hochdütschè durch d Lutvoschièbung zuè Mauch- mutyrt isch.

Dè Muuchemer Dialèkt ghört zum Hochalemannischè, un isch identisch zum Stüèlinger un Egginger Dialèkt, asè ghört er wiè s mittlere un untere Wuètèdal zuè dè Südoschtschwarzwälder Isoglossè.

Dè Ort "Muchheim" isch èrschtmòls 1118 urkundlich erwäänt worrè. Schu i dè beidè Johrhundert devor, im 10./11. Johrhundert, hèt Muuchè zum Obberè Albgau ghört. Als Nõchbòrort vo Stüèlingè, öppè 3 km weschtlich uff dè andèRè Sitè vum Stüèlinger Schlossbärg glègè, hèt Muuchè i dè Zit vum 12.-19. Johrundert zuè dè Landgrõfschaft Stüèlingè ghört. Nõch dè Säkularisation vo 1806, wo zu dè Bildung vum Herzogdum Baddè gfüürt hèt, isch Muuchè bis 1974 è sèlbschtändigi Gmeind z Südbaddè gsi. Mittè i dèrrè Zit, im Johr 1875, isch èn Großdeil vum Dorf abbebrènnt, 42 Hüser z Muuchè sin dõdeby vonichtet worrè.Bis i d Nõchchriègszit ab 1945 isch Muuchè è Buèrèdorf gsi, wa mò au hüt no a dènnè Huufè Buèrèhüser im Dorf sää cha. Inzwǜschè git s z Muuchè mee un mee Fürõbedbuèrè, dõrum hèt sich Muuchè suksessyv von èm Buèrè- zuè nèm Wohndorf gwandlet

Diè rot Rosè im Zèntrum vum Muuchemer Wappè erinnerèt a diè Lehnslüt vo Muuchè, d Hèrrè vo Almshoffè, wo vo 1739 bis 1806 im Uffdraag vo dè Fürschtèbärger d Dätschmeischter z Muuchè gsi sin. Dè silbrige Bord mit dè blauè Böppel zeigt, wiè bi andrè Wappè vo Dörfer i dè Region, d Zuèghörigkeit zu dè Fürschtèbärger aa.

Muuchè lyt a dè K 6599, dè Dalschtrōß un Muuchemer Ortsdurchfaart, wo im Ort dinnè "St. Gallus Schtrōß" benamst wörd. Bim Bürgerhuus i dè Ortsmitti drèffèd vo beidè Dalwangè Ortsvobindungsschtrôßli uff d Ortsdurchfaart, vo dè rächtè Dalwangè selli us Weschtè vo Obbermettingè im Steinadal, vo linkè Dalwangè uss Oschtè disèbb vo Stüèlingè. Nōch dè Meinung vo dè Muuchemer lyt irè Dorf im Vokeersschattè vo dè B 314 un dè L 169, dè "Alp-Schtrõß" Stüèlingè-Bõõdorf, sellè Schattè hèt sich abber dütlich uffghellt, sit d Mitglyder vom Golfclub Obberi Alp hüüfig Gebruuch vo dè K 6599 machèd.



</doc>
<doc id="59006" url="https://als.wikipedia.org/wiki?curid=59006" title="Ischmael Hakohen Tanudschi">
Ischmael Hakohen Tanudschi

Dr Ischmael Hakohen Tanudschi isch e tunesische Rabbiner und Autor im 16. Joorhundert gsi. 

Dr Ischmael Tanudschi isch, wie s usgseet, dr erst rabbinisch Gleerti und Autor z Tunis gsi. Verwandti von em si dr Rabbi Samuel haKohen und si Soon Judah gsi, wo bäidi z Jerusalem Rabbiner gsi si. Wo die politischi Situazioon z Tunis schwiirig worde isch, het dr Tanudschi s Land verloo und isch uf Egüpte. Dört het er 1543 si "Sefer haSikaron" (ספר הזיכרון), e Sammlig vo halachische Entschäidige, fertig gschriibe. Noch däm was in gwüsse Response wie zum Bischbil die vom Elijah b. Ḥayyim, 2 Däil, Nummere 55 gseet us, wie wenn er Oberrabbiner vo Egüpte worde isch. Dr Kabbalist Abraham ben Mordechai Azulai (1570–1643) het verzelt, ass es dört e Sünagooge uf si Naame gäb, wo dr Ischmael din bätet het.



</doc>
<doc id="59008" url="https://als.wikipedia.org/wiki?curid=59008" title="Bezaleel Aschkenasi">
Bezaleel Aschkenasi

Dr Bezaleel Aschkenasi ("Bezaleel ben Abraham Aschkenasi"; * um 1520; † um 1592) isch e jüüdische Gleerte gsi, wo lang in Egüpte gläbt het. In sine "Klale ha-Talmud" het er methodologischi Bemerkige vo de hervorragendste Usleeger vom Talmud (Geonim und middelalterligi Uslegeer) gsammlet.

Dr Aschkenasi isch von ere Familie vo dütsche Gleerte abgstammt und woorschinlig in Palestina uf d Wält choo. E groosse Däil vo sim Lääbe het er in Egüpte verbrocht, won er bim David ibn Abi Simra und bim Israel de Curial Talmus studiert het. Zu sine Schüeler häi under anderem dr Isaak Luria und dr Salomon Adeni ghöört. Dr Ruef vom Aschkenasi isch eso grooss gsi, ass er s Amt vom "Nagid", wo yun ere leere Würde worde isch, het chönne abschaffe. 1587 isch er uf Jerusalem, won er vo de Aschkenasim und vo de Sefardim as Füerer akzeptiert worde isch. Die wirtschaftligi Laag vo dr Gmäind dört isch kritisch gsi, und es isch im Aschkenasi z verdanke, ass si sich nid ufglööst het.



</doc>
<doc id="59009" url="https://als.wikipedia.org/wiki?curid=59009" title="Isaak Luria">
Isaak Luria

Dr Isaak Luria (* 1534 z Jerusalem; † 5. August 1572 z Safed in Galiläa) isch e Rabbiner gsi und dr Begründer vo dr nöizitlige Kabbala ("lurianischi Kabbala").

Dr hebräisch Naame יִצְחַק לוּרְיָא wird uf Dütsch mäistens as "Isaak Luria" gschriibe, mänggisch aber au as Jizchak Lurja, Jizchaq Lurja oder Lurje, wenn sich d Dranskripzioon sterker am Hebräische orientiert. Dr vollständig Naame vom Luria isch "Rabbi Jizchaq ben Schlomo Aschkenasi Lurja" („Rabbi Isaak, Soon vom Salomo Aschkenasi Luria“). Dr Biinaame Aschkenasi, wo scho si Vater dräit het, isch e Hiiwiis druf, ass si Härkumft us Poole oder Dütschland isch. Si Mueter isch sefardisch gsi.

In dr jüüdische Dradizioon isch dr Luria bekannt under em eerevolle Biinaame ARI. Für das Akronüm gits verschiideni Erkläärige:
ARI bedütet im Hebräische „Löi“. Dorum wird dr Luria au as „Dr Löi“ oder „Dr Häilig Löi“ bezäichnet.

Dr Luria stammt us ere Rabbiner- und Gleertefamilie, wo iire Naame vo Luria in Ooberitalie überchoo het. Er isch 1534 z Jerusalem uf d Wält choo.
Si Vater isch früe gstorbe und druf isch d Mueter mit em uf Kairo, wo si Unggle Grundbsitzer gsi isch. Dä het sich au um sini jüüdischi Usbildig kümmeret. Won er 22 gsi isch, het er sich mit em Sohar afo beschäftige und het siibe Joor lang uf ere äinsame Insle im Nil gläbt. Er het si Familie nume am Sabbat bsuecht, het seer sälte öbbis gsäit und denn nume uf Hebräisch. As Asket het er e hufe Wisione ghaa, und het sich eso mit em Brofeet Elija underhaltet.

1569 isch dr Luria zrugg ins Häilige Land, het sich churz z Jerusalem ufghaltet und isch denn uf Safed go woone. Dört isch er e Schüeler vom Moses Cordovero (1522–1570) worde und het sini kabbalistische Studie verdieft. D Erkenntniss vom Luria si aber nume im e seer chliine Kräis mündlig witerverzelt worde. Erst wo si ufgschriibe worde si vom Luria sim bedütendste Schüeler, em Chajim Vital (Safed 1543 – Damaskus 1620), häi sich sini Leere gege s Ändi vom 16. Joorhundert afo verbräite.

Dr Luria het die theoretischi und braktischi Kabbala nöi interbretiert. Mä redet vo dr lurianische Liechtmüstik. Zentrali Pünkt vo sinere Leer si:

Dr Isaak Luria het sini Leere nit sälber ufgschriibe usser e baar churze Draktaat und drei Hümne zum Sabbat, wo im Juudedum üsserst beliebt worde si. Die lurianischi Kabbala und d Lääbensgschicht vom Luria si zum grösste Däil vo sim Schüeler Chajim Vital ufgschriibe worde.

Um en Isaak Luria si scho bald noch sim Dood alli mööglige Legände enstande. Zum Bischbil scho as Chind söll er dur wunderbari Äigeschafte ufgfalle si. Für si Aarbed z Safed het men en as dr „Häilig Maa vo Gott im Land Israel“ bezäichnet.

Si Lääbe und si Wärk häi en Iifluss uf d Kabbaliste gha, zum Bischbil uf e sälbsternennte Messias Schabbtai Zvi, und häi denn im 17. bis ins früeje 19. Joorhundert uf witi Kräis im Juudedum Iidruck gmacht. Uf dr äinte Site het denn dr Moses Mendelssohn d Filosofii vo dr Ufkläärig verdräte, wo s Ziil von ere d Emanzipazioon und d Integrazioon vo de Juude in dr allgemäine Gsellschaft gsi isch, uf dr andere Site häi sich uf uf dr lurianische Basis müstischi Ströömige entwigglet, wo mit em Chassidismus verchnüpft si.



</doc>
<doc id="59010" url="https://als.wikipedia.org/wiki?curid=59010" title="Flügelhorn">
Flügelhorn

S Flügelhorn isch s Sopraninschtrumènt uss dè Blèchblõsinschtrumèntèfamilliè vo dè Bügelhörner. I dè Bauform un dè Stimmung isch s Flügelhorn mit dè Drumbeetè voglychbar, allerdings wycht s vo sellèrè in punkto Rohr-Grundform un dè Mensur sowiè m Mundschtugg ab. S Flügelhorn hèt è witgehend konisches Rohr (Trp.: zǜlindrisch), è witti Mensur (Trp.: èngi Mensur) un è düèfs Kesselmundschtugg (Trp.: flachè, orthogonalè Kesselboddè). S wörd in B (sèltè in C) notyrt.

S Flügelhorn hèt sin Urschprung bi dè Signalhörner. S isch öppè glychzitig mit dè Drumbeetè mit Ventyl uusgschtattet worrè (èrschtè Beleg: kgl. bayrischs Privileg für è "chromatischs Flügelhorn" für dè Michael Saurle d. Ä. Münchè 1832). Dört devor hèt s es 1810 vom Joseph Halliday erfundene Klappèhorn gää. Schu im 18. Johrhundert hèt dè Uusdrugg „Flügelhorn“ è Inschtrumänt vum Flügelmeischter benamst, wo d Fungtion ghaa hèt, mit sinè Signaal diè voschidenè Flügel von èrè Jagdgsellschaft koordinyrè hèt müèsè. Glychzitig isch es woll au i dè Marschkompaniè vum Milidär als Signalinschtrumènt vowendet worrè. Dõdurch isch es denn au zuè dè Vowendig i dè Milidär- un Marschkapèllè chò, wo s am linkè Flügel vor dè Bass-Flügelhörner (Tenorhörner) uffgschtellt worrè isch. Zämmè mit dè Alt-, Tenorhörner un dè Baridöner sorgt s Inschtrumènt i dè Milidärorcheschter für mee Klangbreiti. Hüt wörd s sowoll i dè Blõsorcheschter als melodyfüürendes Inschtrumènt wiè au im Jazz (solistisch un i Big Band-Formationè) un voeinzelt au i dè Kunschtmusig (z. B. bi Igor Strawinsky un èm Ralph Vaughan Williams) ygsetzt. S Flügelhorn isch au scho für d Kammermusig im 19. Johrhundert bruucht worrè. I dè Blõsorcheschter wörd für diè traditionèlli Literadur (Marsch, Polka un Walzer), Jazz-Kompositionè un balladeartigi Stüggle ygsetzt. I dè Märsch eignet sich s Flügelhorn hauptsächlich für Motyv im Trio, welli fascht immer im Cantabile vordrait wörred, wofür sich dè Klang vum Flügelhorn uusgezeichnèt eignet. Voglychbars gildet für dè Ysatz in Polkas, wo meischtens au èn weichè, warme Klang gfrõgt isch.

Durch diè konischi Mensur isch es schwiriger wiè bi dè Drumbeetè, èn Stimmzug yzbauè. S Flügelhorn wörd deshalb üblicherwys durch è voschièbbares, mit èrè Klèmmi fixyrts Stimmrohr dirèkt nôch èm Mundschtugg ersetzt. Allerdings isch es Flügelhorn eins vo dè wènige Blèchblõsinschtrumènt, wo asè gschtimmt wörd, well sini grösserè Brüèder, s Alt- un Tenorhorn sowiè dè Barydon è bis zu 100% längers Rohr hèn, wo sich è chürzerè, zǜlindrischè Abschnitt i dè Nôchi vom Mundrohr ybauè lòt. Dè Dòn vum Flügelhorn isch weicher wiè dè vo dè Drumbeetè, sèlli Dònfarb würd durch diè witti Mensur vum Schallbecher un durch d Form vum Mundschtuggkessel brägt. Mò unterscheidet zwǜschè m (trivial benamste) Jazz-Flügelhorn mit Ventyl un èm Flügelhorn in dütscher Bauart mit Drèèventyl (auch Konzèrtflügelhorn benamst), welles hauptsächlich für traditionèlli Blõsmusig vowendet wörd. Konzèrtflügelhörner git s i dè böhmischè (zimli wit) un dè mährischè (öppis èngerè) Mensur. Diè möhrischè Konzèrtflügelhörner wörrèd deilwys mit Drumbeetèmundschtüggle gschpillt, wa nèn schärferè Klang git. Sèll wörd i dè Braxis au vo Drumbeeter so gmacht, wo je nõch Stugg zwǜschè Drumbeetè un Flügelhörn hin- un hèrwechslèt, well für moderni Blõsmusigliteradur hauptsächlich Drumbeetè vowendet wörrèd. S so daufte Kuhlo-Flügelhorn isch fascht chreisrund bogè un hèt è zimli kurzes, wites Mundrohr un isch relatyv èng mensuryrt sowiè mit ènèm Stimmzug uusgschtattet. Mit èm chreisrundè Bogè wörrèd zuèsätzlichi Obberdöön vomidè, wo bi Übbergäng vo graadè un bogènè Rohrschtüggle immer entschtôn.

È spezièlli Bauart sin Flügelhörner mit èm vyrtè Ventyl, wo dè Dòn um è Quartè dǜèfer macht, dõrum heisst s Quartventyl. Sell Ventyl wörd ebbèso i Konzertbosuunè un Piccolodrumbeetè ybaut. Well d Ventyl im èrschtè Drittel vum Hauptroer unterbrocht sin (bi dè Drumbeetè gnau i dè Mitti) un dè Schallbecher bsunders lang un vo Aafang aa konisch isch, isch es möglich, bi guèter Üèbig un Vorbereitig dè erschtè Naturdon mit sämtlichè Ventylkombinationè aazblõsè un musikalisch z bruuchè. Sell isch für d Drumbeetè wèg dè uffzelltè Konschtruktionsunterschyd nit spillbar. S Quartventyl diènt vor allem dezuè, d Luggè zwǜschè m regulär dǜèfschtè Don bim Druggè vp allè drei Ventyl (Donumfang luèg obbè) un èm èrschtè Naturdon ohni druggti Ventyl zuè z machè. Dõdurrè cha dè Donumfang von èm Flügelhorn mit Quartventyl um è ganzi Oktav nõch unnè erwiterèd wörrè, denn es sin denn au Dön unterhalb vom èrstè Naturdon vo dè Hauptrohrlängi (ohni griffèni Ventyl) möglich. Sebbi Döön müèn abber kultivyrt wörrè, well si zimli schlècht aaschprèchèd, witt ußerhalb vum regulärè Drumbeetèregischter ligèd un dõrum im Drumbeeter, wo hin un hèr wechslèT, völlig frèmd sin. S Mundschtugg muè sellè Aaschprüch entsprèchend uusgsuècht wörrè. Im dǜèfè Donberych von èm söttigè Flügelhorn chönnèd phǜsikalisch bedingti Indonationsabwychigè uusglichè wörrè. Byschpillswys isch s notyrti Fis (klingend E) mit dè Ventyl 1-2-3 vill z hoch, mit Quartventyl un 2-4 fascht korrèkt. Bim notyrtè Cis (klingend H) drybt dè Effèkt dè Don bis gegè 50 Cent i d Höchi, so dass es menschliche Ghör sellè Don schu als klingends C taxyrt. Selli Döön wörred deshalb als kranki Döön benamst, wo mit èm Quartventyl gheilt wörred.

Baulichi Unterschyd git s bi Flügelhörner im Mundschtuggschaft-Mundroorberych:

Au dè Schallschtuggdurchmesser variyrd zwǜschè 130 un 170 mm.




</doc>
<doc id="59011" url="https://als.wikipedia.org/wiki?curid=59011" title="Abraham Monson">
Abraham Monson

Dr Abraham Monson isch e sefardische Rabbiner und Uniwersalgleerte im spöötere 16. Joorhundert gsi.

Dr Monson isch e Schüeler vom Bezaleel Aschkenasi in Egüpte gsi. Wäge sim Wüsse und sinere Wiishäit häi em sini Zitgenosse "Sinai weOḳer Harim" gsäit, was öbbe Uniwersalgleerte und Intelligänzbestie bedütet. Er isch Rabbiner in Egüpte worde und isch en usgezäichnete "Sofer Stam" (hebräisch סופר סתם) gsi und het e hufe Torarolle gschriibe, wo immer no in Egüpte existiere. Spööter isch er denn uf Konstantinopel. Er het Response verfasst, won e groosse Däil von ene in d Responsesammlige vom Samuel vo Medina, Salomon ben Abraham Cohen, Abraham de Boton und Joseph di Trani ufgnoo worde si. Anderi Response, sini Nowellä, si Sammlig vo "Deraschot" und si Verdäidigung vom Haim ben Joseph Vital, eme Schüeler vom Isaak Luria, gegen e Menahem di Lonsano, wo im Vital si "Kabbala" kritisiert het, existiere no as Manuskript.

Dr Abraham Monson isch z Konstantinopel gstorbe.



</doc>
<doc id="59013" url="https://als.wikipedia.org/wiki?curid=59013" title="Bayezid II.">
Bayezid II.

Dr Bāyezīd II. (* 3. Dezämber 1447 z Dimotika, noch andere Kwelle: * Januar 1448; † 26. Mai 1512 bi Dimotika) isch vom 19. Mai 1481 bis 24. April 1512 Sultan vom Osmanische Riich gsi. Wil er so religiöös gsi isch, het er dr Binaame "velī" überchoo. Er het under em Dichdernaame "ʿadlī" („dr Grächdi“) Gedicht gschriibe.

Dr Bayezid isch dr Noochfolger vo sim Vater Mehmed II. uf em Droon gsi. Aber er het drfür zerst d Understützig vo de Janitschare mit Verspräche und Bestächig müesse gwünne. Das isch denn für Joorhunderti e Brivileeg vo dr Janitscharedrubbe bi dr Machtübernaam vom ene nöije Sultan gsi.

Bevor er aber d Herrschaft het chönne übernee, het er si Brueder Cem Sultan müesse schloo. Dä isch 1474 as Noochfolger vo sim eltere Brueder Mustafa dr Statthalter vo Karaman worde. Dr Bayezid het en in meerere Schlachte gschlaage und uf Egüpte verdriibe, wo under de Mamluke e Bedroig für d Osmane gsi isch. Dr Cem het no äinisch brobiert, dr Bayezid z entdroone, und isch druf zu de Johanniter-Ritter uf Rhodos gflüchdet. Dr Groossmäister Pierre d’Aubusson het denn vom Bayezid e Bangsion überchoo, für zum en dört z bhalte. Bald häi dr Karl VIII. vo Frankriich und dr Bapst Innozenz VIII. Druck uf e d’Aubusson gmacht, für dass er dr Cem wurd usliifere, und schliesslig isch er in d Händ vom Babst choo und isch dört gstorbe. Öb dr Bayezid schliesslig am Dood vo sim Brueder schuld gha het, isch nid bewiise.

1484 het dr Sultan erfolgriich Chrieg gege s Fürstedum Moldau gfüert. Au in Albanie und über Bosnie bis in d Steiermark si sini Akıncı vordrunge und häi blünderet und Sklave gmacht. S Ändi vo dene Züüg isch erst 1495 mit em Friide zwüsche dr Hooche Pforte und Ungarn choo.

1485 het dr Bayezid dr Buechdruck mit arabische Lettere verbote, so dass er sich im Osmanische Riich nume seer beschränkt entwigglet het. D Kanzleisprooch isch zum Däil vo Griechisch uf Osmanisch umgstellt worde.

Dr Kait-Bay (au Qaid Bay) isch dr Mamluke-Sultan vo Egüpte gsi, wo scho im Cem Asüül gee het. Dä het denn si Machtberiich gege Norde erwiteret bis uf Tarsus und Adana. 1488 het er d Osmane gschlaage und 1491 isch e Friidensverdrag gschlosse worde, wo bis noch em Dood vom Bayezid ghebt het.

Wo 1492 z Spanie s Alhambra-Edikt erloo worde isch, het er d Juude ufgnoo, wo us Spanie und spööter us Bordugal verdriibe worde si. Dr Bayezid II. söll gsäit haa: „Wie dumm si die spanische Köönig, ass si iiri beste Bürger uswiise und iire schlimmste Find überlöön.“

Er het ooni Erfolg Rhodos aagriffe, und het für e Friide dr Republik Venedig Zuegständniss gmacht und dr Dribut vo Ragusa verchlineret. Aber d Laag in dr Egeis isch kritisch worde, wo d Republik 1489 Züpere übernoo het. Dr Bayezid het druf 1499 en Chrieg uf dr Morea (Peloponnes) mit dr Doosche-Republik gfüert, het persönlig d Belaagerig vo Modon im Joor 1500 gläitet und 1502 dank sinere nöije Chriegsflotte Lepanto, Modon, Coron und Navarino erooberet.

Zwüsche 1501 und 1506 het er d Beyazit-Moschee in Konstantinopel lo baue.

Z Persie isch in dr Entschäidigsschlacht vo Schurur 1502 dr Schah Ismail an d Macht cho, dr erst vo dr Safawiide-Dünastii. Under em Iifluss vo Persie het sich d Schiite-Leer z Kurdistan und in Chläiasie usbräitet. Au milidäärisch het Persie d Konfrontazioon mit em Osmanische Riich gsuecht. Dr jüngst Soon vom Bayezid, dr Selim, het das welle usnütze. Er het sini Brüeder gschlaage und si Vater zwunge, iin zum Ooberbefäälshaaber vo dr Armee z mache. Am 24. April 1512 isch dr Bayezid II. zruggdräte und si Soon het as Selim I. dr Droon übernoo. E baar Dääg druf isch dr Bayezid dood gsi.




</doc>
<doc id="59019" url="https://als.wikipedia.org/wiki?curid=59019" title="Safawiden">
Safawiden

D Safawiide ( – "Ṣafawīyān"; aserbaidschanisch: – "Səfəvilər") si in dr Gschicht vo Persie e Fürstedünastii gsi, wo us Ardebil gstammt het. Si het vo 1501 bis 1722 regiert und het dr schiitisch Islam as Staatsreligion etabliert.

1501 häi d Safawiide Täbris erooberet und dr turkmenisch Herscher gstürzt. Nüün Joor spööter häi si d Usbeke im Nordoste vom Iran in ere Schlacht bi Herat gschlaage. Gege d Osmane häi si denn 1514 d Schlacht bi Tschaldiran und mit ere au d Hauptstadt Täbris verloore. Dr Tahmasp I. (1524–1576) het Chorasan gege d Usbeke chönne verdäidigehet aber dr Irak und Aserbaidschan bis 1534 an d Osmane verlore. 1555 si im Friiede vo Asmaya die nöije Gränze zum Osmanische Riich festgläit worde. 

Dr Abbas I., dr Grooss (1587–1629) het 1601 Bahrain bsetzt 1603 d Osmane us Aserbaidschan, Armenie und Georgie verdriibe und 1623 dr Irak mit Bagdad zruggerooberet. Eso häi d Perser die schiitische Wallfaartszentrum Nadschaf und Karbala wider kontrolliert. Under iim isch s Land zu Woolstand choo. D Infrastrukture si usbaut worde, bsundrigs in dr nöije Hauptstadt Isfahan. Dr Abbas I. het Drubbe us christlige Sklaave ufgstellt und eso dr Iifluss vom turkmenische Milidäär beschränkt.

Under de Noochfolger vom Abbas I. het d Zentralverwaltig an Iifluss verloore. Nume dr Schah Abbas II. (1642–1666) het s Riich no äinisch chönne reformiere und konsolidiere. Ängi Handelskontakt mit de öiropäische Seemächt Ängland und Holland häi sich entwigglet. 1649 isch Kandahar in Chorasan bsetzt worde, wo au s indische Mogulriich Aaspruch druf erhoobe het.

Am Ändi vom 17. Joorhundert isch die wirtschaftlig Laag schweer worde und wo d Schiite no häi welle d Sunnite zum schiitische Islam zwinge, isch s 1719 zum en Ufstand vo de Paschtune choo. Die häi 1722 Isfahan erooberet und dr Schah abgsetzt. Nume siibe Joor druf het dr safawiidisch Tahmasp II. d Paschtune verdriibe, isch aber zur Marionette vo de Afschariide worde. Die häi dr Dünastii 1736 en Änd gmacht.





</doc>
<doc id="59021" url="https://als.wikipedia.org/wiki?curid=59021" title="Abbas I. (Persien)">
Abbas I. (Persien)

Dr ʿAbbās I. ( [], au Abbas dr Grooss: ; ; * 27. Januar 1571 z Herat; † 19. Januar 1629 z Māzandarān) isch e persische Herrscher us dr Dünastii vo de Safawiide gsi. Er het vo 1587 bis 1629 as "Schah vo Persie" regiert.

1601 het dr Abbas Bahrain bsetzt, 1603 d Osmane us Aserbaidschan, Armenie und Georgie verdriibe und 1623 dr Irak mit Bagdad zruggerooberet. Eso häi d Perser die schiitische Wallfaartszentrum Nadschaf und Karbala wider kontrolliert. 1609 bis 1610 het er d Kurde bekämpft und sä schliesslig uf Chorasan deportiert und an ihrem Blatz het ere Turkmene aagsiidlet. 1615 het dr Abbas I. en Ufstand vo de Georgier in Tiflis zämmebrätscht. Drbii si mee as 60'000 Lüt umchoo und no 100'000 verdriibe worde. Er het 1618 au en Allianz vo Osmane und Tatare gschlaage. 1622 het er mit Hilf vo säggs änglische Chriegsschiff d Insle Hormuz vo de Bordugiise zruggerooberet.

Under em Abbas I. isch s Land zu Woolstand choo, dank sine politische und wirtschaftlige Reforme, won er zwüsche 1590 und 1602 iigfüert het. D Infrastrukture si usbaut worde, bsundrigs in dr nöije Hauptstadt Isfahan. Er het Drubbe us christlige Sklaave ufgstellt und eso dr Iifluss vom turkmenische Milidäär beschränkt.

Dr Abbas het e näis, chrüzartigs Muster, s Schah-Abbas-Muster, lo erfinde, wo immer an in söll erinnere. Es isch in Teppig und Moolereie brucht worde. Au in de nöije Baläst und Moscheä, won er z Isfahan het lo baue, chunnt ‹si› Muster in de Moolereie vor. D Kunst vo sinere Zit isch seer filigran und isch, dank em waggsende Handel, vo alle mööglige Kulture beiiflusst worde.

Uf Bilder kennt mä dr Abbas vilmol an sim lange Schnauz und an de extrawagante Turbään zu.




</doc>
<doc id="59022" url="https://als.wikipedia.org/wiki?curid=59022" title="Neujahr">
Neujahr

Nüüjahr (au Nüüjahrstag) isch de ersti Tag vomene Kalenderjahr. Wäg de unterschidliche Zyträchnige und Kaländer isch de Jahresaafang i de verschiedne Kulture rund um d Wält zu underschidliche Zytpünkt. Überall wird aber es nüüs Jahr mideme Fäscht aagfange.

Im Jahr 153 v. Chr. hed's im Römische Rych e Kaländerreform gäh und de Jahresaafang isch vom 1. Merz uf de 1. Jänner vorverleid worde, uf de Tag vom Amtsaatritt vo de beide Konsul. So sind d Jahr au nach de Amtszyte vo dene Konsul benännt worde. Dur das hend d Zählmönet (Septämber, de ursprünglich siebti Monet; Oktober, de achti; Novämber, de nünti; Dezämber, de zähnti) ihri entsprächende Positione verloore.

Bis zur Festsetzig vom Nüüjahrstag im Jahr 1691 dur de Papst Innozenz XII. uf de 1. Jänner hed aber i wiite Teil vo Europa de 6. Januar als Jahresaafang gulte, wil a dem Tag Epiphanias, e christliche Fyrtig, isch. Im julianische Kaländer entspricht de 14. Jänner em 1. Jänner, es Datum, wo i protestantische und orthodoxe Gebiät trotz de gregorianische Kaländerreform no wiiter gulte hed.

Im westliche Kulturruum isch de 1. Jänner als Termin füre Jahresaafang sit em Mittelalter wyt verbreitet gsi. Unabhängig devo hed's i verschidne Regione und Zyten anderi Date gäh. Mängisch sind i de gliiche geografische Gebiet sogar verschidni Nüüjahrstermin gliichzytig verwändet worde.

Zu verschidene Zyte und a verschidene Ort vo de Chile pruuchti Variante sind öppe die (Wyters zur Gschicht lueg une):

Im tütschsprachige Ruum findet d Fyrlichkeite meist i de Nacht vom Jahreswächsel statt, drum seit me ne Silvästerfyr. Zum Jahreswächsel ghöörid Glück- und Gsundheitswünsch für s nüüe Jahr. So wünscht me sich zum Biispiel „en guete Rutsch“ is nüüi Jahr. Glück- und Gsundheitswünsch cha me au no es paar Täg nach Nüüjahr usspräche oder überbringe.

Für vili Mänsche spilid Glückssüüli, Chämifäger, vierblettrige Chlee und anderi Glücksbringer e grossi Rolle. Au s Gschänkpapiir isch mit dene Symbol bedruckt. Es git au speziells Nüüjahrsgebäck, bispilswiis Nüüjahrschrapfe.
Z Italie ghört s Träge vo roter Underwösch zum Jahreswächsel, bi de französische Fyr "Le Réveillon de Saint-Sylvestre" ghörid Champagner und s mitternächtliche Küsse underem Mistelzwiig dezue und bim schottische "Hogmanay" wott mer mit Whisky und Salz als Ersts über d Huusschwelle vo de Nachbere trätte. De spezielli Bruuch heisst "First footing". Im angelsächsische Sprachruum isch s Singe vom Liäd «Auld Lang Syne», eme Traditional, wiitume verbreitet.

Grossi Kultur- und Sinfonieorchester spilid a Nüüjahr es Nüüjahrskonzärt, am bekanntiste isch s Nüüjahrskonzärt vo de Wiäner Philharmoniker.

E breiti Übersicht, bsunders über elteri Nüüjahrsbrüüch in de tütsche Schwiiz gfindet sich im Schwyzerische Idiotikon, öppe i de Artikel "Nüw-Jâr" und "Bërchtelens-Tag".



Dr Jahresafang isch hüüt fascht wältwiit dr "1. Januar". Im europäische Mittelalter isch das noni ganz d Normalität gsii.

I de Walliser Gmaind Vionnaz gits en Wiiler, wo Bonne Année ghaisst.




</doc>
<doc id="59023" url="https://als.wikipedia.org/wiki?curid=59023" title="Berchtoldstag">
Berchtoldstag

De Bärchtoldstag (Bächteli[s]tag, Berchteli[s]tag, Berteli[s]tag, Bärzeli[s]tag, Bechtelstag, Bechtle), z Glaris au "Naanüüjahr" gnännt, isch ursprünglich e Fyrtig i Gägende mit alemannischer Bevölcherig gsi, bsunders i Teile vo de Schwiiz – wo er über d Bärner Herrschaft i de Waadt au i französischsprachigi Landesteil cho isch – und z Liächtestei. De Fyrtig isch meistens am 2. Jänner, cha aber au erst spöter am Jahresaafang si. Im Graubünde isch er am 5. Jänner, im thurgauische Frauefäld am dritte Mäntig im Jänner.

De Tag isch i verschidene Kantön arbetsfrei; ursprünglich aber isch das nu i de Kantön Züri und Bärn (mit em dozmalige Bärner Aargöi und em Waadtland, drum au hüt na deete) de Fall gsy.

En «heilige Berchtold» gits nöd. Im "Schwyzerischen Idiotikon" wird uf di mittelhochtütsche Wort "berchttac, berchteltac" und "berchtnacht" für ‚Epiphanias‘, ‚Dreikönigstag‘ (6. Jänner) verwise. Mhd. "bërcht, bërchtel" meint ‚glänzig, lüüchtig‘, öppe wie hüt na änglisch "bright" ‚hell‘. Me cha drum vermuete, das de Berchtoldstag – wo ja grad für di refermierte Kantön tipisch isch! – en Ersatz isch für der abgschafft Dreikönigstag.


</doc>
<doc id="59024" url="https://als.wikipedia.org/wiki?curid=59024" title="Isfahan">
Isfahan

Isfahan ( [], au: Esfahan) isch d Browinzhauptstadt vo dr Browinz Isfahan im Iran. D Stadt het öbbe 1'755'000 Iiwooner, mit em Umland si s 2'071'000 (Stand: 2007).

Isfahan lit im Zentraliran, öbbe 400 Kilometer südlig vo dr Hauptstadt Teheran uf ere Hööchi vo 1500 Metern in ere Flussoase im fruchtbare Daal vom Fluss Zayandeh Rud am Rand vom Zagrosgebirg.

Im Süde und im Weste vo dr Stadt si d Bachtiari-Bärg, und im Norde und Oste lit die iranischi Hoochebeni, wo je witer mä uf Nordoste goot mee und mee zur Wüesti wird.

E persischs Sprichwort säit ass Isfahan d Helfti vo dr Wält sig ().

Si Glanzzit het Isfahan under dr Dünastii vo de Safawiide erläbt. Die häi Isfahan 1598 zu iirer Hauptstadt gmacht und mit e Hufe Brachtbaute und Gartenaalaage verschöneret.




</doc>
<doc id="59028" url="https://als.wikipedia.org/wiki?curid=59028" title="Region Albula">
Region Albula

D Region Albula () isch a Verwaltigsainhait vum Kanton Graubünda i da Schwiz, wo dur d Gebietsreform uf da 1. Januar 2016 entstanda isch.

Dezua ghörend d Täler vu da Albula, s Albulatal, und vu da Julia, s Oberhalbstai. D Region wird au Surmeir gnännt.

Bis uf d Gmaind Mutte, wo uf da 1. Januar 2016 i d Region Viamala gwächslat hät, isch d Region Albula mit em Bezirk Albula identisch, wo bis Endi 2015 bestanda hät.

D Krais Alvaschein, Belfort und Bergün sind uf da 31. Dezember 2015 ufglöst worda, da Kreis Surses blibt no bis zum 31. Dezember 2017 für überkommunali Ufgoba witer bestoo.

Zur Region Albula ghörend folgendi Gmainda:


</doc>
<doc id="59031" url="https://als.wikipedia.org/wiki?curid=59031" title="Grand Est">
Grand Est

Grand Est "(Grossa Oschta)" ìsch a frànzeescha àdminischtràtiva Region, wo àm 1. Janner 2016 grìnda worra ìsch. Sa kummt vu dr Fusion vu da Regiona Elsàss, Champagne-Ardenne un Lothrìnga, ìm Ràhma vu dr Reform vu da Regiona ìm Frànkrìch.

Dr ursprunglig Nàmma Alsace-Champagne-Ardenne-Lorraine ìsch numma d Lischta vu da ehmàhliga Regiona wo friahier derzüegheert han, àlphàbetisch gordnet. Dr rìchtig Nàmma „Grand Est“ ìsch vu da Iwohner gwählt worra.

Bsunderscht ìm Elsàss, gìtt's a Wìderstànd gega d Fusion ìn a großa nèia Region. Zitter dr Erkìndigung vu dr Reform ànna 2014 hàt's mehrera Protescht-Versàmmlunga gaa un àm 6. Dezamber 2015, àm erschta Tour vu da Regionàlwàhla, hàt d Pàrtei gega d Fusion „Unser Land“ ìm Elsàss 9,23% vu da Stìmma bikumma.

Dr Präsidant vum Regionàlrot ìsch dr Jean Rottner.



</doc>
<doc id="59032" url="https://als.wikipedia.org/wiki?curid=59032" title="Auvergne-Rhône-Alpes">
Auvergne-Rhône-Alpes

Auvergne-Rhône-Alpes (frp. "Ôvèrgne-Rôno-Arpes" [o.ˌvɛr.ɲə.rɔn.ˈar.pə], okz. "Auvèrnhe-Ròse-Aups" [ɔwˈver.ɲə.rɔz(e).ɔwp]) ìsch a frànzeescha àdminischtràtiva Region wo àm 1. Janner 2016 grìnda worra ìsch. Sa kummt vu dr Fusion vu da Regiona Auvergne un Rhône-Alpes, ìm Ràhma vu dr Reform vu da Regiona ìm Frànkrìch.

Dr Nàmma „Auvergne-Rhône-Alpes“ ìsch bis jetz numma d Lischta vu da bisheriga Regiona wo derzüegheera, àlphàbetisch gordnet. Speeter wara a definitiver Nàmma un a Logo fer dia nèia Region entscheida.

Ànna 2014, wo d Reform vo da großa Regiona ìm Frànkrìch üssa kumma ìsch, ìsch d Auvergne zìmlig dergega gsìì. Ìn dr Auvergne gìtt's a stàrker Identität Gfühl un d Fusion mìt'ra wìchtigera Region wia Rhône-Alpes ìsch wia-n-a Drohung fer d lokàla Kültür vorkumma.

Dr Präsidant vum Regionàlrot ìsch dr Laurent Wauquiez.


</doc>
<doc id="59033" url="https://als.wikipedia.org/wiki?curid=59033" title="Neu-Aquitanien">
Neu-Aquitanien

Neu-Àquitània () ìsch a frànzeescha àdminischtràtiva Region wo àm 1. Janner 2016 grìnda worra ìsch. Sa kummt vu dr Fusion vu da Regiona Àquitània, Limousin ou Poitou-Charentes, ìm Ràhma vu dr Reform vu da Regiona ìm Frànkrìch.

Dia nèia Region ìsch d greeschta vum Frànkrìch. Mìt fìmf Universitäta (Bordeaux, La Rochelle, Limoges, Pau un Poitiers) un aui mehrera Hochschüela, ìsch sa ìm Bereich vu dr Forschung un dr Innovàtion zìmlig aktiv. Bi da Vorteila vu dara Region sìn aui d Làndwìrtschàft, d Neecha vum Àtlàntischa Ozeàn wo àn Tourischmus un Meersporta hìlft, un d Rawa wo beriahmta Wii produziara.

Ìm Departement Dordogne gìtt's d Heela vu Lascaux, wo Spura zeigt vu Menscha wo vor zwìscha 17 000 un 19 000 Johr glabt han.

D Region ìsch a groß Teil vum mìttelàlterlischa Herzogtum vu Eleonore vu Àquitània.



</doc>
<doc id="59034" url="https://als.wikipedia.org/wiki?curid=59034" title="Hauts-de-France">
Hauts-de-France

Hauts-de-France ìsch a frànzeescha àdminischtràtiva Region, wo àm 1. Janner 2016 grìnda worra ìsch. Sa kummt vu dr Fusion vum Nord-Pas-de-Calais un dr Picardie, ìm Ràhma vu dr Reform vu da Regiona ìm Frànkrìch.

Noh-n-ema Wàhl vum Regionàlrot isch dr Nàmma „Hauts-de-France“ statt „Nord-Pas-de-Calais-Picardie“ gwählt worra.

Dr Präsidant vum Regionàlrot ìsch dr Xavier Bertrand.


</doc>
<doc id="59035" url="https://als.wikipedia.org/wiki?curid=59035" title="Bourgogne-Franche-Comté">
Bourgogne-Franche-Comté

Bourgogne Franche-Comté ìsch a frànzeescha àdminischtràtiva Region wo àm 1. Janner 2016 grìnda worra ìsch. Sa kummt vu dr Fusion vu da Regiona Burgund un Franche-Comté, ìm Ràhma vu dr Reform vu da Regiona ìm Frànkrìch.

Scho ànna 2009, hàt dr comité Balladur a Fusion vu dr Burgund un dr Franche-Comté vorgschlàga. Noh dr Reform vu 2014 sìn dia zwei Gegend ohna Miaih zammakumma.

Dr Nàmma „Bourgogne Franche-Comté“ ìsch definitiv ààgnumma worra àm 18. März 2016, noh'ma Wàhl wo da Nàmma üssakumma ìsch.

D Präsidantin vum Regionàlrot ìsch d Marie-Guite Dufay.



</doc>
<doc id="59036" url="https://als.wikipedia.org/wiki?curid=59036" title="Region Okzitanien">
Region Okzitanien

D Region Okzitanie, mit em Undertitel "Pyrénées-Méditerranée" (Pyrenäe-Mittelmeer), ìsch a frànzeescha àdminischtràtiva Region wo àm 1. Janner 2016 grìnda worra ìsch. Sa kummt vu dr Fusion vu da Languedoc-Roussillon un Midi-Pyrénées, ìm Ràhma vu dr Reform vu da Regiona ìm Frànkrìch.

Dr ursprunglig Nàmma Languedoc-Roussillon-Midi-Pyrénées ìsch numma d Lischta vu da ehmàhliga Regiona wo friahier derzüegheert han, àlphàbetisch gordnet. Dr rìchtig Nàmma „Occitanie“ (uf Frànzeesch) ìsch vu da Iwohner gwählt worra. Vu-n'ra historischa Üssìcht, ìsch Okzitanie a àlta Region ìm Süd-Frànkrìch, wo àwer vìel breiter às d hìttiga Region gsìì ìsch: sa ìsch sallamols vu Oschta bis Weschta vum Lànd gànga.

D Präsidantin vum Regionàlrot ìsch d Carole Delga.



</doc>
<doc id="59037" url="https://als.wikipedia.org/wiki?curid=59037" title="Bezirk Albula">
Bezirk Albula

Da Bezirk Albula (, ) isch bis am 31. Dezember 2015 a Verwaltigsainhait vom Kanton Graubünda i da Schwiz gsii. Am 1. Januar 2016 isch er dur d Region Albula ersetzt worda.

Zum Bezirk Albula händ bis zum 31. Dezember 2015 no die Krais und Gmainda ghört:
















</doc>
<doc id="59038" url="https://als.wikipedia.org/wiki?curid=59038" title="Albula">
Albula

Albula chan folgendes bedüte:

I de Geographii ():
I de Biologii:
I de Antike:


</doc>
<doc id="59040" url="https://als.wikipedia.org/wiki?curid=59040" title="Nadir Schah">
Nadir Schah

Dr Nādir Schāh Afschār (; * 22. Oktober 1688; † 20. Juni 1747), äigentlig "Nadr Qulī" (), mit em Ditel (bevor er dr Droon bestiige het) "Tahmāsp Qulī" (, dütsch historisch Thamas Kulikan gschriibe, = „Sklav vom Tahmāsp“), het as Schah vo Persie vo 1736 bis 1747 regiert. Er het d Dünastii vo de Afschariide gründet. Wil er e milidäärischs Schenii gsi isch, häi en e baar Historiker as „e zwäite Alexander“ oder as dr „Napoleon vo Persie“ bezäichnet. In sinere Zit isch s Gebiet vo Persie vom Kaukasus bis zum Indus und ans Südufer vom Persische Golf gange.

Si Vorgänger Tahmasp II. het e Chrieg gege d Osmane aagfange, und d Browinze Georgie und Armenie verloore. Wo dr Nadir denn uf Isfahan cho isch, het er dr Tahmasp as Schah abgsetzt und in s Exil uf Chorasan gschiggt. An sim Blatz het dr Nadir dr achtmönetalti Soon vom Tahmasp as Abbas III. uf e Droon gsetzt, bis dr Nadir sich sälber am 8. Merz 1736 zum Köönig kröönt het. Er het denn d Osmane in meerere Schlacht gschlaage und eso alli verlorene Gebiet zrugggwunne.

1738 het er d Stadt Kandahar erooberet und Ghazni, Kabul und Lahore bsetzt. Am Ändi vo 1738 isch er über e Indus und het d Mogule am 27. Februar 1739 in dr Schlacht vo Karnal besigt. Bi dr Blünderig vo dr Hauptstadt Delhi si öbbe 30'000 Lüt umbrocht und Duusigi vo junge Lüt si versklavt worde. 

1740 het dr Nadir Schah d Usbeke in Dransoxanie aagriffe. Er het e groossi Flotte lo baue, und mit ere Bahrain erooberet und 1743 dr Oman. 
1746 het er die häiligi Stadt Nadschaf übernoo. 

E Joor spööter – 1747 – isch dr Nadir Schah vo sine Generääl z Chorasan ermordet worde. 



</doc>
<doc id="59041" url="https://als.wikipedia.org/wiki?curid=59041" title="Sunnitischer Islam">
Sunnitischer Islam

D sunnitisch Islam isch die grössti Glaubensrichdig im Islam und stammt vom Kalifat wo dr Abu Bakr gründet het. Sini Aahänger wärde as "ahl as-sunna" () bezäichnet. D Bezäichnig Sunnite chunnt vom Wort Sunna (). Sie stellen einen Zweig des Islams dar,

D Sunnite si in de mäiste islamische Länder d Meerhäit vo de Muslim, mit Usnaam vom Iran, Irak, Oman, Libanon, Aserbaidschan und Bahrain. In Bahrain si öbbe 75 Brozänt vo dr Bevölkerig schiitisch, aber s politische Lääbe wird sit em 18. Joorhundert von e baar sunnitische Familie beherrscht.

D Sunnite cha mä noch iire Rächtsschuele "(Madhhab)" in Hanafite, Malikite, Hanbalite und Schafiite iidäile.

D Underschiid zur zwäitgrösste Glaubensrichdig, wo d Aahänger von ere as Schiite bezäichnet wärde, si am Aafang nit theologisch gsi, sondern vo dr Froog cho, wär d Gmäinschaft vo de Muslim söll läite. Bi de Sunnite het sich s Kalifat bildet, bi de Schiite s Imamat.

Im Lauf vo dr Zit si no mee Underschiid entstande, bsundrigs zu de schiitische Imamite, weniger su de schiitische Zaidite.



</doc>
<doc id="59042" url="https://als.wikipedia.org/wiki?curid=59042" title="Sunna">
Sunna

Mit Sunna cha gmäint si



</doc>
<doc id="59046" url="https://als.wikipedia.org/wiki?curid=59046" title="Basra">
Basra

Basra (; au "Basrah" oder "Bassora") isch e Stadt im Süde vom Irak. Si lit am Schatt al-Arab öbbe 100 Kilometer äwäg vo däm sinere Mündig in dr Persisch Golf. Si isch d Hauptstadt vo dr Browinz Basra, het fast zwäi Millioone Iiwooner, won e Meerhäit von ene Schiite si.

Basra isch die wichtigsti Haafestadt im Land und dank dr Betroolindustrii die bedütendsti Stadt im Südirak.
D Gegend um d Stadt isch au e fruchtbari Landwirtschaftsregion; es wärde under anderem Dattle, Riis, Mais, Gärste, Hirse und Wäizen im Winter aabaut (im Summer isch s dodrfür z droche und z häiss).

Dr Flughaafe Basra lit im Weste vo dr Stadt.


</doc>
<doc id="59047" url="https://als.wikipedia.org/wiki?curid=59047" title="Belmont-Broye">
Belmont-Broye

Belmont-Broye isch e politeschi Gmiin im Broyebezirk, wa zum Kanton Fryburg ir Schwiz ghert.

D Gmiin ligt südlech va Avenches u nördlech va Payerne im Tal va de Broye. D Flächi va uber 25 km² isch im Nordweschte, zum Ufer va de Broye hi, ganz flach un ligt öpe uf I Richtig Südoschte stigts ganz liecht a, bis Léchelles uf rund uhi. De högschte Punkt isch im «Fôret du Grand Bellemont» uf . Va de Gmiinflechi si 67,9 % landwirtschaftlichi Flechi, 23,2 % Waud, 8,2 % Sidligsflechi ù 0,8 % schüschtigi Flechi. Nachpuurgmiine va Belmont-Broye si Grolley, Misery-Courtion , Montagny, Ponthaux ù Saint-Aubin im Kanton Fryybùrg ù Avenches , Corcelles-près-Payerne ù Missy im Kanton Waadt.

Belmont-Broye isch uf de 1. Jänner 2016 us ere Fusion va de vorher selbständige Gmiine Domdidier, Dompierre, Léchelles (patois [a lɛˈtsiːlɛ], tüütsch "Leitern") und Russy entstane. Domdidier isch zum eerschte Maul gnamset choo im Jaar 1162 aus "Donno Desiderio" (1228 "Sanctus Desiderius", 1267 "Dundedier"), Dompierre im Jaar 587 (961 "Dommun Petri",1137 "Donperre", 1180 "Domnus Petrus"), Léchelles 1243 aus "Leschières" (1327 "Leschièles"), Russy 1228 aus "Rusie" ù "Russi").

Quela: Bundesamt für Statistik 2005

De Uusländeraateel isch 2010 bi 17,9 % gläge.

79,2 % va de Yywoner si im Jaar 2000 römisch-katholisch gsii, 8,8 % evangelisch-reformiert.

Bi de Vouchszelig 2000 hii va de 3481 Yywoner 89 % Franzöösisch aus Hùùptspraach aaggää, 5,3 % Tüütsch ù 5,7 % anderi Spraache.

De aut frankoprovenzalisch Patois hii im Jaar 2000 na iigene Aagabe na 37 va de 3481 Yywohner ggredt.



</doc>
<doc id="59049" url="https://als.wikipedia.org/wiki?curid=59049" title="SpongeBob Schwammkopf">
SpongeBob Schwammkopf

SpongeBob Schwammkopf (Originaltitel: "SpongeBob Squarepants") isch e US-amerikanischi Zaichetrickserii, wo 1998 vom amerikanische Meeresbiolog und Trickfilmproduzänt Stephen Hillenburg entwicklet worden isch. Si isch bim Publikum vor allem i de USA, aber au im dütschsprachige Ruum, seer beliebt.

D Serie handlet vo de Erläbniss vom gliichnamige Schwamm (änglisch: "sponge"), wo mit wiitere Meerestier i de Stadt Bikini Bottom läbt, wo am Meeresgrund ligt.

SpongeBob Schwammkopf wird vom amerikanische Chindersänder Nickelodeon produziärt.



</doc>
<doc id="59052" url="https://als.wikipedia.org/wiki?curid=59052" title="Schiras">
Schiras

Die iranisch Groossstadt Schiras (oder "Schiraz", ) isch d Hauptstadt vo dr zentrale Südbrowinz Fars. Si het öbbe 1,5 Millione Iiwooner (Stand 2010) ghöört zu de grösste Stedt im Iran.

Schiras lit öbbe 700 km südlig vo Teheran im südlige Zagrosgebirg uf ere Hööchi vo 1500 m ü. NN. S Klima isch zimlig aagnääm und mild. D Stadt isch berüemt für iiri Gartekultur und mä säit ere dorum vilmol dr „Garte vom Iran“. Die vile verschiidene Blueme und die berüemte Roosezüchtige gääbe re e bsundrigs Usgsee, wo scho uffallt, wemm mä nume dur dr üsser Doorbooge in d Stadt iinefaart.



</doc>
<doc id="59054" url="https://als.wikipedia.org/wiki?curid=59054" title="Kadscharen">
Kadscharen

D Kadschaare, au "Qadschare", "Qadjare", "Ghadschare", "Chadschare" oder "Kadjare", ( DMG "Qāǧārīye" []), si e Dünastii in Persie gsi, wo vo 1779 bis 1925 gherscht het. Die turkmenischstämmigi Familie, wo dr Mongole-Herrscher Hülegü as iire Stammvater aagluegt het, het noch em Mord am letschte Schah us dr Zand-Dünastii, Lotf Ali Khan (1794), eläi im Iran gherrscht. D Kadschaare häi zu de siibe turkmenische Stämm ghöört, wo wääred em Ufstiig vo de Safawiide as "Kizilbasch" bekannt worde si.




</doc>
<doc id="59057" url="https://als.wikipedia.org/wiki?curid=59057" title="Walter Thurnherr">
Walter Thurnherr

Dr Walter Thurnherr (* 11. Juli 1963 z Muri, Kanton Aargau; haimetbrächtigt z Tippilzou) isch e Schwyzer Diplomat un Bolitiker (CVP). Syt em 1. Jänner 2016 isch er Bundeskanzler vu dr Schwyzerische Aidgnosseschaft.

Dr Thurnherr isch z Wohlen im Kanton Aargau ufgwachse. Anne 1982 het er an dr Kantonsschuel z Aarau d Matura gmacht un derno vu 1983 bis 1987 Theoretischi Physik an dr ETH Züri studiert. Vu 1987 bis 1989 het er am Mathematische Seminar un am Physiologischen Inschtitut vu dr Universitet Bärn gschafft.

Noch em Studienabschluss isch er in dr diplomatisch Dienscht yydrätte, zerscht as Attaché vu dr schwyzerische Botschaft z Moskau. Vu 1991 bis 1995 het er im Bolitische Sekretariat vum Aidgnessische Departement fir uuswärtigi Aaglägehaite (EDA) gschafft, vu 1995 bis 1997 isch er Gsandte vu dr Botschaft z Moskau gsii. Parallel doderzue isch er vu 1995 bis 1997 Verdrätter vu dr Schwyz in dr Minsk-Gruppe un vu 1993 bis 1997 Assischtänt vum Abgsandte vum UN-Generalsekretär fir Georgie gsii.

Dr Thurnherr isch vu 1997 bis 1999 persenlige Mitarbaiter vum Bundesrot Flavio Cotti gsii. Anne 2000 isch er zum Schef vu dr domolige Bolitischen Abdailig VI vum EDA ufgstige, wu fir alli Krisen un Konsularschutzfäll im Uusland zueständig gsii isch. Ab 2002 isch er ai Johr lang Generalsekretär vum EDA gsii, voreb er 2003 ins Aidgnessisch Volkswirtschaftsdepartement (EVD) gwächslet isch un dert di nämlig Funktion ghaa het. Derno isch er ab 2011 Generalsektretär im Aidgnessische Departement fir Umwält, Verchehr, Energy un Kommunikation (UVEK) gsii. Am 9. Dezämber 2015 isch er vu dr Bundesversammlig mit 230 Stimme zum Bundeschanzler gwehlt wore. Am 1. Jänner 2016 het er d Noofolg vu dr Corina Casanova aadrätte.

Dr Thurnherr isch ghyrote un het zwai Chinder.



</doc>
<doc id="59061" url="https://als.wikipedia.org/wiki?curid=59061" title="Dragon Ball">
Dragon Ball

Dragon Ball (jap. , "Doragonbōru") isch e Manga-Serie vum japanische Zaichner Akira Toriyama un basiert uf em Roman "Die Reise nach Westen" vum Wu Cheng’en. Dr Manga bschrybt d Abenteuer vum "Son-Goku" un syne Kamrade, wu no dr sibe "Dragon Balls" sueche.

Dragon Ball isch urspringli vu 1984 bis 1995 im Manga-Magazin Weekly Shōnen Jump erschinen un isch speter in 42 Bänd vereffetligt wore. Di insgsamt 519 Kapitel umfassen iber 8.000 Syte. Derzue git s vier Färnsehserie, 18 Kinofilm, drei Färnsehfilm, zwee Realfilm, drei OVA un e Huffe Videospiil. Mit rund 156 Millione verchaufte Exemplar z Japan un 230 Millione verchaufte Exemplar wältwyt isch Dragon Ball, no "One Piece" dr zweetmaischtverchauft Manga.




</doc>
<doc id="59064" url="https://als.wikipedia.org/wiki?curid=59064" title="Pahlavi (Dynastie)">
Pahlavi (Dynastie)

D Dünastii vo de Pahlavi (; Dūdmān-e Pahlavī) isch die letschti Herrscherdünastii vo de persische Schah gsi.

D Pahlavi si 1925 as d Noochfolger vo de Kadschaare an d Macht cho. Die si mit eme Beschluss vom Parlamänt am 31. Oktober 1925 abgsetzt worde. Am 12. Dezämber 1925 het s Parlamänt dr Reza Khan zum Schah erhoobe. Vo denn aa het men em Reza Schah Pahlavi gsäit. 

Dr letscht Schah, dr Mohammad Reza Schah Pahlavi, het Reforme iigfüert und s öffentlige Lääbe im Land sekularisiert. Er het sich bi dr politische Lingge und bi de radikal Religiööse verhasst gmacht und uf iire Widerstand brutal reagiert. Er isch schliesslig bi dr Islamische Revoluzioon 1979 abgsetzt und d Monarchii isch ufghoobe worde.


Dr letscht Droonfolger isch dr Cyrus Reza Pahlavi (* 1960) gsi.


</doc>
<doc id="59066" url="https://als.wikipedia.org/wiki?curid=59066" title="Opera Basel">
Opera Basel

D opera basel isch en Opereinszenierig z Baasel, wo jeedes Joor im Spootsummer stattfindet.

S Festiwal het as Operefestiwal Rieche 2006 zum erste Mol stattgfunde. Es het in dr ehemoolige Rithalle vom Wänkehoof gspiilt, wo sich zmidst im ene Änglische Garte befindet. D Bsuecher si grad an dr Büüni gsässe, wil s in dr Rithalle kä Orchestergrabe git. Sit 2013 finde d Uffüerige im Baasler Volggshuus statt.

Die internazionale Soliste und Musiker wärde vom ene regionale Chor und em Baasler Festiwalorchester understützt.

2008 isch d Opere "Il turco in Italia" vom Komponist Gioacchino Rossini ufgfüert worde. 2010 het s Festiwal im Bellini si Opere "Il pirata" inszeniert, und im Spootsummer 2011 as Schwizer Erstuffüerig im Rossini si Jugendopere "L'equivoco stravagante" uf Italiänisch.

Dr Intendant vom Festiwal isch dr Holländer Jan Schultsz, dr Bresidänt, wo s Festiwal au mitgründet het, dr Martin Grossmann. S Operefestiwal wird organisiert vo dr "Opera St. Moritz", wo au s jöörlige Festiwal "Opera St. Moritz" bi St. Moritz läitet.

Im Wänkehoof
Im Volggshuus Baasel



</doc>
<doc id="59071" url="https://als.wikipedia.org/wiki?curid=59071" title="Conters">
Conters

Conters isch de Name vo verschidne Ortschafte im Kanton Graubünda i da Schwiz:


</doc>
<doc id="59072" url="https://als.wikipedia.org/wiki?curid=59072" title="Gaetano Donizetti">
Gaetano Donizetti

Dr Domenico Gaetano Maria Donizetti (* 29. Novämber 1797 z Bergamo in Italie; † 8. April 1848 z Bergamo) isch äine vo de wichdigste Operekomponiste vom Belcanto. E baar vo sine Opere wie "L’elisir d’amore" ("Dr Liebesdrank"), "Lucia di Lammermoor", "Anna Bolena" und "Don Pasquale" ghööre zum Standardrepertuar vo de Operehüüser uf dr ganze Wält.

Im Ganze wäiss mä vo 71 Opere, wo dr Donizetti komponiert het. Vo deene si Früewärk wie "Olimpiade" (1817) oder "L’ira d’Achille" (1817) verloore gange. E Dradizioon ooni Lugge vo Uffüerige sit dr Uruffüerig git s nume bi "L’elisir d’amore" (1832), "Lucia di Lammermoor" (1835), "La Fille du Régiment" (1840) und "Don Pasquale" (1843). Die andere Opere vom Donizetti si äntwääder grad noch dr Uruffüerig oder vo dr Middi vom 19. Joorhundert aa vergässe worde, und mä het sä denn nume no do und dört ufgfüert. Erst sit dr Belcanto-Rönessans in de 1960er het mä e baar vom Donizetti sine Opere widerentdeckt, und die wärde sithär regelmäässig ufgfüert. Zu dene ghöört die sogenannte Tudor-Opere "Anna Bolena", "Maria Stuarda" und "Roberto Devereux", aber au "Lucrezia Borgia", "La favorite", "Linda di Chamounix" und "Le convenienze ed inconvenienze teatrali" oder "Viva la mamma!" Sit de 1980er-Jooren git s vo fast alle Ufnaame, au vo dene wo sälte gspiilt wärde.




</doc>
<doc id="59074" url="https://als.wikipedia.org/wiki?curid=59074" title="Biozentrum der Universität Basel">
Biozentrum der Universität Basel

S interdisziplinääre Biozentrum vo dr Uniwersidäät Baasel an dr Klingelbärgstrooss 50/70 z Baasel isch s grösste naturwüsseschaftlige Departemänt vo dr Uni. Es konzentriert sich uf die molekulari und biomedizinischi Grundlageforschig und Leer und ghöört zu de füerende Instidut vo sinere Art uf dr Wält. 

S Biozentrum isch 1971 as äins vo de erste interdisziplinääre Instidut gründet worde. Hüte schaffe im Zentrum drissig Grubbe mit Forscher us dr ganze Wält und undersueche biologischi Brozäss uf ere molekulare Basis.Im Joor chömme mee as 200 wüsseschaftligi Publikazioone uuse. Schwerpünkt vo dr Forschig si d Biologii vo dr Zälle und dr Enteigglig, d Infekzionsbiologii, d Nöirobiologii, d Strukturbiologii, d Biofüsik und die „Computational & Systems Biology“.

In dr Leer setzt s Zentrum uf e früeji Integrierig vo de Studänte in dr Forschigsaarbet. Für die beste Masterabsolvänte git s en internazionals PhD-Programm „Fellowships for Excellence“, wo vo dr Werner-Siemens-Stifdig understützt wird.

S Biozentrum het mee as fümf hundert Mitarbäiter, drunder 32 Brofasser, 138 Postdoktorande, 116 Doktorande, 40 wüsseschaftligi Mitarbäiter, 33 Masterstudänte und öbbe 150 Lüt, wo in dr Verwaltig, de Labor und as Techniker schaffe.

S Büdsche isch mee as 65 Millione Franke, drvo drait d Uni 63 Brozänt und dr Schwizer Nazionalfonds 13 Brozänt.



</doc>
<doc id="59077" url="https://als.wikipedia.org/wiki?curid=59077" title="Škoda Auto">
Škoda Auto

Škoda Auto, a.s. (Ussprooch: "Schkoda", , ) isch e tschechische Auti- und Motorhersteller. D Firma isch 1895 as Laurin & Klement gründet worde und ghöört zu de eltiste Undernääme in sinere Bransche. Dr Maschinebaukonzärn Škoda het 1925 d Gsellschaft kauft, wo dur e Erst Wältchrieg gschwecht gsi isch. Dr Konzärn isch denn 1945 verstaatligt worde.

Sit 1991 ghört s Undernääme, wo denn no "Škoda automobilová, a.s." ghäisse het, zur Volkswagen AG, zerst mit eme Meerhäitsaadäil, spüüter zu 100 % vo de Akzieaadäil. Usserdäm git s hüte no d Škoda Transportation a.s., wo Lokene, Autibuss, Drämli, usw. härstellt, wo wie "Škoda Auto" vom Konzärn Škoda cho isch. 

Am 8. Februar 2013 het Škoda d Brodukzioon vo 15 Millione Faarzuug in dr ganze Firmegschicht gfiirt. Im 2013 het Škoda uf dr ganze Wält 920'750 Auti usgliiferet. 2014 het dr Faarzüüghärsteller zum erste Mol im ene Joor mee as 1 Million Faarzüüge verchauft (1.037.226). Dr Naame vom Undernääme chunnt vom Naame vom Industrielle Emil von Škoda.



</doc>
<doc id="59078" url="https://als.wikipedia.org/wiki?curid=59078" title="2016">
2016




Datum nit gnau bekannt




</doc>
<doc id="59079" url="https://als.wikipedia.org/wiki?curid=59079" title="Volkswagen">
Volkswagen

VW (Abkürzig für Volkswagen) isch d Stammmarke vo dr Volkswagen AG.

Bekannt isch d Marke mit em «Chääfer» worde, wo in verschiidene Wersioone sid de spöötere 1940er Joor bis in d 1970er in Dütschland broduziert worde isch und denn in Südamerika für no zwäi Joorzäänt. Bald druf, im Joor 1950 het Volkswagen si Dransborder uusebrocht, wo as «Bulli» beliebt gsi isch und Däil vo dr Hippie-Folklore vo de spoote 1960er isch. Am mäiste verchauft worde in dr Gschicht vom Härsteller isch dr «Golf», wo s von em sid de 1970er siibe Wersioone gee het. 

Volkswagen het wägen em Erfolg vom «Chääfer» dr nöi Trend zu sterkere und bekweemere Modäll in de 1960er und 1970er Joor verschloofe und dr «Golf» zämme mit em «Passat» häi d Marke grettet. Bäidi Autitüpe si e chli gröösser und nid ganz eso spartanisch wie dr «Chääfer» s gsi, das, wo d Kundschaft het welle. Für die, wo die nöije Tüpe z grooss gsi si, isch s Chliiauti «Polo» entwigglet worde, wo s jetz scho fümf Generazioone von em git.

Vo de 1990er aa het Volkswagen uf dr äinte Site mee und mee au Ooberklasseauti wie dr «Phaeton» und Sportfaarzüüg wie dr «Touareg» afo broduziere und uf dr andere Site spaarsami Chliinstauti wie dr «Lupo» und si Noochfolger, dr «Fox».




</doc>
<doc id="59080" url="https://als.wikipedia.org/wiki?curid=59080" title="Ringelhof">
Ringelhof

Dr Ringelhoof isch e historischs Geböid an dr Petersgass 23 z Baasel im spootgotische und Rönessans-Stiil. Es isch äins vo de Baasler Kulturgüeter, wo für d Region vo Bedütig si.

Mä het uf em Gländ vom «Ringelhoof» allerhand archidektonischi Überräscht us em spoote Middelalter gfunde, drunder au was wien e Alchemiste-Labor usgseet.

Im Middelalter häi die Meebessere uf em Münsterhüügel oder uf dr andere Site vom Birsig an dr Petersgass und am Noodlebärg gwoont. Ursprünglig si uf em Gländ vom Ringelhoof drei separaati Hüüser gstande. S eltiste, vo dr Petersgass us gsee das vorne rächts, isch zum erste Mol as "Domus Siegberti" im Joor 1324 erwäänt worde. Vom Huus hindedraa, wo denn "Zum Musegg" ghäisse het, wäiss mä sit 1372, und vom dritte Geböid "Zum Butehäim", däm linggs, git s die ersti Erwäänig im Joor 1448. Die drei Hüüser häi e Hüüserblock bildet zwüschen em Goldgässli und em Pomeranzegässli, wo vo dr Petersgass bis zum Fischmäärt aabegfüert het. Däil vo dene Gässli existiere hüte no, si aber mit Düüre abgschlosse.

S Huus «zum Siegebert» het ursprünglig em Chorherestift zu St. Peter ghöört. 1324 isch s in d Händ vo dr Greda choo, ere Dochder vom Johannes vo Oberwinterthur, wo ums Joor 1300 em Stift zu St. Peter e Kiirchefänster gspändiert het. In dr Middi vom 14. Joorhundert isch s im Bsitz vom Fischer Heinrich Bötwiler gsi, 1396 isch s Huus an dr Kaplan zu St. Peter Johann Sögerer verkauft worde. Dä het dr Stall nöi baut und d Liigeschaft 1407 an dr Henmann vo Wäägestette verkauft, wo sä im gliiche Joor an s Petersstift zruggee het. Vo denn aa häir Chorhere dört gwoont bis es 1521 wider zrugg an s Petersstift cho isch. 
Au im Huus «Musegg» nääbedraa häi Gäistligi vo St. Peter gwoont.

Dr Ridder Henmann vo Offeburg (1412-1466) isch dr erst Bsitzer vom Huus «zum Butehäim», wo mä kennt. Er isch von ere Familie us em Schwarzwald choo und het as Verdraute vom König Siegmund diplomatischi Ufdrääg usgfüert. Er isch äine vo de riichste Lüt in dr Stadt gsi und isch Oberstzumftmäister worde. 1433 isch er uf dr Tiberbrugg z Rom zum Ridder gschlaage worde. Uf sim Wabbe isch en offnigs Stadtdoor gsi und das cha mä immer no an sim ehemoolige Sitz an dr Petersgass bschaue. 1448 hets «Butehäim» im Ridder Hans vo Flaggsland ghöört, wo 1454 Bürgermäister vo Baasel worde isch und as sonige zur Gründig vo dr Uniwersidäät biidräit het. Är isch nämlig 1458 mit de Glückwpnsch vom Baasler Root zum nöi gweelte Babst Pius II. uf Room gschiggt worde, wo as Enea Silvio Piccolomini bim Basler Konzil drbii gsi isch und zum Fründ vo dr Stadt worde isch. Bi dere Gläägehäit het er drum bittet, ass Baasel s Mässrächt und en Uniwersidäät überchiem.

S «Siegeberti» und s «Musegg» si öbbe um 1500 veräinigt und woorschinlig au e chli umbaut worde, woorschinlig noch dr Reformazioon vo Baasel, wo s si us dr Hand vo St. Peter in brivati Händ cho si. S ganze Geböid het vo denn aa «Musegg» ghäisse. 1565 häi sich dr Speditöör und Siidehändler Cristoforo d'Annone (1534–1598) und si Frau Angela Augusta, wo vor dr Inkwisizioon us dr Lombardei gflüchdet si, im Huus niidergloo. Scho 1572 isch dr d'Annone in dr Laag gsi, au s Huus «Zum Butenheim» nääbedraa z kaufe. Er het alles im spootgotische Stiil mit Rönessans-Iiflüss umbaut. 

Im Felix Platter sim Huusverzäichnis häisst s Huus «Danons Haus». Dr Naame «des Ringlers Hof» het er e halbs Joorhundert spööter übercho, wo dr Schaffner vo Breediger und spööter Baasler Bürgermäister (vo 1615 bis 1630) Johann Wernhard Ringler-d'Annone, e Schwiigersoon vom Cristoforo d'Annone, Äigedümer vom ganze Komplex worde isch. Bis 1672 isch dr Ringelhoof in dr Familie d'Annone bliibe, und denn het er verschiidene Brivaatpersoone ghöört, wie im Staatsgrichtsbisitzer Jakob Schultheiss, em Handelsmaa Philipp Dienast, em Färbermäister Jakob Heinrich Wild und im Handelsmaa Jakob Wohlleb. 1793 isch dr Buechhändler J.J. Flick Bsitzer worde, und däm si Soon het s an e Hermann Egger vo Thal im Rhiidaal verkauft. In dr Middi vom 19. Joorhundert het d Liigeschaft gmäinnützige Zwäck dient, wo sä die Evangelisch Gsellschaft für d Stadtmission kauft het. Es isch e Herbärg für Gselle und spööter het dr Stadtmissionäär din gläbt und e Däil vo de Rüüm si für Veräinszwäck brucht worde.

Wo d Stadt s Verwaltigsgeböid «Spiegelhof» blaant het, het si dr «Ringelhoof» kauft, für zum en as Baudänggmol z schütze und het drus wider e Woonhuus gmacht. 



</doc>
<doc id="59085" url="https://als.wikipedia.org/wiki?curid=59085" title="Hermes">
Hermes

De Hermes () isch de griechisch Götterbott. Er isch au de Gott vo de Wanderer und vo de Weeg und biglaitet di Toote i d Unterwelt, em Hades. Er isch de Erfinder vode Laiere und vo de Schrift. D Römer hend en mitem Mercurius gliichgsetzt.

Er isch de Soo vom Zeus und vo de Maia. Uf d Welt cho isch er z Arkadie ufem Berg Kyllene. De Apollon, won e Halbbrüeder vonem isch, hetten nöd wöle anerchene. Wo drufabe de Hermes, no as chliis Büebli, em Apollon siis Vee graubt het, hett de sich bim Zeus bischwert. Aber de Hermes het ase druckt gloge, und gmaint, er sai vill z jung om öberhopt z wösse wane Chue sai. De Zeus hett em aber bifole, em Apollo sis Vee wider zruggee. Do hett de Hermes öber de Panzer vonere Schildchrott Seene gspannt und afange Musig mache. Da noi Musiginstrument hett er denn em Apollon gschenkt und de hetten drufabe anerchennt.

De Hermes isch nöd verhürootet und het onöd bsunders vill Gliebti gha. Si bikanntiste Soo isch de Hirtegott Pan.

Dargstellt werd de Hermes as e bartloose junge Maa miteme Flügelhuet und Flügelschue.

De Hermes werd scho i mykenische Täfeli us Pylos und Thebe gnennt und haisst uf Mykenisch Hermahās ("e-ma a") und chunnt Menscheopfer öber. Sii Biiname luttet Arehiās (a-re-ja). Bim Homer isch de gwitzti Hermeias (Ἑρμείας) de Götterbott und de Schützer vo de Wanderer, wo de gfessleti Chrieggott Ares bifrait.

De indisch Gott Pūṣan zaigt äänlichi Züüg wie de Hermes, er isch de Gott vo de Weeg und Wanderer und biglaitet d Seele vo de Verstorbnige i d Tootewelt. Zudem isch er au Schützer vom Vee. De letschti Charakter isch uf de griechisch Hirtegott Pan öbergange, wo de Soo vom Hermes isch. Beed Näme chönd uf ie. *Pehusōn zruggfüert were. De Name Hermes degege isch bis jetz nöd sicher düttet.

D Grieche hend au fremdi Götter Hermes gnennt, so isch de ägyptischi Gott Thot hüüfig Hermes Trismegistos "draimool groosse Hermes" gnennt wore. z Kilikie isch de Hermes offebar a d Stell vom luwische Gott Runtiya trete und bi de verwandte Karer isch de Hermes mitem iihaimische Gott Imbrasos vergliche wore.




</doc>
<doc id="59086" url="https://als.wikipedia.org/wiki?curid=59086" title="Apollon">
Apollon

De Apollon, uf tütsch au Apoll (; ), hüüffig au Phoibos Apollon (Φοῖβος Ἀπόλλων) isch de griechisch Gott vo de Musig und Mantik. Er isch au de de Gott vo de Hailig, chan aber au mit siim silbrige Pfiilboge Chranggete uf sini Find schüüsse, so ass die zunderainisch tood umghaiet. Er isch au för d Pest im Heer verantwortlich. D Etrusker und d Römer hend d Vereerig vom Apollon übernoo.

De Apollon isch de Soo vom Zeus und vo de Leto, sini Zwillingsschwöster isch d Jagdgöttin Artemis. Er isch uf de Insle Delos uf d Welt choo, wo ais vo sinene wichtigste Hailigtümer gsii isch. S wichtigste Apollonhailigtum isch aber s Orakel vo Delphi. Wel er mitem Poseidon zäme gege de Zeus ufmüpfig woren isch, hend die beede Götter müese e Joor lang bim troianische König Laomedon tiene und si hend för en d Stadtmuur vo Troia baut. Im Troianische Chrieg hett de Apollon drumm au d Troianer understützt. Spööter hett er nomole gege de Zeus rebelliert, well de sii Soo Asklepios tötet hett. Er het den Veeherd vom Admetos ghüetet und isch au dem sii Gliebte gsii, wa uffälig isch, well sös Götter d Role vom Liebhaber iinemed.

De Apollon het meriri Gliebti ghaa, Jüngling, wie de Hyakinthos oder de Kyparissos, aber au Fraue. Vo de Kyrene, e passionierti Jägeri, isch er de Vatter vom Astraios und vo de Arsinoa de Vatter vom Asklepios.

Dargstellt wer er a e junge bartlose Maa. Hüüffig het er e Kithara, woner er selber erfunde hett, i de Hand (Apollon Kitharoides).

D Ursprüng vom Apollon sind nöd klar. As urgriechische Name cha *Apeliōn agsetzt were. Im dorische Tielekt hett er maist Apellon ghaisse und uf Zypere Apeilon. De klassisch Name Apollon werd as en Assimilation erchlärt. Öb de Gott Appaliuna, wo imene hethitische Vertrag zwöschet em Muwatalli und em Alaksandu vo Wilusa, vorchunnt, de Apollon maint isch mögli, aber umstritte. Völig uusicher isch d Ergänzig vomene mykenische Täfeli us Knossos uf Kreta, wo de Name "<nowiki>[ ]</nowiki>-pe-ro" stoot, wa entweder as *Apeliōn oder as *Huperiōn ergänzt werd, baides isch hypothetisch. De Name werd zom Verb "apellai" "versammle" gstellt, deno wärer ursprüngli e Gott vo de Versammlig vo de fraie Mane. De Apollon gelt vor alem as e dorische Gott und sis Hoptfest sind bi dene d Karneia gsii. 

Bim Homer isch de Apollon kann Hailgott, sondern de Paieon (Παιήων) isch de Götterarzt gsii. Spööter isch de Apollon mit dem verschmulze und Apollon Paian gnennt wore.

D Grieche und d Röömer hend au Götter vo anderne Völker Apollon/Apollo gnennt. De Herodot nennt de ägyptischi Gott Horus so. D Lykier und Karer z Chliiasie hend en mitem iihaimische Gott Natri gliichgsetzt. Bi de iranische Völcher isch er mitem Sungeott Mithra glichgsetzt wore. D Phönizier hend en mitem Rašap gliichgsetzt.

De gallischi Apollo isch vor alem e Hailgott gsii und hett Grannus oder Belenus ghaisse. Bi de Helvetier isch de Apollo bsundrigs im Hailbad vo Eburodunum (Yverdon-les-Bains) vereert wore. Z Augusta Raurica isch er zäme mit de Sirona verert wore. 



</doc>
<doc id="59087" url="https://als.wikipedia.org/wiki?curid=59087" title="Demeter">
Demeter

D Demeter (; ) isch di griechisch Erd- und Chorngöttin. Eres Hopthailigtum isch da vo Eleusis, westlich vo Athen gsii, wo jedes Joor ghaimi Mysterie gfiiret wore sind. D Demeter hett em Triptolemos zaiget, wiemer Chorn abaut. D Römer hend si mit de Ceres gliichgsetzt.

Si isch d Schwöster vom Zeus und het vonem ai Töchter ghaa, nämli d Persephone, wo maist Kore "Maitli" gnennt werd. Wo de Hades, de Gott vo de Underwelt d Persephone graubt het, isch d Demeter i ganz Griecheland umezoge um eri Töchter z finde. Wo si uf Arkadie choo isch, het sich de Poseidon i si verlueget. Um sinene Nochestelige z entchoo, hett si sich ine Stuete verwandlet und under e Rossherde gmischt. De Poseidon aber hett sich drufabe ine Hengst verwandlet und d Demeter bistige. Wege dere Vergwaltigung und us Chummer wege de Persephone hett si sich inere Hööli a de Grenze zo Messenie versteckt und di ganz Erde hett afange uuströchne und d Vegetation isch verdoret. De Zeus hett denn bistimmt, ass d Persephone e halbs Joor i de Underwelt bim Hades und e halbs Joor i de Oberwelt bi de Demeter verwiile söll. Di baide Chind, wo d Demeter vom Poseidon empfange hett, sind s Ross Arion und d Despoina. 



</doc>
<doc id="59088" url="https://als.wikipedia.org/wiki?curid=59088" title="Ares">
Ares

De Ares () isch de griechisch Chrieggott. Er werd as e verhasste bluetrünstige Gott bischribe, wo ooni jeglichi Bsinig sich is Schlachtgitümmel stürzt und Mane mordet. Wo d Götter wegem Troianisch Chrieg gegenand atrette sind, isch de Ares vo de bsunige Athene bisigt wore. D Römer hend en mitem Mars gliichgsetzt.

De Ares isch de Soo vom Zeus und vo de Hera. Er isch de Liebhaber vo de Aphrodite und isch dör si de Vatter vo de Harmonia.



</doc>
<doc id="59089" url="https://als.wikipedia.org/wiki?curid=59089" title="Hephaistos">
Hephaistos

De Hephaistos (; tütsch: Hephäst) isch de griechisch Schmiidgott. Er het nöd nume Waffe för d Götter und Helde gschmidet sondern au d Frau Pandora. d römer henden mitem Volcanus gliichgsetzt.

De Hephaistos isch de Soo vom Zeus und vo de Hera. Woner uf d Welt choo isch und d Hera gmerkt hett, aser humplet, hetsi en vom Himmel abegschmisse. Er isch uf d Insle Lemnos abeghait. Us Raach het er e Chettle gmacht und a de Hera gschenkt. Do het sich die Chettle um d Hera gwicklet und si gfesslet. Verhürüütet isch er mit sinere Halbschwöster Aphrodite, doch die het en onöd möge, weler humplet und e dreckige Schmiid isch. Drom het si de Chrieggott Ares as Liebhaber gnoo und vo dem au Chinder öbercho.



</doc>
<doc id="59090" url="https://als.wikipedia.org/wiki?curid=59090" title="Hera">
Hera

D Hera () isch di griechisch Göttermuetter. S wichtigst Hailigtum vonnere isch uf de Insle Samos, vereert werd si aber vor alem uf de Peloponnes. D Römer hend si mit de Iuno gliichgsetzt.

D Hera isch d Töchter vom Kronos und vo de Rhea, wo si uf de Insle Samos uf d Welt brocht hett, bivoor de Kronos si uufgfresse hett. Nochdem de Kronos sini usterbliche Chind wider erbroche hett, isch si vo de Tethys erzoge wore. Si isch mit erem Brüeder Zeus verhürootet und mue vill under sinene Liebesoobetüür lide. Nöd selte räächt si sich a sinene Gliebte. Vom Zeus isch si d Muetter vom Ares, vom Hephaistos, vo de Hebe und vo de Eileithyia. Eri hailigi Tier sind d Chue und de Gugger. Nochem Homer liebt di "chueoigig Here" (Ἥρη) d Städt Mykene, Argos und Sparta am maiste. Si birootet de Zeus, widersprecht em debii hüüffig und versuecht ere Wile mit List dörezsetze. Well si d Giburt vom Herakles usezögeret hett, isch si vom Zeus vom Olymp obenabe bütscht wore. Siner Lebtig isch si d Findi vom Herakles gsii, nochdem er aber noch sim Tood vergöttlicht woren isch, het si en as Adoptivsoo agnoo.

D Hera isch scho i mykenische Täfeli us Pylos und Thebe bizügt, as Hērā (e-ra) und hett z Thebe de Biname Kehothehia "Göttin vo Keos" (ke-o-te-ja). Si chunnt zäme mitem Zeus (mykenisch: *Dzēus) und em Drīmios (di-ri-mi-jo) Menschenopfer öber.



</doc>
<doc id="59092" url="https://als.wikipedia.org/wiki?curid=59092" title="Kumarma">
Kumarma

D Kumarma isch di luwischi Chorngöttin. Si ghört zo de Hoptgotthaite vo de Luwier i de neohethitische Zitt und werd öppedie mit de Chorngotthait Matili und em Wiigott Tipariya gnennt. De Uursprung isch de hurritischi Chorngott Kumarbi. D Verbindig vo Chorn und Wii isch bi de Luwier e gängis Symbol för di vegetativi Fruchtbarkait. So werd de Wettergott "Tarhunza vom Wiiberg" zäme mit Chornääri und Wiitrübel abbildet. Und d Gartegöttin Maliya werd "Muetter vo Wii und Chorn" gnennt.



</doc>
<doc id="59094" url="https://als.wikipedia.org/wiki?curid=59094" title="Ceres">
Ceres

D Ceres () isch di römischi Chorngöttin. Si isch mit de griechische Demeter gliichgsetzt wore und drom au vom Iuppiter d Muetter vo de Proserpina, wo uursprünglich au e griechische Göttin isch. Noch de altiihaimische röömische Mythologii isch d Ceres d Muetter vo de Libera und vom Liber, baidi sind wie eri Muetter Fruchtbarkaitsgotthaite. D Libera isch aber nöd mit de Proserpina gliichgsetzt wore, sondern mit de Ariadne und de Liber isch mitem Wiigott Dionysos gliichgsetzt wore.



</doc>
<doc id="59095" url="https://als.wikipedia.org/wiki?curid=59095" title="Liber">
Liber

De Liber, au Liber pater () isch e röömische Fruchtbarkaitsgott. Er isch mitem griechische Wiigott Dionysos gliichgsetzt wore und isch denn au immer mee zomene Wiigott wore. Er isch de Soo vo de Chorngöttin Ceres und de Brüeder vo de Libera. A sim Fest, a de Liberalia, hend di junge Mane zerstmool eri "toga virilis" aaglait, as e Zaiche, ass si ab jetz mündigi röömischi Bürger sind. Z Lavinium isch i sim Tempel e Phallus vereert wore und a sim Fest sind au Phallussymbol umetrait wore.




</doc>
<doc id="59096" url="https://als.wikipedia.org/wiki?curid=59096" title="Tipariya">
Tipariya

De Tipariya isch de luwischi Wiigott i de neohethitische Zitt. Er werd zäme mit de Chorngöttin Kumarma gnennt. I de Stele vo Arsuz i de südöstlich Törkai a de Grenze zu Syrie, wer er as Vatter agredt, und d Kumarma as Muetter. D Verbindig vo Chorn und Wii isch bi de Luwier e gängis Symbol för di vegetativi Fruchtbarkait, so werd de Tarhunza vom Wingert mit Wiitrübel und Chornääri abbildet und d Gartegöttin Maliya werd "Muetter vo Wii und Chorn" gnennt.

I de Bronzezitt hett i de hethitische Stadt Istanuwa d Wiigotthait Winiyanda ghaisse.



</doc>
<doc id="59097" url="https://als.wikipedia.org/wiki?curid=59097" title="Amer Sports">
Amer Sports

Amer Sports Oyj (friejer "Amer-Yhtymä Oyj") isch e finnische Sportuusrischtigshärsteller. S anne 1950 grindet Unternäme het sy Firmesitz z Helsinki.

Amer Sports bscheftigt 7630 Mitarbaiter (Stand: 2014) un fiert Sportartikelmarke wie Wilson, Atomic, Suunto, Precor un Salomon.

S Unternäme het si aafags in verschidene Branchen engaschiert (Schiff, Dubakprodukt un Medie), het si im Lauf vu dr Johr aber zuen em Härsteller un Verchaufer vu Sportartikel entwicklet.



</doc>
<doc id="59098" url="https://als.wikipedia.org/wiki?curid=59098" title="Mercurius">
Mercurius

De Mercurius, uf tütsch Merkur (; altlatiinisch: Mirqurios) isch de röömisch Gott vom Handel. Er isch mitem griechische Hermes gliichgsetzt wore und hett denn immer mee Züüg vom Hermes agnoo und zum Götterbott wore, wo au di Toote i d Underwelt gfüert het. Au sini Muetter Maia isch vo de Grieche öbernoo wore. Z Rom hett er e Tempel bim Circus maximus ghaa.

D Römer hend au keltischi und germanischi Götter Mercurius gnennt (Interpretatio Romana). Germanisch sind de Mercurius Channio und Hranno, helvetisch de Mercurius Cissonius. I de Gallische Provinze isch er hüüffig miteme Güggel oder emene Widder dargstellt wore.



</doc>
<doc id="59105" url="https://als.wikipedia.org/wiki?curid=59105" title="Silvanus">
Silvanus

De Silvanus () isch de röömisch Wald- und Feldgott. Dargstellt werd er as e Maa miteme Chranz us Piniezapfe, i de Händ hebet er Wald- und Wildfröcht. Er hett kann offizielle Staatskult ghaa, und isch bsundrigs ufem Land vereert wore.

D Römer hend au Götter vo anderne Völker Silvanus gnennt. So isch de keltischi Berggott Vosegus au Silvanus gnennt wore. Au underem helvetische Silvanus isch en iihaimische Gott z verstoo. So hend z Turicum (Zöri) Bäärejäger em Silvanus und a de Diana en Altoor gwidmet. Z Aventicum isch er zämer mitem Neptunus vereert wore. Im Welschland lebt sii Name im Wort "servan" „Schrättlig“ witter.



</doc>
<doc id="59106" url="https://als.wikipedia.org/wiki?curid=59106" title="Starbucks">
Starbucks

D Starbucks Corp. isch en Einzelhandelsunternähme, wo uf Kafiprodukt spezialisiert isch. Es het si Houptgschäftssitz z Seattle in de USA und het Filiale uf de ganze Wält. S Unternääme chouft Kafibohne en Gros ii, röstet sä sälber und verdribt dr Kafi über Kafihüüser, wo antwäder im Konzärn ghööre oder von em lizenziert worde si.

Im Apriu 1971 hei d Studiefründ Gerald Baldwin, Gordon Bowker und Zev Siegl us San Francisco im aute Hafe vo Seattle, am Pike Place 1912 s Kafi-, Tee- und Gwürzgschaft „Starbucks Coffee, Tea and Spice“ ufdaa. Dä Name hei si gwäut in Erinnerig an dr Stüürmaa Starbuck us em Herman Melville sim Roman "Moby Dick". Bis 1981 si no drü Filiale z Seattle ufdaa worde.

1982 het de Howard Schultz bi Starbucks d Leitig vom Einzelhandel und vo de Vermarktig übernoo. Er het aber nach e baar Jaar s Unternähme verlaa und schliesslich 1987 mit Hiuf vo Inwestoore d Firma Starbucks für 3,8 Mio. US$ kouft. Zwöi Jaar spääter het Starbucks 55 mau soviu Filiale ghaa. Vo 1996 aa het er ou usserhaub vo de USA uf de ganze Wäut Filiale ufdaa.




</doc>
<doc id="59107" url="https://als.wikipedia.org/wiki?curid=59107" title="Neptunus">
Neptunus

De Neptunus, uf tütsch Neptun () isch de röömisch Wassergott. Er isch mitem griechische Poseidon gliichgsetzt wore und denn au as Meergott vereert wore. Im Bineland aber ischer as e Flussgott vereert wore, so au de Rhii, de Neckar, de Main und d Tonau.

D Römer hend au Götter vo anderne Völker Neptunus gnennt, so de Flussgott Rhenus. Vo de Helvetier schiint er nöd bsundrigs vereert wore z sii, aber am de Gempfersee isch er wichtig Gott gsii. S werd agnoo, as die hölzigi Götterstatue wo im Hafebeggi vo Gempf gfunde woren isch, möglicherwiis de Seegott darstellt. Di zwee Grantifels, wo i de Nööchi vom Fundort usem Wasser lueget, haisset hütt no Pierres du Niton "Neptunstai" und e Wassergaist wo im Gempfersee huuset haisst Nuiton.



</doc>
<doc id="59109" url="https://als.wikipedia.org/wiki?curid=59109" title="Diana">
Diana

D Diana () isch di röömischi Wald- und Jagdgöttin und au e Moogöttin. Si isch mit de griechische Artemis gliichgsetzt wore. Z Room hett si e Tempel ufem Aventin ghaa, wo noch de Saag vom Servius Tullius gstiftet woren isch.

D Römer hend au Göttine vo anderne Völker Diana gnennt, under anderem au die keltische Waldgöttine Abnoba und Arduinna. Au under de helvetische Diana isch en iihaimische Göttin z verstoo. So hend z Turicum (Zöri) Bäärejäger em Silvanus und a de Diana en Altoor gwidmet.

Im Mittelalter isch d Diana vo christliche Autoore recht vertüüflet wore und me hett si mit Hexekult i Verbindig broocht.


</doc>
<doc id="59116" url="https://als.wikipedia.org/wiki?curid=59116" title="Herakles">
Herakles

De Herakles (; lat. Herculēs) isch e griechische mythische Held, wo noch sim Tood vergöttlich woren isch. Er isch au fo de Etrusker as Hercle und vo de Römer as Hercules öbernoo wore.

De Herakles isch de Soo vom Zeus und vo de Alkmene gsii. D Hera, wo hässig uf d Alkmene gsii isch, well si mit erem Maa gschloffe hett, het zwoo giftigi Schlange a d Wiege vom Büebli gschickt, demit die de vergiftet. Aber de hett die am Hals packt und verwürgt. Spööter hett er müese im Uuftraag vom Eurystheus zwölf Heldetaat vollbringe.

Noch em Dodekathlos, da sind di zwölf Werch, hett er müese

Denebet het de Herakles ono vill anderi Heldetaate vollbroocht, doch sind nöd all redlich gsii und het au Mörd bigange. Und wel er de Iphitos zimmli faig und hinderhältig vo de Stadtmuur vo Tiryns abepütscht hett, hett er müese us Strooff as e Magd a de lydische Königin Omphale tiene.

Um sich för die Schmaach z rääche, isch er geg Oichalia zoge, wo de Vatter vom Iphitos, de König Eurytos König gsii isch. Er hett d Stadt eroberet, de Eurytos und sini Söö töödt und sini Töchter Iole graubt. D Deianeira, d Frau vom Herakles, isch aber iifersüchtig wore. Si hett vom Kentaur Nessos e Gwand öberchoo, wo de Herakles ere gfüegig mache söll. Aber da Gwand isch vergiftet gsii, und wo de Herkles da aglait hett, isch er abem Gift gstorbe. Noch siim Tood isch er zomene Gott wore.

De Soo vo de Deianeira und vom Herakles isch de Hyllos.



</doc>
<doc id="59117" url="https://als.wikipedia.org/wiki?curid=59117" title="Hercules">
Hercules

De Hercules, uf tütsch au Herkules () isch e römische Gott und Held gsii. Er isch vo de Grieche öbernoo wore, wo en Herakles gnennt hend, doch underschaidet sich die beede Gstalte, bsundrigs au im Kult. So hend i de früene römische Republik d Fraue nöd tööre am Kult vom Hercules tailnee. Er isch denn zomene Gott vo de Händler und Chauflütt wore, hett aso äänlichi Funktione, wie de Mercurius öbernoo. Denebet isch er natüürli au de Held gsii, wo verschidnigi Heldetaate vollbroocht hett.

D Römer hend au Götter vo anderne Völker Hercules gnennt, so de Hercules Magusanus z Nidergermanie.



</doc>
<doc id="59123" url="https://als.wikipedia.org/wiki?curid=59123" title="Avago Technologies">
Avago Technologies

Avago Technologies Ltd. isch e Haubleiterunternähme met Sitz z Singapur und ere witere Verwautigszentrale z San José, Kalifornien, wo vor sim Spin-off dr Haubläiter-Broduktberiich vo Hewlett-Packard und später Agilent gsi isch.

D Aktie vom Unternääme wärde an dr NASDAQ ghandlet und si im NASDAQ 100 und im S&P 500 enthaute.

Avago isch 1961 aus Abteilig vo Hewlett-Packard gründet worde. Dr ursprünglichi Fokus isch uf dr Optoelektronik glääge, zerst LEDs und LED-Displays, später Bouelemänt für Liechtwäueläiter und optischi Muussensore. Im Jaar 1999 het Hewlett-Packard e baar Abteilige und drunter de Haubläiterberiich unter em Name Agilent usgliideret. Dr Haubläiterberiich isch schliesslich im Jaar 2005 us Avago von ere Groppä vo "Private-Equity"-Unternähme um Silver Lake und KKR für 2,66 Mrd. US-Dollar überno und im Jaar 2009 an d Börse brocht worde.


</doc>
<doc id="59127" url="https://als.wikipedia.org/wiki?curid=59127" title="Cocidius">
Cocidius

De Cocidius isch e keltische Gott, wo mit em römische Mars oder Silvanus gliichgsetzt woren isch. Von em sind öppe zwanzg Inschrifte us Nordengland bikannt, wo römischi soldaate uufgstellt hend. Zwaimool werd er ase Chrieger mit Speer und Schild dargstellt und ainisch as e Jäger miteme Hund und Hirsch.



</doc>
<doc id="59130" url="https://als.wikipedia.org/wiki?curid=59130" title="Anextlomara">
Anextlomara

D Anextlomara isch e helvetischi Göttin, wo inere Inschrift vo Aventicum gnennt werd. De Name isch as /anechtlo-/ uuszspreche. Er cha as keltisch *Anextlo-mārā “Grossi Bischützeri” düttet were. Z South Schields (Britanie) und z Le Mans (Gallie) werd je ainisch de Apollo Anextlomarus gnennt.


</doc>
<doc id="59132" url="https://als.wikipedia.org/wiki?curid=59132" title="Naria">
Naria

D Naria isch e helvetischi Göttin. Si isch im Hailigtum vo Muri bi Bern verert wore. Usem gliiche Hailigtum stammt au d Stautette vo de Bäregöttin Artio. Inere Inschrift vo Cressier werd si Naria Nousantia gnennt. De zwati Name cha as keltisch *Nausantia “Schiffgöttin” düttet were, zu ie. *nehus “Schiff”; gall. nausum (bim Ausonius).


</doc>
<doc id="59134" url="https://als.wikipedia.org/wiki?curid=59134" title="Venus">
Venus

D Venus () isch die römischi Garte- und Liebesgöttin. Si isch mit de griechischen Aphrodite gllichgsetzt wore und de Julius Cäsar het si as sini Vorfaari verert. Si isch erst ane 295 v.Chr. ofiziell in römische Staatskult iigfüert wore. I de Chaiserzitt isch ere Kult recht verbraitet gsii. Si isch mit de römische Totegöttin Libitina verschmulze und het drumm au im Totekult er bsundrigi Role ignoo.



</doc>
<doc id="59135" url="https://als.wikipedia.org/wiki?curid=59135" title="Minerva">
Minerva

D Minerva () isch di römischi Göttin vo de Handwercher und Künstler. Si isch mit de griechische Athene gliichgsetzt wore.

D Minerva ghört zäme mitem Iuppiter und de Iuno zo de Kapitolinische Trias und isch as weerhafti Göttin d Schutzgöttin vo de Stadt gsii. Ere Tempel ufem Aventin. I dem hend sich Schriiber und Historiker versammlet und am Stiftigstaag, em 19. März hend Leerer eres Honorar öberchoo.

D Römer hend au Göttine vo anderne Völker Minerva gnennt, so die gallischi Belisama.



</doc>
<doc id="59136" url="https://als.wikipedia.org/wiki?curid=59136" title="Kapitolinische Trias">
Kapitolinische Trias

Di Kapitolinischi Trias isch di ofizielli höchsti Dreihait im römische Staatskult. Si bistoot us de Gotthaite Iuno Regina, Iuppiter Optimus Maximus und de Minerva. I jedere grössere römische Stadt hets e Tempel vo dere Trias ggee, mit drai Kultrüüm, wo di drai Gotthaite vereert wore sind.

En älteri römischi Trias het us de Götter Iuppiter, Mars und Quirinus bistande. En anderi wichitgi Trias hend di drai Fruchtbarkaitsgotthaite Ceres, Liber und Libera bildet.


</doc>
<doc id="59138" url="https://als.wikipedia.org/wiki?curid=59138" title="Karhuha">
Karhuha

De Karhuha isch de Stadtgott vo Karkamis gsii, enere wichtige Stadt am Euphrat. Er het döt i de Oberstadt zäme mit de Kubaba e Tempel ghaa. Wo de hethitisch König Suppiluliuma I. Karkamis eroberet hett, hett er verbote, d Tempel z plündere us Eerfurcht vor de Gotthaite. De Karhuha het i de neohethitische Zitt zäme mit de Kubaba und em Tarhunza d Trias vo Karkamis bildet. Er isch as e Maa abbildet, wo ufeme Stier stoot und e Lanze i de Hand hebt.



</doc>
<doc id="59139" url="https://als.wikipedia.org/wiki?curid=59139" title="Maliya">
Maliya

D Maliya isch e hethitischi und luwischi Gartegöttin. Imene mittelhethitische Wingertritual werd si "Maliya vom Garte, Muetter vo Chorn und Wii" gnennt und werd zäme mitem Vegetationsgott Telipinu aagrueffe. D Verbindig vo Chorn und Wii isch bi de Luwier e gängis Symbol för di vegetativi Fruchtbarkait. Äänlich werd der "Tarhunza vom Wingert" mit Chronääri und Witrübel abildet. I Hailritual werd si zäme mitem Rossgott Pirwa und de Hailggöttin Kamrusipa gnennt.



</doc>
<doc id="59140" url="https://als.wikipedia.org/wiki?curid=59140" title="Kamrusipa">
Kamrusipa

D Kamrusipa isch e hethitischi und luwischi Hailgöttin. Si isch d Frau vom Sunegott Tiwaz und d Muetter vom Schutzgott Runtiya. Si chunnt i merere Ritual und Mythe vor und isch e Magieri, wo rituelli Rainigunge vorninnt. Ere Name chan as "Rauchgenius" verstande were, doch werd agnoo, ases sich debii um e volksetymologischi Umbildig vomene ältere Name handlet.



</doc>
<doc id="59142" url="https://als.wikipedia.org/wiki?curid=59142" title="Gebrauchsanweisung für die Schweiz">
Gebrauchsanweisung für die Schweiz

Des Buach Gebrauchsanweisung für die Schweiz mit seine 206 Seida vom Zircher Schurnalischda Thomas Küng, ama freia Autor, wo hauptsächlich Filmkridika fir vorschiidene Publikaziona ond Heerschbiil schreibt, ischt ois vo-ra ganza Roihe vo Werk, wo dr Piper Verlag rausgeit ond wo älle mit "Gebrauchsanweisung für …" ôôfanget. Mit dera Biacher-Serie werdet älle megliche Lender, Regiona ond Städt em En- ond Ausland emma entressiirda Leaserkreis näher brôcht. Jedes vo selle Werk hôt a bissle ebbes vo-ma Reisefihrer, ischt abr koiner, denn erschdens fehlet d Bilder, zwoidens a Regischder ond driddens isch der Tekscht et emmer neitral, sondern meischdens ganz persenlich, lakonisch ond ironisch.

En erschder Linie wendet sich des Buach an soddiche Deitsche, wo sich näher enformiira wellet ibrs Weasa vo de Schweizer, wia des Velkle ticket, was dia Leit fir Vorliaba hend ond et zledscht was es so mit ihrem Dialekt uff sich hôt. En dr Sendong "QUER" vom Schweizer Fernseha hôt dr Thomas Küng uff d Frôg, wôrom de Deitsche a Gebrauchsôweisong fir d Schweiz needich hend, ondr andrem wia folgt gantwordet: "Ja, ganz eindeutig. Für die Deutschen sind ja die Schweizer ein Volk, das sie irgendwie zu kennen glauben, aber sie sind für sie völlig exotisch, und wenn sie dann zu uns kommen, sind sie überrascht, dass sie die Schweizer eben doch nicht kennen. Also wir schauen regelmässig das Deutsche Fernsehen, wir wissen, wie die Deutschen Politiker sich gegenseitig nieder machen und wir völlig konsterniert dasitzen und denken, das kann doch nicht sein, dass auf der einen Seite nur die Idioten sitzen, und auf der anderen Seite nur die Cleveren, also dass man irgendwie was zusammen machen muss. Also wir kennen euch sehr gut, aber die Deutschen haben von uns eigentlich keine Ahnung, deshalb brauchen Sie eine Gebrauchsanweisung." Als oiner vo de Grend fir sella Ahnongslosichkeit fihrt dr Küng dô druff zruck, dass mr en Deitschland koin Schweizer Fernsehsender empfanga kôô (abgseha vo de deitsche Ort en Grenznähe).

Abr wahrscheinlich kennet au manche Eiheimische durch des Buach ebbes ibr sich selber erfahra, was-se bisher noh et gwisst hend.

Dr Thomas Küng behandlet en seira Gebrauchsôweisong ondr andrem de folgende Thema:






</doc>
<doc id="59143" url="https://als.wikipedia.org/wiki?curid=59143" title="Intel">
Intel

Intel Corporation (vo , dt. "„integrierti Elektronik“") isch en amerikanische Halbläiterhärsteller. Si Hauptsitz isch z Santa Clara in Kalifornie. Intel isch 1968 vo Mitarbäiter vom Undernääme Fairchild Semiconductor gründet worde. Die öiropäischi Zentrale befindet sich sit 1974 z Münche. Dr Konzärn isch vor allem für sini PC-Mikroprozässer bekannt. Vo dene broduziert s Undernääme öbbe 80 Brozänt uf dr ganze Wält. Intel stellt au divärsi witeri Arte vo Mikrotschip für Kompiuter här, zum Bischbil Tschipsetz für Meinbords („Intel ICH“, „Intel GMA“), WLAN und Netzwärkcharte und "Embedded-CPU" und "Flash"-Spiicher. Dr Vorsitzend vom Vorstand isch zurzit dr Brian Krzanich.



</doc>
<doc id="59145" url="https://als.wikipedia.org/wiki?curid=59145" title="Eileithyia">
Eileithyia

D Eileithyia oder Eleuthyia () isch di griechisch Göttin vo de Giburt. Si isch Töchter vom Zeus und vo de Hera und drumm au d Schwöster vo de Jugedgöttin Hebe, vom Chrieggott Ares und vom Götterschmiid Hephaistos. Uf de Insle Delos isch Eleuthyia de Biname vo de Artemis.

De Homer chennt meriri Eileuthyiai (Εἰλείθυιαι), si sind d Töchtere vo de Here und bringed d Giburtswehe. I de Odyssee nennt er d Hööhli vo de Eileithyia bi de kretische Hafestadt Amnisos.

D Eleuthyia isch vermuetli e vorgriechischi Göttin und ere Name hett i de altgriechische Tielekt recht verschide glutet (z Sparta: Ἐλευϑία, Eleuthia, uf Kreta: Ἐλουϑύα, Elouthua). Vo de Grieche isch denn de Name volksetymologisch mit em Verb "eleuthō" "choo" verbunde wore, well d Wehe d Achumpft vo de Giburt azaiget. Aber au di indogermanischi Worzle ie. *hleudh- »wachse« passt zo de Göttin. si werd i mykenische Täfeli us Knossos gnennt as Eleuthia (e-re-u-ti-ja) und isch z Amnisos vereert wore, wo dozmol d Hafestadt vo Knossos gsii isch. De Homer nennt jo d Hööli vo de Eileythia bi dere Stadt. Die Hööli litt bim hüttige Hügel Ajos Theodoros hinderem Hafe und isch archäologisch erforscht. De Pausanias waiss ono, as d Kreter globt hend, as d Eleuthyia z Amnisos uf d Welt cho isch.



</doc>
<doc id="59146" url="https://als.wikipedia.org/wiki?curid=59146" title="Potnia">
Potnia

D Potnia ( "Herrin" isch e mykenischi Göttin gsii. Si isch uf mykenische Täfeli vo Thebe, Mykene, Pylos und Knossos bikannt. Z Pylos isch si nebetem Poseidāhōn di wichtigst Gotthait gsii. Vermuetli sind verschidnigi Göttine mit dem Name gmaint. Bim Homer isch s Wort "potnia" (πότνια) "Herrin" de Titel vo merere Göttine, Athenaie, Here, Hebe und Artemis, aber kann Aigename me, wi ide mykenische Zitt.

Z Knossos sind d Athānās Potnia (a-ta-na po-ti-ni-ja) "Herrin vo Athen" und d Daburinthohio Potnia (da-pu-ri-to-jo po-ti-ni-ja) "Herrin vom Labyrinth" öberliferet. Die erst maint natüürli d Stadtgöttin Athene vo Athen, di zwoot isch noch de gloifigste Interpretation am beste mit de Ariadne gliichzsetze, wo e Töchter vom kretische König Minos isch und em Theseus e Chlüngel us roote Wule ggee hett, demit er wider usem Labyrinth zruggfindet, woner de Minotauros töödt hett.

Z Mykene isch d Sītōn Potnia (si-to-po-ti-ni-ja) "Herrin vom Chorn" vereert wore, wo woll identisch mit de Chorngöttin Demeter isch. Die isch uf de Insle Sizilie vo griechische Sidler au Sito (Σιτώ) "Chorn" gnennt wore.


</doc>
<doc id="59152" url="https://als.wikipedia.org/wiki?curid=59152" title="Iuno">
Iuno

D Iuno, uf tütsch au Juno () isch e römischi Göttin vo de Fraue gsii, si het dene Juged verlait, d Ehi bischützt und ghulffe Chind gsund uf d Welt bringe. Si isch d Frau vom Iuppiter. As Iuno Regina isch si d Schutzgöttin vom Römische Riich gsii und ghört zo de Kapitolinische Trias. Si isch mit de griechische Hera gliichgsetzt wore.

Si het ufem Kapitol e Tempel ghaa, mit hailige Gäns. Wo d Gallier um 390 v.Chr. Rom zmittst i de Nacht öberfale hend, het niemert da bimerkt und o kann Hund het bole, nume d Gäns vom Iunotempel hend mit erem uufgregte Gschnatter d Römer gweckt, so ass si d Stadt no hend chöne rette.



</doc>
<doc id="59153" url="https://als.wikipedia.org/wiki?curid=59153" title="Herme">
Herme

E Herme () isch im antike Griecheland e Kultmool us Stai gsii, und zwoor maist e viereggige Pfiiler, miteme bärtige Chopf obedruff. Uf de Vordersitte isch e Phallos abbildet gsii, wenigstens i de archaische Zitt, spöter sind au nöd erigierti Penis dargstellt wore. D Ärm sind Holzstääb gsii, womer uf de Sitte inegsteckt hett. S hett au Doppelherme mit zwee Chöpf gee und selte au mee. Die Herme sind a verschidnige Ort uufgstellt wore, bsunders a Weege und Stroosse, Chrützige und Grenze, denn au bi Huustöre und Stadttor. Si sind vor alem z Arkadie und z Athen verbraitet gsii. 

D Herme hen e Schutzfunktion ghaa und sind mit em Hermes verbunde gsii, em Gott vo de Weeg und Wanderer. Bi de Herme sind Frücht, Chornääri, Chueche oder Tier gopferet wore und si sind mit Chräz gschmückt wore. 

Wo im Peloponnesische Chrieg ane 415 v.Chr. z Athen i de Nacht a de maiste Herme de Chopf abgschlage woren isch, isches zuner eriisig Empöörig i de stadt cho. S isch zo Grichtsprozess cho und meriri athenischi Herre sind in Schlamassek zoge wore. Bsunders s de Feldherr Alkibiades isch bischuldigt woore. De isch den gfloch und i sinere Abwesehait zum Tood verurtailt wore.


</doc>
<doc id="59155" url="https://als.wikipedia.org/wiki?curid=59155" title="Kaysersberg Vignoble">
Kaysersberg Vignoble

Kaysersberg Vignoble ìsch a frànzeescha Gmein ìm Arrondissement () ìm Owerelsàss (Haut-Rhin).

Kaysersberg Vignoble ìsch àm 1. Janner 2016 grìnda worra. Sa kummt vu dr Fusion vu da Gmeina Kaiserschbàrig, Kienze un Sìjelse. D Idee ìsch ìm Oktower 2014 dur vu Seielse, dr Thierry Speitel, vorgschlàga worra: ursprunglig, a Fusion vu viar Gmeina, àlso vu dana drèi mìt noch Àmmerschwihr derzüe. vu Àmmerschwihr ìsch nìt ìntressiarrt gsìì, àwer d drèi àndra Maire han do a Glagaheit gsah fer mìtnànder schàffa un dur dàs, Unkoschta spàra.

 vu Kaysersberg Vignoble ìsch . Kaysersberg-Vignoble gheert zum Kommünàlverbànd .

Dr elsassisch Dialekt vu Kaysersberg Vignoble ghert zum Owerrhinàlemànnisch.



</doc>
<doc id="59156" url="https://als.wikipedia.org/wiki?curid=59156" title="Gazprom">
Gazprom

D PAO Gasprom (, wiss. Transliteration und ängl. Transkription
"Gazprom", dütschi Transchription "Gasprom", Churzform vo "gasowaja promyschlennost" ‚Gasindustrie‘) isch s grösste Ärdgasförderunternähme uf dr Wält. Iir Börsewärt isch 110 Milliarde US-Dollar und das macht sä zu äim vo de grösste Unternähme in Europa. Gasprom het in Russland rond 445'000 Bschäftigti und isch eso noch de Stritchräft dr zwäit grösst Arbetgäber im Land. Sit 1992 isch Gasprom en Aktiegsellschaft und dr russisch Staat het 50 Prozent und äi Aktie am Unternähme und im Ufsichtsroot d Mehrheit vo de Sitz. Gasprom isch uf em RTS-Index, eme russische Aktieindex an dr Moskauer Börse. Dr Sitz vom Unternähme befindet sich z Moskau.




</doc>
<doc id="59158" url="https://als.wikipedia.org/wiki?curid=59158" title="Petersgasse">
Petersgasse

D Petersgass isch e Strooss in dr Groossbaasler Altstadt und goot vom Peterskiirchblatz bis aabe zum Urbanbrunne am Bluemeräin näben em Rhii. Dr Naame het d Gass vo dr Peterskiirche überkhoo, wo an iirem ooberen Ändi stoot. 

Zämme mit em Noodlebärg isch d Petersgass dr Ort uf dr lingge Birsigsite gsi, wo sich im Middelalter die meebessere Baasler niidergloo häi. Vor allem häi dört e hufe Gäistligi zu St. Peter gwoont. Wo die aadlige Familie usgstorbe si, häi sich mee und mee Bürgerligi an dr Gass niidergloo, wie dr Buechhändler Andreas Cratander 1522 im «Zem Schwarze Bär» oder dr Siidehändler Cristoforo d'Annone 1565 im Ringelhoof. Dr Brofässer Abel Socin het im 18. Joorhundert im Offeburgerhoof an dr Nummere 42 d Baasler mit sinere Elektrisiermaschiine und sine gspängstige Brojekzioone verschreggt. Nid weenigi vo de Hüüser an dr Gass si im 20. und 21. Joorhundert zu Luxuswoonige umbaut worde. Am skandalöösischte isch woorschinlig d Liigeschaft an dr Petersgass 34, wil sä dr Dieter Behring, wo men em vorwirft, ass er sini Inwestoore um Riisesumme betrooge häig, für Dotzedi vo Millione Frangge zun ere Luxusresidänz usbaut het, wo hüte braggtisch unverköiflig isch.

Vo de historische Geböid si under anderem no üübrig: Dr Andlauerhoof, dr Ringelhoof, dr Schönkindhoof, s Silbernagelhuus, s Huus zum Stäinegg, s Huus zum Roosefels


</doc>
<doc id="59159" url="https://als.wikipedia.org/wiki?curid=59159" title="Fußball-Europameisterschaft 2016">
Fußball-Europameisterschaft 2016

D Fuessball-Europameisterschaft 2016 vo de Manne isch s 15. Mol, ass das Turnier usdräit wird. S het vom 10. Juni bis zom 10. Juli 2016 z Frankriich stattgfunde. Zum erschte Mal hän 24 statt wie bisher 16 Mannschafte an dr Ändrunde teilgno.

Europameister isch di portugiesisch Fuessballnationalmannschaft worde, wo de Gaschtgeber Frankrich im Final z Saint-Denis mit 1:0 n.V. gschlaa und zum erschte Mol überhaupt e wichtige internationale Titel gwunne het.

Wo bschlosse worde isch, dass d EM 2016 met 24 statt wie bishär met 16 Mannschafte usträit wird, het d UEFA am 11. Dezämber 2008 aus wiiters Bewerbigskriterium bstimmt, dass für s Turnier nün Stadie und wiiteri drü aus Ersatzspiilort vorgsäh werde müesse. Drunter müesse zwöi Stadie met mindästens 50.000 Blätz si, drü Stadie met mindästens 40.000 Blätz und vier Stadie met mindästens 30.000 Blätz.

S Bewärbigsbrozedur isch in drü Fase ufteilt worde. D Nominierig vom Gastgäber het in dr dritte Fase stattgfunde. Am Aafang si siibe nationali Fuessballverbänd met füf Bewerbige für d EM-Ändrunde 2016 drbii gsi. Am 2. März 2009 hei Schottland und Wales ihre Plan für e gmeinsami Bewärbig wäge de z hooche Choste ufgee. Zom Abgabetärmin am 9. März 2009 si no Bwerbige vo dene Vrbänd vorglääge:


D Spiilort sin di gliiche wie bi dr Fuessball-Weltmeisterschaft 1998, mit Uusnahm vo Nantes und Montpellier. Defür chöme Nizza und Villeneuve-d’Ascq bi Lille dezue. Im April 2014 isch s Stade de France z Saint-Denis als Uustragigsort vom Eröffnigsmatch am 10. Juni 2016 und vom Finale am 10. Juli 2016 bstimmt worde.

In dr Finalrunde chömme jewils nur d Siiger witer, für d Mannschafte, wo verlore häi, isch s Turnier z Änd. Witeri Platzierige werde nit usgspiilt. E „Chliine Finale“ um Platz 3, wie bi de Wältmeisterschafte, findet auso nit statt.


</doc>
<doc id="59166" url="https://als.wikipedia.org/wiki?curid=59166" title="Kuishamassani">
Kuishamassani

Kuishamassani (luwisch: Kuišḫamaššani „irged e Gotthait“) isch e luwische Göttin. Dargstellt woren isch si as e Frau wo stoot und Truube i de rechte Hand hebt. Imene fragmentarische Tegscht werd ere e Kultmool us Ise versproche.

Heinrich Otten: "Kuišḫamaššani". In: Dietz Otto Edzard (Hrsg.): "Reallexikon der Assyriologie und Vorderasiatischen Archäologie". Band 6, Walter de Gruyter, Berlin/New York 1980–1983, ISBN 3-11-010051-7, S. 301.


</doc>
<doc id="59167" url="https://als.wikipedia.org/wiki?curid=59167" title="Immarni">
Immarni

Immarni isch e luwischi Gotthait, wo welewäg mit Veezucht z tue het. De Name isch en Erwitterig vo luwisch "im(ma)r-" »Feld, Fluer, Steppe«.

Gnennt werd Immarni imene hethitische Giburtsritual. Nochem s Chind uf d Welt cho isch, goot d Ritualherri ine Veehürde und verlangt vom Immarni e Gaissbogg. A dem wered di verschidnige Körpertail vom Chliichind entgegegstellt, damit ali Übel und Chranggete uf de Bogg öbergönd. De Bogg werd drufabe gopferet, demit er die Übel zo de Sunegöttin vo de Erde bringt.

Imene hethitische Mythos ninnt de vertoibti Gott Telipinu nebet Chorn, Wachstum, Sättigung au de Immarni mit. I de hethitische Stadt Karahna, wo starchi luwischi Iiflüss i de Kultur zaigt, isch zäme mit anderne Gotthaite d Göttergruppe Immarnizza vereert wore.

Verwandti Gotthaite wo de Name mitem gliiche Wort bildet woren isch, sind Immaršiya i de Stadt Istanuwa und Imralli im Kult vo de Göttin Huwassanna.



</doc>
<doc id="59168" url="https://als.wikipedia.org/wiki?curid=59168" title="Iyaya">
Iyaya

D Iyaya isch e hethitischi und e luwischi Göttin, wo zäme mit de Quellgöttin Kuwannaniya vereert woren isch. Eres Götterbild us Holz isch e Frau miteme Schlaier wo sitzt, nebet ere sim Thron stönd links und rechts e Bergschooff. I de Stadt Wanata isch si mit em lokalle Wettergott und z Taparuta zäme mitem Santa vereert wore.



</doc>
<doc id="59170" url="https://als.wikipedia.org/wiki?curid=59170" title="Pirwa">
Pirwa

De Pirwa isch de hethitischi und vermuetli au de luwischi Rossgott. Er bildet mit de Göttin Hassusara ("Königi") und em Torgenius Askasepa e Triade. Er zaigt chriegerischi Züüg und lait Angst is Herz. Sis Götterbild isch e Maa, wo ufeme Ross stoot und i de rechte Hand Zügel, i de lingge e Paitsche hebt. Er hett i de Berge e Felshailigtum ghaa, mit aigne Landgüeter, wo Ross, Berggaisse und Schööff waidet.

De Pirwa ghöört zom Götterchrais vo Kanis und isch drumm im südöstliche Anatolie dihai. Au anderi Gotthaite us dem Umfeld sind mit Ross verbunde, so d Kamrusipa und d Maliya. Da isch uuffälig, well s Ross i de hethitische Religioo kai Bidüttig hett im Gegesatz zom Stier. S werd agnoo as d Vereerig vom Ross en indogermanisches Erb isch, wo bi de Luwier erhalte bliben isch, wääred d Hethiter d Vereerig vom Stier vo de anatolische Bivölkerig, bsunders vo de Hattier, öbernoo hend. So isch au de luwischi Wettergott Tarhunza mit Ross verbunde, de hethitisch aber mit Stiere.



</doc>
<doc id="59171" url="https://als.wikipedia.org/wiki?curid=59171" title="Royal Dutch Shell">
Royal Dutch Shell

D Royal Dutch Shell (RDS) isch s grösste Mineralöu- und Ärdgas-Unternähme uf dr Wäut und isch im Juli 2012 im Umsatz naach s grösste Unternähme überhoupt gsi. 

Dr Konzärn isch in mähr aus 140 Länder aktiv und beschäftigt wäutwyt öbbe 92.000 Mitarbeiter. 

Öbbe e Million Aaleger häi in ca. füf Milliarde Aktie inveschtiert. S Unternähme isch aus "Royal Dutch Shell plc" im Handelsregister z London iidräit. Dr Sitz vo dr Houptverwaltig befindet sich in Den Haag.


</doc>
<doc id="59176" url="https://als.wikipedia.org/wiki?curid=59176" title="Basler Friedhöfe">
Basler Friedhöfe

Früener het z Baasel fast jeedi Kiirche ihren äigene Friidhoof oder Gottesacker gha oder mä het die Doote in dr Kiirche sälber begraabe. Im Lauf vo dr Zit isch d Stadt gwaggse und s het nüm gnueg Blatz ghaa in dr Stadt sälber und mä het Friidhööf immer witer vom Stadtzentrum äwäg afo ufdue und us de alte Friidhööf vilmol Parkaalaage für die lööbigi Bevölkerig gmacht.
Hüte git s z Baasel nume no drei Friidhööf, zwäi in dr Stadt sälber und dr kantonal Zentralfriidhoof vo Baasel in dr Vorortgmäind Rieche.

Dr Friidhoof am Hörnli () isch dr Zentralfriidhoof vo dr Stadt Baasel. S Brojekt isch 1919 vom Groosse Root gnäämigt und zwüsche 1926 und 1932 noch Blään vo de Archidekte Bräuning, Burckhardt, Klingenfuss, Leu und Suter baut worde. Am 1. Juli 1932 het män en iigweiht. Dr Friidhööf lit am Rand vo dr Stadt am Fuess vom e Bärgli in dr Gmäind Rieche, isch 50 Hektare grooss und het Blatz für öbbe 40'000 Greeber, Nische und Familiegreeber. Er isch as e sümmetrischi Gartenaalaag aagläit und zwölf Grabfälder iidäilt. Zwüsche deene git s Underschiid in däm wie si gnutzt wärde, wie si architektonisch gordnet und aapflanzt si. D Greeber mache nume öbbe 22 % vo dr Flechi us, 53 Brozänt isch Grüen- und Waldflechi.
Vom höggste Punkt us het män en Ussischt über die ganzi Stadt Baasel.

Im Hörnli si e hufe Persönligkäite begraabe wie:


Uf em Friidhof wärde im Joor durchschnittlig 500 Lüt begraabe und 2000 kremiert.

Für Muslim het s äigeni Grabfälder, wo noch em islamische Ritus cha begraabe wärde. S erste isch 2000 iigrichdet worde, hüte git s e zwäits Fäld. Für s rituelle Wäsche vo de Liiche het s e guetiigrichdete Wöschruum.
Uf em Friidhof befindet sich au s Museum "Sammlig Friidhoof Hörnli", won e hufe bedütendi Objekt vo dr Baasler und Schwizer Begraabligskultur zäigt.

Dr Wolfgottesacker lit im Oste vo dr Stadt uf stedtischem Gebiet näbe de Gläis vo dr SBB und bildet e grüeni Insle im Industrii- und Gwärbgebiet zwüschen em Rangschierbaanhoof «Wolf» und em Dramdepo «Dreispitz».

"Lueg au dr Ardikel Israelitischer Friedhof Basel"

Dr israelitisch Friidhoo isch im August 1903 iigweiht worde und lit nooch an dr franzöösische Gränze im Weste vo dr Stadt. Wil s jüdische Gsetz Ewigi Rue für die Dooten verlangt und mä dorum e jüdische Friidhoof nie cha ufheebe, häi d Baasler Juude 1902 en äigene Friidhoof überchoo.

Näbe de Greeberfälder git s in de Baasler Kiirche doo und dört non e baar Grabdänkmööler.

Im Basler Münster befinde sich e hufe Grabmööler vo berüemte Baasler und vo andere Persöönligkäite, wo mit dr Stadt verbunde si.

Under deene si:

Mit dr Iiweijig vom Friidhoof am Hörnli im Joor 1932 het mä in alle andere Gottesäcker vo Baasel usser em Wolfgottesacker ufghöört, z begraabe, und het sä denn ufghoobe.










</doc>
<doc id="59183" url="https://als.wikipedia.org/wiki?curid=59183" title="Isaak Bowe">
Isaak Bowe

Dr Isaak Bowe (* öbbe 16. April 1615 z Brätzwil, † 28. Februar 1683 z Reigetschwiil) isch äine vo de Aafüerer vo de Baaselbieter Buure im Schwizer Buurechrieg gsi.

Dr Bowe isch as Soon vom Hans Bowe und dr Veronika Schärer 1615 z Brätzwil uf d Wält cho. Er isch e Buur und Müller gsi und isch mit dr Margreth Weber us Brätzwil verhürootet gsi. 

In dr Zit vor em Usbruch vom Buurechrieg im Joor 1653 het er vilmol Versammlige vo de Baaselbieter gläitet und isch as Redner uusegstande. Bi de Verhandlige mit dr stedtische Obrikäit und an de groosse Landsgmäinde z Sumiswald und z Huttwil het er d Baaselbieter Underdaane verdräte. Er het hinder vile Beschwärde und Bittschrifte an d Obrigkäit gsteggt: Von iim stamme zum Bischbil d Chlaage vo dr Vogtei Ramstäi in dr Bittschrift vom 30. Merz 1653, dr erst Däil vo dr Supplikazioon vom 9. Mai 1653, won er din begründet, wiso si sich em Buurebund aagschlosse häi, und d Underwärfigserklärig vom Amt Ramstäi, , wo dr Ufstand zämmegschlaage gsi isch. Dr Bowe het d Inträsse vo de Buure ooni Gwalt welle duuresetze, im Raame vom Bruuchdum wo bestande het uf em Land und wo legitimi Wiise vom Widerstand anerkennt het. 

Wääred anderi Baaselbieter Aafüerer wie dr Uli Schad noch dr Ändi vom Ufstand vo dr stedtische Obrigkäit festgnoo und umbrocht worde si, isch dr Bowe am 9. Juni 1653 über s Soledurnische dr Rhii uf uf Schaffuuse gflüchdet und vo dört gege Norde uf Nördlinge und Eberbach am Neckar, 30 Kilometer vo Häidelbärg äwäg. Im Februar 1654 isch er zruggchoo und het sich dr Baasler Obrigkäit übergää, und die het en e baar mol verhöört. Im Herbst 1654 het si en freigloo, aber en für eerlos und weerloos erkläärt und en in sim Woonort iibannt. Im Vergliich zu wie d Buurefüerer grad noch em Ufstand bestrooft worde si, isch das seer mild gsi. Zää Joor spööter isch er denn ändgültig begnadigt worde.


</doc>
<doc id="59185" url="https://als.wikipedia.org/wiki?curid=59185" title="Interpretatio Graeca">
Interpretatio Graeca

Interpretatio Graeca isch e Bigriff us de Religioforschig. Er isch noch em Uusdrugg Interpretatio Romana bildet, wo de römisch Schriftsteller Tacitus i de Germania bruucht, woner di germanische Alcis mit de Dioskure vergliicht.

Scho i de Bronzezitt isch de Bruuch entstande, i Wörterliste Götternäme wie gwönlichi Wörter z öbersetze. S ältiste Zügnis bi de Grieche sind d Historie vom Herodot, wo d Religioone vo merere Völker bischribe wered, wi die vo de Ägypter, Araber, Babylonier oder Skythe. Debii isches nöd immer offesichtlich, wege wa zwai Gotthaite mitenand vergliche wore sind. Da cha ahand vo de Funktion, vom Attribut oder Aigeschafte aber au ahand vo de Role wone Gotthait i Mythe ininnt oder well de Kult und d Ritual vo zwai Gotthaite sich starch ggliche hend. Die Gliichige sind nöd kanonisch greglet gsii und onöd konsequent, de Mithras het so chöne mit Apollon aber au mit Helios öbersetzt were chöne. Mengisch isch onöd bikannt, weli iihaimisch Gotthait mitem griechische Name gmaint isch.

D Interpretatio het nonöd bidüttet, as di baide Gotthaite as identisch bitrachtet wore sind. Woll aber isches nodisno zu Aagliichige choo bis zonere Verschmelzig, wa bsundrigs i de Röömische Religio passiert isch. Trotzdem hend sich alti iihaimischi Züüg ghalte, wi bim Mars oder anderne Gotthaite. 

I de Antiki sind mengisch au Personenäme öbersetzt wore. So het sich de Chaiser Vaballathus "Gschengg vo de Allat", de Soo vo de Zenobia uf griechisch Athenodorus "Gschengg vo de Athene" gnennt. De Herodot degege het di gliich Göttin mit de Aphrodite gliichgsetzt. Inere lykische Bilingue haisst de gliich Maa uf Lykisch Natrbbijẽmi "Ggee vom Natri", uf Griechisch aber Apollodotos "Ggee vom Apollon". Mengisch chunnts au vor, as de Vatter miteme iihaimische Name a sim Soo sin Name uf Griechisch öbersetzt ggee hett.

Biispil vo de Interpretatio Graeca us de altgriechische Literatur und vo Inschrifte:



</doc>
<doc id="59186" url="https://als.wikipedia.org/wiki?curid=59186" title="Gustaf Adolf Wanner">
Gustaf Adolf Wanner

Dr Gustaf Adolf Wanner (* 31. Januar 1911 z Begginge; † 14. Septämber 1984) isch e Baasler Historiker und Schurnalist gsi.

Dr Wanner het an dr Baasler Uni zum Dr. phil. bromowiert und het vo 1935 bis 1945 und vo 1962 bis 1976 as Stadtredakder bi de "Basler Nachrichten" gschafft. Vo 1976 aa het er bis zu sim Dood für d "Basler Zeitung" gschafft, wo us dr Fusioon vo d Baasler Noochrichde mit dr Nazional Zitig entstande isch. Er het under anderem e hufe Biidrääg über d Gschicht vo alte Hüüser und Dänggmööler verfasst, wo au in Buechform erschiine si. Er het au meereri Büecher über d Baasler Gschicht uusegee, drunder e Biografii über e Christoph Merian. Dr Wanner, wo men em vilmol G.A.W. gsäit het, het as e „groosse Kenner“ und as dr „populärsti Chronist“ vo dr Stadt Baasel gulte.

Vo 1949 bis 1958 isch dr Wanner Konsul vo Dänemark und vo Schwede z Baasel gsi. Finnland het er as Konsul vo 1965 bis zu sim Dood verdräte. 1977 het en d Baasler Johann-Wolfgang-von-Goethe-Stifdig mit em Oberrhiinische Kulturbriis uszäichnet.





</doc>
<doc id="59187" url="https://als.wikipedia.org/wiki?curid=59187" title="Nespresso">
Nespresso

Nespresso isch e vom Schwiizer Läbensmittelkonzärn Nestlé lanziertes Kafisystem. Nestlé verchouft Kafi, wo in Aluminiumchapsle bortioniert isch; d Chapsle chönne nur in spezielle Kafi- oder Espressomaschine zuebereytät werde, wo die Chapsle driipasse.

Dr Fachhandel verchouft d Kafimaschine; d Chapsle sind lange Ziit usschliesslich durch Nespresso diräkt vertriebe worde. Syt em vierte Quartal 2011 git s au kompatibli Chapsle vo andere Aabieter, wo in Supermärt bzw. Handelschette erhäutlich sind. Zum de Absatz vo dr Maschine z fördere, koopriert Nespresso met Unternähme, wo d Marke von ene für ghobeni Qualität solle bürge. Daby variiere die Vertribsmarkepartner vo Land zue Land - nit jedi Marke isch in jedem Land bekannt. So werde alli Gräte, wo z Dütschland aus Krups-Gräte verchouft werde, z Östrrich und in dr Schwiz untet äm Name "Turmix" verchouft. Wiitere bekannti Partner im düütschsprachige Beriich sind De’Longhi, Miele, Siemens und in dr Schwiiz Choenige. Ehmalegi Vertribspartner sind Alessi, Saeco und Jura.



</doc>
<doc id="59189" url="https://als.wikipedia.org/wiki?curid=59189" title="Neohethitische Staaten">
Neohethitische Staaten

Di Neohethitische Staate sind meriri Stadtstaate gsii, wo z Syrie und im südöstliche Chliiasie nochem Zämebruch vom hethitische Groossriich um 1180 v. Chr. bis is 7. Jh. v. Chr. bistande hend. Si sind ais nochem andere vo de Assyrer underworffe wore und as Provinze is Assyrische Riich iiglideret wore.

D Bizaichnig vo dene Staate isch nöd greglet, nebet „neohethitisch“ werd au „spoothethitisch“, „syrohethitisch“ oder au „luwisch“ bruucht. Ali Näme sind birechtigt, aber irgedwie au uugnau.

Nochem Untergang vom bronzezittliche Hethiterriich isch den Name vo de Hethiter erhalte blibe. So nenet d Assyrer i de Isezitt s Land Ḫattû, wo offebar Syrie, oder e Tail dodevoo bizaichnet. Vermuetli isches en allgimaini Bizaichnig för di neohethitische Länder gsii. Im Alte Testament werds Land Ḥet gnennt und Biwonner Ḥittîm, wa i de tütsche Bible mit „Hethiter“ öbersetzt werd. De Name isch denn vo de Forschig uf di bronzezittliche Hethiter öbertrait wore, nochdem sich zaigt hett, dass die eres Land Hatti gnennt hend. Villmee sind aber i de Bible d Neohethiter gmaint. Im Buech Josua 1,4 versprecht Gott im Volch Israel s ganzi Land Ḥet vom Libanon bis zom Euphrat, wa guet zo de Laag vo neohethtische Staate passt.

Di neohethitische Staate hend s Erb vom Hethitische Riich aatrette, wo nöd, wie i de früenrige Forschig vertrette woren isch, zunderainisch verschwunden isch. Di iihaimisch Kultur und politischi Organisation isch i dene Piet uufrecht erhalte blibe und hett ooni Bruch di regionaale Entwicklige mitmacht. Vili neohethitischi König hend sogär di alte hethitische Königsnäme, wie Suppiluliuma, Tuthaliya oder Muwatalli, trait. Z Karkamis hett offesichtlich bis spöötistens geg 900 v. Chr. e Sittezwiig vo de bronzezittliche hethitische Königsfamili gherrscht. Uuffälig allai isch de Wechsel vo de Schrift und vo de offizielle Sprooch. Im bronzezittliche Hethitische Riich isch da s Hethitische gsii, wo i de Keilschrift gschribe wooren isch, i de neohethitische Staate isch da s verwandti Luwische gsii, wo i de luwische Hieroglypheschrfit gschribe woren isch.

Um 1180 v. Chr. wo s Hethitische Riich zämebrochen isch, het z Karkamis de Kuzzi-Tessub as Vizekönig gherrscht. Er hett denn de Titel Groosskönig öbernoo, wo bis denn d König vo de Stammlinie gfüert hend. De Groosskönig het vermuetli öber e grössers Piet gherrscht, öber Karkamis und Malizi, aber au anderi Länder. D Förste vo de anzelne Stadtstaate hend sich König oder Landherr gnennt. Under dem isch denn no de Flussherr gstande.

D Assyrer, wo nodisno eres Riich vergrösseret hend, hend sit em 11. Jh.v.Chr. immer wider neohethitischi Städt aagriife, bis im 7. Jh. v. Chr. ali Staate underworffe gsi sind. E Paar Länder sind aber scho vorene vo de Aramäer bsetzt wore. Die Staate wo i Zentralanatolie glege sind, sind im End vom 8. Jh. v. Chr. vom König Mita vo Muški aagriffe wore, da isch de König, wo i de griechische Saage als de phrygisch König Midas bikannt isch. Im 7. Jh. v. Chr. sind d Kimmerier i Chliiasie iigfalle und hend di nördliche neohethitische Staate bidrängt.

Wääred z Syrie di neohethitisch-luwischi Kultur assimiliert und untergangen isch, het si im süüdliche Chliiasie bis i d Antiki witterglebt, isch aber immer stärcher Hellenisiert wore.

Di offiziell Inschrift vo de neohethitische Staate isch s Hieroglypheluwische gsii, en indogermanischi Sprooch, wo mit em Hethitische verwandt isch. E Bsunderhait vom Luwische isch, as die urindogermanische Palatal no as /z/ erhalte sind, z. B. "zart-" „Herz“, aber hethitisch "kard-". Im Gegesatz zo de Satem-Sprooche kennt s Luwische kai Palatalisierig vom alte /k/. Typisch isch de Rhotazismus vo intervokaischem /d/, wo hüüffig zomene /r/, seltniger au zomene /l/ were cha. E noiji Entwicklig i de Grammatik isch s genitivische Adjektiv, e bsundrigi Form, wo bildet werd, indem an Stamm vom Substantiv d Endig "-assa-" aghängt werd, sini Funktion isch die vom Genitiv, s flektiert aber wienes Adjektiv, z. B. "tipassa Tarhunza" „Himmels-Tarhunza“.

Di neohethitische König sind recht schriibfroidig gsii, wobi d Schriiber mit de luwische Hieroglyphe gspillt hend. Do die Schrift recht bildlich isch, hend si mengisch spontan e nois Zaiche gschaffe, wo denn wie imene Bilderrätsel erroote were mue. Nöd selte isch d Person, wo en Inschrift lo afertige loo hett, am Aafang vo de Inschrift abbildet wore, mit de Hand vorem Gsicht, die Geste zaigt aa, as da Bild as "amu" „ich“ z lesen isch. D Inschrifte sind maist recht sorgfältig i Stai inegmaisslet wore, si wörked wege de Form lebiger as di relativ stare ägyptische Hieroglypheinschrifte.

De Öbergang vo de bronzezittliche Kunst vo de Hethiter zo de spoothetitische Kunst isch flüüssend. Mit de Zitt sind aramäischi und mesopotamischi Stilmittel uufgnoo wore.

Typisch för di neohethitischi Kunst sind Relief, wo i Muure und i Felse inegmaisslet wore sind. Si chömed im ganze Piet vor, vor alem i de Hoptstädt, wo si Tempel, Paläst und Stadttoor verziert hend. Die gend e lebhafti Vorstelig vom Lebe und Dengge vo de Mentsche, wo dozmol glebt hett. Dargstellt wered nöd nume Herrscher, sondern au dene sini Fraue oder Chinder wo spilid. E bsunders fromme König vo Malizi hett sich meermoll abbilde loo, wiener e Trankopfer uusgüüsst, jedesmoll vorere andere Gotthait. Müettere sind abbildet, wi si amene Chind eri Brust gend. Ufem Schooss vonere andere Muetter stoot e Bueb miteme Vogel und emene Griffel i de Hand, vor em isch e Schriibtafle abbildet. Au Schiff ufem Wasser mit Schwimmer und Fisch oder Jagdszene ghöret zom Repetoire vo de neohethitische Künstler. Vo de Gotthaite isch de Tarhunza am maist abbildet, denebet chömed no Mischwese vor.

Vo de Chliikunst sind bsundrigs Sigel znene, Elfebaischnitzeraie und Keramik. Si isch villfältiger gsii und hett dör Handel de Weeg bis zo de Etrusker gfunde. Si hett abem spoote 8. Jh. v. Chr. e starche Iifluss uf di griechischi Kunst ghaa. Die „orientalisierendi Phase“ i de Archaik isch typisch för s 7. Jh. v. Chr. gsii und vor alem im ionische Oste verbraitet gsii.

Di hieroglypheluwische Inschrifte und Darstelige vo Gotthaite und Mischwese gend e guete Iibligg i di offiziell Relegioo vo de neohethitische Staate. Di altererbti luwischi Relegioo us de Bronzezitt – i Personenäme scho för s 19. Jh. v. Chr. bizügt – het i de Isezitt witterglebt. S sind aber au frömdi Züüg uufgnoo wore, vor alem syrischi und hurritischi Vorstelige, tailwiis au mesopotamischi. D Bildwerch zaiget nebet typische anatolische Mischwese, wie Stier- und Loiementsche oder Sphinge, noi au mesopotamischi Mischwese, wie Fisch- oder Schkorpiomentsche.

De wichtigst Gott isch de Wettergott Tarhunza, wo zimmli vill abbildet woren isch. Witteri wichtigi Gotthaite sind de Sunegott Tiwaz, de Moogott Arma oder de Hirschgott Runtiya gsii und d Kubaba, d Stadtgöttin vo Karkamis.





</doc>
<doc id="59190" url="https://als.wikipedia.org/wiki?curid=59190" title="Miele">
Miele

D Miele & Cie. KG isch e dütsche Huushaltsgrät-Härsteller met Sitz z Gütersloh (Nordrhein-Westfalen). S Unternähme bschäftigt nach eigene Aagabe wältwyt 20.100 Mitarbeiter (Stand Gschäftsjahr 2017/2018).
Gschäftsführer sind Markus Miele, Reinhard Zinkann junior, Stefan Breit, Axel Kniehl und Olaf Bartsch. Syt dr Gründig isch d Firma, mettlerweile in dr vierte Generation, im Bsitz vo dr Familie Miele (51,1 %) und Zinkann (48,9 %). S Unternähme isch e Kommanditgsellschaft.



</doc>
<doc id="59191" url="https://als.wikipedia.org/wiki?curid=59191" title="Liste der neohethitischen Könige">
Liste der neohethitischen Könige

Di neohethitische Staate sind ahand vo de geographische Laag sortiert. Ali Joor sind vorem Aafang vo de westliche Zittrechnig, s „v.Chr.“ werd nöd gschribe. Di maiste Näme sind us luwische Inschrifte bikannt, vili au us assyrische Quelle. Seltniger sind anderi Tegscht.




</doc>
<doc id="59194" url="https://als.wikipedia.org/wiki?curid=59194" title="Karkamis">
Karkamis

Karkamis (assyrisch: Gargamiš) isch e neohethitische Stadtstaat vom 12. bis 8. Jh. v.Chr. gsii.

Karkamis isch e historischi Stadt am Euphrat, bim hüttige Ğarābulus a d Grenze vo Syrie i d Törggai. De Euphrat het offebar d Ostgrenze vom Stadtstaat bildet, di andere Grenze chönd nöd gnau festglait were und hend sich woll au ständig gänderet. Im Südweste hets a Halpa (Aleppo) grenzt, im Weste a Kurkuma und im Norde a Kumaha.

I de Bronzezitt isch Karkamis um 1340 v.Chr, vom hethitische König Suppiluliuma I. eroberet wore. De hett drufabe si Soo, de Piyassili as Vizekönig öber die Stadt iigsetzt. De Thron vo de Sekundogenitur Karkamis isch immer vom Vatter uf de Soo öbergange. De Undergang vom Hethitische Riich um 1180 v.Chr. het uf Karkamis kann groosse Iifluss ghaa und d Noochome vom Piyassili sind witter Könige vo Karkamis blibe. De Kuzi-Tessub wo dennzmol König gsii isch, e Grossenkel vom Piyassili, hett nochem Undergang vo de Stammlini de Titel Grosskönig öbernoo und sini Noofolger hend deTitel bis mindestens zom End vom 10. Jh.v.Chr. gfüert. 

De nöchst bikannti Groosskönig isch de Ini-Tessub vo Ḫatti, wo um 1100 v.Chr. de assyrisch König Tiglatpilesar I. (1114-1076) bisigt hett.

Im 10 Jh.v.Chr. isch de Landherr Suhi I. offesichtlich de facto König vo Karkamis wore, denebet hets aber immer no e Grosskönig ggee, wo aber nöm vill wörklichi Macht ghaa hett. Noch siim Tood isch de Suhi as Gott Atrisuha "Bild vom Suhi" vereert woore. S Huus vom Suhi hett mindestens vier Generatioone gherrscht, all hend de Titel "Landherr" trait. D Töchter vom Suhi II, e Soo vom Astuwalamaza und Enkel vom Suhi I., hett de Grosskönig Tuthaliya ghüroote. Ere Brüeder isch de Landherr Katuwa gsii, wo uf de Zitadelle e Tempel för d Kubaba erichtet hett.

Um 870 isch de assyrisch König Assurnasirbal II. gege de Sangara vo Karkamis, König vo Ḫatti zoge. De hett em e groosse Tribut uuszallt, sich denn aber mit anderne Könige gege Assyrie verbündet. Doch de Salmanessar III. het 858 die Koaltion zerschlage und zwai Joor spööter Masuwari eroberet, wo uf de andere Sitte vom Euphrat glegen isch. Er isch denn öber de Euphrat und het i de Joore 849 und 848 gege de Sangara Chrieg gfüert.

Ann vo sinene Noofolger, de Astiruwa, hett bi sim Tood nume umündigi Buebe hinderloo. De Eunuch Yarri isch denn Regent wore. De isch e gschiide Maa gsii, hett vill guets tue för d Stadt und denn au de Kumani, de rechtmäässig Thronerb zom König gmacht, wo de gnueg alt woren isch. Zo sinnere Zitt het de assyrischi König d Statue vom Wettergott vo Halpa ewegggschleppt. De Sastura, si Noofolger isch velicht e Neff oder Schwigersoo vonem gsii. Öb sii Soo, wo denn spööter König vo Karkamis woren isch, identisch isch mitem Pisiri, wo mindstens ab 732 v.Chr. gherrscht het, isch uugwöss. De Pisiri hett a de Assyrer Tribut zallt. Doch ane 717 v.Chr. hett de Sargon em Pisiri vorgworffe, er möchi gmainsami Sache mitem Mita vo Muški. Er hetten chorzerhand abgsetzt und s Land Karkamis annektiert und zonere assyrische Provinz gmacht.

I Chlammere stönd d Joore, wo die Könige bilait sind. Ali Joorzaale sind v.Chr.

"Vizekönig vom hethitische Groosskönig z Karkamis"

"Grosskönig vo Karkamis"

"Landherr vo Karkamis"
assyrischi Provinz ab 717.

D Stadt Karkamis isch archäologisch schlecht erforscht, em beste bikannt isch d Periode vo de neohethitische Zitt. D Sadt hett usere Usserstadt und de Innerstadt bistande. I de letscht isch de Königpalst gsii, underhalb vo de Zitadelle. Uf dere isch e Bau uusgrabe wore, wo möglicherwiis de Tempel vo de Stadtgöttin Kubaba und erem Biglaiter, em Karhuha, gstanden isch. De Tempel vom Wettergott Tarhunza isch i de Innerstadt nebetem Palast glege und vo do het e Prozessionsstroos as Wassertor gfüert, wo direkt am Euphrat glegen isch. Im 10. Jh. v.Chr. und im 8.Jh. v.Chr. sind vili Baute und Kunstwerch im neohethitische Stil entstande. 

Di ofiziell Sprooch i de neohethitische Zitt isch s Hieroglypheluwische gsii und us Karkamis sind zimmli vill Tegscht äberliferet.



</doc>
<doc id="59195" url="https://als.wikipedia.org/wiki?curid=59195" title="Malizi">
Malizi

Malizi (assyr. Melid; hethit. Malitiya; ) isch e neohethitische Stadtstaat vom 12. bis 8. Jh. v. Chr. gsii. Die erste Könige sind e Sekundogenitur vo de Grosskönige vo Karkamis. 

Malizi isch identisch mit de Uusgrabig Arslantepe („Loiehügel“), wo sechs Kilomeeter nordöstlich vo de ostanatolische Stadt Malatiya i de Törggai litt.

I de Bronzezeit isch Malitiya e hethitischi Stadt gsii. Nochdem s Hethiterriich um 1180 v. Chr. undergangen isch, hend vili chlinneri Stadtstaate s Eerb vom Groossriich öbernoo. Zo dere Zitt isch de Kuzi-Tessub de Vizekönig vo Karkamis gsii, wo anere Sittelini vom hethitische Königshuus aghört hett. Er hett den de Titel Grosskönig öbernoo, nochdem d Hoptlini undergangen isch. Si Soo, de PUGNUS-mili I. (velicht as Muwatalli z lese, PUGNUS maint, as di luwischi Hieroglyphe e Fuust darstellt, asmer aber de Luutwert nöd chennt), isch denn de erst „Landherr“ vo Malizi wore. De Titel hend au sini beed Söö, de Runtiya, und de Arnuwanti I. trait, und au dene sini Noofaare und Noofolger. 

Um 1100 v. Chr. het de assyrisch König Tiglatpilesar I. (1114–1076 v.Chr.) Malizi aagriffe und hett de König Allumari zwunge, em Tribut z zale. De König Lalli het i de Joore 853, 844, 836 und 835 v. Chr. em assyrische König Salmanessar III. ebefalls müese Tribut zale. Spööter hett denn de Menua vo Urartu (810–786 v. Chr.) Malizi underworfe. Ane 743 het de König Sulumal vo Malizi mit Urartu gege d Assyrer kämpft. Er isch bisigt wore und hett ab denn müese a de Assyrer Tribut zale. De Sargon II. (722–705) hett de König Gunzinanu vo Malizi abgsetzt und de Tarhunazi iigsetzt, wo bis 711 v. Chr. gherrscht hett. Til-Garimmu, im Hinderland vo Malizi glege, isch denn mit Deportierte kolonialisiert wore und as König vo Malizi isch de Mutallu vo Kumaha iigsetzt wore, de het aber ane 708 müese flüche, wel de Sargon en bischuldigt het, illoyal z sii. Druf aber isch Malizi zode assyrische Provinz Melid wore. Wo de Sargon aber gstorben isch, het sich Til-Garimmu und vermuetli au Malizi vo Assyrie loosgsait. De Sennacherib (705–681 v. Chr.) isch denn ane 695 geg Til-Garimmu zoge, wo de König Gurdi gherrscht hett. 675 v. Chr. isch de Mugallu König vo Malizi und Tabal. Well aber d Kimmerier en bidroot hend, hett er em Assurbanipal (669–627) sini d Töchter und Ross gschickt, demit de en understützi. Si Soo …ussi, de erst Tail vom Name isch nöd erhalte, hett sich aber mit em Kimmerierkönig Dugdamme (Λύγδαμις) verbündet. Drumm hett en, so stoot da i de assyrische Annale, de Gott Assur erschlage.

I Chlammere stönd d Joore, wo die Könige bilait sind. Ali Joorzaale sind v.Chr.

"Landherr vo Malizi"
assyrischi Provinz Melid sitt 708

"uufständischi König"

D Usgrabige vom Arslantepe, wo identisch mit de Hoptstadt Malizi isch, hett vill wertvolli spoothethitischi Monument as Tagesliecht gförderet. Bikannt sind vor alem d Relief vom König PUGNUS-mili, wiener a verschidnige Gotthaite opferet (12. Jh. v. Chr.). Die spoothethitische Relief sind recht äänlich zu Relief us de Bronzezitt im Chernland vom Hethitische Riich.



</doc>
<doc id="59197" url="https://als.wikipedia.org/wiki?curid=59197" title="Walastini">
Walastini

Walastini oder uf assyrisch Pattina und au Unqi isch e neohethitische Stadtstaat vom 12. bis 8. Jh. v. Chr. gsii.

De luwischi Name Walasti oder Walastini gschribe, werd mit dem Name vo Palästina und de biblische Philister zämebroocht, wo allerdings witter une im Süüde bim hüttige Doppelland Israel-Palästina lokalisiert wered. S werd agnoo, ass dodemit e Volch gnennt werd, wo mit de Seevölker in Nööche Oste choo isch. Velicht gitt de hieroglypheluwisch Name e Form *Falasti(ni) wider, wo aber, well s Luwische kai Luut /f/ hett, miteme /w/ oder /p/ gschribe woren isch. De assyrisch Name Pattina mag e verchörzti Form vom gliiche Name sii, d Assyrer hend sich aineweeg ka Müe ggee, Fremdname gnau z widergee. So isch au de dritt Name Unqi en uugnaui Widergoob vom aramäische Name ˁAmūq (ˁmq) „Ebni“.

Walastini litt i de Ebni am Underlauf vom Fluss Orontes und goot im Weste bis as Mittelmeer ane. Im Norde hets a Samˀal grenzt, im Oste a Halpa und im Süüde a Imatu. Halpa, wo zwöschet Walastini und Karkamis litt, het i de Früezitt au zo Walastini ghört, isch aber früe aramäisiert wore.

D Hoptstadt isch Kunalua gsii, wo nöd wiit weg vom bronzezittliche Alalah glegen isch. Si isch mit de Uusgrabig vo Tall Tayinat identisch.

I de Bronzezitt het da Land Mukis ghaisse und het ab 1340 v. Chr. zom Riich vo de Hethiter ghört. D Hoptstadt isch Alalah gsii, wo um 1180 v. Chr. völlig zerstört woren isch. Vermuetli sind ebe d Seevölcher schuld, wo i da Land iigfale sind und vo dene au de noi Name choo sii mag.

De erst bikannti neohethitisch König isch de Taita vo Palasti gsii. Er hett de Tempel vom Wettergott vo Halpa noi uufbaue loo und vo sich e groosses Relief aafertige loo, woner nebetem Relief vom Wettergott Tarhunza ufstele loo het. E luwischi Inschrift zaigt, as er diplomatischi Bizüchige zu Ägypte ghaa hett. E spöötere Taita und sini Frau Kupapiya hend ufem Land luwischi Inschrifte aafertige loo. 

Im 10. Joorhundert v. Chr. het de König Suppiluliuma, Soo vom Manana, e Chrieg gege Hiyawa gfüert. Wenn di aramäische Bit-Agusi Halpa ignoo und de Staat Arpad gründet hend, isch nöd gnau bikannt, mue aber woll im 10. Jh. v. Chr. gsii sii.

Ane 870 v. Chr. isch de Assurnasirpal II. (883–859 v. Chr.) vo Karkamis her dör s Land Arpad zoge und het Kunulua aagriffe. De König Lubarna hett em as Tribut Ross, Fuessoldaate und Gaissle ggee. De Assurnasirpal het den s Land Luhuti aagriffe, wo südlich vo Walstini glegen isch. Au de Salmanessar II. isch ane 858 öber de Euphrat zoge. Bi Kurkuma het er e grosses Heer bisigt, wo meriri syrischi Staate zämegstellt hend, dezue hend ghört de Ḫayanu vo Samˀal, de Sangara vo Karkamis, de Aḫuni vo de Bit-Adini und au de Sapalulme vo Pattina. S assyrische Heer isch den geg Süüde zoge und is Land vom Sapalulme gfale, wo sich em di syrische Herrscher nomole in Weeg gstellt hend, allerdings erfolglos. Er hett im Land Pattina meriri Städt aagriffe und iignoo. Dozmol hend offebar zwee Könige i Pattina gherrscht, de Lubarna und d Sapalulme, wo woll identisch isch, mitem König Suppiluliuma vo Walastini, wo e groossi Statue errichte loo het. Die isch chörzli i de Uusgrabig vo Tall Tayinat guet erhalte uusgrabe wore. Im Joor drufabe, aso ane 857, und nomole ane 853, het de König, wo a de Assyrer Tribut zallt het, aber Qalparunda ghaiise, wo identisch isch mitem Halparuntiya i de luwische Inschrifte.

Si Noofolger, de Lubarna isch ane 829 v. Chr. vom Usurpator Surri ermordet woore. De Salmanessar II. het e Tiener llosgschickt, mitem Uuftraag de Surri z tööte und d Assyrer hend drufabe de Sasi von Kuruṣṣa z Kunulua uf de Thron gsetzt. 

Erst wider im Joor 739 v. Chr. werd e König gnennt: de Tutammu vo Unqi hett sini Aid broche und gege de Tiglatpilesar rebelliert. De isch im Joor dufabe i Pattina imarschiert het s Land Underworfe und as Provinz Kulani is Assyrische Riich iiglideret.

I Chlammere stönd d Joore, wo die Könige bilait sind. Ali Joorzaale sind v. Chr.


assyrischi Provinz Kulani ab 738.



</doc>
<doc id="59198" url="https://als.wikipedia.org/wiki?curid=59198" title="Nike (Unternehmen)">
Nike (Unternehmen)

Nike Inc. (ängl. offiziell /ˈnaɪki/; aaglehnt an gr. "nike" „Siiig“; bzw. „Nike, d Siiggöttin“) isch e amerikanische Sportartikelaabieter, wo 1964 bzw. 1971 grindet worde isch. S Undernääme isch uf dr ganze Wält dätig, sy Firmesitz isch Beaverton im US-Bundesstaat Oregon. Nike isch syt 1989 wältwyt fierende Sportartikelaabieter.

Dr Bill Bowerman, en ehemalige Sporttrainer an dr University of Oregon z Eugene, het im Juni 1964 zämme mit em Philip Knight s Unternähme "Blue Ribbon Sports" gründet. D Firma het aafangs Sportschue vu dr Marke "Onitsuka Tiger" (hite: Asics) verdribe, voreb si sälber ab 1971 unter em Name "Nike" Schue härgstellt het.



</doc>
<doc id="59200" url="https://als.wikipedia.org/wiki?curid=59200" title="FIFA">
FIFA

D Fédération Internationale de Football Association (), churz FIFA oder "Fifa", isch dr Wältfuessballverband. Er het sin Sitz z Züri.

D FIFA isch e gmeinnützige Verein im Sinn vom Artikel 60 ff. vom Schwizerische Zivilgsetzbuech und si isch im
Handelsregischter ytreit. Ire Präsident isch sit em 26. Februar 2016 de Gianni Infantino.

D FIFA organisiärt Fuessballwettbewärb, drunter d Manne-WM- und d Fraue-Fuessball-WM.

D FIFA isch anne 1904 z Paris gründet worde. D Gründigsmitgliider sind d Tschuttverbänd vo dr Schwiiz, vo Dütschland, Dänemark, Frankrych, Holland, Belgie, Schweeden und Spanie gsi.

Anne 1930 isch die erschti Tschutt-Wältmeisterschaft usträit worde.

Sit de 2000er Joor isch d FIFA mee und mee in d Kritik cho. Es isch vo Korrupzioon d Reed gsi, aber erst im Mai 2015 isch s zun ere Stroofverfolgig cho, wo s amerikanische Justizministerium hoochi FIFA-Funktionär het lo festnee. Am 8. Oktober 2015 het d Ethikkommission vo dr FIFA bekannt gee, ass dr FIFA-Bresidänt Sepp Blatter und au si Verdräter, dr Michel Platini, gspert sige. Am 21. Dezämber 2015 isch dr Sepp Blatter vom FIFA-Ethik-Komitee für acht Joor vo alle Ämter usgschlosse worde.




</doc>
<doc id="59204" url="https://als.wikipedia.org/wiki?curid=59204" title="Hiyawa">
Hiyawa

Hiyawa (assyr. Que, babylon. Ḫume) isch e neohethitische Stadtstaat gsii.

Hiyawa isch im Ebene Kilikie (antik: Kilikia Pedias) glege, d Hoptstadt isch Adana gsii, wo identisch mitem hüttige Adana i de Törggai isch. D Assyrer hend de Name vom Land nöd gnau as Que gschribe. S werd agnoo, ass de Nama Hiyawa e jüngeri Form vo Ahiyawa isch, e Name wo scho i de Bronzezitt as e Königrich a de Ägäis gsii isch, wo diplomatischi Bizüchige mit de Hethiter ghaa het. Ahhiyawa werd drumm mit de Mykener gliichgsetzt. Well sich die schp frü au z Kilikie niderloo hend, wie archäologisch cha nochegwise were, werd agnoo, ass de Name Hiyawa vo dene Mykener chunnt. Dezue passt au, ass sich d Könige vo Adana-Hiyawa as Noofaarer vom Muksas bizachnet. De werd i luwisch-phönizische Bilingue "mpš" gnennt. Baid Nameforme chönnt uf mykenisch *Mokwsos zruggfüert were, wo im klassische Griechische zu Mopsos woren isch, emene birüemte Woorseger, wo de Saag no Kilikie kolonialisiert het. So Saage und vaagi historischi Zügniss gend immer vill zom debattiere und d Mainige in de Förschig gönd wiit usenand.

I de Bronzezitt isch s Ebni Kiliki s Chernland vo Kizzuwatna gsii, emen Riich, wo im 14. Jh. v. Chr. vo de Hethiter underworffe woren isch. D Bivölkerig vo dem Land hett den vor alem us Luwier und Hurriter bistande. Nochem Bricht vom Pharao Ramses III. isch das Land vo de Seevölker wegförbet woore.

I assyrische Tegscht wer Que zerstmol im Joor 858 v. Chr. gnennt, wo de König Kate vo Que sich mit anderne neohethitische verbündet gege s assyrische Heer vom Salmanessar III. gchämpft hett. De Salamanessar hett die syrischi Koalition bisigt und isch 842, 840 und nomole 833 v. Chr. i Que iigfale und hett debi meriri Städt eroberet, drunder au Kisuatni, wo de alti bronzezittlich Name Kizzuwatna fortfüert. Er hett d Stadt Tarzi ignoo, da isch s antiki Tarsos, woner de Kate abgsetzt het und a sinnere Stell dem sii Brüder Kirri iigsetzt het. Hundert Joor spööter, nämmli i de baide Joore 738 und 732 v. Chr. werd de König Urikki vo Que gnennt, wo a de Assyrer Tribut zallt hett. Er isch vermuetli identisch mit em König Awariku vo Ahiyawa vo de luwische Inschrifte, wo as e Noofaar vom Muksus bizaichnet werd.

Underem Sargon II. isch Que vo Assyrie kontrolliert wore. Ane 714 v. Chr. hend d Urartäer d Kimmerier bisigt, wo vom Kaukasus her i Chliiasie iigfale sind. D Kimmerier sind den is Piet vom König Mita vo Muški (em legendäre phrygische König Midas) gfale. De hett, ursprüngli e Find vo Assyrie, de Sargon bette, een im Champf gege d Kimmerier z understötze. Zo sinene Verbündete het au de Urikki vo Que und de Urballa vo Tabal ghört. De Sargon isch denn miteme Heer gege d Kimmerier zoge und ane 705 v. Chr. im Champf gfale.

En Underkönig vom Awariku isch de Azatiwata gsii, wo e Stadt gründet hett, woner noch sich selber Azatiwatiya gnennt hett, em hüttige Ort Karatepe. De hett luwisch-phönizischi Bilingue verfasst, wo maasgeblich zu de Entzifferig vom Luwische biitrait hend.

Underem Esarhaddon isch Que offebar vo Assyrie verwaltet wore.

I de Antiki isch Kilikie, so de griechisch Name, wo usem luwische Name Hilikia entstanden isch, wider en aignigs Königriich gsii.

I Chlammere stönd d Joore, wo die Könige bilait sind. Ali Joorzaale sind v. Chr. D Raiefolg und d Räng vo de Herrscher sind recht uusicher.



</doc>
<doc id="59205" url="https://als.wikipedia.org/wiki?curid=59205" title="Marke">
Marke

Marke stoot für:

Marke isch dr Name vo dene geografische Objekt:
Marke isch dr Name vo dene Persone:


</doc>
<doc id="59206" url="https://als.wikipedia.org/wiki?curid=59206" title="Luwische Sprache">
Luwische Sprache

S Luwisch (uf hethitisch: "luwili") isch en indogermanischi Sprooch, wo zäme mitem Hethitische und anderne Sprooche zom anatolische Zwiig ghört. S isch schriftlich abem 19. Joorhundert v. Chr. bizügt und isch dodemit nebetem Hethitische di eltisti schriftlich bizügti indogermanischi Sprooch. Öberliferet isches bis is 7. Jh. v. Chr., uusgstorbe isches woll erst i de Antiki, vermuetli i de Römerzitt. I de Bronzezitt isches im süüdliche Chliiasie verbraitet gsii, i de Isezitt im südöstliche Chliiasie und z Syrie, woses di offizielli Sprooch vo de neohethitische Stadtstaate gsii isch.

Zode anatolische Sprooche ghööred s Hethitisch, wo im End vo de Bronzezitt uusgstorben isch, und s Palaisch, wo vermuetli scho i de Bronzezitt e tooti Sprochh woren isch. S Lydisch, wo i de Antiki z Lydie gredt woren isch, stoot echli nööcher zum Luwische. 

Die andere antike anatolische Sprooche, s Karisch, s Lykisch mitem Milyische und s Sidetisch ghööred zäme mitem Luwische zo de luwoide Sprooche. Si underschaidet sich vom Hethitische, Palaische und Lydische vor alem imene sproochlich Archaismus und i gmainsame sproochliche Noierige.

I allne luwoide Sprooche isch de indogermanischi Palatal /ḱ/ erhalte, z. B. luwisch "zart-" gege hethitisch "kard-" „Herz“ (us ). Im Gegesatz zo de Satemsprooche aber, isch /k/ nie palatalisiert woore. Dromm werd de Zuug as e Konservatismus aaglueget und s werd agnoo, as s Luwische ufem Weeg zo de Kentumisierig halbwegs stooblibe sai. I de jüngere luwoide Sprooche isch de Lutt tails dör /z/ oder as /s/ vertrette.

Di stimmhafte plosive Palatal und Velar /ģ, ģh, g, gh/ sind hüüffig verschwunde, z. B. luwisch "wawa" „Chue“ (us indogerm. *gṷehu-) oder luwisch "immra-" „Feld, Fluer“ gege heth. "gemra-".

E Noierig isch d Schaffig vom genitivische Adjektiv uf "-assa/i-", wie i luwisch "tipassa Tarhunza" „Himmels-Tarhunza“ oder au im luwische Ortsnamme Tarhuntassa. Da het grammatikalisch d Funktion vomene Genitiv, flektiert aber wienes Adjektiv.

I allne luwoide Sprooche isch s Wort för „Gotthait“ "massan-" (im Lykische "mahan-"), s Hethitische und Lydische hend s indogermanische Wort "*dieu-" biwart (heth. "siu-," lyd. "civ-"), s Palaische hett da dör "marḫa-" ersetzt.

S Luwisch cha i zwee Hoptdielekt tailt were, nämli i s Kailschriftluwisch vo de Bronzezitt und is Hieroglypheluwisch vo de Isezitt. S erst isch mit de hethitische Kailschrift gschribe woore, s zwait mit de luwische Hieroglypheschrift, wo abem 14. Jh. v. Chr. z Chliiasie gschaffe woren isch, um Luwisch z schriibe. Do di zwoo Schrifte recht verschide sind, isch nöd immer klar, öb en Underschiid dör d Schrift bidingt isch. So cha im Kailschriftluwische e Nasal voreme Plosiv mengisch verschwinde, im Hieroglypheluwische aber, wo nume Zaiche vom Typ Konsonant-Vokal hett, chan e Nasal i dere Stelig nöd gschribe were. Hieroglypeluwischi Näme i assyrische Tegscht zaiget, as de Nasal erhalte bliben isch.

En Underschiid vo dene zwee Tielekt isch de Verlust vom alte Genitiv im Kailschriftluwische, wo im spöötere Hieroglypheluwische lebig bliben isch. De indogermanisch Ablutt isch i de luwische Tielekt underschidlich uusgliche woore, z. B. kluw. "tappas-" „Himmel“ (us "*nébhos-") gege hluw. "tipas-" (us "*nebhés-", wie au heth. "nepis-") oder kluw. "tiyammi-" „Erde“ (us "*dhĝhém-)" gege hluw. takam- (us "*dhéĝhōm"), s Hethitisch het de Ablutt biwaart: "tēkan" Nom. : "taknas" Gen.

S Hieroglypheluwisch zaigt e starche Rhotazismus vo intervokalischem /d/. S gitt zwoor Hiiwiis, ass de welewääg elter isch, aber die Fäll sind nume selte. 
Kailschriftluwischi Tegscht sind i de Regle i hethitischi Tegscht ibettet, wo luwischi Ritual bischriibet. Well gwössi Sprüch und Hymne uf luwisch rezitiert wore sind, hend di hethitische Schriiber drumm de luwisch Wortluut aagee. Well di maiste öberlifrete luwische Ritual mit em Land Kizzuwatna, em antike Ebne Kilikie, i Verbindig stönd, wo Luwier glebt hend, werd de Tielekt au Kizzuwatnaluwisch gnennt. Die Tegscht sind nume chorz, d Bidüttig vo villne Wörter isch nöd bikannt und zom Tail Spezialwörter us de Ritualsprooch.

S Kailschriftluwische hett de alti ererbit Genitiv verloore, sini Funktion het s genitivische Adjektiv völig öbernoo. En archaischere Tielekt cha i de Lieder us de Stadt Istanuwa erchennt were.

S Hieroglypheluwisch isch scho i de spoote Bronzezitt gschribe woore, s gitt aber nöd vill Tegscht, do s nöd uf Tontafle gschribe woren isch, sondern voralem i Felsinschrifte. De Underschiid zom spöötere Hierglypheluwische i de neohethitische Zitt isch nume chlii. Au die lokaale Underschiid i de spoothethitische Zitt sind nume chlii, so cha de Göttername "Runtiya" au "Runza" luute.

I hethitische Tegscht tauched geg s End vo de Bronzezitt immer me Wörter uuf, wo miteme „Glossekail“ markiert wered. Die Glosskailwörter sind Fremdwörter, offebar i de maiste Fäll luwischi. Die wered denn as Glossekailluwisch, Riichsluwisch oder Hattusaluwisch bizaichnet, do si i de Archiiv vo de hethitische Hoptstadt Hattusa vorchömed und vo luwische Schriiber stamed, wo im Tienst vo de Verwaltig gstande sind. S werd postuliert, as de Tielekt e direkte Vorgänger vom isezittliche Hieroglypheluwische sai.

Di eltische luwische Sproochzügnis sind Personenäme us de altassyrische Händlerkolonii z Kültepe im süüdliche Zentralanatolie. Well die Händler mit Iihaimische Verträäg abgschlosse hend, sind Personenäme vo verschidnige Völcher bikannt, nöd all chönt emene bikannte Volch zuegornnet were. Di luwische Näme chömed nume selte vor, vill weniger as hethitischi Näme. Ahand vo dene Näme isch offesichtlich, as di zwoo verwandte Sprooche sich scho recht wiit usenand entwicklet hend. Aidüttig luwischi Wörter, wo i de Näme vorchömed sind u. a. "wawa-" „Chue“, "hawa-" „Schooff“, "zuwan-" „Hund“, "zita-" „Maa“, "muwa-" „Chraft“ oder "ura-" „grooss“. Au theophori Näme sind bikannt, so Tarhuan, Ruwatia und Rutia oder Tiwatia.

Luwischi Personenäme sind au i hethitische Urchunde bis zom End vo de Bronzezitt nöd selte. Di typischte Wörter sind "muwa-" „Chraft“, "zita-" „Maa“ und "piya-" „Goob“. Abem 16. Jh. v. Chr. chömed i hethitische Ritual au luwischi Sprüch und Lieder vor, wo uf Luwisch rezitert were müend. Us de Bronzezitt sind nume Quasibilingue bikannt, da haisst de luwisch und de hethitisch Tegscht hend de gliich Inhalt, sind aber kai wörtlichi Öbersetzige.

Im 14. Jh. v. Chr. isch di luwischi Hieroglypheschrift entstande. Di elteste Zügnis wered uf Sigel bruucht, wo de Name und d Funktion vomene Biamte, oder Würdeträger, stoot. Erst gege s End vo de Bronzezitt fönd hethitischi König au afoo Felsinschrifte uf Hieroglypheluwisch afeertige. Noch em Zämebruch vom Hethitische Riich um 1180 v. Chr. werd numeno s Hieroglypheluwisch gschribe, und zwoor im süüdliche Zentralanatolie, z Kilikie und z Syrie. Meriri luwisch-phönizischi Inschrifte sind gfunde wore, si hend maasgeblich dodezue biitrait, s Hieroglypheluwische z entziffere.

Nochem 7. Joorhundert v. Chr. sind kai luwischi Tegscht mee bikannt. Luwischi Personenäme hend sich aber z Kilikie bis i d Röömerzitt ine erhalte, z Isaurie sogär bis is 5. Jh. n. Chr. Allerdings isch z säge, ass Näme e Sprooch lang öberlebe chönnt. S gitt sogär ursprünglich luwischi Wörter und Näme, wo hütt no gloiffig sind. So isch s englische Wort "dragoman" „Öbersetzer“ vermuetli uursprüngli en Ablaitig vom luwische Wort "tarkummi-" „brichte, mittaile“. De Name vom gflöglete Dichterross Pegasus isch en altgriechischi Entleenig us luwisch "pihasassa-," wa e genitivisches Adjektiv vo "pihas-" „Glanz, Blitz“ isch.





</doc>
<doc id="59209" url="https://als.wikipedia.org/wiki?curid=59209" title="Anatolische Sprachen">
Anatolische Sprachen

Di Anatolische Sprooche sind e Zwiig vo de ingermanische Sprooche. Si sind scho us em 19. Joorhundert v. Chr. öberliferet und sind somit die ältiste indogermanische schriftliche Zügnis. Uusgstorbe isch de Sproochzwiig i de Römerzitt. Gredt wore sind si z Anatolie ond tailwiis au z Syrie.


Sicher isch au z Kilikie no e luwoide Tielekt bis i d Römerzitt ine gredt wore, wiemer us Personenäme schlüsse cha. Au z Kataonie, z Lykaonie und z Isaurie chöntet anatolischi Sprooche bis i d Antiki ine gredt wore sii.

Nöd zom Anatolische ghöred s Hattische und s Hurritische, baides nödindogermanischi Sprooche vo de Bronzezitt. Au s Phrygische und s Galatische, baid sind indogermanischi Sprooche, ghöret nöd zom anatolische Zwiig.

Di typischte Merchmool sind de Erhalt vom indogermanische Laryngal *h (transkribiert as /ḫ/ oder /h/) im Luutliche und e "Genus commune" nebetem "Neutrum" statt "Maskulinum", "Femininum" und "Neutrum". S Verbsystem isch im Vergliich zo anderne indogermanische Sprooche relativ aifach und starch uusgliche woore.



</doc>
<doc id="59214" url="https://als.wikipedia.org/wiki?curid=59214" title="Pegasus">
Pegasus

Pegasus isch de Name


</doc>
<doc id="59215" url="https://als.wikipedia.org/wiki?curid=59215" title="Pegasos">
Pegasos

De Pegasos () isch e mythisches Ross bi de alte Grieche. Es trait de Dunner und Blitz vom Zeus.

Noch de antike Saage isch de Poseidon de Vatter vom Pegasos und sini Muetter isch d Medusa. Wo de Perseus a dere de Chopf aghaue hett, sind de Chrysor und de Pegasos usem Hals ggumpet. De Held Bellorophon het mitt Hilff vo de Athene de Pegasos zäämt. Z Lykie het er gege d Chimaira gchämpft und gege d Solymer, emene lykische Volch. De Bellerophon isch drufabe öbermüetig wore und hett wöle de Himel stürme. Er isch aber abgstörzt, de Pegasos aber isch zom Zeus choo, und trait sitt denn sin Dunner und Blitz.

I de Antiki isch de Name mit „Quelle“ verbunde wore, well au verzellt woren isch, as de Pegasos mit sim Hufschlag meriri Quelle erzügt hett. Di noieri Forschig sait, ass de Name e Entleenig vom luwisch "phasassa/i-" isch, emene Epithet vom luwische Wettergott Tarhunz und en Erwitterig vo luwisch "pihas-" „Blitz, Glanz“.

De Sagezyklus vom Perseus isch mit merere Sternbilder verbunde. S Sternbild Pegasus stoot zwöschet de Andromeda und em Perseus mitem Gorgonechopf.

De Gottfrid vo Stroossburg dichtet i sim "Tristan", as d Quelle vom Pegasus Wiishait gebi. I de Noizitt isch denn de Pegasus zomene Dichterross stilisiert wore, well er d Quelle Hippokrene mitemem Huufschlaag erzügt hett. Die Quelle litt ufem Berg Helikon, wo o d Muse haimisch sind.



</doc>
<doc id="59216" url="https://als.wikipedia.org/wiki?curid=59216" title="Kumaha">
Kumaha

Kumaha (assyr. Kummuḫ; urart. Qumaḫa; ) isch e neohethitische Stadtstaat im 9. und 8. Jh. v. Chr. gsii.

S Land Kumaha isch im Süüde vom Fluss Euphrat bigrenzt wore, im Norde isches a Malizi grenzt, im Oste a Kurkuma und im Süüde a Karkamis. D Hoptstadt werd bim hüttige Samsat vermuetet. I de Antiki het da Land Kommagene ghaisse.

D Ursprüng vom neohethitische Land sind uugwöss, sitt sinnere Erwäänig im Joor 866 v. Chr. isches e troie Vasall vo Assyrie blibe. De König Qatazilu vom Kumaha hett ane 858 em Heer vom Salamessar III. erlobt dör sis Piet z marschiere, demit de Kurkuma aagriffe cha und de König Ušpilulme het de assyrisch König Adadnirari III. im Krieg gege de Ataršumki von Arpad understützt. As Dank het de Adadnirari d Grenze zwöschet Kumaha und Kurkuma noi festgsetzt, zo Gunste vom Kumaha, die Grenze isch an 733 noi bistäätigt woore. Aber vorene hett um 750 v. Chr. de Sarduri II. vo Urartu de König Kuštašpi vo Kumaha bisigt und meriri Städt eroberet. Nochdem de Tiglatpilesar III. 743 v. Chr. d Urartäer bisigt und vertribe hett, isch de Kuštašpi wider e troie assyrische Vasall wore. De Tiglatpilesar hett au de Sulumal vo Malizi und de Tarḫulara vo Kurkuma bisigt. Ane 711 isch de Mutallu vo Kumaha au König vo Malizi wore. Doch de Sargon II. het en bischuldigt, gmainsami Sach mit Urartu z mache. De Mutallu het sich ane 708 v. Chr. usem Staub gmacht und Kumaha isch as Provinz Kummuḫ is assyrische Riich iiglideret wore.

I Chlammere stönd d Joore, wo die Könige bilait sind. Ali Joorzaale sind v. Chr.

assyrischi Provinz Kummuḫ sitt 708.



</doc>
<doc id="59217" url="https://als.wikipedia.org/wiki?curid=59217" title="Kurkuma">
Kurkuma

Kurkuma oder Geelwurz isch e Pflanze und ghört zo de Impergwächs. As e Kulturpflanze chas as Gwörz und Farbstoff iigsetzt were. Im Currypulver häts vill Kurkuma dinne. Vom Uussie här wörds mängmol mit em Safran vewägslet, wo o starch gääl färbe tuet, aber vill günstiger isch. Kurkuma förderet d Verdauig. D Pflanze chunnt us Süüdasie und wachst i de Troope bsunders guet.



</doc>
<doc id="59218" url="https://als.wikipedia.org/wiki?curid=59218" title="Kurkuma (Begriffsklärung)">
Kurkuma (Begriffsklärung)

Kurkuma isch


</doc>
<doc id="59220" url="https://als.wikipedia.org/wiki?curid=59220" title="Gurgum">
Gurgum

Kurkuma (assyr. Gurgum) isch e neohethitische Stadtstaat vom 10. bis 8. Jh. v. Chr. gsii.

Kurkuma grenzt im Oste a Kumaha, im Südoste a Karkamis, im Süüde a Samˀal. D Hoptstadt isch Marqasi gsii, wo identisch isch mitem antike Germanikeia und em hüttige Maraş i de Törggai.

De ältisti bikannt König isch de Astuwaramanza gsii, da isch e hieroglypheluwische Name, wo "Name sai!" bidüttet, wa maint, as de Trääger vo dem Name birüemt were söll. Zur Zitt vom assyrische König Assurnasirpal II. (883–859 v. Chr.) isch Kurkuma e Vasall vo Assyrie wore und meriri König sind bizügt, ass si em assyrische König Tribut zallt hend. I de Mitti vom 9. Jh. v. Chr. hett de Halparuntiya (assyrisch: Qalparunda) gherrscht und Chrieg gege s Land Hirika, wo im Weste vo Kurkuma glegen isch, gmacht. De Adadnirari III. hett ane 805 v. Chr. d Grenze zwösched Kumaha und Krukuma noi festgsetzt, zum Nootail vo Kurkuma, well da sich gegenöber em assyrische König nöd bsunders treu verhalte hett. Ane 743 v. Chr. hett de König Tarhulara vo Kurkuma zäme mit em König vo Urartu gege de Tiglatpilesar III. gchämpft. De isch geg Kurkuma zoge und het 738 de Tarhulara bisigt, und de hett müese Land an Panamuwa vo Samˀal abtrette. De Sargon II. het een denn, wi anderi Förste au, bischuldigt, gmainsami Sache mitem Mita von Muški z mache. Er isch 711 v. Chr. vo sim aigne Soo, em Mutallu, ermordet wore, grund gnueg för de Sargon Kurkuma zerobere und as Provinz Marqasi is assyrische Riich iizglidere.

I Chlammere stönd d Joore, wo die Könige bilait sind. Ali Joorzaale sind v. Chr.
ab 711 assyrischi Provinz Marqasi



</doc>
<doc id="59221" url="https://als.wikipedia.org/wiki?curid=59221" title="Imatu">
Imatu

Imatu (assyr. Amat, Ḫamatu; aram. Ḥamat; hebr. Ḥamāth, zu aram. ḥmt „Muur“) isch e neohethitische Stadtstaat gsii.

Imatu isch am Mittellauf vom Fluss Orontes glege, di gliichnamig Hoptstadt isch identisch mitem hüttige Ḥama z Syrie. Im Oste het de Libanon (hieroglypheluwisch: Laprana) s Land gege s Mittelmeer abgrenzt, gege Oste het d Wüesti aagfange. Im Süüde isch s Land Aram mit de Hoptstadt Dimašq (Damaskus) glege und im Norde Walastini.

De nördlich Tail vo Imatu, wo a Halpa (Aleppo) aagrenzt het, isch Luḫuti (hethit.: Nuhasse, aram. lˁš) gsii mit de Hoptstadt Ḫadarik. 

S neohethitische Land Imatu/Hamat het sich öppe mit de bronzezittliche Provinze Nuhasse und Amurra teckt, wo de südlichst Tail vom Hethiterriich bildet hend.

Im Alte Testament werd brichtet, wie um 980 v. Chr. de de König Toˁi von Hamath sich mit em König David vo Israel gege Damaskus verbündet het. De i de Bible öberlifreti Name werd as hurritisch aaglueget (hurr. "taḫe" „Maa“). Si Soo Jeroam het aber e hebräische Name, wa problematisch isch.

Um 870 v. Chr, het de assyrisch König Assurnasirpal II. s Land Luḫuti verwüestet, wo zo Imatu ghört het. Ane 853 het de Salmanessar III. de König Irḫuleni vo Imatu aagriffe, wo sich mitem Adadidri vo Damaskus, Ahab vo Israel und anderne Könige gege Assyrie verbündet het. De Chrieg het meriri Joore duuret. Doozmol het de König Uratami öber Imatu gherrscht.

Um 800 v. Chr. drufabe het en aramäischi Dynastii d Herrschaft öber Imatu ergriffe, de erst isch de Zakkur gsii. De het mitere Allianz vo neohethitische Förste e Chrieg gfüert und isch i de Stadt Ḫadarik bilageret wore. Um 720 v. Chr. het de Sargon II. Hamat as e Provinz is assyrische Riich iiglideret.

I Chlammere stönd d Joore, wo die Könige bilait sind. Ali Joorzaale sind v. Chr.

"Aramäer"

Assyrischi Provinz ab 720.


</doc>
<doc id="59223" url="https://als.wikipedia.org/wiki?curid=59223" title="Illtal">
Illtal

Ìlltàl (frz. "Illtal", dt. "Illtal") ìsch a frànzeescha Gmein ìm Arrondissement () ìm Owerelsàss (Haut-Rhin).

Ìlltàl ìsch àm 1. Janner 2016 grìnda worra. Sa kummt vu dr Fusion vu da Gmeina Granzìnge, Haiflìnge un Oberdorf. Dia Fusion ìsch àm 4. Dezamber 2015 gwählt worra. Dr Nàmma vu dr Gmein ìsch a Referanz àn d Ìll, dr Fluss wo dur d drèi friahiera Gmeina duralàuift.

Vun 1871 bìs 1918 han d Derfer zem ditsche Richslànd Elsàss-Lothringe ghert.

 vu Ìlltàl ìsch . Illtal gheert zum Kommünàlverbànd .

Dr elsassisch Dialekt vu Ìlltàl ghert zum Hochàlemànnisch.



</doc>
<doc id="59224" url="https://als.wikipedia.org/wiki?curid=59224" title="Masuwari">
Masuwari

Masuwari (hethit. Mazuwati; assyr. Til-Barsip; ) isch e neohethitische Stadtstaat gsii.

Masuwari isch e Stadt am Ostufer vom Euphrat gsii, er isch identisch mit de assyrische Stadt Til-Barsip und em antike Bersiba und mit de Uusgrabig vo Tall Aḥmar »Rote Hügel«. Zom Piet vo Masuwari het Hatata (ass. Ḫadattu; us aram. ḥdṯ-t »die Noi«) ghört, wo identisch isch mit de Uusgrabig Arslantaş »Loiestai«. Masuwari isch umgee gsii vo aramäische Stämm, gegenöber em Euphrat isch de neohethitischi Stadtstaat Karkamis glege. 

Us hieroglypheluwische Inschrifte vo Masuwari isch bikannt, ass im spoote 10. Joorhundert v. Chr. sich zwoo Königsfamilene um de Thron gstritte hend. Ane 899 werd zerstmool de aramäischi Stamm Bit-Adini gnennt, wo bald drufabe d Macht öber Masuwari öbernoo het, wo denn i assyrische Quelle Til Barsip gnennt werd. De assyrisch König Assurnasirpal II. hett e längere Chrieg gege de König Aḫuni vo de Bit-Adini gfüert und 856 v.Chr. isch Til-Barsip underem Salmanessar III. en assyrischi Provinz wore und Til-Barsip isch noi Kar-Salmanessar gnennt wore.

I Chlammere stönd d Joore, wo die Könige bilait sind. Ali Joorzaale sind v. Chr.

"neohethitischi König"

"aramäischi König vo de Bit-Adini"
assyrischi Provinz sitt 856.



</doc>
<doc id="59225" url="https://als.wikipedia.org/wiki?curid=59225" title="Sam'al">
Sam'al

Samˀal oder Yaˀudi isch en aramäische Stadtstaat gsii, wo wege sinnere Laag und Gschicht zo de neohethitische Stadtstaate grechnet werd. S isch mit de Uusgrabig vo Zincirli i de Törggai identisch. De Name Yaˀudi isch woll de älteri und Samˀal (aram. šmˀl „Norde“) de jüngeri Name. Samˀal hett im Norde a Kurkuma, im Süüde a Walastini und im Ooste d Stadt Azatwadiya, wo zo Hiyawa ghört, grenzt.

Um 920 v. Chr. hend sich ufem Högel Karatepe Aramäer niderloo und d Stadt Samˀal gründet. Öbs scho e Vorgängersidlig ggee hett, isch umstritte, chönnt aber nu e chliine Flegg oni Bidüttig gsii sii. De erst König isch de Gabbar gsii, noch dem sich di spöötere König Bit-Gabbar gnennt hend. Um 840 v. Chr. het sich de Kulamuwa under de Schutz vom assyrische König gstellt. De König Salmanessar V. (726–722 v. Chr.) hett denn Samˀal as e Provinz is Assyrerriich iiglideret.

I Chlammere stönd d Joore, wo die Könige bilait sind. Ali Joorzaale sind v. Chr.
ab öppe 725 assyrischi Provinz.



</doc>
<doc id="59227" url="https://als.wikipedia.org/wiki?curid=59227" title="Galicien">
Galicien

Galicie (span. "Galicia", galic. "Galicia" oder "Galiza"; offiziell galic. "Comunidade Autónoma de Galicia", span. "Comunidad Autónoma de Galicia") isch e Autonomi Gmainschaft im Nordweschte vu Spanie. Si glideret si in di vier Provinze A Coruña, Lugo, Ourense un Pontevedra.

Dr Name goht uf di keltische Gallaeker () zrugg, e kelto-iberisch Volk, wu im Altertum in däre Region gläbt ghaa het. 




</doc>
<doc id="59229" url="https://als.wikipedia.org/wiki?curid=59229" title="Tabal">
Tabal

Tabal isch e neohethitisches Land gsii, wo nochem Zämebruch vom Hethiterriich um 1180 v. Chr. öbrigbliben isch.

Wo um 1180 v. Chr. s Hethiterriich zämebrochen isch, hett offebaar s Land Tarhuntassa s Erb vom bronzezittliche Riich wittergfüert und de Hartapu, wo denn glebt hett, hett sich drufabe Grooskönig gnennt. Au de Kuzi-Tessub, de domoolig hethitisch Vizekönig vo Karkamis hett sich de Titel Groosskönig zueglait, beed Könige hend anere Sittelini vom hethitische Könighuus aghöört. Di beede neohethitschie Riich sind aber offebar denn i chlinneri Stadtstaate usenanderghait.

Tabal isch denn as Name vom süüdliche Zentralanatolie uufchoo und isch vermuelit e loose Bund vo Stadtstaate gsii, mit merere chliine Förstetümmer. So hett de Salmanasar III., wo ane 837 v. Chr. as erste assyrisch König i Tabal iigfalen isch, zwai Totzet König aatroffe, wo underem Bifeel vom Tuatu vo Tabal gstande sind. De Salamanassar het Artulu, d Hoptstadt vom Tuatu eroberet, und de Kikki, de Soo vom Tuatu het sich em mit 20 anderne Förste underworffe. Denn isch er gege de Puḫamme von Ḫubušni zoge.

De Tiglatpilesar III. listet meriri Könige vo Zentralanatoolie uuf, wonem Tribut i de Joore 739 und 732 v. Chr. zallt hend, drunder de Kaskäer Dadilu, de Wassurme vo Tabal, de Ušḫitti vo Atuna, de Urballa vo Tuḫana, de Tuḫamme vo Ištunda und de Urimme vo Ḫubišnu. Um 730 hetter de uufmüpfig Wassurme dör de Ḫulli, e „Soo vo Niemertem“ ersetzt, aso amene Emporkömmling. De Salmanassar hett em Ḫulli und sim Soo Ambaris bifole uf Assyrie z choo, dai hett er em Ambaris sini Töchter Aḫatabīša zor Frau ggee und hetten as König öber Ḫilakku iigsetzt, wo zwöschet Tabal und Hiyawa glegen isch.

De Sargon II. hett de König Kiakki vo Šinuḫtu bischuldigt, aser d Aid broche heb, e Masche, wo de Sargon o mit anderne Könige dörgefüert hett. Aso hett er ane 718 v. Chr. de Kiakki abgsetzt und de Kurti vo Atuna as Noofolger bistimmt. Ane 713 isch de Ambaris a d Raie choo, wel er mitem Mita vo Muški und em Rusa vo Urartu abandlet heb. De Sargon het de Ambarri samt Famili uf Assyrie verfrachtet und Tabal as e Provinz is assyrische Riich iiglideret. Doch Tabal, wo zerst vom Mita vo Muški, denn vo de Kimmerier bidrängt wooren isch, isch nöd zur Rue choo und de Sargon II. isch ane 705 v. Chr. im Chrieg gege d Kimmerier gfalle, woruf Tabal sich vo Assyrie glööst hett.

De Sennaherib isch zwaimool gege Tabal vordrunge, aber ooni Erfolg. De Esarhaddon het 679 v. Chr. bi Ḫubušna gege d Kimmerier gchämpft und isch denn geg s uufständische Ḫilakku vorggange. Underem Assurbanipal hett de Mugallu vo Tabal und Malizi Ross an assyrische Hoof gschickt, well er Hilff gege d Kimmerier bruucht hett. Si Soo aber hett sich umentschide und mitem Kimmerierkönig Dugdamme verbündet, isch aber glii drufabe umchoo.

I Chlammere stönd d Joore, wo die Könige bilait sind. Ali Joorzaale sind v. Chr.

"König vo Tabal"

"König vo Hubisna"

"König vo Tuwana"

"König vo Nahiti"

"König vo Atuna"

"König vo Sinuhtu"

"König vo Istuna"



</doc>
<doc id="59233" url="https://als.wikipedia.org/wiki?curid=59233" title="David Bowie">
David Bowie

Dr David Bowie (* 8. Jänner 1947 z Brixton, London; † 10. Jänner 2016), burgerli "David Robert Jones", isch e britische Musiker, Sänger, Produzänt, Schauspiiler un Moler gsii. Dr Bowie giltet as ain vu dr yflussrychschte Musiker vu dr jingere Musikgschicht. Är het iber 140 Millione Tondreger verchauft.

Dr David Robert Jones isch anne 1947 as Suhn vum Haywood Stenton Jones un dr Margaret Mary Burns im Londoner Stadtdail Brixton uf d Wält chuu. Im Winter 1953 isch d Familie in dr Vorort Bromley zoge, wu dr Bowie derno ufgwachsen isch.

Anne 1972 isch em Bowie dr international Durbruch glunge mit em Kunzäptalbum "The Rise and Fall of Ziggy Stardust and the Spiders from Mars", wun er dr Ufstiig un dr Fall vum „Ziggy Stardust“ din verzellt, em Sinnbild vun eme sexuäll promiskuitive, vu Drogenexzäss gchännzaichnete Rockstar. Us däre Figur het er e Art Alter Ego gformt un isch in dr theatralische Show uf dr Tournee zum Album androgyn gschminkt, bunt aaglait un mit rot gfärbte Hoor ufdrätte. In eme Interview het er um des Zyt gsait, är sei schwul, was dertemol e Skandal gsii isch. In däre Phase isch er ain vu dr wichtigschte Verdrätter vum Glam Rock gsii.

Noch eme Ufenthalt in dr USA isch er 1976 retuur chuu uf Europa, isch zerscht in d Schwyz, derno uf Frankrych un schließli uf Wescht-Berlin zoge. Dert het er aafangs zäme gwohnt mit em Edgar Froese vu Tangerine Dream im Berliner Bayerische Viertel, wun er e chalte Entuug vu herte Droge gmacht het. Vu 1976 bis 1978 het dr Bowie in ere Wohnig im Wescht-Berliner Stadtdail Schöneberg gwohnt. In däre Zyt het er zäme mit em Brian Eno di sognännt „Berliner Trilogy“ ufgnuu: d Albe "Low", "Heroes" (1977) un "Lodger " (1979. Die drei Albe gälten as syni wichtige Wärch, mit dytligen Yyfliss dytsche Band wie Kraftwerk, Cluster, Can oder Neu!, aber au Yyfliss vum Steve Reich.

Typisch fir dr Bowie isch sy Stilwandel im Lauf vu dr Johrzent gsii. Het er si am Aafang no vor allem an dr Beatmusik un em Novelty-Song orientiert, isch in dr 1970er Johr d Eschtetik vu dr Transveschtiten un dr homosexuälle Avantgarde, bsundersch us dr New Yorker Subkultur, e groß Vorbild fir en gsii. Mit sym Umzug in di Verainigte Staate het er si ab 1973 me fir Soul-Musik inträssiert, vor allem fir dr Phillysound, was sich uf syne Albe Diamond Dogs (1974) un Young Americans (1975) zaigt. Syt 1974 het er si au stark fir dytschi elektronischi Musik inträssiert, vu Band wie Neu! oder Kraftwerk. In dr 1980er Johr het er si vor allem an dr aktuelle Popmusik orientiert, in dr 1990er Johr het er Yyfliss vum Drum and Bass ufgnuu.






</doc>
<doc id="59234" url="https://als.wikipedia.org/wiki?curid=59234" title="Le Haut Soultzbach">
Le Haut Soultzbach

Le Haut-Soultzbach ìsch a frànzeescha Gmein ìm Arrondissement () ìm Owerelsàss (Haut-Rhin).

Le Haut-Soultzbach ìsch àm 1. Janner 2016 grìnda worra. Dia Gmein kummt vu dr Fusion vu Ewersulzbàch un Morzwiller.

 vum Haut-Soultzbach ìsch . Le Haut-Soultzbach gheert zum Kommünàlverbànd.

Dr elsassisch Dialekt vum Haut-Soultzbach ghert zum Owerrhinàlemànnisch.



</doc>
<doc id="59235" url="https://als.wikipedia.org/wiki?curid=59235" title="Sarruma">
Sarruma

De Sarruma isch en altsyrische Berggott, wo denn vo de Hurriter in iires Pantheon uufgnoo woren isch.

Er isch de Soo vo de Hebat und vom Wettergott Tessub. Er hett au s Epithet „Stierchalb vom Tessub“ (hurritisch: "hobidi Tessob=ve") öberchoo. Öber hurritischi Vermittlig isch er denn au zo de Hethiter choo. Er isch immer eng mit sinere Muetter vereert wore und au im hethitische Felshailigtum Yazılıkaya wert er hinder sinnere Mutter Hebat, a de zwaite Stell vo de wiibliche Göttineprozession, abbildet, vor sinere Schwöster Allanzu.

Au ide neuhethitische Zitt isch de Saruma vereert wore und er het de Titel „Bergkönig“ (luwisch: "wati hantawati") trait. Er isch mengisch zäme mit de Hiputa dargstellt wore, si stoot ufere Stadtmuur und er ufeme felsige Berg. Wil i hieroglypheluwische Inschrifte d Hiputa o mitem Wettergott Tarhunza e Paar bilde cha und de Sarruma mit de Allanzu, cha men anee, ass di hurritischi Götterfamili mitem Wettergott as Vatter und de Hebat/Hiputa as Muetter, und de Sarruma as Soo und d Allanzu as Töchter, witter vereert woren isch.



</doc>
<doc id="59237" url="https://als.wikipedia.org/wiki?curid=59237" title="Sekundogenitur">
Sekundogenitur

Sekundogenitur bizaichnet e Nebelinie vonere Adelsfamili wo mee Recht as e gwöönlichi Nebelini hett. So cha e König e Soo oder Brüeder as Vasallekönig oder Prinz öber e bistimmts Piet iisetze. Wenn denn dem sini Noochome da Amt witterträäged, isches e Sekundogenitur. D Mitglider vo dere Nebelini stönd aber immer inere Abhängigkait vo de Stammlini.

E frües historisches Biispiil isch di hethitischi Königsfamili. Nochdem de Grosskönig Suppiluliuma I. um 1330 v. Chr. di syrischi Stadt Karkamis eroberet hett, hett er sin Soo Piyassili no zu sinene Lebzitte as Vizekönig öber die Stadt iigsetzt, Grooskönig isch aber de Arnuwanda I. wore, en andere Soo vonem. D Noochome vom Piyassili sind au witter Vizekönig vo Karkamis blibe, sind aber vo de Grooskönig us de Stammlini abhängig gsii. Nochdem s Hethiterriich um 1180 v. Chr. zämebrochen isch und di alt Stammlini verschwunde isch, hett de Kuzi-Tessub, Vizekönig vo Karkamis, de Titel Grosskönig öbernoo. De hett den ann vo sinene Söö as Landherr öber Malizi iigsetzt und so en anderi Skundogenitur gschaffe. En andere Soo vonem isch Groosskönig vo Karkamis wore. Beed Lini hend länger nebenand existiert.


</doc>
<doc id="59238" url="https://als.wikipedia.org/wiki?curid=59238" title="Collegium Musicum Basel">
Collegium Musicum Basel

S Collegium Musicum Basel (kurz CMB) isch e Schwizer Orkester us dr Stadt Baasel. Es spiilt im Muusigsaal vom Stadtcasino Baasel, wo zu de beste Konzärtsääl uf dr Wält ghöört.

Zwüschen em historische Collegium Musicum und em modärne CMB git s usser em Naame no anderi Parallele. S erste Collegium het sich 1692, e Joor noch em 1691er-Wääse, wie dr Eduard Wölfflin in sim Buech "Das Collegium musicum und die Concerte in Basel" verzelt, im Oobere Collegium vo dr Uniwersidäät bildet. Dört häi sich Muusigliebhaaber an jeedem Zistig Nomidaag under dr Läitig vom Organist Dietrich Schwab zämmedoo, zum vor eme Publikum vo meebessere Baasler Muusig mache. S isch nid lang gange, und das dilettantische Undernääme isch gschitteret.

1708 häi s säggs Gründer, drunder e Hans Jacob Iselin und e Benedict Socin, no äinisch brobiert. Dasmol het jeede, wo nöi drzue khoo isch, 15 Pfund Iidrittsgäld müesse zaale und e jöörlige Biidraag vo säggs Gulde. Mit em Gäld het mä könne e Lokal miete, Muusiker us dr Stadt anggaschiere, em Diräkter Schwab e kli öbbis lo zuekhoo und e dienstbaare Johann aastelle, mit kurze Hoose und eme Huet mit eme silbrige Bord draa. 1717 het mä im ene gröössere Lokal bim Rhiidoor afo musiziere und fümf Joor spööter Marke iigfüert, zum d Zaal vo de Zuehöörer könne in Gränze halte. Wil sich s Publikum aber nid immer ganz "comme il faut" benoo het, het mä Reegle für s Benää veröffentligt und e Barriere zum Orkester iigfüert. In dere Zit si vier vo de Muusiker zaalt worde, die andere häi sich mit ere Kollazion begnüegt. In de 1730er Joor isch d Begäisterig und s Gäld, wo in d Kasse kho isch, immer weniger worde, aber uf d Middi vom Joorhundert zu, isch nöis Bluet in d Baasler Muusikerszeene gflosse.

Nid nume häi die nöije Mitgliider Gäld und Wille in s Collegium brocht, si häi sogar dr Root drzuebrocht, iiri Blään finanziell z understütze. D Musiker häi au e zwar chliins Honorar, im Ganze säggs bis zwölf Pfund im Joor, afo überkoo und dr erst Schritt zum ene brofessionelle Orkester isch gmacht gsi. Vo 1749 si au käini Muusigööbe me organisiert worde, sondern Konzärt. 1752 het ene d Uniwersidäät s Prytaneum im Oobere Kolleg gratis überloo und em Orkester sogar sogar 2500 Pfund gleent für en Umbau. D Abonnänte häi vo denn aa für e Louis d'or im Joor d Konzärt könne loose, si aber nüm Mitgliider vom Collegium gsi. Anstatt vom dienstbaare Johann isch bim Iigang e Soldat vo dr Stadtwach gstande und bald scho e Wachmäister mit meerere Soldate. Im Saal häi vierhundert Lüt Blatz ghaa, was e chli vil gsi isch, wil e hufe von ene nid so seer wäge dr Muusig khoo sin, sondern wäge dr Gsellschaft und mit iirem Lärm d Muusigliebhaaber gstöört häi.

In de 1750er isch s Orkester scho öbbe vierzig Maa stargg gsi, d Helfti drvo Brofessionelli. Striicher het s immer gnueg gee, aber mit de Blööser het s ghaperet, so dass mä Drumbeeter und Horniste us em polnische Regimänt z Hüünige het müesse anggaschiere. Au internazionali Gröössene häi mänggisch mitgwirkt, wie dr Turiner Wiolontschellist Lancetti oder dr Faggotspiiler De la Valle und si Dochder, wo Sängere gsi isch. 18 Batze isch dr Iidrittsbriis zu iirem Konzärt gsi.

Dangg em staatlige Zueschuss het s Collegium e Singmäister könne iistelle, wo nid nume Stunde gee het, sondern au im Waisehuus und im Alumneum noch nöije Talänt gsuecht het. Wenn öbber het welle en Instrumänt leere, isch das uf d Köste vom Collegium gange, solang flissig gleert worde isch.

Aber d Zite si wider schwiirig worde. Nid nume het s in de spoote 1750er Brobleem mit em Singmäister gee, immer mee Theater- und Operekompanie si z Baasel verbiikhoo und s Publikum und sogar d Muusiker vom Collegium sälber häi vilmol e Theateruffüerig eme Konzärt vorzooge. 1783 isch s Collegium braktisch bläite gsi. E nöis Direktorium gläitet vom Daniel Legrand und vom Rootsschriiber Peter Ochs het s Orkester nöi organisiert und d Schulde abzaalt. Es het mit de brofessionelle Muusiker, vo deene si s öbbe 16 bis 20 gsi, Konträkt abgschlosse und iine e jöörligs Saläär zaalt und immer wider fremdi Musiker und Sänger für e Säson aagstellt. D Diletante häi sich um d Blätz im Orchester afo risse. Aber d Zite si kriegerischer worde und s Gäld weniger. Mä het s mit Spiildisch im Saal brobiert und mit Danze. Vo 1799 aa isch s denn aber mit de Abonnemäntkonzärt für vier Joor ume gsi. Noch dr Uflöösig vo dr Helvetische Republik het s wider Konzärt gee, au wenn si immer wider emol zu Konzärtbäll erwiteret worde si, zum mee Publikum aalocke.

1826 isch s Collegium in s nöije Stadtcasino züüglet. Mit eme gröössere Publikum het mä d Briis für d Abonnemänt könne aabedue. Mä het welle em Publikum bi dr Verwaltig e Stimm gee, so wie mä s vo dr Allgemäine Lääsigsellschaft kennt het. E Konzärtgsellschaft het sich druf konstituiert, wo d Mitgliider e Stimmrächt bi dr Waal vo dr Diräkzioon gha häi.

S Collegium Musicum Basel isch im Joor 1951 entstande. D Iniziative isch vo angaschierte Mitgliider vom domoolige Theaterorkester z Baasel und däm si Kapällmäister, Albert E. Kaiser, khoo. Dr Naame „Collegium Musicum Basel“ isch au e Verpflichdig gsi, wil dä Naame z Baasel uf e 300-jöörigi Dradizioon ka zrugluege.

Wo dr Albert E. Kaiser im Joor 1955 zum Färnsee gangen isch, wo denn non e ganz jungs Medium gsi isch, het s CMB e Verdraag as s Orkester vom Schwizer Färnsee überkhoo, und meereri Serie vo musikalische Sändige si gmacht worde.
Vo 1961 aa het s CMB elf Joor lang im Raame vo de Mozart-Wüche Interlake an dr Uffüerig vo Opere und Orkesterwärk mitgschafft, zämme de bedütendste Sängerinne und Sänger vo sällere Zit.

Vo 1963 aa si mee as 30 kommentierti Jugendkonzärt ufgfüert worde, wo vom Migros-Gnossenschafts-Bund finanziert worde si und e groossi Resonanz usglööst häi. E hufe Gastspiil und Turneä si drzue khoo, e baar Mol z Italie, z Besançon, Wien, Bregänz, Israel, in dr Tschechoslowakei und z Leipzig z Dresde.

Sit 1956 het s CMB mit sim Abonnemänt-Züklus vo säggs Konzärt im Casino Basel e feste Blatz im Muusiglääbe vo Baasel.
Noch mee as 50 het dr Albert E. Kaiser d Läitig vom Orkester an dr jung Dirigänt Simon Gaudenz übergää, wo vo dr Säson 2004/2005 nid nume die künstlerischi Läitig sondern au dr Boste vom Schefdirigänt übernoo het. 2011 het en dr Kevin Griffiths abglööst.

Dr inhaltlig Schwerpunggt isch d Muusig vo dr Klassik und Romantik vom 18. und 19. Joorhundert. Das schliesst aber nid us, ass au zitgenössischi Komposizioone, bsundrigs Wärk vo Schwizer Komponiste, ufgfüert wärde.
Dr Erfolg bim Publikum sit dr Gründig vom Orkester im Joor 1951 bestätigt d Kwalidäät vo de Konzärt und d Akzeptanz vo dr Brogrammuswaal.

Wichdig für s CMB isch au, ass jungi Bruefsmusiker e Schanse im Orkester überkömme und ass dr musikalisch Noochwuggs gfürderet wird. Jeedes Joor wird e Briisdräägerkonzärt mit junge Soliste veraastaltet, wo am ene internazionale Wettbewärb (in de letschte Joor mäistens bim Interbazionale Muusigwettbewärb vo dr ARD Münche oder am Internazionale Gämfer Muusigwettbewärb) en Uszäichnig überkhoo häi, aber immer wider si au begabti jungi Soliste ängaschiert worde, bevor iir Talänt au internazional anerkennt worde isch, so zum Bischbil d Anne-Sophie Mutter, d Martha Argerich, dr Daniel Barenboim, dr Sol Gabetta, d Noëmi Nadelmann, oder d Arabella Steinbacher.

Für zum dr Noochwuggs z fördere si in dr Säson 2006/07 Vorkonzärt nöi ins Brogramm ufgnoo worde, wo vo Aafang aa e guets Echo überchoo häi. Jungi Noochwuggsmusiker vo dr Muusigakademii vo dr Stadt Baasel bekhömme eso d Gläägehäit, z zäige, was si könne. Dr Bsuech vo de Vorkonzärt isch gratis, so dass usser de CMB-Abonnänte au Familieaaghöörigi und gliichaltrigi Fründ drzue könne animiert wärde, in e klassischs Konzärt z goo. D Köste für s Benütze vo dr Infrastruktur, wo für d Vorkonzärt nöötig si, und au d Usgoobe für d Wärbig wärde vom CMB dräit.

Vo dr Säson 2007/2008 aa het mä brobiert, d Kontakt mit Kinder im Raame vo Erziejigsbrojekt und Jugendkonzärt an Schuele z verstergge und eso iiri Fröid an dr klassische Muusig z wegge. Au het d CMB zämme mit dr Zürcher Hoochschuel vo de Künst Wörkschops für Dirigänte organisiert, si dass d Studänte bi de Broobe für d CMB-Konzärt könne mitschaffe und bim ene dradizioonsriiche Sinfoniiorkester könne Erfaarige sammle.

Z Baasel wärde jeedes Joor säggs Abonnemäntskonzärt ufgfüert. Drzue kömme Äxtrakonzärt, uswärtigi Gastspiil und s Mitmache an Festspiil.




</doc>
<doc id="59239" url="https://als.wikipedia.org/wiki?curid=59239" title="Hebat">
Hebat

D Hebat (z Ugarit: "ḫbt") isch e hurritschi, urprüngli aber en altsyrischi Göttin, wo scho z Ebla underem Name Ḫabatu vereert woren isch. S werd agnoo, as de Name en Ablaitig vom Ortsname Halba (hütt: Aleppo) isch, won en alts Kultzentrum vom Wettergott vo Aleppo isch. Si wäär denn vo Aafang a d Frau vom Wettergott. 

D Hurriter hend d Hebat as Göttin öbernoo. Si isch d Frau vom Wettergott Tessub gsii und d Muetter vom Sarruma und vo de Allanzu. D Muetter-Soo-Verbindig zwöschet de Hebat und em Sarruma isch scho en altassyrische Zuug gsii und nöd erst vo de Hurriter konstruiert wore, wie i de ältere Froschig postuliert woren isch. D Hethiter hend de Kult vo de Hebat vo de Hurriter öbernoo. Si isch denn au im hethitische Felshailigtum Yazılıkaya abbildet, wo si d Prozession vo de Göttine aafüert, hinder ere stoot aber de Sarruma und vor ere de Tessub, wo d Prozession vo de männliche Götter aafüert.

I de neohethitische Zitt isch si uf hieroglypheluwisch as Hiputa oder Hipatu gnennt woore. Si isch zäme mitem Sarruma abbildet wore, werd aber au zäme mitem luwische Wettergott Tarhunza gnennt.



</doc>
<doc id="59240" url="https://als.wikipedia.org/wiki?curid=59240" title="Allanzu">
Allanzu

D Allanzu isch e hurritischi Göttin gsii. Si isch d Töchter vo de Hebat und ovm Wettergott Tessub gsii und d Schwöster vom Sarruma. Si isch au vo de Hethiter öbernoo wore und im hethitische Felshailigtum Yazılıkaya abbildet wore, noch erem Brüder Sarruma. Si stoote ufem vordere Flögel vomene Doppeladler, ufem hindere stoote e Enekli vom Wettergott.

I de neohethitische Zitt isch so witter vereert wore und werd i hieroglüyheluwische Inschriffter immer zäme mitem Sarruma gnennt.



</doc>
<doc id="59241" url="https://als.wikipedia.org/wiki?curid=59241" title="Aramäer">
Aramäer

Mit de Aramäer sind gmaint:



</doc>
<doc id="59243" url="https://als.wikipedia.org/wiki?curid=59243" title="Astarte">
Astarte

D Astarte isch en altsyrischi Göttin vo de Liebi, Fruchtbarkait und vom Chrieg gsii. Si isch äänlich wi di mesopotamischi Ištar, beed Göttine sind au urverwandt.

De Name Astarte isch e Gräzisierig vomene semitische Name und chas uf ursemitisch *ˁAṯtartu zruggfüert were, wo d Femininfirm vo *ˁAṯtaru. Do devoo sind de yemenitisch Gott ˁAṯtar, de axumitisch ˁAstar und de ugaritisch ˁAṯtaru entstande, ales männlichi Fruchtbarkaitsgötter. Au de Name Ištar isch vo de Form her männlich. Di wiiblichi Form findet sich im Yemen und z Ugarti as ˁAṯtartu. Baid Gotthaite sind nöd immer scharf trennt und sind moll as männlich moll as wiiblich agluegt woore und baid sind mitem Morge- und Oobestern verbunde.

Z Ebla isch d ˁAštar mit de Ištar gliichgsetzt woore, vill bikannt vo erem Kult und Wese isch aber nööd. Z Ugarit isch d ˁAṯtartu e wichtigi Göttin gsii, zwor chunnt si i de Mythe nöd hüüffig vor, werd aber i Ritual vill gnennt. Eri Schhöhait isch sprichwörtlich, si het aber au chriegerischi Züüg.

Syrischi Händler hend de Kult vo de ˁAṯtartu is Alte Ägypte broocht, wo si e uusgsproche chriegerische Charakter ghha het, si isch dromm „ˁAṯtartu, Herrin vo de Schlachte, Göttin vo de Asiate“ bizaichnet woore. Si auch de Herrin vo de Ross und Striitwäge gsii und si sich as e blutti Göttin dargstellt wore, wo ufeme Ross riitet.

I de Antiki isch si mit de Aphrodite gliichgsetzt woore. 

Im Alte Testament isch d Astarte vertüüflet wore und drum nochem Wort "bōšeṯ" „Schändlichkait“ as ˁAštōreṯ vokalisiert wore. De Plural "ˁaštārôṯ" isch as Kollektivwort för haidnischi Göttin bruucht wore. De König Salemo hett för si z Jerusalem e Tempel baut.



</doc>
<doc id="59244" url="https://als.wikipedia.org/wiki?curid=59244" title="Rašap">
Rašap

De Rašap isch en altsyrische Pestgott.

Scho z Ebla isch de Rasap mitem wo mitem mesopotamische Underweltgott Nergal gliichgsetzt wore. Noch em isch e Stadttoor vo Ebla gnennt.

Imene ugaritische Mythos werd de Rašap dodeför verantwortlich gmacht, as e Föftel vo de Königsfamili umchoo isch.

Au d Phönizier hend de Rašap vereert und e griechisch-phönizischi Bilunge uf Zypere setzt en mitem Apollon gliich. Baid Götter sind nämlich mit Boge und Pfill biwaffnet, wo Chranggete und plötzlich Tood verursache chönd. De Name isch denn as Arsippos gräzisiert wore. I de phönizisch-luwische Bilingue vo Karatepe isch er degege mitem luwische Gott Runtiya gliichgsetzt wore.

Händler und Söldner hend de Kult vom Rašap au is Alti Ägypte broocht. Di anzige Darstelig vom Rašap chömed ali us Ägypte.

I de Bible werd bizachnet s Wort "rešef" "Füür, Süüch".




</doc>
<doc id="59250" url="https://als.wikipedia.org/wiki?curid=59250" title="Alberto Giacometti">
Alberto Giacometti

Dr Alberto Giacometti (* 10. Oktober 1901 z Borgonovo, Gmai Stampa; † 11. Jänner 1966 z Kuur) isch e Schwyzer Bildhauer, Moler un Grafiker vu dr Modärni gsii, wu syter anne 1922 in dr Hauptsach z Paris gläbt un gschafft ghaa het. Är isch aber regelmäßig in d Haimet im Bergell chuu, go sy Familie dräffe un dert schaffe.

Dr Giacometti ghert zue dr wichtigschte Bildhauer vum 20. Johrhundert. Sy Wärch zaigt Yyfliss vum Kubismus, Surrealismus un dr philosophische Frogen um d condition humaine un vum Exischtänzialismus un dr Phenomenology. Um 1935 het er di surrealistischen Arbeten ufgee gee zum si dr „Kumpesizione mit Figure“ z widme. Zwische 1938 und 1944 sin d Figure maximal sibe Zäntimeter groß gsii. Si hän d Dischtänz sotte zaige, wun er s Modäll gsääne. In dr Noochriegszyt sin em Giacometti syni bekannteschte Wärch entstande. In dr extrem lange, schlanke Skulpturen het dr Chinschtler sy neji Dischtanzerfahrig noch eme Kinobsuech uusgfiert, wun er dr Unterschid zwische syre Ssähwys un sällere vu dr Fotografy un vum Film uusgmacht het. Mit syre subjektive Säh-Erfahrig het er d Plaschtik nit as lyybhafti Noobildig im realen Ruum gschaffe, sundern as „ein imaginäres Bild […] in ihrem gleichzeitig realen und imaginären, greifbaren und unbetretbaren Raum“.

Em Giacometti sy molerisch Œuvre isch aafangs e chlaine Dail vu sym Wärch gsii. No 1957 isch di figurativ Molerei glychbrächtigt näbe d Skulptur drätte. Sy fascht monokroom Molerei vu dr Spotzyt isch e kainere Stilform vu dr Modärni zuezrächne.




</doc>
<doc id="59252" url="https://als.wikipedia.org/wiki?curid=59252" title="Allgemeine Musikgesellschaft Basel">
Allgemeine Musikgesellschaft Basel

Die Allgemäini Muusiggsellschaft Baasel (kurz AMG) isch 1876 gründet worde mit em Ziil, d Muusig in dr Stadt Baasel z pflääge und z fördere, vor allem dur s Veraastalte vo Konzärt. Dr Schwerpunggt vo de Veraastaltige lit uf klassische Simfoniikonzärt, wo mäistens im «Muusigsaal» vom Stadtcasino ufgfüert wärde.

D «Concertgesellschaft» und dr «Capell-Verein» häi sit 1826 beziejigswiis 1855 s öffentlige Muusiglääbe in dr Stadt dominiert. 1876 isch denn d AMG entstande, wo sich die bäide Veraastalter veräinigt häi. Dr Aaloss für d Fusioon isch dr Bau vom e nöije Muusigsaal gsi. Dä d Rüüm vom Stadtcasino ersetzt, wo bis denn brucht worde si, aber akustisch nid zfriide gstellt häi. 

D AMG het bis 1921 d Rolle vom e Veraastalter vo Konzärt und Drääger vom ene Orkester gspiilt. Wirtschaftligi Brobleem häi sä noch em Erste Wältchrieg zwunge, en anderi Löösig z finde. S Orkester, wo sit 1996 "Sinfonieorchester Basel" häisst, isch vo denn aa vo dr staatlig subvenzionierte «Basler Orchester-Gesellschaft» (sit 2011 «Stiftung Sinfonieorchester Basel») dräit worde. 

Die Allgemäini Muusiggsellschaft isch sit iirer Gründig bis hüte under em Naame Konzertgesellschaft dr wichdigst Veraastalter für klassischi Konzärt z Baasel. Sit 2014 isch dr Christophe Sarasin iire Bresidänt.




</doc>
<doc id="59257" url="https://als.wikipedia.org/wiki?curid=59257" title="Robert Naegele">
Robert Naegele

Dr Robert Naegele (* 23. Juni 1925 z Nattehause; † 9. Jänner 2016 z München) isch e dytsche Schauspiiler, Schriftsteller un Herspiilautor gsii.

Dr Robert Naegele isch as Soldat im Chrieg gsii un het noch dr Ruggchehr us dr Gfangeschaft e Chaufmannslehr gmacht. No privatem Schauspiilunterricht z Stuegert un z Minche het er sy erscht Engaschmänt am Stadttheater Memmmenge iberchuu.

Vu 1950 bis 1973 isch er uf däne Bihne ufdrätte: Landestheater Coburg, Theater Ulm, Theater Trier, Stadttheater St. Galle, Städtische Bühnen Mainz, Städtische Bühnen Dortmund, Staatstheater Oldenburg, Fritz-Rémond-Theater im Zoo z Frankfurt am Main, Komödie im Marquardt z Stuegert, Kammerspiele Hamburg, Kammerspiele München, Bayerisches Staatsschauspiel.

Zue syne Rolle hän d Titelroll in "Don Carlos", Bleichenwang in "Was ihr wollt", Armand in "Colombe" vum Jean Anouilh, Prinz vu Guastalla in "Emilia Galotti" un Richard Ratcliff in "Chenig Richard III." ghert.

Dr Naegele het in Kinofilm mitgwirkt un het iber 200 Rollen in Färnsehproduktionen ibernuu. As Autor het er acht Biecher uf Schwebisch un iber Schwobe gschribe. Är het au Theaterstuck un e Huffe Herspiil verfasst, derzue het er d LP "Abenteuer der sieben Schwaben" vereffetligt.

In 100 Sändige „Bairisch Herz – Ausgabe Schwaben“ isch er verantwortli gsii fir d Zämestellig und Reschy.

Dr Naegele isch mit em Wilhelmine Lübke Herspiilpryys un dr Goldmedallie vum Bayerische Rundfunk uuszaichnet wore. Är isch Mitglid vu dr Münchner Durmschryyber gsii.




</doc>
<doc id="59258" url="https://als.wikipedia.org/wiki?curid=59258" title="Indogermanische Ursprache">
Indogermanische Ursprache

Di Indogermanischi Uursprooch isch e rekonstrukturierti Sprooch, sozsäge as d Muettersprooch vo allne indogermanische Sprooche. Die Urspriooch werd nöd aihaitlich gnennt, si cha aifach as Indogermanisch oder Urindogermanisch bizachnet were, au as Protoindogermanisch, wobii "germannisch" au dör "europäisch" ersetzt were cha, wa im angelsäächsische Ruum üblich isch; dai werd d Uursprooch maist "Proto-Indo-European" („Protoindoeuropäisch“, abgchörzt PIE) bruucht.

D Nasal *m und *n und di beede Liquid *r und *l chönd au silbisch uusgsproche were, si weered denn as *m̥ *n̥ *r̥ oder *l̥ notiert. Si chönnt au wie Vokääl de Too trääge. D Uussprooch vo de drai Laryngal isch umstritte. Allgimain werd aagnoo ass *h₁ wie s arabische Hamza oder s däänische Stød uusgsproche woren isch, aso e glottale Stop (IPA [⁠ʔ⁠]). *h₂ het vermuetli äänlich wie s Arabische Ain töönt, wo e stimmhafte pharyngale Frikativ (IPE [⁠ʕ⁠]) isch. Bi h₃ ischmer nöd sicher, vili Forscher nemet aa, ases e labiale hindere Frikatiiv gsii isch, velicht öppe [ḥʷ]. 

Grundsätzli hett s Urindogermanischi nume zwee Vokääl ghaa, nämmli *e un *o, denebet no *i und *u, wo mit *y bzw. mit *w zwai allophonischi Paar bildet, je noch de luutliche Umgebig. E Tail vo de Forscher postuliert au en *a, vili leenet da aber ab. Die Erschiinige chönd mit de Laryngaltheorii guet erchläärt were. För d Erforschig vom Germanische isch die aber nöd wichtig und dromm werd do no hüüffig e nöd laryngalischi Urform agee, deno hets im (spoote) Urindogermanische fööf Vokääl ge, *e, *o, *i, *u und *a und all hend chöne lang oder chorz sii. För d Erforschig vo de Anatolische Sprooche oder em Griechische und em Mykenische, e bonzezittliche Tielekt vom Griechische, isch die Laryngaltheorii enorm wichtig. Au Bsunderhaite im Armenische oder Albanische chönd mit de Laryngaltheorii guet erchlärt were.



</doc>
<doc id="59260" url="https://als.wikipedia.org/wiki?curid=59260" title="Marco Bauen">
Marco Bauen

De Marco Bauen (* 1. Mäie 1925 z Längnou bi Biel; † 15. Juni 1993 z Muri-Gümlige; Bürger vo Rüschegg) isch en Schwyzer Gërmanischt, Romanischt und Leerer gsy. Er hät mit synere Dissertazioon en wichtige Bytraag zur Känntnis vom Süüdwalsertüütsch, im Bsundere vom Tialäkt vo Rimella, gläischtet.

De Bauen, Soo vomene refermierte Pfarer, hät nu churz a sym Giburtsoort zwüsched Biel und Soleturn gwont. Won er sächsi gsy isch, isch d Familie i s Tessyn uf Lugano züglet, wil de Vatter deet e Pfarstell übernaa hät. Z Lugano isch er dreispraachig uufgwachse: Dihäime hät me Bëërntüütsch gredt, a de Schuel Italienisch und mit de Gspööndli Tessynertialäkt. Nach de Matuur a de Tessyner Kantonsschuel "(Liceo Cantonale)" hät er si 1944 a der Uniwërsitëët Bëërn immatrikuliert, zum Theology studiere.

Das Stuudium hät er aber nöd chönen abschlüüsse. 1944 isch s Pfarhuus z Lugano, wo ganz us Holz gsy isch, abprune, und d Familie hät ales verloore; nachane isch na de Vatter schwëër chrank woorde, hät nüme chöne schaffe und isch 1947 gstoorbe. De Soo hät drum s Stuudium abproche – es hett vil z lang tuuret, bis er dän emaal e Stell ghaa hett – und hät mit Italienischstunde, Uushülffsaarbeten und Stellverträttige d Mueter und di beede jüngere Schwöschteren understützt. Sebald s mügli gsy isch, hät er si dänn wider a der Uni ygschribe, zum s Sekundaarleererbadänt z mache. 1950 hät er dänn e Stell z Lützeflüe überchoo. Wil er äigetli gëërn wytergstudiert hett, isch er föif Jaar spööter uf Muri gwächslet, wo nööcher bi Bëërn lyt.

Us de Stuudieplään isch aber lang nüüt woorde. Eerscht 1964 hät er dänn wider chönen a d Uni zrugg und hät deet bim Paul Zinsli, bim Walter Henzen und bi anderne tüütschi Spraach, Literatuur und Volchskund, Romanischtik und italienischi Literatuur gstudiert. 1965 hät er – uf Wuntsch vom Zinsli – aagfange, de walsertüütsch Dialäkt vo de piemonteesische Gmäind Rimella erforsche. Daadezue isch er beschtens predeschtiniert gsy, hät er doch scho Schwyzertüütsch, Tessynertialäkt und Standarditalienisch chöne. Wil er aber vier chlyni Chind dihäime ghaa hät, im Prueff Hauptleerer gsy isch und dän au na chrank woorden isch, isch es bis 1974 ggange, won er dänn sy Dissertazioon «Sprachgemischter Mundartausdruck in Rimella» hät chönen em Zinsli übergëë; promowiert woorden isch er im 75i.

Bis zu synere Pänsionierig isch er Leerer für italienischi Spraach und Literatuur am Stedtische Leererineseminaar im Marzili gsy. Drüberusen isch er en gfröögete Gchänner vom Süüdwalsertüütsch gsy und hät em Paul Zinsli sys grooss «Südwalser Namenbuch» vo 1984 uf Italienisch übersetzt. Wenig Jaar nach de Pänsionierig isch de Bauen 1993 amene Hëërzinfarkt gstoorbe.

I synere Dissertazioon hät de Bauen wele «das Wesentliche des gegenwärtigen Bestandes an mundartlichen Ausdrucksformen des Rimellerdeutschen noch vor seinem abzusehenden endgültigen Untergangs sicherstellen und zur genaueren Kenntnis dieser Mundart im Rahmen der Walserforschung beitragen». Doozmaal isch de Spraachzuestand vo Rimella zwaar no rächt guet gsy – vo de 320 Ywoner (1971) händ na fascht all "Rémmaljertitschu" gredt (sit doo hät d Gmäind vil Ywoner verloore; s Walsertüütsch isch aso nöd zletscht dur s Uusstëërbe vom Doorff gföördet). Die Spraach vo dëre ganz abglägene Gmäind isch aber, ganz eläi uf sich sälber gstellt, em Italienisch und em Piemonteesisch gägenüber rächt offe, und bsunders i de Sintax zäiget si starchi romaanischi Yflüss. De Bauen hät drum de Satzbou vom "Rémmaljertitschu" am mäischten intressiert, d Fraag, wie i dëm Gibiet vo de Spraach Walsertüütsch und Romaanisch mitenand verschränkt sind.

D Dissertazioon hät aber na en zwäite wichtige Täil, wo mit «Anhang» übertitlet isch, aber äigetli vil mee büütet. Er versamlet e ganzi Räie Lokaalsaagen, Erinnerigen und Gibätt, won em d Lüüt verzellt händ, dän au Stägröiff-Übersetzige, wos für in gmachet händ, wyter schriftlichi Züügnis, wo d Rimeller sälber gschribe händ, und Mundartpraabe, wo vo anderne scho publiziert woorde sind. Dezue chunt na es Kapitel über di verschidene Frakzioone vo de Gmäind und äis über d Gschicht und d Häimetkund – ales in alem en groosse Schatz us somene chlyne Doorff. Me mërkt, das under em Zinsli nöd nu d Spraach, näi, au d Volchskund e zäntraali Role gspilt ghaa hät.

De Bauen hät de Rimeller au e Schrybwys für ire Tialäkt voorgschlage. Di eerschte Versüech vo de Rimeller, "Rémmaljertitschu" z schrybe, händ rächt aabetüürlich uusgsee. Wo s Heft «Remmalju» vom "Centro studi Walser – Rimella" 1990 s eerscht Maal usechoo isch, händs deet e Schrybig presäntiert, wo scho vil besser gsy isch, aber alewyl na daa und deet echli gspässig – für s vertumpft /a/, aso s [ɔ(ː)], händs zum Byspiil d Schrybig ‹oa› welen yfüere. Im Heft vo 1992 isch dänn en eerschte Voorschlaag vom Bauen choo, won er für s Heft vo 1994 namaal duregschaffet hät. Die Wërsioon isch dän au i de bäide Wöörterbüecher und de Gramatik pruucht woorde, wo s "Centro studi Walser – Rimella" spööter useggëë hät.

De Bauen hät sich au na wyter wele, zäme mit em "Centro studi Walser," für s "Rémmaljertitschu" ysetze. Syn früene Tood hät dëne Plään es Änd gsetzt.


As Übersetzer:



</doc>
<doc id="59261" url="https://als.wikipedia.org/wiki?curid=59261" title="Orchester">
Orchester

En Orkester ( "orchēstra" ‚Danzblatz‘, d. h. e halbrunde Blatz vor dr Büüni vom ene griechische Theater, won e Koor druf danzt het) isch en Instrumentalansambel, wo gröösser besetzt isch und zum Kennzäiche het, ass mindestens äinzelni Stimme meerfach („koorisch“) bsetzt si. Im Beriich vo dr klassische Muusig underschäidet mä s grooss bsetzte "Sinfoniiorkester" vom chläinere "Kammerorkester". Es git au Orkester, wo nume us Instrumänt von ere bestimmte Gattig bestään, z. B. Bloosorkester, Striichorkester, Zupforkester oder s indonesische Gamelan. Dschääs-Orkester und äänligi Formazioone vo dr Danz- und Underhaltigsmuusig wärde mäistens as Big Bänd bezäichnet.

S Simfoniiorkester isch dr üüblig Klangkörper zum Orkesterwärk vo öbbe dr zwäite Helfti vom 18. Joorhundert aa z spiile.

D Stimme vo de Striicher si meerfach bsetzt (z. B. Berliner Philharmoniker: 23 ersti Wioline, 20 zwäiti Wioline, 16 Bratsche, 13 Tschelli, 11 Kontrabäss), stöön de andere Instrumäntegrubbe gegen[ber, wo solistisch bsetzt si.

D Instrumänt si uf em Podium noch ere bestimmte Ornig ufgstellt. Die sogenannti amerikanischi Ufstellig isch hützudags üüblig, es git aber au Orkester, wo in dr Dütsche Ufstellig spiile, bsundrigs im Raame vo dr historische Ufführigsbraxis. Bis am Aafang vom 20. Joorhundert isch die dütschi Sitzorni gängig gsi.



</doc>
<doc id="59262" url="https://als.wikipedia.org/wiki?curid=59262" title="Sinfonieorchester Basel">
Sinfonieorchester Basel

S Simfoniiorkester Baasel (abkürzt SOB) isch äins vo de eltiste Orkester in dr Schwiz. Es isch e hundertköpfigs Bruefsorkester und spiilt äigeni Konzärträije und Gastkonzärt im In- und Usland. Es spiilt au regelmäässig bi Ballett- und Operebrodukzioone vom Theater Baasel. Dr Schefdirigänt isch sit 2009 dr rönommierti amerikanischi Dirigänt und Pianist Dennis Russell Davies. Vo dr Säson 2016/17 aa wird dr Brit Ivor Bolton dr nöi Schefdirigänt und dr Michał Nesterowicz dr 1. Gastdirigänt. 

S Orkester isch im Joor 1876 as Baasler Simfonii-Orkester gründet worde, wo dr Muusigsaal im Stadtcasino Baasel baut worde isch. Dä isch au hüte no d Spiilstatt vom Ansembel. Under de Dirigänte, wo mit em Simfoniiorkester Baasel äng verbunde gsi si oder es immer no si, findet mä Nääme wie Johannes Brahms, Felix Weingartner, Gustav Mahler, Wilhelm Furtwängler, Antal Doráti, Gary Bertini, Walter Weller, Armin Jordan, Horst Stein, Otto Klemperer, Nello Santi, Pierre Boulez und Valery Gergiev. E ganzi Räije vo bedütende Wärk vom 20. Joorhundert – under anderem vom Béla Bartók, Arthur Honegger und Bohuslav Martinů – si vom Simfoniiorkester Baasel urufgfüert worde. 

1997 het s Baasler Simfonii-Orkester mit em Radio Simfoniiorkester Baasel fusioniert. S Ansämbel het dr Naame Simfoniiorkester Baasel überkhoo, wo hüt no gültig isch. E witere Mäilestäi in dr Gschicht vom Orkester isch s gsi, won es sich 2012 vo dr langjöörige Veraastaltere AMG (Allgemeine Musikgesellschaft Basel) glööst het und en äigeni Abonnemänt-Räije ufbaut het.
Sit e baar Joor isch s SOB vil mee au internazional presänt. So het s zum Bischbil 2010 und 2015 e Turnee z China und z Südkorea gmacht, und im Herbst 2012 het s Orkester zwäi Gastspiil z St. Petersburg und z Moskau gee. Im Früelig 2014 isch s z Ängland gsi und in London, Cambridge, Basingstoke, Coventry und Cardiff ufdräte. Wägen em groosse Erfolg isch s SOB au im Herbst 2015 uf Ängland und uf Irland und het fümf Konzärt z London, Cheltenham, Leeds und Dublin gee.

D Schefdirigänte vom Simfoniiorkester Baasel:

D Konzärtmäister vo dr Säson 2015/16 si dr Axel Schacher und dr Soyoung Yoon.

S Repertuar vom SOB isch bräit: Es goot vo dr Wiener Klassik über d Romantik bis zu Komposizioone vo dr jüngste Modärne. Au nöiji Konzärtforme wärde usbrobiert und Koprodukzioone mit Dschääs-, Rock- oder Techno-Acts realisiert. Under em Dennis Russell Davies isch s Repertuar immer mee usbaut worde. D Schwerpünkt si näbe de Klassiker vo dr Modärne au Wärk vo schwizerische und amerikanische Komponiste. Dr Davies und s Simfoniiorkester Baasel schaffe äng mit dr Paul-Sacher-Stifdig zämme.

D Ufnaame "A different Schumann Vol. 1-3" häi im Mai 2004 dr Diapason d’or überkhoo. Non e Diapason d'Or het s für "Felix Weingartner: Sinfonische Werke I" im Septämber 2005 gee. „Le Sacre du Printemps“ isch mit em Supersonic-Briis uszäichnet und für e ICMA Music Award 2015 nominiert worde.





</doc>
<doc id="59263" url="https://als.wikipedia.org/wiki?curid=59263" title="SOB">
SOB

SOB isch d Abchürzig für:



</doc>
<doc id="59267" url="https://als.wikipedia.org/wiki?curid=59267" title="Tarhuntassa">
Tarhuntassa

Tarhuntassa (luw. „(Land/Stadt) vom Tarhunz“) isch e hethitische Tailstaat i de Bronzezitt gsii. D Hoptstadt mit em gliiche Name isch no nöd uusgrabe woore und d Laag isch nöd bikannt.

D Grenze vo Tahuntassa sind i zwee hethitische Verträäg greglet. Denoo cha da Land grob mitem antike Raue Kilikie gliichgsetzt were. Im Süüde isch es as Mittelmeer grenzt, im Weste an Fluss Kastarya, em antike Kestros. Im Norde hets Tail vom antike Lykaonie iigschlosse. Im Oste isches aber nöd bis as Meer ggange, dai isch nämmli de wichtigi Hafe Ura glege, wo d Hethiter hend wöle direkt kontrolliere.

De hethitisch Groosskönig Muwatalli II. (öppe 1285–1275 v. Chr.) hett de ganzi Hoofstaat vo de hethitische Hoptstadt Hattusa uf Tarhuntassa züglet und die Stadt zo de noi Hoptstadt gmacht. Da isch drum gsii, well d Kaskäer vo Norde her immer stärcher is Hethiterrriich iigfale sind und so Hattusa immer me bidroot woren isch. Nochdem de Groosskönig Hattusili III. (öppe 1265–1235 v. Chr.) dem si Soo Mursili III. (öppe 1275–1265 v. Chr.) abgsetzt hett, isch as Abfindig för de Kurunta, de Brüeder vom abgsetzt Mursili, und aigetli rechtmäässig Awärter as hethitische Groosskönig, s hethitische Vasalleland Tarhuntassa gschaffe wore. De Hattusili hett wider Hattusa zo de Hoptstadt gmacht. Im End het er denn au de Kurunta verjagt.

Wo um 1180 v. Chr. s Hethiterriich zämebrochen isch, hett offebaar s Land Tarhuntassa s Erb vom bronzezittliche Riich wittergfüert und de Hartapu, wo denn glebt hett, hett sich drufabe Grooskönig gnennt. Au de Kuzi-Tessub, de domoolig hethitisch Vizekönig vo Karkamis hett sich de Titel Groosskönig zueglait. Beed König hend anere Sittelini vom hethitische Könighuus aghöört.

Tarhuntassa hett offebar kann lange Bistand ghaa und im 9. Joorhundert v. Chr. sind för Chliiasie di neohethitische Länder Tabal, Hilika und Hiyawa bizügt.



</doc>
<doc id="59268" url="https://als.wikipedia.org/wiki?curid=59268" title="Hilika">
Hilika

Hilika, au Hirika isch e neohethitische Staat im Tauros gsii, im Norde hets a Tabal grenzt und im Süüde a Hiyawa. De Name Hilika isch im altgriechische zo Kilikia wore, wo aber e vill gröösers Piet bizaichnet.

Ane 858 het de Pihirisi vo Hiluku zäme mit anderne neohethitische Förste zonere antiassyrische Allianz ghört, wo geg de Assyrerkönig Salmanessar III. atretten isch, aber vo dem bisigt woren isch. Nöd vill spööter hett de Halparuntiya vo Kurkuma Hilika aagriffe.

An 645 isch de König Sandasarme vo de Kimmerier aagriffe wore, er hett drumm de Mugallu vo Tabal und de lydisch König Guggu (de Gyges) um Helff bette.



</doc>
<doc id="59269" url="https://als.wikipedia.org/wiki?curid=59269" title="Porte du Ried">
Porte du Ried

Porte du Ried ìsch a frànzeescha Gmein ìm Arrondissement () ìm Owerelsàss (Haut-Rhin).

Porte du Ried ìsch àm 1. Janner 2016 grìnda worra. Sa kummt vu dr Fusion vu da Gmeina Holzwihr un Riedweier.

Vun 1871 bìs 1918 han d Derfer zem ditsche Richslànd Elsàss-Lothringe ghert.

 vu Porte du Ried ìsch . Porte du Ried gheert zum Kommünàlverbànd .

Dr elsassisch Dialekt vu Porte du Ried ghert zum Owerrhinàlemànnisch.


</doc>
<doc id="59271" url="https://als.wikipedia.org/wiki?curid=59271" title="Peter Tauber">
Peter Tauber

Dr Peter Michael Tauber (* 22. Augschte 1974 z Frankfurt am Main) isch e dytsche Bolitiker (CDU). Är isch syt 2008 Bundesdagsabgordnete un vum 16. Dezämber 2013 bis zum 26. Februar 2018 Generalsekretär vu dr CDU gsii.

Noch em Abitur 1994 am Grimmelshausen-Gymnasium z Gelnhausen het ab em Wintersemeschter 1994/1995 Mittleri un Neieri Gschicht, Germanischtik un Bolitikwisseschaft an dr Johann Wolfgang Goethe-Universität Frankfurt am Main studiert. Fir dr Wehrdienscht het er s Studium zytwys unterboche. Anne 2000 het er mit em akademische Grad Magister Artium abgschlosse. 

Vu 2000 bis 2001 isch dr Tauber wisseschaftlige Mitarbaiter im Sonderforschigsberych/FK 435 „Wissenskultur und gesellschaftlicher Wandel“ vu dr Johann Wolfgang Goethe-Universitet Frankfurt am Main gsii. Vu 2001 bis 2003 isch er Landesgschäftsfierer vu dr Jungen Union Hessen un vu 2003 bis 2004 persenlige Referänt vu dr hessische Kultusminischteri un stellverdrättende Minischterbresidänti Karin Wolff gsii. Vu 2004 bis 2007 isch er Doktorand bim Lothar Gall am Historische Seminar vu dr Universitet Frankfurt am Main gsii, finanziert dur e Stipendium vu dr Hanns-Seidel-Stifti. Anne 2007 isch er promoviert wore mit ere Dissertation iber di gsellschaftli Stellig un ideologisch Funktionalisierig vum Sport im Dytsche Chaiserrych. Bis zue dr Bundesdagswahl isch er Prässesprächer vu dr Deutsche Vermögensberatung AG z Frankfurt am Main gsii. Syt Merz 2008 het er e Lehrufdrag am Historische Seminar vu dr Universitet Frankfurt am Main.

Dr Tauber isch anne 1991 Mitglid vu dr Jungen Union wore un 1992 au vu dr CDU. Vu 1993 bis 2007 isch er Stadtverordnete z Wächtersbach gsii. Syt Novämber 2005 isch er Abgordnete vum Kraisdag vum Main-Kinzig-Krais. Anne 2007 isch er zum Bysitzer im Bezirksvorstand vu dr Mittelstandsverainigig Oschthessen un im Dezämber 2007 zum Vorsitzer vu dr CDU Gelnhausen gwehlt wore. Im Mai 2003 isch er zum Landesvorsitzer vu dr Jungen Union Hessen gwehlt wore. Derzue isch dr Tauber syter anne 2008 au gwehlt Mitglid vum Landesvorstand vu dr CDU Hesse. 2008 isch dr Tauber zum erschte Mol vu dr CDU fir d Kandidatur im Bundeswahlkrais 180 (Hanau) nominiert wore. Bi dr Bundesdagswahl 2009 het er 39,4 Brozänt vu dr Stimmen iberchuu un het si dodermit chenne gege dr Sascha Raabe vu dr SPD duresetze (34,0 Brozänt). Bi dr Bundesdagswahl 2013 het er s Mandat im nei gschaffene Wahlkrais 175 (Main-Kinzig – Wetterau II – Schotten) mit 48,8 Brozänt vu dr Stimme gwunne. Im Dezämber 2013 isch er vu dr Barteivorsitzeri Angela Merkel vorlaifig zum Generalsekretär bstellt un am 5. April 2014 derno vum Bundesbarteidag gwehlt wore.

Dr Peter Tauber isch ordeli Mitglid im Bundesdagsuusschuss fir Familie, Seniore, Frauen un Juged un stellverdrättend Mitglid im Uusschuss „Digitale Agenda“. In dr 17. Wahlperiod vum Dytsche Bundesdag isch er Mitglid in dr Enquête-Kommission „Internet und digitale Gesellschaft“ gsii.

Ändi Dezämber 2017 het er im e Interview gsait, ass er e Darmchranket heb. Är isch iber e Monet im Chrankehuus gsii un het e Notoperation iberstande. Am 18. Februar 2018 isch bekannt wore, ass dr Tauber s Amt vum CDU-Generalsekretär us gsundhaitlige Grind wett niderlege. Am 26. Februar 2018 isch d Annegret Kramp-Karrenbauer zue syre Noofolgeri gwehlt wore.

Syt em 13. Dezember 2013 isch er Mitglid im Vorstand vum Dytsche Chinderhilfswärch.

Dr Tauber isch ledig un evangelisch. Är isch Reserveoffizier (letschte Dienschtgrad: Oberleutnant vu dr Reserve).




</doc>
<doc id="59272" url="https://als.wikipedia.org/wiki?curid=59272" title="Erde (Begriffsklärung)">
Erde (Begriffsklärung)

S hoochdütsche Wort Erde stoot für:

Erde stoot im witere Sinn für:



</doc>
<doc id="59273" url="https://als.wikipedia.org/wiki?curid=59273" title="Spechbach (Oberelsass)">
Spechbach (Oberelsass)

Spachbi (frz. "Spechbach", dt. "Spechbach") ìsch a frànzeescha Gmein ìm Arrondissement () ìm Owerelsàss (Haut-Rhin).

Spachbi ìsch àm 1. Janner 2016 grìnda worra. Sa kummt vu dr Fusion vu da Gmeina Owerspachbi un Nìderspachbi. Dia Fusion ìsch àm 28. Oktower 2015 gwählt worra.

 vu Spachbi ìsch dr . Spachbi gheert zum Kommünàlverbànd .

Dr elsassisch Dialekt vu Spachbi ghert zum Owerrhinàlemànnisch.



</doc>
<doc id="59274" url="https://als.wikipedia.org/wiki?curid=59274" title="Erdoberfläche">
Erdoberfläche

D Ärdooberflechi isch d Gränzflechi zwüsche dr feste Ärdkruste, wo d Bööde umfasst und d Gwässer uf dr äinte Site und dr Atmosfääre uf dr andere. Mä däilt sä noch verschiidene Kriterie ii in Hemisfääre (vo "hemisys" ‚halb‘ und "sfaira" ‚Chuugele‘), also in Halbchuugele, das häisst in Helftene vo dr Ärdooberflechi.

D Hööchene vom Gländ uf dr Ärdooberflechi wärde uf dr middler Meeresspiegel bezooge. Die Niwooflechi – s Geoid – het fast genau d Form vom ene Ellipsoid und en Ooberflechi vo 510 Millioone km². Doo drvo si 71 % d Flechi vo de Meer, dr Räst vo Land.

Dr Umfang bim Ekwator isch wäge dr Zentrifugalchraft vo dr Rotazion 40'075,017 km grooss, 67,154 km bzw. um 0,17 % gröösser as dr Umfang dur d Pol, wo 40'007,863 km grooss isch (bezooge uf s geodätische Referänzellipsoid vo 1980). Dr Poldurchmässer isch 12'713,504 km grooss, 42,816 km bzw. um 0,34 % chliiner as dr Ekwatordurchmässer, 12'756,320 km misst (bezooge uf s Referänzellipsoid; d Zaale si in dr Wirkligkäit e chli andersch). Wäge dene Underschiid im Umfang git s kä Bärg wo äidütig dr höggst uf dr Ärde isch. Wemm mä vo dr Hööchi über em Meeresspiegel usgoot, isch dr Montewerest im Himalaya am höggste, wemm mä dr Abstand vom Gipfel zum Middelpunkt vo dr Ärde as Kriterium nimmt, isch dr Vulkanbärg Chimborazo in de Ande, wo uf em Ekwatorwulst stoot, am höggste. Wemm mä vo dr Basis vom Bärg usgoot, isch s dr Mauna Kea uf de vulkanische Hawaii-Insle, wil si Basis uf em Meerboode vom Pazifik lit.

Wie die mäiste feste Blaneete und fast alli gröössere Möönd, wie dr Ärdmond, cha mä au d Ooberflechi vo dr Ärde in zwäi Halbchuugele iidäile, wo dütlig underschiidlig usbrägt si. D Oberflechi vo dr Ärde cha mä in e Landhemisfääre und e Wasserhemisfääre iidäile. S mäiste Land lit uf dr Landhalbchuugele, wo s öbbe 47 % vo dr sichtbare Flechi usmacht. Uf dr Wasserhalbchuugele het s uf 89 Brozänt vo dr Flechi Meer und Ozean.

D Ärde isch dr äinzig Blaneet im Sunnesüsteem, wo s uf dr Oberflechi flüssigs Wasser git. 96,5 Brozänt vo allem Wasser uf em Blaneet befindet sich in de Meer. Säll Meerwasser enthaltet im Durchschnitt 3,5 Brozänt Salz.

D Wasserflechi macht in dr gegewärtige geologische Epoche 70,7 Brozänt vo dr Ärdoberflechi us, d Landflechi umfasst 29,3 % wo hauptsächlig vo de siibe Kontinänt usgmacht wird. Dr Gröössi nooch si das Asie, Afrika, Nordamerika, Südamerika, Antarktika, Öiropa und Australie (Öiropa isch äigentlig nume e groossi Halbinsle im Weste vo Asie und isch im Raame vo dr Blattetektonik woorschinlig nie e sälbstständigi Äihäit gsi). Ass Australie en Ärddäil isch und Grönland en Insle basiert uf ere willkürlige Konvenzion, wie au d Definizioon vo Äiropa as sälbständige Kontinänt. D Flechi vom Wältmeer wird im Allgemäine in drei Ozean iidäilt, wo no Nääbemeer häi: dr Pazifik, dr Atlantik und dr Indik. Die diefsti Stell isch s Witjastief 1 im Marianegraabe, wo 11'034 m under em Meeresspiegel lit. Die durchschnittligi Diefi vo de Meer isch 3'800 m. Das ist öbbe fümfmol sovil wie die middleri Hööchi vo de Kontinänt, wo 800 m grooss isch.


</doc>
<doc id="59275" url="https://als.wikipedia.org/wiki?curid=59275" title="Welt">
Welt

Mit em Begriff Wält bezäichnet mä alles, was isch. Er beziet sich nit uf Äinzelfenomeen, sondern uf d Totalidäät. Das Ganze vom Vile in Äim, in ere Wält, cha ufgfasst wärde as d Gsamthäit vo de bezogene Objekt und als Ganzes vo de däilte Beziejige. In sinere witiste Usleegig umfasst dr Begriff d Gsamthäit vom füsikalische Uniwersum bzw. vom Wältall und allem was din existiert.

Im ene iigschräggte Sinn bedütet Wält d Ärde. So mäint mä «überall uf dr Ärde», wemm mä «uf dr ganze Wält säit» und e Wältcharte isch nume e Charte vo dr Ärde.

In dr Politik wird s Wort Wält verwändet, zum geografischi, wirtschaftligi oder kulturelli Gränze setze. Mä reedet zum Bischbil vo dr Alte Wält, dr Nöije Wält, vom ene Wältriich, von ere Erste, Zwäite, Dritte und Vierte Wält oder au von ere westlige oder ere islamische Wält.



</doc>
<doc id="59276" url="https://als.wikipedia.org/wiki?curid=59276" title="Sauska">
Sauska

D Sauska, älter au Sausa (z Ugarit: "ṯuṯk"), isch di hurritischi Liebes- und Chrieggöttin. De hurritisch Name bidüttet „Groossi“.

D Sauska isch nebetem Wettergott Tessub di wichtigsti Gotthait vo de Hurriter gsii. Si isch d Schwöster vom Tessub und d Töchter vom Kumarbi. Si het meriri Biglaiterine, di zwoo wichtigste sind d Ninatta und d Kulitta. Si isch scho früe a di mesopotamischi Göttin Ištar vo Ninive aagliche woore. Im Mitanni-Riich und bi de Osthurriter isch si di wichtigsti Göttin gsii, bi de Westhurriter isch si zom Tail vo de Hebat zruggdrängt wore. Im hethitische Felshailigtum isch d Sauska i de männliche Götterprozession zäme mit de Ninatta und de Kulitta abbildet. Si werd immer mit zwee Flögel abbildet, wo us de Schultere wachset. Obwoll d Sauska uusdrüggli as e erotisch raizvolli Göttin bischribe werd, cha si as Chriegggöttin au männlich dargstellt were.

I de neohethitische Zitt werd d Sauska witter vereert. Imene Relief us Arslantepe stoot si uf zwee Vögel und het wie i bronzezittliche Abbildige zwee Flögel. Allerdings isch si i dere Zitt vo anderne Göttine verdrängt wore.



</doc>
<doc id="59278" url="https://als.wikipedia.org/wiki?curid=59278" title="Marwainzi">
Marwainzi

D Marwainzi sind e luwischi Göttergruppe, wo de Gott Santa biglaitet. Bi de Hethiter hend si Markuwaya und bi de Lydier Mariwda ghaisse. Die drai Näme chönnt uf uranatolisch *marguaya- „dunkel“ zurückgeführt werden. D Funktion vo dere Gruppe isch nöd bikannt. Si chömet zäme mitem Pestgott Iyarri Süüneopfer öber, demit e Pest im hethitische Heer en End nemi.

I de neohethitische Zitt wered si zäme mitem Santa dromm bette, e Graab z schütze. En anderi Inschrift us dere Zitt bizaichnet d Gotthait Nikarawa as „marwanisch“, so as die woll zo dere Gruppe ghöre törst.

Di hethitische Markuwaya wered imene Ritual vom Schutzgott gnennt. Di lydische Mariwda werden zäme mit em Śãnta und de Kufaw dromm bete, e Grab z schütze.



</doc>
<doc id="59279" url="https://als.wikipedia.org/wiki?curid=59279" title="Nikarawa">
Nikarawa

Nikarawa oder Nikaruha isch e luwischi Gotthait gsii. Si isch nume us hieroglypheluwische Inschrifte us de neohethitische Zitt bikannt. E Fluech inere Inschrift vom König Yarri vo Karkamis droot dodemit, as d Hünd vo de Gotthait Nikarawa de Chopf vomene Übeltääter fresse sölid. En andere Fluech inere Inschrift usem Land Tabal sprecht ebefalls Drooig uss, as d Gotthait Nikaruha de Übeltääter fresse söll. E dritti Inschrift nennt »Marwawanisa-Nika […]«. Wenn de Name die Gotthait maint, denn ghört si zo de Marwainzi-Gotthaite.

De Ignace Gelb het vorgschlage, as die Gotthait möglicherwiis mit de mesopotamische Hailgöttin Ninkarrak gliichgsetzt were chönn. Wie anderi Hailgotthaite us dere Region hett si Hünd.



</doc>
<doc id="59280" url="https://als.wikipedia.org/wiki?curid=59280" title="Santa (Gott)">
Santa (Gott)

De Santa isch e luwische Gott, wo de Tood bringe cha und au chriegerischi Züüg hett, sini gnau Funktion isch aber nöd bikannt. Siin Name chunnt scho im 19. Jh. v.Chr. i luwische Personenäme us Kültepe vor und sin Kult isch no i de Röömerzitt i Chliiasie bilait.

I de Bronzezitt isch er mitem babylonische Gott Marduk vergliche woore, doch werd er nume selte gnennt. Sini Biglaiter sind di „bluetige Annaruminzi“, e Göttergruppe wo Unhail bringt. I de neohethitische Zitt bringt er de Tood und werd vo de Marwainzi biglaitet.

I de Antiki het er e wichtige Tempel i de kilikischie Stadt Tarsos ghaa, wo identisch isch mit de moderne gliichnamige Stadt i de Törggai. Er werd uf Münze dargstellt und isch mitem griechisch Gott Herakles vergliche wore. Er isch au z Lydie vereert wore und en Inschrift nennt en zäme mit de Göttin Kufav und de Mariwda, wo de luwische Marwainzi entspreched.

Obwoll er offebar nöd grad en aagneme Gott gsii isch, sind dör ali Zitte döre, theophori Näme mit siim Name biliebt gsii.



</doc>
<doc id="59282" url="https://als.wikipedia.org/wiki?curid=59282" title="Šaḥr und Šalim">
Šaḥr und Šalim

Šaḥr und Šalim sind zwee ugaritischi Götter vo de Morge- und Oobedämmerig und au vom Morge- und Oobestern.

Nochem ugaritische Mythos „D Geburt vo de schöne und gnädige Götter“ schlooft de Göttervatter Il mit zwoo Fraue, oder er versuechts emel, het aber Probleem, weler nöme de jüngst isch. Nocheme Ritual, wo Vögel bröötlet wered, ischer wider voll potent und zügt mit dene zwoo Frau zwee Söö, wo d Näme Šaḥr „Morgedämmerig“ und Šalim „Oobedämmerig“ öberchömed. Die wered "ilm nˁmm wysmm" „gnädigi und lieblichi Götter“ gnennt. Do s erst Attribut zum arabische Gott Monimos (arab. munˁim „gnäädig“) passt, werd agnoo, ass da Paar mit Götter Monimos und Azizos identisch sind und somit de Morge- und de Oobestern verkörperet.

De Šalim werd alaii inere Götterliste a de letschte Stell gnennt. De letschti Platz ninnt s Brüederpaar au inere Schlangebeschwörig ii: meriri Gotthaite wered aagrueffe. Debii werd as Wonnort vo de jewilige Gotthait e wichtigi Kultstadt agge, bim Šaḥr und Šalim aber werd de Himmel als Wonnort gnennt.

Im Alte Testament werd de Hēlēl ben Šaḥr „Glanzstern, Soo vo de Morgedämmerig“ gnennt, i de griechisch Bible isch de Uusdrugg dör Eosphoros „Morgestern“ und i de latiinisch Bible dör Lucifer öbersetzt wore. Er werd im Buech Jesaja 14, 12ff. imene e Gliichnis vom Sturz vomene Tyrann gnennt, wo uf en alte Mythos aspile chönnt:

Au de Šalim isch offebar z Palästina vereert wore, denn d Stadt Jerusalem isch noch em binennt und möglicherwiis isch de Name vom König Salemoo en Ablaitig vo dem Göttername.



</doc>
<doc id="59284" url="https://als.wikipedia.org/wiki?curid=59284" title="Monimos und Azizos">
Monimos und Azizos

De Monimos und Azizos sind zwee Götter und Biglaiter vom Sunegott Helios z Edessa gsii, enere Stadt i de hüttige Törggai zwöschet Euphrat und Tigris.

De Chaiser Julian Apostata (360-363) hett öber de Sunekult vo Edessa gschribe und gsait, as de Monimos und de Azizos di ständige Biglaiter vom Helios saied und de Azizos i Prozessione em Helios vorusgöchi. Baid Götter bringed vill Sege uf d Erde. Nochem Jamblichus söll de Azizos de Ares und de Monimos de Hermes sii.

Di zwee Götter sind offesichtlich vo de Araber entleent, denn Monimos (Μόνιμος) gitt Arabische "muˁnim" „gnädig“ und Azizos (῎Αζιζος) "ˁaziz" „starch“ wider. Obwoll di antike Quelle di beede Götter mit em Hermes und Ares, aso de Planete Merkur und Mars, gliichsetzid, werd agnoo, as si de Morge- und de Oobestern verkörperet, und zwoor de Azizos de Morgestern, wo de chriegerisch Aspekt vo de Venus as Vorchämpfer vom Taag verkörperi, und de Monimos de Oobestern, de lieblich Aspekt vo de Venus.

De Azizos werd au i römische Inschrifte us Apulum i de Provinz Dakie gnennt, as "deus Azizus bonus puer" „Gott Azizus, guete Burscht“. I de Oase Palmyra isch er zäme mitem Arṣu vereert wore, den annt isch as e Kameelriiter und de ander as e Rossriiter dargstellt wore und si sind Bischützer vo de Karawane gsii. De Name Arṣu entsprecht em arabische Göttername Ruḍā „Gnäädige“, entsprecht aso sproochlich völlig em Monimos. Au di ugaritische Götter Šaḥr und Šalim wered as "ilm nˁmm wysmm" „gnädigi und lieblichi Götter“ bizachnet, wobii s erst Wort di semitisch Worzle "nˁm" enthaltet, wie de Name Monimos. Wege demm isches woorschiinli, as all die Götterpaar de Morge- und de Oobestern bizaichnet.


</doc>
<doc id="59287" url="https://als.wikipedia.org/wiki?curid=59287" title="Eos">
Eos

D Eos isch di griechisch Göttin vo de Morgerööti. D Röömer hend si mit de Aurora gliichgsetzt.

D Eos isch d Töchter vom Titaanepaar Hyperion und Theia und d Schwöster vom Sunegott Helios und vo de Moogöttin Selene. Si werd as e höbschi Göttin bischribe, wo de Taag verchündt. I de Chunst werd si mit Flögel dargstellt. Si isch aini vo de wenige Göttine, wo Liebschafte mit Sterbliche iigoot und hett e Flair för höbschi jungi Mane, so de Jäger Orion, de Kleitos, de Kephalos und de Tithonos. I de letscht isch si ase verliebt, ass si de Zeus dromm bettet, aser eebig lebe taar. De Wunsch werd erfüllt. Well si aber vergesse hett ono eebigi Juged z verlange, werd er immer älter und foot immer mee a verschrumple. Im End werd er ine Zikade verwandlet. Vo emm hett si zwee Söö, de Emathion und de birüemti Memnon, wo im Troianische Chrieg uf de Sitte vo de Troianer chämpft. Ere Maa ist de Astraios und vo dem isch si d Muetter vo de Wind und vo de Sterne, nämmli de Nordwind Boreas, de Süüdwind Notos und de Westwind Zephyros und de Morgestern Eosphoros.

D Eos isch en Erb us de indogermanische Zitt (; Sanskrit: Uṣāḥ; Latiin: Aurōra us *Ausōs-a).



</doc>
<doc id="59292" url="https://als.wikipedia.org/wiki?curid=59292" title="Helios">
Helios

De Helios isch de griechisch Sunegott. D Röömer hend si mit em Sol gliichgsetzt.

De Helios isch de Soo vom Titaanepaar Hyperion und Theia und de Brüeder vo de Moogöttin Selene und vo de Morgerööti Eos. Er faart jede Taag miteme Vierspänner öber de Himmel. Er werd miteme Straalechranz dargstell, hüüffig sinds sibe Zagge, wo die sibe Planete symbolisieret. Wo d Götter d Welt under sich uuftailt hend, hend si de Helios vergesse, wo underwegs mit sim Sunewage gsii isch. Em Oobed hends bimerkt und gmaint, si wöled nomol d Welt noi vertaile. De het aber gmaint, er heb vom Himmel obenabe en Insle gsie, wo ebe grad früsch usem Wasser uuftaucht isch und er sai zfrede, wener die öberchömm. Die Insle isch Rhodos gsii. Z Sparta isch de Berg Taleton im Pirg Taygeton em Helios gheiligt gsii.

De Helios isch en Erb us de indogermanische Zitt (; Sanskrit: Sūryaḥ; Latiin: Sōl; Altnordisch: Sól "f.")



</doc>
<doc id="59293" url="https://als.wikipedia.org/wiki?curid=59293" title="Eosphoros">
Eosphoros

De Eosphoros oder Phosphoros isch de griechisch Gott vom Morgestern. Er isch de Soo vo de Morgerööti, de Eos und em Astraios und de Brüeder vo de Wind Boreas, Zephyros und Notos. Au de Oobedstern Hesperos gelt as siin Brüeder. Mit de Philonis hett er drai Chind ghaa, de Keyx, de Daidalion und d Leukonoe. Dargstellt woren isch er as e blutte gflöglete Jüngling mitere Faggle i de Hand. D Römer hend en mitem Lucifer gliichgsetzt.



</doc>
<doc id="59294" url="https://als.wikipedia.org/wiki?curid=59294" title="Zephyros">
Zephyros

De Zephyros () isch de griechisch Gott vom Westwind. Well de e määssigi füechti Briise bringt, isch er i de Antiki as de aagnemsti Wind empfunde woore. I de röömische Mythologii entsprecht em de Favonius, vo dem siin Name üse Wind Föö herchunnt.

Er isch de Soo vom Astraios und vo de Morgerööti Eos. Sini Brüdere sind de Nordwind Boreas, de Süüdwind Notos und de Morgestern Eosphoros. Dargstellt wore isch er as e höbsche Jüngling mit Flögel. Er hett sich in spartanische Jüngling Hyakinthos verliebt, de hett aber mee Auge för de Apollon ghaa. Wi di beede verliebt mitenand ufere Wise Diskos gspillt hend, het de Zephyros us Iifersucht miteme Windhuuch de Diskosworff vom Apollon abglenkt und de Hyakinthos isch töödlich troffe woore. Nochem Nonnus het de Zephyros Trost bim Kyparissos gfunde.



</doc>
<doc id="59295" url="https://als.wikipedia.org/wiki?curid=59295" title="Hyakinthos">
Hyakinthos

De Hyakinthos isch e höbsche spartanische Jöngling gsii und de Gliebti vom Apollon, vom Westwind Zephyros und vom Kitharoid Thamyris, de letscht isch nochde Bibliotheke vom Apollodor de ersti Maa gsi, wo en andere Maa gliebt hett.

De Hyakinthos isch de Soo vom mythische Spartanerkönig Amyklas gsii. Noch dem isch de spartanisch Kultort Amyklai binennt, wo jedes Joor d Hyakinthie gfiiret woore sind, e wichtigs Fest vo de Spartaner.

De Apollon und de Hyakinthos hend i de Berge vo Lakonie mitenand gjagt. Si hend sich uuszoge und eri Körper mit Ööl iigribe und afange Diskos spile. Do het de iifersüchtig Zephyros miteme Windhuuch de Diskos vom Apollon abglenkt, und de Hyakinthos isch töödlich troffe woren. Usem Bluet isch e Pflanze gwachse, wo noch em binennt woren isch, die isch aber nöd identisch mit üsere Hyazinthe. Nochem Nonnus het de Zephyros Trost bim Kyparissos gfunde.



</doc>
<doc id="59296" url="https://als.wikipedia.org/wiki?curid=59296" title="Welt (Begriffsklärung)">
Welt (Begriffsklärung)

S hoochdütsche Wort Welt stoot für:


Welt isch dr Familienaame vo:


</doc>
<doc id="59298" url="https://als.wikipedia.org/wiki?curid=59298" title="Per Anhalter durch die Galaxis">
Per Anhalter durch die Galaxis

The Hitchhiker’s Guide to the Galaxy (uf Dütsch Per Anhalter durch die Galaxis oder au "Per Anhalter ins All", abkürzt "HHGTTG", oder "H2G2") isch s bekanntiste Wärk vom änglische Schriftsteller Douglas Adams. Es handlet sich um e Mischig us Komödie, Satire und Science Fiction. Ursprünglig isch s e Hörspiilserii vo dr BBC gsi. Denn isch s as Roman internazional erfolgriich gsi, und schliesslig für witeri Medie (Färnseeserii, Kompiuterspiil, Miusicl, Kinofilm) umgsetzt worde. D Gschicht het scho früe Kultcharakter überchoo, vor allem dr charakteristisch Humor vom Autor het gfalle.

D Gschicht, wo d Baasis vo alle Wersioone isch, si d Abentüür vom Arthur Dent. Dr Dent isch e durchschnittlige Ängländer, wo grad no vo sim Fründ Ford Prefect grettet wird, bevor die usserirdischi Rasse vo de Vogone dr Blanet Ärde zerstöört. Ass dr Ford Prefect en usserirdische Bsuecher uf dr Ärde gsi isch, het dr Dent nid gwüsst und au nid, ass dä uf d Ärde cho isch zum über e Blaneet z rüscherschiere für e galaktischi Enzyklopedii. Wo d Flotte vo de Vogone ufdaucht isch, zum d Ärde z zerstööre, wil si uf dr Rute von ere blaante galaktische Hyperruum-Expressrute gläägen isch, het dr Ford d Gläägehäit bim Schopf packt zum sich und dr Arthur mit Hilf vom ene „Subruum-Äther-Winker“ (Sub-Etha-Sens-O-Matik, en Art elektronische Duume) sozusääge per Autistopp oder gnauer per Ruumschiffstopp an Bord vo äim vo de Vogoneruumschiff z rette.

D Vogone si aber nid grad bsundrigs gastfründlig, und so wärde dr Arthur und dr Ford dur e Luftschlöise ins All uuse gheit. Bevor si aber dört umchömme, nimmt si in dr letschte Sekunde s Ruumschiff "Härz us Gold" uf. Dört dräffe dr Arthur und dr Ford die andere Hauptfigure vo dr Gschicht: dr Zaphod Beeblebrox, won e Halbgusää vom Ford und zitwiis Bresidänt vo dr Galaxis isch. Dr Zaphod het zämme mit dr Tricia McMillan (Übernaame „Trillian“), wo dr Arthur emol uf ere Party in ere Woonig z Islington kenneglert het, s Ruumschiff gstoole. Au an Bord isch dr Marvin, e depressive Roboter. Zämme si si uf dr Suechi noch em legendäre Blanet Magrathea und finden en schliesslig au.

Uf Magrathea dräffe si uf e Slartibartfass, und dä erkläärt ene, ass d Ärde äigentlig e Superkompiuter gsi isch, und ass er drbii mitgschafft het. Dr äinzig Zwäck vo dr Ärde het din bestand, en Antwort z finde uf d Froog was dr Sinn vom Lääbe, vom Universum und allen andere sig. Siibe Millioone Joor het d Ärde an dere Antwort grächnet, aber si isch von ere früenere Wersioon vom Superkompiuter "Deep Thought" gfunde worde, nume het dä d Froog wo gfrogt worden isch, nid chönne formuliere.

Wo d Vogone d Ärde zerstöört häi fümf Minute bevor s Brogramm abgloffe isch, wo 10 Millione Joor hät sölle laufe, häi d Ufdraggääber, e Rasse vo hüperintelligänte, pandimensionale Lääbewääse in dr Gstalt vo wisse Müüs, im Arthur si Hirni welle abchaufe, wil si s für e Däil vo dr Kompiutermatrix ghalte häi und ghofft häi, ass si din d Froog doch no chönnte finde. Dr Arthur het abgleent und d Müüse häi denn brobiert, iim s Hirn mit Gwalt wägznee. Grad denn isch die galaktischi Bolizei choo, wo dr Zaphod gsuecht het. Im Duurenander wo s denn gee het, häi dr Arthur, dr Ford, dr Zaphod und d Trillian in d "Härz us Gold" chönne flüchte und häi beschliosse, zerst emol go ässe. Das isch dr Übergang zum zwäite Däil vo dr Serii, "The Restaurant at the End of the Universe".

In dr Hörspiil- und dr Färnseeserii isch das Ändi e chli anders: D Boliziste zerstööre e Kompiuter, wo sich d Protagoniste drhinder verstecke. In dr Explosioon wo s git wärde si dur d Zit diräkt ins Milliway's gschlöideret, und eso foot d Handlig erst bim 14. Kapitel vom Buech aa.





</doc>
<doc id="59300" url="https://als.wikipedia.org/wiki?curid=59300" title="Hurritische Sprache">
Hurritische Sprache

Di Hurritischi Sprooch (hurrit. "ḫurwoḫe;" hethit. "ḫurlili") isch en uusgstorbni Sprooch, wo i de Bronzezitt vo de Hurriter z Chliiasie und z Syrie gredt woren isch. Au d König vom Mitanni-Riich hend uf Hurritisch gschribe. Si isch verwandt mitem Urartäische, wo i de früe Isezitt z Armenie gredt woren isch. Di zwoo Sprooche stönd för sich elai und sind kai anderi Sprooche bikannt, wo mit dene verwandt sind.

S Hurritische isch i de Kailschrift gschribe woore, z Ugarit i de ugaritische Alphabetschrift und im hethitisch-hurritische Felshailigtum Yazılıkaya mit luwische Hieroglyphe. S isch en Ergativ-Sprooch, da meint, Subjekt vomene transitive Verb stoot im Ergativ nöd im Nominativ und intransitiivi Verbe chönd nume mitem Akkusativ stoo. De bistimmti Artikel werd as Substantiv aaghenggt (wie z. B. i de skadinavische Sprooche).


</doc>
<doc id="59301" url="https://als.wikipedia.org/wiki?curid=59301" title="Ellipse">
Ellipse

En Ellipse isch e spezielli gschlossnigi owali Kurve. Si isch äini vo de Chäigelschnitt, die andere si d Parable, d Hyperble, dr Kräis, und in spezielle Fäll dr Punkt, die graadi Linie oder zwäi graadi Linie, wo sich chrütze.

In dr Natur chömme Ellipse zum Bischbil in dr Form vo ungstöörte keplersche Blaneetebaane um d Sunne vor. Au bim Zäichne git s vilmol Ellipse, wil e Kräis dur e Parallelbrojekzioon im Allgemäine uf e Ellipse abbildet wird.

D Ellipse (vo "élleipsis" ‚Mangel‘) isch vom Apollonius vo Perge iigfüert worde. Är het ere dr Naame gee, wo sich uf d Exzentrizidäät formula_1 beziet.







</doc>
<doc id="59302" url="https://als.wikipedia.org/wiki?curid=59302" title="Kumarbi">
Kumarbi

De Kumarbi (z Ugarit: "kmrb, kmrw") isch de hurritisch Chorngott. I de Mythe ninnt er e wichtigi Rolen ii und ich e Gegner vom Wettergott Tessub, wo sii Soo isch.

De Kumarbi isch as Chorngott vereert wore. Im hethitisch-hurritische Felshailigtum Yazılıkaya isch er ufem Hoptbild nochem Tessub und dem sin Brüeder Tasmis a de dritt Stell abbildet wore. I de neohethitische Zitt isch er as d Göttin Kumarma witterglebt und het s Epithet „Gueti Gotthait“ trait.

Im Mythos „Königtum im Himmel“ isch de Alalu de erst Götterkönig im Himmel und de Ane sitzt zu em sinene Füesse. De Ane stürzt de Alalu und werd noi König im Himmel und de Kumarbi sitz zo em sinene Füesse. Au de Kumarbi strebt s Königum im Himmel aa und s chunnt zom Champf zwöschet emm und em Ane, wo aber underlitt. Er flücht in Himmel ufe. De Kumarbi jagt em noche, schnappt mitem Muul und biisst em Ane sis Gmächt ab. Sigestoll foot de Kumarbi afoo lache, aber de Ane rüeft vom Himmel obenabe: »Froi di nöd z früe, Kumarbi! Mit miim Gmächt hescht au miin Soome verschluckt und mit dem Soome hani di gschwängeret! I ha di erstens mitem mächtige Wettergott Tessub gschwängert. I ha di zwaitens mit de groosse Sauska gschwängeret und drittens hani di mitem starche Brüeder vom Wettergott gschwängeret und mit em Fluss Tigris.« De Kumarbi isch verschrogge und het de Soome usegspoizt. Dai wo de Soome uf de Berg Kanzura ghait isch, sprudlet sitt denn de Fluss Tigris usem Bode, wo vo de Hurriter as Flussgötiin Aranzah vereert woren isch. Da hett em Kumarbi nöd vill gnutzt, denn er isch immer no mit drai Götter schwanger gsii und hett die uf d Welt broocht. D Tafle mitem Mythos brecht laider grad a dere Stell ab, wo de Kumarbi und de Tessub, wo no im Buuch isch, dröber dischgerieret, us welere Stell er de Kumarbi verloo söll, well er nöd verunrainigt were möcht. De Tessub und sini Gschwüsterti hend denn de Kumarbi gstürzt und de Tessub isch de noi König im Himmel wore.

De Kumarbi het nöd ase schnell uufgee und verschidnigi Uughüür zügt. Die sind immer mächtiger woore und hend di junge Götter i groossi Noot broocht. Im End hend si d Obhand ghaa und sich gege de Kumarbi chöne bhopte.

De Mythos vom Königtum im Himmel het Iigang i d Theogonii vom griechisch Dichter Hesiod gfunde. De Himmelgott Ane (sumer. Anu „Himmel“) entsprecht em griechische Ouranos () und de Kronos em Kumarbi. D Sichle, wo de Kronos bruucht um em Ouranos s Gmächt abschniide isch s typische Werchzüüg und Symbol vom Chorngott. Und d Chind wo de Kronos gfresse het, chumm sind si uf d Welt choo, isch en Abschwächig vo de Schwangerschaft. Vo de Chind entsprecht de Tunnergott Zeus em Tessub und d Aphrodite Ourania, wo usem abgschnitte Gmächt entstanden isch, entsprecht a de hurritische Liebes- und Chrieggöttin Sauska.



</doc>
<doc id="59303" url="https://als.wikipedia.org/wiki?curid=59303" title="Hurriter">
Hurriter

D Hurriter sind e bronzezittlichs Volch im Alte Orient gsii. Si hend i de Berge glebt, wo Mesopotamie im Norde abgrenzt hend und sind nodisnoo i Syrie iidrunge. Abem 14. Joorhundert v.Chr. hett di hurritischi Kultur afange e starche Iifluss uf d Hethiter uusüebe. De hethitisch König Hattusili III. und d Königi Puduhepa hend de hethitisch Staatskult regelrecht noch hurritischem Vorbild umgmodlet und i de Nööchi vo de hethitische Hoptstadt Hattusa im Felshailigtum Yazılıkaya s hurritische Pantheon in Fels inemaissle loo.

D Hurriter wered i Ost- und Westhurriter underschide. D Osthurriter hend nordöstlich vom Tigris a de Abhäng vom Zagros glebt, di wichtigsti Städt sind Nuzi und Arrapha gsii. D Westhurriter hend z Syrie gwonnt, wo si meriri chliini Königriich gründet hend. Au s Riich Mitanni isch hurritisch gsii, d König aber hend altindischi Näme ghaa.

S Hurritische isch en nödindogermanischi Sprooch, wo nume schlecht verstande werd, well chuum Bilingie vorhande sind. Hurritischi Tegscht sind vor alem z Ugarit am de Chüste vom Mittelmeer, z Alalah z Syrie, z Emar am Euphrat und i de hethitische Hoptstadt Hattusa gfunde wore.


</doc>
<doc id="59305" url="https://als.wikipedia.org/wiki?curid=59305" title="Yarri">
Yarri

De Yarri oder Iyarri isch de hethitisch und luwische Pestgott.

De Yarri beglaitet s Heer und schüüsst mit siinene Pfiil d Pest is findliche Heer, drumm werd er au „Herr vom Boge“ und „Herr vo de Vernichtig“ gnennt. Er werd au aagrueffe um d Pest im aigne Heer z beende. Sini Biglaiter sind d Marwainzi. Dargstellt woren isch er as e Maa, wo ufeme Loi stoot. Er isch vom hethitische König Mursili II. zäme mitem Pirwa und em Santa vereert woore und Königin Puduhepa hett em e Rossrhyton versproche.



</doc>
<doc id="59306" url="https://als.wikipedia.org/wiki?curid=59306" title="Appu">
Appu

De Appu isch de Held vonere hurritische Gschicht, wo nöd ganz erhalten isch. De Tegscht isch i de Archiv vo de hethitische Hoptstadt Hattusa gfunde wore. D Gschicht foot dodemit aa, as gueti Mensche erhööt werid und schlechti wie Holz gfällt und goot den öbere zo de sexuelle Probleem wo de Appu mit sinere Frau hett und wiener doch no zwee Söö zügt, de „Böös“ und de „Recht“, wo sich um s Erb striitet.

De Appu isch de riichst Maa vo de Stadt Šudul im Land Lulluwa, wo am Meer glegen isch. Di Obre vo Šudul gönd i siim Huus as Gäst und Fründe ii und uus und er hett aifach ales. Doch liidet er drunder, as er kai Soo und kai Töchter hett. Ond zo alem Übel machtem sini Frau no s Lebe schweer mit em Vorwuerf, er heb si no nie richtig dragnoo. Frustriert maint er: „Du bisch doch nume e gwönlichi Frau und waisch scho drumm gär nünt!“ Und wie gwonet, leget si sich mit mit de Chlaider und Stifel aaglait is Bett. Endli opferet er e wiisses Lamm em Sunegott. As e Jünglig bsuecht dee de Appu und rootet em vill z trinnge und tüchtig Sex mit sinnere Frau z haa. Da nützt und sini Frau werd schwanger und noch nüü Mönet bringt si e Bueb uf d Welt. D Hebamm setzt dee em Appu uf sini Chnüü und er gittem de Name „Böös“, well sini Vatergötter för een de schlecht Weg gsetzt hebid. Sini Frau bringt denn e zwaite Soo uf d Welt, woner „Recht“ nennt, well d Vatergötter för dee de recht Weg gsetzt hebid. Erwachse wore, trened si sich und de „Böös“ hindergoot siin Brüeder und werd Buur, de „Recht“ chunnt nume e mageri Chue öber. De Sunegott het s Verbärmst mitem „Recht“ und segnet dem sini Chue. Deno brecht de Teggscht ab.

En Bruchstugg vonere andere Tafle brichtet, wie de „Böös“ und de „Recht“ z Sippar wegeme Rechtshändel vor de Sunegott tretet. Well aber ann vo de Brüedere öber de Sunegott afoot flueche, maint dee, as d Ištar vo Ninive de Striit schlichte söll.

Möglicherwiis isch d Gschicht „De Fischer und d Chue“ e Fortsetzig vo dere Gschicht.




</doc>
<doc id="59308" url="https://als.wikipedia.org/wiki?curid=59308" title="Ganymedes">
Ganymedes

De Ganymedes (; tütsch: "Ganymed"; etrusk. "Catmite"; Latiin. "Catamitus") isch i de griechisch Mythologii de Mundschengg vo de Götter und er gelt as de schönsti Mentsch öberhopt. De Name isch vermuetli vorgriechisch und isch volksetymologisch zu altgriech. "ganymai" „sich froie“ und "tò mēdos" „Gmächt, Penis“ gstellt wore.

De Ganymed isch de Soo vom troianisch König Tros. Weler ase höbsch isch, het de Zeus de Hermes gschiggt, aser enn uf de Olymp bringt. Noch de Homerische Hymne a d Aphrodite hett de Sturmwind de blondi Ganymed uf de Olymp trait und noch anderne hett de Zeus en Adler gschiggt oder er hett sich selber in en Adler verwandlet um de Ganymed z raube. De Ganymed isch denn de Mundschengg vo de Götter wore, demit die sich a sinnere Schööhait ergötze chönnt. As Widerguetmachig het de Zeus em Tros Ross ggee. De Ganymed isch as s Sternbild Wassermaa versternt wore.

I de früechristliche Literatur isch de Ganymed zomene verdorbne junge Maa stilisiert wore, und siin latinisch Name Catamitus isch synonym mit „Lustchnaab, Stricher“ (tütsch: "Katamit," italienisch "catamite") wore. De Raub vom Ganymed isch as e Biispiil vo sexuelle Uuschwaiffig umdüttet wore.



</doc>
<doc id="59310" url="https://als.wikipedia.org/wiki?curid=59310" title="Kyparissos">
Kyparissos

De Kyparissos () isch i de griechisch Mythologi e höbsche Jünglig vo de Ägäisinsel Keos. Er isch de Gliebti vom Apollon, vom Westwind Zephyros und au vom Silvanus gsii. Er het i de Wildnis Fründschaft miteme wilde Hirsch gschlosse und uf dem sogär chöne riite. Useme Missgschigg hett er ooni Absicht de Hirsch mit sim Speer töödt. I sinnere Verzwiiflig het er d Götter bette, eebig um de Hirsch z truure chöne und er isch denn vom Apollon ine Zypresse, wo noch im binennt isch, verwandlet wore. Inere röömische Saag isches de Waldgott Silvanus, wo de Hirsch tödt hett.



</doc>
<doc id="59312" url="https://als.wikipedia.org/wiki?curid=59312" title="Sindelfinger Schwätzweiber">
Sindelfinger Schwätzweiber

Bei de Sendlfenger Schwätzbweiber handlet sichs om a Skulpdur, wo uff-ma Sockel en dr Midde vom alda Sendlfenger Marktbronna stôht. Dargschdellt werdet zwoi Fraua, wo sich offabr uff-em Marktplatz troffa hend ond jetzt a kleis Schwätzle mitnander haldet. Om d Fiaß rom schleicht a Kätzle. Bei de Sendlfenger Eiwohner wuud der Bronna fascht bloß noh als "Schwätzweiberbronna" bezeichnet (offiziell: "Das Geheimnis").

Ondr de Schwätzweiber ischt a kurzer schwäbischer Dialog eigmoißlet:

Noh weider dronda, am obra Abschluss vo deam Pfeiler, siht mr viir Gsichder (en jedra Hemmlsrichdong ois), wo hässliche Fratza zeiget. Zwischa deane Gsichder stôht jeweils – en Graußbuachstaba – a zwoizeiliger Schbruch. D Versla laudet:

<poem style="font-style:italic">
EIBILDONG U. SAUS
DÖS ISCH A GRAUS!

ARBEIT UND LACHE
DÖS GIBT A SACHE!

DENK U. TUE
DÖS GIBT A RUHE

ISCH OAM ALLES GLEICH
DER WUT ET REICH.
</poem>

Vor langer, langer Zeit ischt z Sendlfenga dr Marktplatz woandersch gwäa wia heit, nemlich ganz en dr Nähe vo dr romanischa Martinskirch. Deet hôt mr anno 1544 an Bronna ôôglegt ond-em da Nama "Marktbronna" gäa. En sellem seira Midde hôt mr em 17. Jôhrhondert a Standbild gschdellt, wo da Herzog Eberhard zeigt hôt. So om s Jôhr 1920 rom isch dui Skulpdur so arg vrwiddret gwäa, dass mr se hôt nemme mit Freida ôôgucka kenna. Drom hôt-mr dui Statue entfernt ond nôch-ra nuia Bekreenong vom Marktbronna gsuacht. Dr Stuegerter Môler ond Bildhauer Josef Zeitler (1871 bis 1958) hôt da Ufftrag kriagt, fenf Entwirf zo macha. Wia nô dia Entwirf vom Sendlfenger Gmoidrôt en Augaschei gnomma wôrra send, hôt sich dr sell fir da Entwurf "Das Geheimnis" ausgschbrocha. Ab-em Jôhr 1927 hôt-mr des "Geheimnis" uff-em Marktbronna ôgucka kenna. So hoißt dui Figuragrubbe au heit noh, abr bloß offiziell. Saga duet so koi Mensch en Sendlfenga. Ganz schnell hôt sich dr Begriff "Schwätzweiber" durchgsetzt. Heit stôht der Bronna am Rand vom Corbeil-Essonnes-Platz.

Zwoi Sendlfenger Hobby-Kabaredischdinna, d Gudrun Hornikel ond d Sabine Duffner, hend sich vo deane Schwätzweiber fir ihre Ufftridd uff de Sendlfenger Bihna inschbiriira lassa: En de gleiche Kloider wia selle zwoi setzet-se oi Kabaredd-Szene an de andr ond machet sich luschdich ibr des, was grad em Schdädtle akduell ischt, bsonders ibr d Obrichkeit vo Sendlfenga, also ibr da OB ond da Gmoidrôt.

Tim Schweiker: "Die Schwätzweiber lesen der Obrigkeit gerne die Leviten", a Ardikel en dr Sendlfenger Zeidong vom 5. Dezember 2015, S. 9, ond oigene Feschtstellonga



</doc>
<doc id="59313" url="https://als.wikipedia.org/wiki?curid=59313" title="Homosexualität in der Antike">
Homosexualität in der Antike

Homosexualität i de Antiki isch bsunders i de griechisch Kultur thematisiert wore. Bi de Römer isch si mit Uusnaame gsellschaftlich gächtet gsii.

Wiiblichi und Männlichi Homosexualität isch e Form vo Sexualität, wo bi de Spezies Mentsch "(Homo sapiens sapiens)" unabhängig vo de Kultur öppe fööf bis zee Prozent vo de Individue betrefft. Si werd i de verschidnige Gsellschafte recht underschidlich bihandlet und cha, wie im moderne Weste rechtlich anerchennt sii, aber au, wie i gwössne afrikanische oder islaamische Länder, mitem Tood bistrooft were.

I antike Gsellschafte isch de sexuelli Vercheer zwösched zwee Mane oder zwoo Fraue weniger entschaidend gsii, as de Status vo de Person oder sis sexuelli Verhalte, bizüglich Aktivität und Passivität. E Maa hett nöd as unmännlich ggulte, wener as aktive Partner miteme andere Maa Sex ghaa hett. E Maa wo sich loo penetriere loo het, hett as wiibisch ggulte, weler d sexuelli Role vonere Frau iignoo hett. Fraiji Aaghörige hend eri Recht verlüüre chöne, wenn si sich nöd wiene Maa verhalte hend, da haisst uf de sexuelle Ebni passivi Homosexualität. D Maneliebi werd dromm au stärcher thematisiert, well e Maa baid Rolle chan inee, wa binnere Frau nöd mögli isch.

Di äolischi Dichteri Sappho vo Lesbos het di erotishi Liebi zwösched Fraue bisunge. S Verhältnis, isch äänlich wie i de männliche Päderastii, zwösched ere ältere erfaarne Frau und enere junge ledige Frau gsii. Scho i de Antiki isch ase de Uusdrugg vo de „Lesbische Liebi“ entstande, um s erotische Verhältnis zwöschet zwoo Frau z bizaichne. Au z Sparta sind jungi Fraue vo ältere Fraue i d Tugete und i di wiiblich Sexualität iigfüert wore. Vo de männliche Autoore, wo wiiblichi Homosexualität thematisiert hend, isch die as widernatüürli empfunde wore,

Di männlichi Homosexualität isch öffetlicher gsii und au zwösched fraie Mane mögli gsii. Si isch vor alem bi de Dorier verbraitet gsii und isch för Sparta guet bilait, aber au för s boiotische Thebe. Noch Agoobe vo antike Autoore hebed d Kreter si erfunde. Uf de Insle Thera sind homosexuelli Liebesinschrifte gfunde wore, wo imene archaische Alphabet und Tielekt gschribe wore sind, si wered is 8. Joorhundert v. Chr. datiert und ghöred zo de ältiste schriftliche Zügnis vom Altgriechische. Uuffälig isch en Inschrift, wo de Krimon dodemit pralet, as er Sex mitem Brüeder vom Bathyklos ghaa heb und da im Name vom Apollon Delphinios. Inere andere Inschrift verchündet drai Mane, as si mitenand Sex gha hend.

Im antike Griecheland isch d Homosexualität i de Form vo de Päderastii () institutionalisert wore. Da isch e Verhältnis vomene erwachsnige fraie Maa öber 30i und emene fraie Burscht i de Pubertät. De Erwachsnig het d Rolle vom Liebhaber (ἐραστής, "erastḗs") ignoo und hett de is Lebe vo de Manewelt iigfüert, er isch au de Leerer gsii. De Burscht isch de Gliebti (ἐρώμενος, "erṓmenos") gsii. Sexuelli Handlige sind nöd immer vorchoo, di üblichi Art isch de Schenggelvercheer gsii. S erotische Verhältnis hett denn uufghört, wenn de Gliebti Bartschatte öberchoo hett. De sexuelli Vercheer zwösched zwee fraie erwachsnige Mane hett aber z. B. z Athen dezue gfüert, as die di politische Recht verloore hend.

Bi de Römer isch d Homosexualität gsellschaftlich nöd anerchennt gsii, sowoll för Fraue wie au för Mane. De sexuelli Vercheer miteme fraie Röömer isch stroofbar gsii und het zur Entaignig vom Bsitz chöne füere. Degege isch de Sex miteme aigne Sklaav mögli gsii, vor alem wen e Maa nonöd verhürootet gsii isch. Hett e Maa mit eme frömde Sklaav Sex ghaa, so hett er vom Sklavebsitzer chöne azaigt were, wege Missbruch vo sim Bsitz. Homosexuelli Handlige sind öffetlich verspottet wore, so au s Verhältnis vom Julius Cäsar mitem bithynische König Nikomedes. Trotzdem werd i de röömische Literatur au di männlichi Homosexulität thematisiert, z. B. im Satyricon vom Petronius. Alerdings sind d Röömer de Mainig gsii, as d Maneliebi wegem griechische Iifluss entstande sai.

Di christliche Autoore hend d Homosexualität verurtailt und as e Laster bizaichent. Abem 4. Joorhundert sind ersti cherchlichi Verornnige festgsetzt woore, wo Buesse för homosexuelli Handlige uufgstellt hend. Noch de Aanaam vom Christetum as offizielli Religioo vom Röömische Riich isch d Homosexualität stärcher under Strooff gstellt wore und im Codex Theodosianus (390 n.Chr.) isch för homosexuelli Handlige d Toodesstroof festglait wore. De Chaiser Iustinianus (527–565) hett Schwuuli bsunders hert verfolgt, mit de Bigründig si wööred d Mentschhait gföörde, well si mit erem Verhalte de Zorn vom Liebe Gott wecket.

De Apollodor hett i sinnere Bibliotheke gschribe, as de Thamyris de erst gsii sai, wo as e Maa en andere Maa gliebt heb und er sait au, as de Hyakinthos sin Gliebte gsii sai.

S gitt relatiiv vill griechischi Saage, wo d Maneliebi thematisiered, dodebii isch de Liebhaber maist e Gott oder e König, de Gliebti isch maist e höbsche Jüngling. Die Saage verfolget hüüffig s gliiche Muster: di zwee verliebte Mane spiled mitenand i de Wildnis, im Wald, ufere Wise oder imene Fluss. Dör e Umfall chunnt de Gliebti um oder vertrinkt (Argynnos, Hylas, Kalamos) und werd mengisch ine Pflanze verwandlet (Hyakinthos „Hyazinthe“, Kyparissos „Zypresse“, Kissos „Ebhoi“, Kalamos „Schilf“). De Mythetyp werd vo de Forschig as e Reflektion uf en urtümliche Initiationsritus agluegt. Mitem symbolische Tood vom Jüngling werd de zom erwachsnige Maa.



</doc>
<doc id="59320" url="https://als.wikipedia.org/wiki?curid=59320" title="Markus Rösler">
Markus Rösler

Dr Markus Rösler (* 22. November 1961 z Gaerlenge) isch e dytsche Landschaftsekolog, Landschaftsekonom un Bolitiker (Bindnis 90/Di Griene. Syt 2011 isch er Abgordnete im Landdag vu Bade-Wirttebärg.

No dr Grundschuel z Gaerlenge isch dr Rösler vu 1972 bis 1981 uf s Gymnasium Korntal gane. Nich em Abitur isch er zwai Johr lang Schutzgebietsbedreier an dr Nordsee (Rantum-Becken Sylt un Norderoog) gsii un ai Johr lang Laiter vum NABU-Umweltzäntrum im Krais Ludisburg, wun er au grindet het. Vu 1985 bis 1992 het er an dr Tächnische Universitet Berlin Landschaftsplanig studiert. In dr Zyt vu sym Studium het er Praxissemeschter z Griecheland gmacht, isch iber e Stipändienufenthalt in dr DDR am Inschtitut fir Landschaftsforschig un Naturschutz z Greifswald gsii un het e Wärchverdrag mit dr Gmai Bad Boll zum Thema Streiobst ghaa, wun er e Diplomarbet grus gmacht het. 

Derno het er vu 1993 bis 1997 an dr TU Berlin promoviert zum Thema "Arbeitsplätze durch Naturschutz am Beispiel der Biosphärenreservate und der Modellregion Mittlere Schwäbische Alb". Vu 1997 bis 2000 het er am Lehrstuel fir Landschaftsekonomy vu dr Universitet Greifswald gschafft. 2000 bis 2006 isch er Gschäftsfierer vum saarländische NABU gsii, wun er d Stiftig Saarländisches Naturerbe mitgrindet het. Vu 2006 bis 2011 het er im Landdag vu Bade-Wirttebärg im Barlementarische Berotigsdienscht fir d Fraktion vu dr Griene gschafft un isch dert zueständig gsii fir Land- un Forschtwirtschaft, Verbruucherschutz, Natur- un Umwältschutz un Turismus.

Dr Rösler ghert syter anne 1998 dr Bartei Bindnis 90/Di Grienen aa. Bi dr Landdagswahl z Bade-Wirttebärg 2011 isch er mit 25,5 % fir dr Landdagswahlkrais Vaihenge gwehlt wore. Im Landdag isch er stellverdrättende Vorsitzer vum Uusschuss fir Finanzen un Wirtschaft un Berichterstatter vum Finanz- un Wirtschaftsuusschuss fir dr Huushalt vum Minischterium Ländlige Ruum un Verbruucherschutz un fir d Dänkschrifte vum Landesrächnigshof. Im Uusschuss fir Ländlige Ruum un Verbruucherschutz isch er zueständig fir Naturschutz (u. a. dr Nationalpark im Nordschwarzwald un d Biosphärebiet uf dr Alb un im Sidschwarzwald), Gentächnik un Imkerei, Streiobstböu un Grienland. 

In syre Fraktion isch er zueständig fir Noohaltigi Gäldaalage un derzue verdritt er d Fraktion in dr Stiftig Naturschutzfonds un im Landesbyrat fir Naturschutz.

Am 4. Februar 2015 isch er in sym Wahlkrais Vaihenge/Enz fir d Landdagswahl im Merz 2016 nominiert wore.


Mitglidschafte: ADFC, BUND, Europa-Union, Förderverein Bläserklasse Ensingen-Horrheim, Förderverein Grundschule Ensingen, Förderverein Schwäbischer Dialekt, Freunde der Studienstiftung des Deutschen Volkes, Heimatpflegeverein Gerlingen, IUCN-WCPA, NABU, TSV Ensingen (Abt. Tischtennis), VCD



</doc>
<doc id="59322" url="https://als.wikipedia.org/wiki?curid=59322" title="Manfred Bosch">
Manfred Bosch

De Manfred Bosch (* 16. Oktober 1947 in Bad Dürrheim) isch en deutsche Schriftsteller, Literaturhischtoriker, Herausgebber und Publizischt..

De Manfred Bosch isch in Bad Dürrheim und in Radolfzell am Boddesee uffgwachse und hot s Abitur gemacht. Denoch hot er in em Münchner Altersheim Zivildienscht gleischtet. Mit sinnem Studium in de Fächer Soziologie und Germanistik hot er uffghört und isch in d freie schriftstellerische und publizistische Tätigkeit gange. 

Vu 1969 ab hot er e Reihe Gedichtbänd und Biecher zu gesellschaftliche und kulturpolitische Themen ussegbrocht und hot in de Redaktion vu de Zeitschrift "Publikation" mitgarbeitet. Er hot ville Essays, Aufsätze und Rezensionen in de Zeitschrifte "(Frankfurter Hefte, Neue Rundschau)," Zeitunge "(Süddeutsche Zeitung, Frankfurter Rundschau, Darmstädter Echo, Die Tat (Deutsche Volkszeitung))," de alternative Literaturzeitschriften "Ulcus Molle Info" und "Der Metzger" sowie bei Rundfunkanstalten veröffentlicht. 

In de zweite Hälft vu de 1970er Johr hot er mit vier alemannische Gedichtbänd d Mundartliteratur weiter brocht. Mit sinnem Band "Wa sollet au die Leit denke. Letzte alemannische Gedichte" hot er 1983 es publiziere in Mundart uffgäbbe. Er isch vu Bayern nach Südbade (1980 Rheinfelden, 1997 Lörrach, 2008 Konstanz) umzogge und hot sich immer meh spezialisiert uff zeit- und literaturgeschichtliche Darstellunge vum deutsche Südweschte mit em Schwerpunkt Boddesee.

Parallel zu de Gründung und Redaktion vu de "allmende – Zeitschrift für Literatur" durch d Herausgebber Martin Walser, Adolf Muschg, Hermann Bausinger, André Weckmann und andere hot de Manfred Bosch ville Anthologie, Bücher und Werkausgabe vu zeitgenössische und au vu vergessene Autoren rausgäbbe und isch Lektor für Buchreihe vum Verlag G. Braun, Karlsruhe gwäse. 

Im Johr 1985 hot er es Buech "Als die Freiheit unterging" usse brocht. Dees isch en Buech vu de Verweigerung, Widerstand und Verfolgung in de Zit vum Nationalsozialismus in Südbade. D Fortsetzung Im Buech vum Johr 1988 goht um "Der Neubeginn" in de Zit vu 1945–1950 in Südbade. Im Buech kummt vor, was denn passiert isch: d' französische Besatzungszit, d'Währungsreform vu 1948 und d Gründung vu de Bundesrepublik Deutschland.

De Manfred Bosch hot au ville Ausstellunge – zum Beischpiel im Auftrag vum Land Baden-Württemberg ibber de Johann-Peter-Hebel-Preis 1936–1988 vu de Städte Freiburg im Breisgau, Konstanz und Überlingen, vum Literaturhaus Gottlieben sowie vum Hermann-Hesse-Höri-Museum in Gaienhofen gstaltet. 

De Manfred Bosch isch Mitarbeiter bei biographische Reihe, wo vun de "Kommission für geschichtliche Landeskunde" in Baden-Württemberg rausgäbbe werret. Er leitet derzeit als erschter Vorsitzender d literarische Gesellschaft "Forum Allmende". Usserdem isch er Vorsitzender vu de Leopold Ziegler-Stiftung. Er isch Literaturhischtoriker fir d Literaturlandschaft Bodesee, Vorarlberg, Markgräflerland, Oberrhein und Wiesetal. Sin Buech vu 1997 "Bohème am Bodensee. Literarisches Leben am See von 1900 bis 1959" macht uff de Boddesee uffmerksam mit Essays vu 1900 bis 1950.



Ausführlich isch es literarische Schaffe vu Manfred Bosch im Aahang vum Buech: Siegmund Kopitzki und Inga Pohlmann (Hrsg.): "Manfred Bosch – Literarischer Sekretär der Region. Eine Freundschaftsgabe." dokumentiert.








</doc>
<doc id="59325" url="https://als.wikipedia.org/wiki?curid=59325" title="Ishara">
Ishara

D Ishara isch en altsyrischi Aidgöttin, wo scho z Ebla um 2500 v.Chr. vereert woren isch. Z Chliiasie werd si scho i de Urchunde vo Kültepe (18.Jh. v.Chr.) gnennt, wo si e Tempel hett.

D Hurriter hend d Ishara (z Ugarit: "išḫr") i eres Pantheon uufgnoo und si sich au vo e Hethiter vereert wore. Möglicherwiis isch si im Felshailigtum Yazılıkaya dargstellt, doch isch d Inschrift vo de Göttin, womer d Ishara ahand vo Götterliste erwarte wöör, nöd erhalte.

Bi de Hurriter werd si as Aidgöttin zäme mit de Allani und de Moogöttin Nikkal aagrueffe. Si wacht öber d Aid und eri Tier sind de Schkorpioo und Schlange. si cha o di tödlichi Ishara-Chrangget schigge. Z Emar, enere Stadt am Euphrat het si e Tempel ghaa, wo „Huus vo de Woorseger“ ghaisse hett.


</doc>
<doc id="59326" url="https://als.wikipedia.org/wiki?curid=59326" title="Allani">
Allani

D Allani (z Ugarit: "aln") isch e hurritischi Göttin. Er Name bidüttet „d Herrin“ (hurrit. "allai=ni"), well si d Herrin vo de Underwelt isch, wo si e groosse Palast hett. De Wettergott Tessub bsuecht si i dem Palast. En Epithet vonere isch „Rigelholz vo de Erde“, vermuetli en Uusdrugg, wo maint, as si öber s Toor vo de Underwelt wacht. 

D Allani isch vo de Hethiter mit de Sunegöttin vo de Erde gliichgsetzt wore und z Mesopotamie isch si as Allatum bikannt wore, wa en akkadisierti Form vom hurritische Namen isch. Im hethitisch-hurritische Felshailigtum Yazılıkaya isch si i de wiibliche Prozession abbildet wore.


</doc>
<doc id="59327" url="https://als.wikipedia.org/wiki?curid=59327" title="Tessub">
Tessub

De Tessub (z Ugarit: "tṯb") isch de hurritisch Wettergott und o de Hoptgott. Wo d Hurriter i Syrie iigwanderet sind, isch er mitem Wettergott vo Halpa (Aleppo) verschmulze.

De Tessub isch de Soo und Gegner vom Kumarbi und de Brüeder vom Tasmis und vo de Sauska. Sini Frau isch d Hebat. De Sarruma und d Allanzu sind d Chind vo dem Götterpaar.

De Tessub isch de Gott vom Wetter, wo Sturm, Rege und Gwitter macht und sini Waffe isch de Tunnerkail. Siin Wage werd vo zwee Stiere zoge, em Seri und em Hurri. Im hethitisch-hurritische Felshailigtum Yazılıkaya stoot er uf zwee Berggötter, em Namni und em Hazzi. Er fürt di männlichi Götterprozession aa. Gegenöber von em stoot d Hebat, wo d Prozession vo de Göttine aafüert.


</doc>
<doc id="59330" url="https://als.wikipedia.org/wiki?curid=59330" title="Argynnos">
Argynnos

De Argynnos () isch i de griechische Saag e boiotische Gliebte vom Agamemnon gsii. En andere Liebhaber vom Argyynos isch de Hymenaios gsii.

De Argynnos isch e Soo vo de Peisidike, de Töchter vom Leukon und Enkeli vom Athamas. Wo di griechisch Flotte sich im Hafe Aulis versammlet het, demit si gmainsam uf Troia seglet, isch de Agamemnon an Fluss Kephisos ggange. Dai het er de Agrynnos atroffe, wo im Fluss badet het und sich inen verliebt und s griechisch Heer verloo. Nochdem de Argynnos im Fluss vertrunggen isch, het de Agamemnos a dere Stell woneren bigrabe hett, e Tempel för d Aphrodite Argynnis gstiftet, wo im boiotische Tielekt Argunis (Ἀργουνίς) gnennt woren isch.



</doc>
<doc id="59331" url="https://als.wikipedia.org/wiki?curid=59331" title="Hylas">
Hylas

De Hylas () isch i de griechische Saag e dryopische Jüngling und e Gliebte vom Herakles oder vom Polyphemos. Er het i de mysische Stadt Kios e Kult ghaa.

Us Hunger het de Herakles e Stier vom Theiodamas, em König vo de Dryoper, erschlage und drumm Striit mitem König öberchoo. I sinnere Wuet hett er de König z Tood gschlage und denn sini Uutaat grad no as Grund aglueget, Chrieg gege d Dryoper z mache. Er hett die bisigt. Si hend drufabe eri Haimet verloo und i de Peloponnes d Stadt Asine gründet. 

De Herakles hett denn de Soo vom Theiodamas, de Hylas, ufs Schiff Argo entfüert und en zo sim Gliebte gmacht. Wo s Schiff bi de Stadt Kios z Mysie glandet isch, isch de Hylas loosgschiggt wore, Wasser z hole. Bi de Quele hend sich Nymphe an Jüngling anegmacht und en is Wasser zoge und er isch för immer verschwunde. De Herakles und de Polyphemos hend de Hylas afange sueche und d Argo isch ooni die Helde wittergfaare. De Hylas isch för immer verschwunde blibe. De Polyphemos isch z Mysie blibe und hett d Stadt Kios gründet, de Herakles isch witterzoge.

I de mysische Stadt Kios hets i de Antiki e Kult gee. Si hend binere Quele em Hylas gopferet und sind denn imene festliche Tanz dör de Wald gstrielet. Debii hett e Priester draimoll luut "Hylas! Hylas! Hylas!" grueffe. Us dem Bruuch isch s altgriechisch Sprichwort Ὕλαν κραυγάζειν ("Hýlan kraugázein" „Hylas rüeffe“) entstande, as en Uusdrugg för vergeblichs Sueche.



</doc>
<doc id="59332" url="https://als.wikipedia.org/wiki?curid=59332" title="Hütten">
Hütten

Hütten isch de Name vo dene Persone:
Hütten isch de Name vo dene Ort:

Gmeinde:
Ortsteil i de Schwiz:
Ortsteil z Dütschland:
Ortschaft z Öschtriich:
Hütten isch de Name vo dene witere Ort:


</doc>
<doc id="59333" url="https://als.wikipedia.org/wiki?curid=59333" title="Jean-Noël Rey">
Jean-Noël Rey

Dr Jean-Noël Rey (* 23. Dezämber 1949 z Siders; † 16. Jänner 2016 z Ouagadougou, Burkina Faso; haimetbrächtigt z Chermignon, Mollens un z Montana) isch e Schwyzer Beamte, Manager un Bolitiker (SP) gsii.

Dr Rey het anne 1978 an dr Universitet Gämf mit ere Dissertation zue dr schwyzerische Gwärkschaftsbewegig promoviert zum "Dr. sc. éc. et soc."

Noodäm er persenlige Mitarbaiter vum domolige Bundesrot Otto Stich gsii isch, isch dr Rey 1990 zum Generaldirektor Postdepartement PTT ernännt wore. Är isch dr letscht as Beamten aagstellt Generaldirektor vu dr Schwyzerische Poscht gsii. Är isch 1998 entloo wore, wu unter anderem Vorwirf wäge Vätterliswirtschaft ufchuu sin. Zuen ere Verurdailig isch s aber nit chuu. 2001 isch dr Rey Generaldirektor vu dr Schwyzer Niderlossig vum Paketverdailer DPD wore. Anne 2004 isch er vu däre Stell zruggdrätte. 2013 isch er zum Verwaltigsrotsbresidänt vu dr Handelschammere Schwyz-Frankrych gwehlt wore. Är isch derzue au in e baar Verwaltigsret ghockt.

Dr Jean-Noël Rey isch im Jänner 2016 bi me Terroraaschlag im weschtafrikanische Burkina Faso im Alter un 66 Johr umbrocht wore.

Dr Rey isch in ere zwote Eh ghyropte Vater vu zwia Chinder gsii.

Dr Rey het dr Sozialdemokratische Bartei vu dr Schwzy aaghert. In dr 47. Legislaturperiod (2003–2007) isch er Mitglid vum Nationalrot gsii. Anne 2007 het dr Unterwalliser uf dr Lischt vu dr SP Oberwallis kandidiert, het aber d Widerwahl nit gschafft.



</doc>
<doc id="59334" url="https://als.wikipedia.org/wiki?curid=59334" title="Typhon">
Typhon

De Typhon oder Typhoeus () isch i de griechische Mythologii e Traach, wo gege de Zeus gchämpft hett. Vo de Saag gits verschidnigi Variante.

Noch de Theogonii vom Hesiod hend de Tartaros und d Gaia de Typhon zügt, nochdem di olympische Götter unter de Füerig vom Zeus d Titane bisigt hend, mit de Absicht, as dee de Zeus stürze söll. Noch de Homerische Hymne het d Hera, nochdem de Zeus d Athene us siim Chopf use uf d Welt broocht hett, de Typhoeus i Parthenogenese uf d Welt broocht. Er isch z Delphi vom Traach Python uufzoge wore. 

E spööteri Version vermischt di zwoo Saage, deno söll d Gaia, hässig uf de Zeus, well de d Gigante töödt hett, dee bi de Here verlüümdet haa. Si isch zom Kronos ggange und hettem s Laid gchlagt. De hett zwai Aier gnoo und die mit sim Soome iigribe und gmaint, si söll die i de Erde vergrabe, druus werdi e Gegner vom Zeus wachse. Si hett den di zwai Aier underem kilikische Berg Arimon vergrabe. Nochem Pindar ischer z Kilikie uufgwachse.

De Typhon isch e Mischwese gsii, obe e riisige Maa mit merire Schlangebai und vo sim Chopf sind hundert Schlangechöpf abeghanget. Us sinene Augi isch Füür gschosse und er hett schuderlichi Töö vo sich gge, moll wiene Stier, denn wiene Loi oder e Hund denn hetter zischlet wiene Schlange.

Wo de Typhon grooss woren isch, hett er sich gege d Götter erhobe und Felse uf si grüert. Die sind us Angst uf Ägypte gfloche, wo si sich i Tier verwandlet hend. De Zeus hett de Strool geg en gschmetteret und de Typhon isch zom syrische Berg Kasion gfloche, wonen de Zeus mitere Sichle verwundet hett. De Typhon het sich umen gschlunge und em d Sichle eweggnoo un dodemit em sini Seene abenandgschnitte. De gläämti Zeus hett er uf Kilikie is Land vo de Arimer broocht und bi de Korykische Grotte inere Hööli versteggt. De Hermes und de Aigipan hend d Seene, wo vo de Traachefrau Delphyne biwacht wore sind gstole und die em Zeus wider iigsetzt. De Pan hett a de Chüste us Fisch e Festesse gchocht und de Typhon us sim Verstegg useglockt.

Nochem Nonnos het de Pan em Mentsch Kadmos sini Panflööte gee und de het as Hirt verchlaidet demit Musig gmacht. De Typhon isch us siim Verstegg choo und het Froid ghaa a de Flöötechläng und en bette nomee Musih z mache. De Kadmos het gmaint, wener em Seene gebi, wörer e Laiere mache und mit dere no schöneri Musig spile. Do hett de Typhon em d Seene vom Zeus ggee. De Kadmos hett die ine Hööli glait und de Zeus isch anegchroche und si sich wider iigsetzt.

De Zeus wider champffäig wore, isch mit sim Wage, wo vo gflöglete Ross zoge woren isch, vom Himmel obenabe gege de Typhon aagstürmt. De isch zom Berg Nysa gfloche und denn witter uf Thrakie, wonen de Zeus töödlich verwundet hett, so as sis Bluet numeso umegsprützt isch. De Typhon isch uf Sizile gfloche, aber de Zeus hetem de Berg Aitna nochegworffe und de Typhon ase vergrabe. De Typhon lebt no und wener sich regt chonnts zo Erdbebe und Vulkanuusbrüch.

De Typhon het bi de Arimer mit de Schlangefrau Echidna vill Uughüür zügt, nämmli de Traach Ladon, d Wasserschlange Hydra, wo vom Herakles umbroocht woren isch, d Gorgone, d Chimaira, de Höllehund Kerberos und de Orthos, d Sphinx, d Skylla und anderi mee.



</doc>
<doc id="59338" url="https://als.wikipedia.org/wiki?curid=59338" title="Gottfried Honegger">
Gottfried Honegger

Dr Gottfried Honegger (* 12. Juni 1917 z Züri; † 17. Jänner 2016 ebedert) isch e Schwyzer Grafiker, Moler un Plaschtiker gsii.

Dr Gottfried Honegger isch anne 1917 z Züri uf d Wält chuu. As Chind het er e Zytlang z Sent im Bündnerland gläbt. Ab 1938 het er as Wärbegrafiker gschafft. Bi me dreijehrige Ufenthalt z New York City het er si anne 1958 entschlosse, ass er wett as freie Chinschtler schaffe. Vu 1960 ab het er z Paris, z Cannes un z Züri gläbt un gschafft. Im Jänner 2016 isch er z Züri gstorbe. Är isch mit dr Schwyzer Illuschtratori Warja Lavater ghyrote gsii.

Anne 1987 het dr Honegger dr Zürcher Chunschtbryys iberchuu. Dur dr franzesisch Kultusminischter Jack Lang isch er mit em Ordre des Arts et des Lettres uuszaichnet wore. Syter anne 1999 isch er Mitglid vu dr Ehrelegion gsii.

Dr Max Frisch, wu mit em Honegger fryndschaftli verbunde gsii isch, het em sy Theaterstuck "Triptychon" gwidmet.

Dr Honegger isch e Verdrätter vu dr konschtruktiv-konkrete Chunscht gsii. Syt Mitti 1960er Johr het er Skulpturen un Wärch fir dr effetli Ruum gschaffe. Doderzue zellt zem Byschpel d Inschtallation «Culur» vu anne 1997. Si bstoht us nyyn Metallsyylen in dr Rägebogefarben uf dr Hochwasser-Schutzmuur bi Orden/Maloja, e zehnti Syyle stoht bim Bildigs- un Feriezäntrum Salecina. Dr Honegger het iber des Wärch gsait: «Die Arbeit hier in Maloja ist für mich so etwas wie eine Symbiose zwischen dem Schönen, dem Liebevollen an sich und dem Bemühen, unseren Augen etwas zu bieten, was zum Denken anregt, was uns zur Gemeinschaft verpflichtet. Der Dialog zwischen einer gewaltigen Natur, einer nützlichen Technik und dem Geistigen der Kunst scheint mir hier eine ideale Verbindung eingegangen zu sein.»

Anderi Arbete em effetli Ruum vun em stehn unter anderem bi dr ETH Züri ("Volume 18", 1968, un "Struktur 28", 1970), z Vaduz ("Division", 1989, un "Monoform 29", 1991), uf eme Verchehrschraisel z Bad Ragaz ("Etude Pliage", 1999), im Skulpturepark Haidelberg ("Gelben Pliage C115", 2001) un uf eme Verchehrschraisel z Hohenems (2005).

Dr Honegger isch 1987 Mitgrinder vu dr „Stiftung für Konstruktive und Konkrete Kunst Zürich“ gsii. Zämme mit dr Sybil Albers-Barrier het er 1990 z Mouans-Sartoux an dr franzesische Côte d’Azur dr "Espace de l’Art Concret" "(Ruum vu dr konkrete Chunscht)" grindet, anne 1997 het er dert s Chinderatelier "Art, Recherche, Imagination" "(Chunscht, Forschig, Imagination)" yygrichtet. Fir d Schänkig "Donation Albers-Honegger" hän d Architäkte Gigon un Guyer dert e 2004 yygweite Museumsbäu "l'espace de l'Art Concret" gschaffe.

Hiiweis: zue dr Uustellige mit eme «K» git s e Katalog.








</doc>
<doc id="59344" url="https://als.wikipedia.org/wiki?curid=59344" title="Zwetschgenkrieg">
Zwetschgenkrieg

Dr Zwätschgechrieg isch en antijüüdische Pogroom in de Aargauer Gmäinde Ändige und Längnau im Joor 1802 gsi. Er isch Däil vo dr Usenandersetzig zwüsche de liberale Understützer und de konserwative Gegner vo dr Helvetische Republik gsi, wo in Stäcklichrieg usgartet isch und wo denn die Helvetischi Republik under em Druck vom Napoleon mit dr Mediationsakte e nöiji Verfassig überchoo het.

Dr Naame «Zwätschgechrieg» isch vo de Zwätschge choo, wo denn zum Dröchne usbräitet gsi si und wo d Buure vernichdet häi. En andere Naame für e Pogroom isch «Stoffballechrieg» oder «Bändelichrieg» noch de Stoffballe, wo gstoole worde si.

Zwüsche 1623 und 1633 si d Juude us alle Stedt in dr Alte Äidgenosseschaft verdriibe worde. Nume no in dr Groofschaft Baade, wo vo 1415 bis 1798 e Gmäini Herrschaft vo dr Äidgenosseschaft gsi isch, häi si sich im Surbdaaler Ooberlängnau döfe niiderloo. Vo 1678 häi si au z Ändinge döfe lääbe. Si si diräkt em Landvogt z Baade understande und häi sich weder mit Landwirtschaft no mit eme Handwärk döfe s Lääbe verdiene. Doorum si si Händler am Bäädener Määrt worde und an dr Zurzacher Mäss, wo internazionali Bedütig gha het. Vo 1696 aa häi si alli 16 Joor vo dr Oobrigkäit e düüre Schutz- und Schirmbrief müesse chaufe. Vo 1776 aa häi d Juude nume no in dene bäide Noochberdörfer s Woonrächt gha, aber wil ene dr Bsitz vo Land verbote gsi isch, häi si sich mit Christe müesse zämmedue, wo denn mit em Gäld vo de Juude Hüüser baut häi. Un wil si nume dört häi döfe übernachte, häi si nid wit vo dehäi furt chönne. D Juude häi in dere Zit öbbe 45 Brozänt vo dr Bevölkerig vo Ändige und Längnau usgmacht.

Mit dr Broklamazioon vo dr Helvetische Republik isch d Ornig vom "Ancien Régime" ufghoobe worde und die Gmäini Herrschaft vo dr Groofschaft Baade isch zum Kanton Baade worde. Gliichzitig het sich d Situazioon vo de Juude in dr Helvetik under em Iifluss vo de franzöösische Bsatzer afo verbessere und die konserwative Däil vo dr christlige Bevölkerig häi d Juude as Understützer vo de liberale Ideä gsee, wo iine so verhasst gsi si. D Buure, wo vo dr Helvetik ghofft häi, ass si vo de verhasste Zääte befreit wurde, si schweer entdüscht gsi, wo si witer Zinse und Zääte häi müesse zaale, und vili häi bi de jüüdische Längnauer Händler Schulde gha. Und so wie s im Antisemitismus immer gang und gääb gsi isch, het mä alle Juude d Schuld für alles in d Schue gschoobe.

Vorberäitige für en Überfall uf d Juude het s scho lengeri Zit gee. Am 21. Septämber 1802 het sich denn e Pööbel vo mee as 800 Iiwooner us dr Umgääbig vo Ändige und Längnau versammlet. Si si über d Juude in de bäide Gmäinde häärgfalle und häi iire Bsitz blünderet, Hüüser aazündet und iiri Iirichdig vernichdet. Umchoo isch zwar niemer drbii, aber Juude si bedroot, misshandlet und entfüert worde. D Usreed vo de Randalierer isch gsi, ass d Juude vo dr Helvetische Republik brofitiert häige. Die christlige Iiwooner vo de Dörfer si mäistens verschoont bliibe.

Dr Pogroom isch schliesslig doch no undersuecht worde. E baar vo de Blünderer häi bi iire Verhöör dr Zürcher Landvogt Jakob von Steiner as iire Ufdraaggääber aagee und häi verzelt, er häig ene «10 Batze Sold» zaalt. Dr Johannes Jakob Frei us dr reformierte Schulthäissefamilie Frei z Brugg isch woorschinlig dr Aafüerer vo de «300 Bärner» gsi, wo z Längnau zwäi jüdischi Gäisle verschleppt häi, äine vonene dr Längnauer "Parnass" Marem Dreifus, d. h. dr Vorsteer vo dr jüüdische Gmäind. Dr katholisch Anton Frei us Äredinge, wo hooch uf eme Ross d Buure aagfüert het, het alli Schuld uf e Steiner abgschoobe.

Für d Schääde, wo d Buure aagrichdet häi, 28'000 Franke z Längnau und öbbe 3'800 Franke z Ändige häi d Juude nie en Entschädigung überchoo und es git au kä Dokumentazioon drüber, ass d Blünderer oder iiri Aastifder je zur Rächeschaft zooge worde weere.

Mit dr Mediazioon isch 1803 wider e föderalistischs Staatsmodäll iigfüert worde. Im Aargauer Juudegsetz häi d Juude denn 1809 gwüssi Rächt überchoo und iine si Brüef ufdoo worde, wone vorhär verbote gsi si. In dr Äidgenosseschaft isch aber d Gliichstellig vo de Juude lang nüm uf em Dabeet gsi und die volli Gliichberächdigung häi d Juude erst 1874 mit dr Doddaalrewisioon vo dr Bundesverfassig überchoo.




</doc>
<doc id="59357" url="https://als.wikipedia.org/wiki?curid=59357" title="Aspach-Michelbach">
Aspach-Michelbach

Àschbàch-Mìchelbàch (frz. "Aspach-Michelbach") ìsch a frànzeescha Gmein ìm Arrondissement () ìm Owerelsàss (Haut-Rhin).

Àschbàch-Mìchelbàch ìsch àm 1. Janner 2016 grìnda worra. Dia Gmein kummt vu dr Fusion vu Ìweràschbàch un Mìchelbàch.

 vum Àschbàch-Mìchelbàch ìsch . Àschbàch-Mìchelbàch gheert zum Kommünàlverbànd .

Dr elsassisch Dialekt vum Àschbàch-Mìchelbàch ghert zum Owerrhinàlemànnisch.



</doc>
<doc id="59359" url="https://als.wikipedia.org/wiki?curid=59359" title="Georgie Lamon">
Georgie Lamon

Dr Georgie Lamon (* 11. Novämber 1934 z Lens VS, Schwyz; † 16. Jänner 2016 z Ouagadougou, Burkina Faso) isch e Schwyzer Manager, Autor un Politiker (SP) gsii.

Dr Georgie Lamon stammt us ere Familie mit acht Chinder. Är het zerscht z Frankrych studiert, speter derno Hailpedagogik an dr Universitet Frybùrg. Är het d Walliser Sektion vu dr "Schweizerischen Vereinigung für geistig Behinderte" (ASA) glaitet un si bis zue syre Pänsionierig anne 1997 fir di beruefli Integration vu Behinderte engaschiert ("Office romand d'intégration professionnelle pour handicapés", "ORIPH", speter "ORIF").

In dr 1980er Johr isch er Vorsitzer vu dr SP z Siders gsii un verantwortli fir d Effetligkaitsarbet un d Mitglidszytschrift vu dr SP im Wallis. Är isch vu 1989 bis 2001 Mitglid im Walliser Große Rot gsii. Dr Lamon isch derzue Vorsitzer vu dr Frynd vu sym Haimetort Lens VS gsii, wun er e Huffe Schrifte driber vereffetligt het.

Syter aafangs 1990er Johr het er si fir e Projäkt zue dr Alfabetisierig un Bildig vu Chinder im weschtafrikanische Burkina Faso engaschiert. Am 16. Jänner 2016 isch er in dr burkinische Hauptstadt Ouagadougou, näben anderen Opfer zämme mit em Jean-Noël Rey, Opfer vun eme islamistische Terroraaschlag wore.

Dr Georgie Lamon isch mit dr Marie-Hélène († 2005) ghyrote gsii. si hän zämme zwai Chinder ghaa.




</doc>
<doc id="59360" url="https://als.wikipedia.org/wiki?curid=59360" title="Parnass">
Parnass

Parnass stoot für:
Lueg au:


</doc>
<doc id="59361" url="https://als.wikipedia.org/wiki?curid=59361" title="Tu biSchevat">
Tu biSchevat

Tu biSchevat, s jüüdische Nöijoorsfest vo de Böim (ראש השנה לאילנות) im Februar isch e "chliine" jüüdische Fiirdig.

"Tu biSchevat" (ט״ו בשבט) bedütet wörtlig „dr 15. Schevat“. 
S Fest goot zrugg uf d Mischna. Dört isch gschriibe, ass s Huus vom Hillel dr 15. vom Monet "Schevat" zum Nöijoorsfest vo de Böim bestimmt het.

Dä Termin markiert s Ändi vo dr Räägezit, wo s die beste Bedingige het für zum in Israel öbbis aazpflanze. S Datum isch wichdig für d Vorschrifte für d "Orla", d. h. für zum s Alter vo de Böim z bestimme. Das isch für religiöösi Juude vo Bedütig, will s verbote isch, d Frücht vo nöi pflanzte Böim under drei Joor z ässe, und im vierte Joor het mä sä im Tämpel müesse opfere und und erst vom fümfte Joor aa het mä sä döfe ässe. "Tu biSchevat" stoot für s Ändi vom Winter und sümbolisiert s Blüeje vo Israel, si Besiidlig, d Schönhäit vo dr Natur und die guete Frücht, wo uf sinere Ärde wäggse.

In dr modärne Zit wärde an däm Daag Böim pflanzt. Dr Bruuch isch, ass mä an däm Daag e Frucht isst, wo mä in däm Joor bis denn nonig gässe het, und überhaupt vil Frücht und Fruchtsalat isst. Mä deckt e Disch, wo mä die schönste Frücht us em Land Israel druf ufstellt, bsundrigs die „siibe Arte“, wo s Land mit ene gsäägnet gsi isch, und säit dr Sääge „Schehechejanu“ (שהחינו "Won is am Lääbe erhalte het") uf. Am "Tu biSchevat" isch s verbote z faste, und mä daf au käni Druurreede halte. Wenn s kä Sabbatjoor (Brachejoor) isch, wo alli Aarbet uf em Fäld verbote isch, faart mä ins Grüene, und pflanzt vilmol nöiji Böim. 

Im 16. Joorhundert het dr kabbalistisch Rabbi Isaak Luria z Safed e "Tu BiSchevat Seder" iigrichdet, wo d Frücht und d Böim im Land vo Israel e sümbolischi Bedütig häi. Vili religiöösi aber au nid glöibigi Juude z Israel begönge dä Seder und bsundrigi "Haggadot" wie "Pri Etz Hadar" si für en gschriibe worde.

Tu biSchevat wird an deene Datum gfiirt:

"Mä sött Acht gee, ass jüüdischi Fiirdig am Oobe vom voorige Daag aafönge."




</doc>
<doc id="59363" url="https://als.wikipedia.org/wiki?curid=59363" title="Wimmelbuch">
Wimmelbuch

A Wimmelbuach ischt a Bilderbuach fir Kender, wo ogfähr em Alder zwischa zwoi ond fenf Jôhr send.

Dia Wimmelbiacher zeichnet sich dôdurch aus, dass dia Bilder en deam Buach voll send vo Leit, Viicher ond Sacha, dô wemmlet’s also noch ond necher vo Kleinichkeida. Meischdens vorzichdet d Autora vo deane Biacher ganz uff da Tekscht, ond wenn ausnahmsweis amôl dr Tekscht et fehla derf, nô ischt’r zemlich kurz. S Format kô saumäßich grauß sei (so bis zo DIN A 2) oder arg kloi (zom Beischbiil 10 môl 10 Zendemetr). D Bledder send us-ma stabila Babbadeckl, damit-se et glei nôch de erschda baarmôl Druchbleddra an Riss kriaga kennet.

Jedes Buach ischt a-ma beschdimmda Thema gwidmet odr vorzehlt a durchgängigs Gschichtle, manchmôl trifft au boides zua. A baar Beischbiil:


So lernet de kloine Kender ihr Umwelt besser kenna ond entwicklet a Vorstendnis fir d Nadur. Au d Freid an de Biacher wuud gweckt. Drzua kommt noh, dass dia Kender oft kloine Uffgaba leesa sollet, zerscht mit Hilf vo-ma Erwachsena ond schbäder alloi. Als Beischbiil dô drfir wuud s Buach "Stuttgart wimmelt" ranzoga:

Des Buach vorzehlt a kloina Gschicht, wo uff-em hendra Buachdeckl stôht: S gôht om a Stuegerder Familie – Vadder, Mueder ond s Kend Tom. Dia drei kriaget Bsuech vom Tom seine Großeltra. Zamma erkondet-se z Stuegert


Uff jedem Bild fendet mr bei-ma gnaua Nôgucka da Hond Theo, da Ausreißer-Pabagei Rufus ond da jonga Kerle Leo, wo emmer da Nama vo sellem Mädle Lea, wo-nr ganz arg môôg, irgendwo nôschbriaht. Manchmôl isch dui Suacherei oifach ond manchmôl au schwer.

Als Vadder vo de Wimmelbiacher gilt dr Ali Migutsch, wo 1968 sei erschts Buach en dera Art rausbrôcht hôt.. Seine Vorbilder zo soddiche Biacher send wahrscheinlich d Gemälde vo so alde hollendische Renaissance-Moischder wia dr Hieronymus Bosch (1450 bis 1516) ond dr Pieter Brueghel d. Ä. (1525 bis 1569) gwäa, wo’s uff de selle ihre Kunschtwerk au noh so vo Menscha ond Sacha wemmlet. Weidre Geschdalder vo Wimmelbiacher send zom Beischbil d Rottraut S. Berner, dr Martin Handford, dr Guido Wandrey, dr Joachim Krause, dr Ralf Butschkow ond dr Stephan Lomp




</doc>
<doc id="59364" url="https://als.wikipedia.org/wiki?curid=59364" title="Fabia Zindel">
Fabia Zindel

D Fabia Zindel (*1968 z Chur) isch e Baasler Disäinere. 

D Zindel isch z Chur uf d Wält choo und ufgwaggse. 1988 isch si uf Baasel und het d Textilfachklass an dr Schuel für Gstaltig z Basel absolwiert. Sit 1995 het si under iirem Leibel "Matrix" e Büro für Textil- und Flechidisäin mit ere äigene Handsiibdruckerei im Baasler Bachlätte-Kwardier ghaa. 2010 het si dr "Matrix-Shop" im Santihanns ufdoo. Si schafft über d Diszipliine äwäg mit Künstlerinne und Disäiner zämme, und isch under anderem verantwortlig für s Oberflechedisäin von e hufe architektonische Brojekt in dr Schwiz. Für iir Wärk het si e baar nazionali und internazionali Uszäichnige überchoo, drunder 2016 dr Kulturbriis vo dr Stadt Baasel.



</doc>
<doc id="59366" url="https://als.wikipedia.org/wiki?curid=59366" title="Andermatt">
Andermatt

Andermatt oder Üf der Matt (amtlich "Andermatt", ) isch e politischi Gmeind im Kanton Üüri, Schwiiz.

Andermatt lit im Urseretal a dr Ryys. Vo dr Gmeindsflächi sind 40,8 % landwirtschaftlichi Flächi, 5,5 % Wald, 1,7 % Sidligsflächi und 52 % suschtigi Flächi. D Nachburgmeinde vo Andermatt sind Hospental, Geschenä und Gùùrtnällä, d Bindner Gmeind Tujetsch un di Tessiner Gmeind Airolo.

Andermatt isch zum erschte Mal gnamset worde im Jahr 1203 als "de Prato", 1290 "A der Matte".

Quälle: Bundesamt für Statistik 2005
Dr Üüsländeraateil isch 2010 bi 12,8 % gläge.

10,1 % vo dr Iiwooner sind evangelisch-reformiert, 86,2 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 21,8 %, CVP 68,1 %, GP 9,5 %, Suschtigi 0,5 %.

Dr Gmeindspräsident vo Andermatt isch dr Roger Nager (Stand 2016).

D Arbetslosigkeit isch im Jaar 2011 bi 1,8 % gläge.

Bi dr Volkszellig 2000 hend vo dr 1282 Iiwohner 95,2 % Diitsch als Haiptsprach aagää, 0,3 % Franzesisch, 0,9 % Italienisch und 4,5 % anderi Sprache.

Dr hekschtalemannisch Dialäkt vo Andermatt ghert zue dr Mundart vom Urseretal.




</doc>
<doc id="59367" url="https://als.wikipedia.org/wiki?curid=59367" title="Bauen UR">
Bauen UR

Baawä oder Bauä (amtlich "Bauen") isch e politische Gmeind im Kanton Üüri, Schwiiz.

Baawä lit am Weschtufer vom Ürnersee am Fuess vo dr Baawästeck. Zue dr Gmeind ghert ai dr Willer Islete. Vo dr Gmeindsflächi sind 13,5 % landwirtschaftlichi Flächi, 74,9 % Wald, 2,9 % Sidligsflächi und 8,7 % suschtigi Flächi. D Nachburgmeinde vo Baawä sind Selìsbäärg, den Vierwaldstättersee und Isenthal.

Baawä isch zum erschte Mal gnamset worde im Jahr um 1150 als "Bawen".

Quälle: Bundesamt für Statistik 2005
Dr Üüsländeraateil isch 2010 bi 8,2 % gläge.

7,9 % vo dr Iiwooner sind evangelisch-reformiert, 86 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 40,6 %, CVP 30,4 %, GP 27,5 %, Suschtigi 1,4 %.

D Gmeindspräsident vo Baawä isch d Heidi Meier (Stand 2016).

D Arbetslosigkeit isch im Jaar 2011 bi 0,9 % gläge.

Bi dr Volkszellig 2000 hend vo dr 228 Iiwohner 99,1 % Diitsch als Haiptsprach aagää, 0,4 % Italienisch und 0,9 % anderi Sprache.

Dr hekschtalemannisch Dialäkt vo Baawä ghert zue dr Nidwaldner Mundart.




</doc>
<doc id="59368" url="https://als.wikipedia.org/wiki?curid=59368" title="Bürglen UR">
Bürglen UR

Birglà (amtlich "Bürglen") isch e politischi Gmeind im Kanton Üüri, Schwiiz.

Birglà lit am Iigang zum Schächetal. Vo dr Gmeindsflächi sind 51,4 % landwirtschaftlichi Flächi, 19,9 % Wald, 2,1 % Sidligsflächi und 26,6 % suschtigi Flächi. D Nachburgmeinde vo Birglà sind Ättighüüsä, Alteref, Flielä, Sisìgä, d schwyzer Gmeinde Riemestaldä und Muetithal, und wider im Ürnerland Unterschächä, Spirìgä und Schaateref.

Birglà isch zum erschte Mal gnamset worde im Jahr 857 als "Burgilla".

Quälle: Bundesamt für Statistik 2005
Dr Üüsländeraateil isch 2010 bi 4,5 % gläge.

4,7 % vo dr Iiwooner sind evangelisch-reformiert, 91,3 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 50,1 %, CVP 23,9 %, GP 23,9 %, Suschtigi 2,2 %.

Dr Gmeindspräsident vo Birglà isch dr Erich Herger (Stand 2016).

D Arbetslosigkeit isch im Jaar 2011 bi 0,5 % gläge.

Bi dr Volkszellig 2000 hend vo dr 3878 Iiwohner 96,7 % Diitsch als Haiptsprach aagää, 0,1 % Franzesisch, 0,4 % Italienisch und 3,2 % anderi Sprache.

Dr hekschtalemannisch Dialäkt vo Birglà ghert zue dr Untere Ryysstaler Mundart.




</doc>
<doc id="59369" url="https://als.wikipedia.org/wiki?curid=59369" title="Erstfeld">
Erstfeld

Eerstfält (amtlich "Erstfeld") isch e politische Gmeind im Kanton Üüri, Schwiiz.

Eerstfält lit üf dr linke Site vo dr Ryys am Iigang zum Erschtfeldertal. Vo dr Gmeindsflächi sind 11,7 % landwirtschaftlichi Flächi, 29,2 % Wald, 2,8 % Sidligsflächi und 56,2 % suschtigi Flächi. D Nachburgmeinde vo Eerstfält sind Ättighüüsä, Schaateref, Sììlenä und Gùùrtnällä und Wassä.

Eerstfält isch zum erschte Mal gnamset worde im Jahr 1258 als "Ourzcvelt" (1638 lat. "in Protocampis", 1831 "Hirschfelden").

Quälle: Bundesamt für Statistik 2005

Dr Üüsländeraateil isch 2010 bi 16,3 % gläge.

10,2 % vo dr Iiwooner sind evangelisch-reformiert, 79,1 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 41,5 %, CVP 25,4 %, GP 30,7 %, Suschtigi 2,4 %.

Dr Gmeindspräsident vo Eerstfält isch dr Werner Zgraggen (Stand 2016).

D Arbetslosigkeit isch im Jaar 2011 bi 2,1 % gläge.

Bi dr Volkszellig 2000 hend vo dr 3933 Iiwohner 88,7 % Diitsch als Haiptsprach aagää, 0,2 % Franzesisch, 2,4 % Italienisch und 11,1 % anderi Sprache.

Dr hekschtalemannisch Dialäkt vo Eerstfält ghert zue dr Untere Ryysstaler Mundart.



</doc>
<doc id="59370" url="https://als.wikipedia.org/wiki?curid=59370" title="Flüelen">
Flüelen

Flielä (amtlich "Flüelen") isch e politische Gmeind im Kanton Üüri, Schwiiz.

Flielä lit üf dr rächte Site vo dr Mindig vo dr Ryyss in Ürnsersee, eme Becki vom Vierwaldstettersee. S Rüssdelta isch es Naturschutzgebiet. 

Dr Ort bstaht üs dr Ortsteil Oberdorf, Dorf und Üsserdorf. Vo dr Gmeindsflächi sind 22 % landwirtschaftlichi Flächi, 55,1 % Wald, 6,1 % Sidligsflächi und 16,8 % suschtigi Flächi. D Nachburgmeinde vo Flielä sind Seedorf, dr Vierwaldstättersee, Sisìgä, Birglä und Alteref.

Dur d Gmeind gaat d Strecki vo dr Gotthardbaan.

Flielä isch zum erschte Mal gnamset worde im Jahr 1266 als "Vluolon".

Quälle: Bundesamt für Statistik 2005

Dr Üüsländeraateil isch 2010 bi 10,5 % gläge.

5,9 % vo dr Iiwooner sind evangelisch-reformiert, 87,4 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 49,4 %, CVP 15,8 %, GP 29,4 %, Suschtigi 5,4 %.

Dr Gmeindspräsident vo Flielä isch dr Simon Arnold (Stand 2016).

Es het z Flielä es par Puurebetriib, wo uf den Alpen am Bärg ope Vee sümmeret. Am Rophaie schaffet d Wildheuer. Do drüber het s Schwiizer Färnsee anne 2016 en Dokumäntarfilm dräit.

Bim Baanhof und bim Hafe vo Flielà isch es Gwärbgebiet mit verschidene Induschtrie. D "Kompanyy" isch e Bagger- und Chiisfabrigg, wo mit Schwümmbagger im Vierwaldstettersee Chiis usebaggeret. Am Bärg oben a Flielä isch e Bannwald gäge Schteischlag und Lawine. 

Bi dr Volkszellig 2000 hend vo dr 1787 Iiwohner 93,6 % Diitsch als Haiptsprach aagää, 0,1 % Franzesisch, 2 % Italienisch und 6,3 % anderi Sprache.

Dr hekschtalemannisch Dialäkt vo Flielä ghert zue dr Untere Ryysstaler Mundart.





</doc>
<doc id="59371" url="https://als.wikipedia.org/wiki?curid=59371" title="Göschenen">
Göschenen

Geschenä (amtlich "Göschenen", iteliänisch "Casinotta", rätoromanisch "Caschanutta") isch e politischi Gmeind im Kanton Üüri.

Geschenä lit im obere Ryysstal. Zue dr Gmeind gheret näb em Dorf ai na d Wiiler "Abfrutt" (), "Wigge" () und "Gwüest" () im Geschenertal. Vo dr Gmeindsflächi sind 7,3 % landwirtschaftlichi Flächi, 11,4 % Wald, 0,9 % Sidligsflächi und 80,4 % suschtigi Flächi.

Dr under Däil vo dr Schellenä isch im Biet vo Geschenä.

D Nachburgmeinde vo Geschenä sind Walliser Gmeind Obergoms, d Bärner Oberländer Gmeind Gadmä und im Üürnerland Wassä, Gùùrtnällä, Andermatt, Oschpital und Reialp.

Geschenä isch zum erschte Mal gnamset worde im Jahr nach 1280 als "Geschenden" (1290 "Gescheldun", 1294 "Geschenen", 1429 "ze Gestinen"), Abfrutt 1549 als "ob frutt"; d Geschener Alp 1631 als "Göschiner Alp" (1708 "Gestiner Alpen")).

Quälle: Bundesamt für Statistik 2005

Dr Üüsländeraateil isch 2010 bi 6,1 % gläge.

4,1 % vo dr Iiwooner sind evangelisch-reformiert, 88,5 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 28,8 %, CVP 54,2 %, GP 12,4 %, Suschtigi 4,5 %.

Dr Gmeindspräsident vo Geschenä isch dr Felix Cavaletti (Stand 2016).

D Arbetslosigkeit isch im Jaar 2011 bi 1,2 % gläge.

Bi dr Volkszellig 2000 hend vo dr 511 Iiwohner 94,9 % Diitsch als Haiptsprach aagää, 0,4 % Italienisch und 5,1 % anderi Sprache.

Dr hekschtalemannisch Dialäkt vo Geschenä ghert zue dr Obere Ryysstaler Mundart.




</doc>
<doc id="59372" url="https://als.wikipedia.org/wiki?curid=59372" title="Gurtnellen">
Gurtnellen

Gùùrtnällä (amtlich "Gurtnellen") isch e politische Gmeind im Kanton Üüri, Schwiiz.

Gùùrtnällä lit im Ürner Oberland im obere Ryysstal. Vo dr Gmeindsflächi sind 11,9 % landwirtschaftlichi Flächi, 25,1 % Wald, 1,3 % Sidligsflächi und 61,7 % suschtigi Flächi. D Nachburgmeinde vo Gùùrtnällä sind Eerstfält, Sììlenä, d Bindner Gmeind Tujetsch und Andermatt, Geschenä und Wassä.

Gùùrtnällä isch zum erschte Mal gnamset worde im Jahr 1257 als "die Gurteneller" (1321 "Gruntellon", 1359 "Gurtenelle")).

Quälle: Bundesamt für Statistik 2005

Dr Üüsländeraateil isch 2010 bi 4,2 % gläge.

2,2 % vo dr Iiwooner sind evangelisch-reformiert, 91,1 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 29,8 %, CVP 52,4 %, GP 15,9 %, Suschtigi 1,9 %.

Dr Gmeindspräsident vo Gùùrtnällä isch dr Beat Jörg (Stand 2016).

D Arbetslosigkeit isch im Jaar 2011 bi 1,1 % gläge.

Bi dr Volkszellig 2000 hend vo dr 631 Iiwohner 97,3 % Diitsch als Haiptsprach aagää, 0,5 % Franzesisch und 2,2 % anderi Sprache.

Dr hekschtalemannisch Dialäkt vo Gùùrtnällä ghert zue dr Ryysstaler Mundart.




</doc>
<doc id="59373" url="https://als.wikipedia.org/wiki?curid=59373" title="Hospental">
Hospental

Oschpìdall oder Hoschpìdall (amtlich "Hospental") isch e politischi Gmeind im Kanton Üüri, Schwiiz.

Hospìdall lit im Urseretal am Zämmefluss vo dr Furkaryysy und dr Gotthardryss. I dr Gmeind lit üsser em glychnamige Dorf ai di frienerig Walsersidlig Zumdorf. Vo dr Gmeindsflächi sind 32,3 % landwirtschaftlichi Flächi, 9,7 % Wald, 1,4 % Sidligsflächi und 56,6 % suschtigi Flächi. D Nachburgmeinde vo Oschpìdall sind Reialp, Geschenä, Andermatt und d Tessiner Gmeind Airolo.

Oschpìdall isch zum erschte Mal gnamset worde im Jahr 1285 als "Hospenthal" (1499 lat. "Hospicium", 1616 "Spithal"), Zumdorf 1445 als "zum Dorff".

Quälle: Bundesamt für Statistik 2005

Dr Üüsländeraateil isch 2010 bi 4 % gläge.

3,9 % vo dr Iiwooner sind evangelisch-reformiert, 94,7 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 37,3 %, CVP 48,2 %, GP 14,5 %.

Dr Gmeindspräsident vo Oschpìdall isch dr Gregor Regli (Stand 2016).

D Arbetslosigkeit isch im Jaar 2011 bi 1,2 % gläge.

Bi dr Volkszellig 2000 hend vo dr 206 Iiwohner 97,6 % Diitsch als Haiptsprach aagää, 0,5 % Italienisch und 2,4 % anderi Sprache.

Dr hekschtalemannisch Dialäkt vo Oschpìdall ghert zue dr Mundart vom Urseretal.




</doc>
<doc id="59374" url="https://als.wikipedia.org/wiki?curid=59374" title="Isenthal">
Isenthal

Ìsìtall (amtlich "Isenthal") isch e politischi Gmeind im Kanton Üüri, Schwiiz.

Ìsìtall lit am Weschtufer vom Ürnersee imene Sitetal.

Rings ums Tal het’s hööchi Bäärge: Dr Gitschä, Dr Urirotstock, dr Wissigstock, dr Ruchstock, dr Chaiserstuel, dr Briise, Dr Schwalmis und dr Oberbauestock. A de Bäärge sind schöni Alpe.

Am See unde, vo dr Ìsìtallerbach us Delta het, isch dr Wyler "Islete". Bim Doorff Ìsìtall chunt vo Süüde häär dr Chlitallerbach.

Under em Dorf derdure gaat d Autobahn A 2 im Seelisbärgtunäll.

Vo dr Gmeindsflächi sind 27,9 Prozänt landwirtschaftlichi Flächi, 26,2 Prozänt Wald, 0,6 Prozänt Sidligsflächi und 45,3 Prozänt suschtigi Flächi.

Id Tääler ändedraaa chamä nume uber stotzigi Bärgwäägli: uber s Rot Grätli uf Ängelbärg, uber d Bannalper Schonegg un d Sinsgäuer Schonegg uf Oberrickäbach und Wolfäschiessä, und uber s Schteialper Jochli, s Hider Jochli un s Vorder Jochli uf Niderrickebach, Ämmettä und Beggeriäd.

D Nachburgmeinde vo Ìsìtall sind d Nidwaldner Gmeinde Wolfäschiessä, Beggeriäd und Ämmettä, d Ürner Gmeinde Selìsbäärg, Baawä, Seedorf und Ättighüüsä, d Obwaldner Gmeind Ängelbärg und im Oschte trennt dr Vierwaldstättersee Ìsìtall vo Flielä.

Dr Ortsname vo Ìsìtall chun zum erschte Mal in ere Urkunde usem Jahr 1280 vor als "Yseltal".

Quälle: Bundesamt für Statistik 2005

Dr Üüsländeraateil isch 2010 bi 0,6 Prozänt gläge.

98,7 % vo dr Iiwooner sind remisch-katholisch, 0,2 % sind evangelisch-reformiert (Stand 2000).

Bi dr Nationalraatswaale 2015 hät s das Ergebnis gää: SVP 28,0 %, CVP 53,5 %, GP 17,0 %, Suschtigi 1,5 %.

Dr Gmeindspräsident vo Ìsìtall isch dr Pirmin Bissig-Bissig (Stand 2016).

D Arbetslosigkeit isch im Jaar 2011 bi 0,7 % gläge.

Bi dr Volkszellig 2000 hend vo dr 539 Iiwohner 99,3 Prozänt Diitsch als Haiptsprach aagää, die andere Franzesisch oder enanderi Sprache.

Dr heggschtalemannisch Dialäkt vo Ìsìtall ghert zue dr Nidwaldner Mundarte.




</doc>
<doc id="59375" url="https://als.wikipedia.org/wiki?curid=59375" title="Realp">
Realp

Reialp oder Frìalp (amtlich "Realp") isch e politischi Gmeind im Kanton Üüri, Schwiiz.

Reialp lit am weschtliche Änd vom Urseretal am Fuess vom Furkapass üf dr linke Site vo dr Furkaryyss. Vo dr Gmeindsflächi sind 41,6 % landwirtschaftlichi Flächi, 2,3 % Wald, 0,6 % Sidligsflächi und 55,4 % suschtigi Flächi. D Nachburgmeinde vo Reialp sind d Walliser Gmeind Obergoms, Geschenä, Oschpidall und d Tessiner Gmeinde Airolo und Bedretto.

Reialp isch zum erschte Mal gnamset worde im Jahr 1363 als "Riealb".

Quälle: Bundesamt für Statistik 2005

Dr Üüsländeraateil isch 2010 bi 4,2 % gläge.

2,7 % vo dr Iiwooner sind evangelisch-reformiert, 97,3 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 36,6 %, CVP 54,9 %, GP 7,0 %, Suschtigi 1,4 %.

Dr Gmeindspräsident vo Reialp isch dr Armand Simmen (Stand 2016).

D Arbetslosigkeit isch im Jaar 2011 bi 1,6 % gläge.

Bi dr Volkszellig 2000 hend vo dr 146 Iiwohner 100 % Diitsch als Haiptsprach aagää.

Dr hekschtalemannisch Dialäkt vo Reialp ghert zue dr Mundart vom Urseretal.




</doc>
<doc id="59376" url="https://als.wikipedia.org/wiki?curid=59376" title="Schattdorf">
Schattdorf

Schaateref (amtlich "Schattdorf") isch e politische Gmeind im Kanton Üüri.

Schaateref lit im Ryysstal am Nordfuess vo dr Bälmete ().

Vo dr Gmeindsflächi sind 33,6 % landwirtschaftlichi Flächi, 37,7 % Wald, 11 % Sidligsflächi und 17,8 % suschtigi Flächi.

D Nachburgmeinde vo Schaateref sind Ättighüüsä, Birglä, Spirìgä, Unterschächä, Sììlenä und Eerstfält.

Schaateref isch zum erschte Mal gnamset worde im Jahr 1248 als "Sachdorf".

Quälle: Bundesamt für Statistik 2005

Dr Üüsländeraateil isch 2010 bi 6,9 % gläge.

5,8 % vo dr Iiwooner sind evangelisch-reformiert, 86,7 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 56,5 %, CVP 19,0 %, GP 22,1 %, Suschtigi 2,4 %.

Dr Gmeindspräsident vo Schaateref isch dr Rolf Zgraggen (Stand 2016).


Bi dr Volkszellig 2000 hend vo dr 4897 Iiwohner 94,7 Prozänt Diitsch als Haiptsprach aagää, die andere Franzesisch, Italienisch und anderi Sprooche.

Dr hekschtalemannisch Dialäkt vo Schaateref ghert zue dr Untere Ryysstaler Mundart.



</doc>
<doc id="59377" url="https://als.wikipedia.org/wiki?curid=59377" title="Seedorf UR">
Seedorf UR

Seedorf isch e politischi Gmeind im Kanton Üüri, Schwiiz.

Seedorf lit am Oschtfuess vom Gitschen im untere Teil vom Ryysstal, am Sidufer vom Ürnersee, emene Arm vom Vierwaldstättersee. Vo dr Gmeindsflächi sind 19,2 % landwirtschaftlichi Flächi, 40,6 % Wald, 5,4 % Sidligsflächi und 34,9 % suschtigi Flächi. D Nochbergmeinde vo Seedorf sind, Flielä, Altdorf, Ättighüüsä und Ìsìdall.

Seedorf isch zum erschte Mal gnamset worde im Jahr 1254 als "Sedorf".

Quälle: Bundesamt für Statistik 2005

Dr Üüsländeraateil isch 2010 bi 4,6 % gläge.

5,6 % vo dr Iiwooner sind evangelisch-reformiert, 90,6 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 46,9 %, CVP 24,3 %, GP 25,5 %, Suschtigi 3,3 %.

Dr Gmeindspräsident vo Seedorf isch dr Max Aschwanden (Stand 2016).

D Arbetslosigkeit isch im Jaar 2011 bi 0,5 % gläge.

Bi dr Volkszellig 2000 hend vo dr 1509 Iiwohner 97,2 % Diitsch als Haiptsprach aagää, 0,1 % Franzesisch, 1,3 % Italienisch und 2,7 % anderi Sprache.

Dr hekschtalemannisch Dialäkt vo Seedorf ghert zue dr Untere Ryysstaler Mundart.




</doc>
<doc id="59378" url="https://als.wikipedia.org/wiki?curid=59378" title="Silenen UR">
Silenen UR

Sììlenä (amtlich "Silenen", rätorom. "Silauna") isch e politische Gmeind im Kanton Üüri, Schwiiz.

Sììlenä lit üf dr rächte Site vo dr Ryyss. Zue dr Gmeind gherte d Ortsteil Dörfli, Russ, Rusli, Amsteg, Brsiten. Vo dr Gmeindsflächi sind 12,8 % landwirtschaftlichi Flächi, 18,3 % Wald, 0,7 % Sidligsflächi und 68,1 % suschtigi Flächi. D Nachburgmeinde vo Sììlenä sind Eerstfält, Gùùrtnällä, Schaateref, Unterschächä und d Spiriger Exklave Urnerboden, d Glarner Gmeind Glarus Süd und d Bindner Gmeinde Disentis und Tujetsch.

Sììlenä isch zum erschte Mal gnamset worde im Jahr 857 als "Silana" (1318 "Silenen"), Bristen nach 1370 als "Bristen", Amsteg um 1280 als "Stege".

Quälle: Bundesamt für Statistik 2005

Dr Üüsländeraateil isch 2010 bi 12,7 % gläge.

2,8 % vo dr Iiwooner sind evangelisch-reformiert, 91,7 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 44,6 %, CVP 32,2 %, GP 20,0 %, Suschtigi 3,2 %.

Dr Gmeindspräsident vo Sììlenä isch dr Wendelin Loretz (Stand 2016).

D Arbetslosigkeit isch im Jaar 2011 bi 1,1 % gläge.

Bi dr Volkszellig 2000 hend vo dr 2068 Iiwohner 98,1 % Diitsch als Haiptsprach aagää, 0,1 % Franzesisch, 0,2 % Italienisch und 1,8 % anderi Sprache.

Dr hekschtalemannisch Dialäkt vo Sììlenä ghert zue dr Untere Ryysstaler Mundart.




</doc>
<doc id="59379" url="https://als.wikipedia.org/wiki?curid=59379" title="Sisikon">
Sisikon

Sisìgä (amtlich "Sisikon") isch e politische Gmeind im Kanton Üüri, Schwiiz.

Sisìgä lit am Oschtufer vom Ürnsersee üf em Delta vom Riemeschtalderbach. Vo dr Gmeindsflächi sind 30,9 % landwirtschaftlichi Flächi, 44 % Wald, 1,2 % Sidligsflächi und 23,8 % suschtigi Flächi. D Nachburgmeinde vo Sisìgä sind d Schwyzer Gmeinde Morschach und Riemenstalden, d Ürner Gmeinde Flielä und Birglä.

Sisìgä isch zum erschte Mal gnamset worde im Jahr 1173 als "Sisinchon".

Quälle: Bundesamt für Statistik 2005

Dr Üüsländeraateil isch 2010 bi 11,7 % gläge.

5,4 % vo dr Iiwooner sind evangelisch-reformiert, 87,4 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 63,6 %, CVP 11,2 %, GP 25,2 %.

Dr Gmeindspräsident vo Sisìgä isch dr Timotheus Abegg (Stand 2016).

D Arbetslosigkeit isch im Jaar 2011 bi 1,0 % gläge.

Bi dr Volkszellig 2000 hend vo dr 350 Iiwohner 96 % Diitsch als Haiptsprach aagää, 1,4 % Italienisch und 4 % anderi Sprache.

Dr hekschtalemannisch Dialäkt vo Sisìgä ghert zue dr Schwyzer Mundarte.




</doc>
<doc id="59380" url="https://als.wikipedia.org/wiki?curid=59380" title="Spiringen">
Spiringen

Spirigä (amtlich "Spiringen") isch e politische Gmeind im Kanton Üüri, Schwiiz.

Spiringe lit am Sidhang vo Gamperstock () und Sirtestock () üf dr rächte Site vo dr Schächen im Schächetal. Zue dr Gmeind ghert öi na dr Wiler "Witerschwande" () und d Exklave "Urnerboden". Vo dr Gmeindsflächi sind 37,5 % landwirtschaftlichi Flächi, 17,6 % Wald, 1,4 % Sidligsflächi und 43,5 % suschtigi Flächi. D Nachburgmeinde vo Spirigä sind Birglä, Unterschächä, Schaateref, d Glarner Gmeind Glarus Süd und Sììlenä.

Spirigä isch zum erschte Mal gnamset worde im Jahr 1275 "Spiringen;" Urnerboden 1352 als "uf Mercheren" (1609 "Ennetmercht," 1708 "Urnerboden").

Quälle: Bundesamt für Statistik 2005

Dr Üüsländeraateil isch 2010 bi 1,7 % gläge.

1,8 % vo dr Iiwooner sind evangelisch-reformiert, 95,2 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 54,4 %, CVP 33,3 %, GP 10,7 %, Suschtigi 1,6 %.

D Gmeindspräsident vo Spirigä isch d Esther Büeler-Arnold (Stand 2016).

D Arbetslosigkeit isch im Jaar 2011 bi 0,3 % gläge.

Bi dr Volkszellig 2000 hend vo dr 963 Iiwohner 99,8 % Diitsch als Haiptsprach aagää, 0,2 % Italienisch und 0,2 % anderi Sprache.

Dr hekschtalemannisch Dialäkt vo Spirigä ghert zue dr Schächetaler Mundart.



</doc>
<doc id="59381" url="https://als.wikipedia.org/wiki?curid=59381" title="Wassen">
Wassen

Wassä (amtlich "Wassen") isch e politische Gmeind im Kanton Üüri, Schwiiz.

Wassä lit üf dr linke Site vo dr Ryyss im obere Ryystal am Iigang zum Meietal. Vo dr Gmeindsflächi sind 12,5 % landwirtschaftlichi Flächi, 18,2 % Wald, 1,1 % Sidligsflächi und 68,1 % suschtigi Flächi. D Nachburgmeinde vo Wassä sind d Obwaldner Exklave Ängelbärg, d Üürner Gmeinde Ättighüüsä, Eerstfält, Gùùrtnällä, Geschenä und d Bärner Oberländer Gmeind Gadme.

Wassä isch zum erschte Mal gnamset worde im Jahr 1287 als "Wassen"; 1246 als "Moigion".

Quälle: Bundesamt für Statistik 2005

Dr Üüsländeraateil isch 2010 bi 8,8 % gläge.

5,4 % vo dr Iiwooner sind evangelisch-reformiert, 88 % sind remisch-katholisch (Stand 2000).

Bi dr Nationalraatswaale 2015 hät s das Ergebnis gää: SVP 38,7 %, CVP 45,2 %, GP 14,5 %, Suschtigi 1,6 %.

Dr Gmeindspräsident vo Wassä isch dr Marco Calcagni (Stand 2016).

D Arbetslosigkeit isch im Jaar 2011 bi 1,4 % gläge.

Bi dr Volkszellig 2000 hend vo dr 465 Iiwohner 94,2 % Diitsch als Haiptsprach aagää, 1,3 % Italienisch und 5,8 % anderi Sprache.

Dr hekschtalemannisch Dialäkt vo Wassä ghert zue dr Obere Ryysstaler Mundart.




</doc>
<doc id="59382" url="https://als.wikipedia.org/wiki?curid=59382" title="Brunstatt-Didenheim">
Brunstatt-Didenheim

Brunscht-Didena (frz. "Brunstatt-Didenheim") ìsch a frànzeescha Gmein ìm Arrondissement () ìm Owerelsàss (Haut-Rhin).

Brunscht-Didena ìsch àm 1. Janner 2016 grìnda worra. Sa kummt vu dr Fusion vu da Gmeina Brunscht un Dìdena.

Vun 1871 bìs 1918 hàt d Gmein zem ditsche Richslànd Elsàss-Lothringe ghert.

 vu Brunscht-Didena ìsch . Brunscht-Didena gheert zum Kommünàlverbànd .

Dr elsassisch Dialekt vu Brunscht-Didena ghert zum Owerrhinàlemànnisch.



</doc>
<doc id="59383" url="https://als.wikipedia.org/wiki?curid=59383" title="Masmünster-Niederbruck">
Masmünster-Niederbruck

Màsmìnschter-Niderbrucke (fràzeesch "Masevaux-Niederbruck", ditsch "Masmünster-Niederbruck") ìsch a frànzeescha Gmein ìm Arrondissement () ìm Owerelsàss (Haut-Rhin).

Màsmìnschter-Niderbrucke ìsch àm 1. Janner 2016 grìnda worra. Dia Gmein kummt vu dr Fusion vu Màsmìnschter un Nìderbrucke.

 vum Màsmìnschter-Niderbrucke ìsch . Màsmìnschter-Niderbrucke gheert zum Kommünàlverbànd .

Dr elsassisch Dialekt vum Màsmìnschter-Niderbrucke ghert zum Owerrhinàlemànnisch.



</doc>
<doc id="59390" url="https://als.wikipedia.org/wiki?curid=59390" title="Chassidismus">
Chassidismus

Chassidismus (hebr. "" ‚die Fromme‘) isch dr Naame für verschiideni religiöösi Beweegige im Juudedum, wo von enander unabhängig si.

Für alli isch aber d Rolle vom stränge Iihalte vo de religiööse Reegle wichdig, dr hooch moralisch Aaspruch und ass sich iiri Aahänger Gott bsundrigs nooch gfüült häi, was hüfig zun ere müstische Wältaaschauig gfüert het.

Die wichdigste vo dene Beweegige si dr Chassidismus us dr Zit vom Zwäite Tämpel, dr Chassidismus us em dütsche Middelalter und dr ostöiropäisch Chassidismus sit em 18. Joorhundert, wo hüte uf dr ganze Wält verbräitet isch.

Wil mä jede fromm Juud as "Chassid" cha bezäichne, isch hüfig nid klar, ob mit de "Chassidim", wo in de Kwelle erwäänt wärde, e konkreti, strukturierti Grubbe gmäint isch oder äifach alli fromme Juude zämme.

Vo öbbe 300 bis 175 v. d. Z. si d "Chassidim" Mitgliider vo Grubbe gsi, wo sich uf d Ändzit vorberäitet häi und, wie s in 1. Makkabäer 2, 29–38 gschriibe isch, iiri Häim verloo häi zum Rächt und Grächtigkäit go sueche und in d Wüesti si go lääbe, wil d Selöikide iine dört nüt häi chönne ufzwinge. Wenn si am ene Sabbat überfalle worde si, häi si sich nid gweert, nume zum s Sabbatgebot nit z entweije. Noch 2. Makkabäer 5, 24–26 het dr Apollonius das usgnützt und Jerusalem am ene Sabbat erooberet. Erst dr Judas Makkabäus het s fertig brocht au d Chassidim drvo z überzüüge, ass mä sich am Sabbat döf weere. Es isch de Juude druf glunge, d Seleukiden under em Antiochos IV. mit Erfolg z bekämpfe und si häi sä us em Land verdriibe.

Zur Zit vom Erste Chrüzzuug si d Juude im westlige Öiropa verfolgt worde. Parallel zur christlige Müstik, wo ufchoo isch, het sich z Dütschland under de Juude e Chassidismus verbräitet, wo vo öbbe 1150 bis 1250 vor sich allem im Rhiiland und in dr Pfalz (Speyer, Worms und Mainz) verbräitet het. E wichdigi Rolle het d Famike vo de Kalonzmide gspiilt, wo us Italie cho isch. Dr Samuel dr Chassid isch z Speyer aktiv gsi, si Soon, dr Juda der Chassid und dr Schlomo ben Jakob z Räägesburg und dr Eleasar ben Juda z Worms.
Dä Chassidismus isch kä filosofischi oder theologischi Leer gsi, sondern die religiösi Braxis vo sine Aahänger, wo s Gebät für sä e spirituelli Üebig gsi isch und si sich mit sinere Hilf vo dere Wält abgwändet und en inneri Rue aagsträbt häi.

Dr Chassidismus im ostöiropäische Juudedum het e vil gröösseri Bedütig as dr middelalterligi Chassidismus, het sust aber mit däm usser em Naame nid vil Gmäinsaams. Aber au är isch as Reakzioon uf Verfolgig entstande, dasmol si s d Juudepogroom vo de Kosake under em Bohdan Chmielnicki im Joor 1648 gsi, wo in Ostöiropa über 700 jüüdischi Gmäinde vernichdet worde si.

Dr Begründer vom ostöiropäische Chassidismus isch dr Israel ben Elieser (um 1700–1760), wo as "Baal Schem Tov" — „Mäister vom guete Naame“ — bekannt worde isch. Zu sine wichdigste Schüeler ghööre dr Rabbi Dow Bär, dr „Maggid vo Mesritsch“ und dr Rabbi Jakob Josef vo Polonoje. In e baar Joorzäänt het sich dr Chassidismus in de jüüdische Gmäinde z Poole-Litaue, Russland und Ööstriich-Ungarn verbräitet.

S Merkmaal vom oschtöiropäische Chassidismus isch, das es Gruppe sind, wo sich um en charismatischen Aafüerer, de Rebbe, gruppiered. Die händ dänn äigetlichi Dinaschtyye bbildet, wos au hüt na git. Anders als d "Misnagdim," wo hauptsächli im doozmaalige Litaue starch gsyy sind, händ s zum Glaube weniger en razionaale als vil mee en emozionaale Zuegang. Di mäischten Aahänger sind arm und weniger bbildet gsyy.

Hüt äxischtiert de Chassidismus hauptsächli z Jerusalem und Umgäbig, z New York und Umgäbig, z London und z Antwerpen. Deet händ sich di chassidische "Rebbes" nach em Zwäite Wältchrieg nöi aagsidlet bzw. deet ane händ sich iri Aahänger bsunders uusbräitet. Chlyyneri und chlyyni Gruppe gits natüürli au an anderen Oort.

Di grööschte Gruppe sind hüt d "Satmerer" (ursprünglich us Sathmar im hüt rumänisch-ungarische Gränzgibiet), d "Gerer" (ursprünglich us Góra Kalwaria bi Warschau), d "Belzer" (ursprünglich us Galizie), d "Wischnitzer" (ursprünglich us de Bukowina) und d "Lubawitscher" (ursprünglich us em hüt russisch-wyyssrussische Gränzgibiet. D Lubawitscher sind di äinzige, wo sich s Ziil gsetzt händ, under de weniger fromme Jude z missioniere; di andere chassidische Gruppe mached das nööd und wänd lieber under sich blyybe. I vilne (aber nöd allne) chassidische Gruppe wird hüt na au im Alltag Jiddisch gredt – die Spraach wird fascht nu na i söttige Gmäinschaften a di jung Gänerazioon wyyterggää.

Sachbüecher

Ardikel

Zitschrifte

Chassidischi Gschichte

Belletristik



</doc>
<doc id="59391" url="https://als.wikipedia.org/wiki?curid=59391" title="Bernie Sanders">
Bernie Sanders

Dr Bernard „Bernie“ Sanders (* 8. Septämber 1941 z Nöi York) isch en amerikanische Politiker us dr Demokratische Bardei. Sit em Joor 2007 isch er e Senator für e Bundesstaat Vermont. Am 29. April 2015 het er bekannt gee, ass er in de Vorwaale vo dr Demokratische Bardei für d Bresidäntewaal 2016 wurd kandidiere.

Dr Bernie Sanders, wo sich sälber as e „demokratische Sozialist“ bezäichnet, het am 7. Novämber 2006 d Waal für e Senat gegen e Kandidat vo de Republikaner, dr Richard Tarrant, gwunne. Im Januar 2007 isch er dr Noochfolger vom Jim Jeffords im Senat worde, wo sich nit zur Widerwaal gstellt het. Dr Sanders isch dr ersti Politiker in dr Gschicht vo de USA, wo sich sälber as „Sozialist“ bezäichnet, und äinewääg in Senat gweelt worde isch. Vo 1991 bis 2007 isch er s bardeiloose Mitgliid vom Representantehuus gsi, wo am lengste im Amt gsi isch. Lang het er aber zur Frakzioon vo dr Demokratische Bardei ghöört, bevor er dr Bardei am Aafang vom Novämber 2015 biidräte isch.




</doc>
<doc id="59392" url="https://als.wikipedia.org/wiki?curid=59392" title="Donald Trump">
Donald Trump

Dr Donald John Trump ([]; * 14. Juni 1946 z Queens, New York City) isch e US-amerikanische Unternämer un syt em 20. Jänner 2017 dr 45. Bresidänt vu dr Verainigte Staate.

Vu 1971 bis 2017 isch er Chief Executive Officer (CEO) vu dr Trump Organization gsii, eme Mischkonzärn. As Tycoon in dr Immobilien- un Unterhaltigsbranche isch dr Milliardär dur sy extrovertiert Verhalten ufgfalle, sy Name isch e dyyri Marke. Är isch in Färnseesändige wie "The Apprentice" ufdräte, was en no populärer gmacht het, un hite ghert er zue dr bekannteschte Gschäftslyt in dr Verainigte Staate.

Am 8. Novämber 2016 het er d Bresidäntschaftswahl gege di demokratisch Gegekandidati Hillary Clinton gwunne.

Dr Donald Trump isch s viert vu fimf Chinder vum Immobilienunternämer Frederick Trump Jr. (1905–1999) un syre Frau Mary Anne MacLeod (1912–2000). Si het vu Tong uf dr schottische Isle of Lewis gstammt. Uf dr Vatersyte sin syni Großeltere Friedrich Trump un Elisabeth Christ vu Kallstadt in dr Pfalz (dodmol Dail vum Chenigrych Bayern) yygwanderet. In eme Interview het dr Trump aagee, är sei stolz uf „des dytsch Bluet“. Anne 1987 het er sym autobiografische Buech "The Art of the Deal" dergege no gschribe, sy Großvater diei vu Schwede stamme, ne Fiktion vu sym Vater us dr Zyt vum Zweete Wältchrieg.

Vu 1956 bis 1959 isch dr Trump Schueler an dr Kew-Forest School z New York gsii. 1959 het er no Chlage vu dr dertige Lehrer un em Gfiel vum Vater, är heb d Kontroll iber sy Suhn verlore, uf d New York Military Academy z Cornwall-on-Hudson gwächslet, e Privatinternat im US-Bundesstaat New York mit ere vormiliterische Uusbildig. Dert het dr Trump großi sportligi Laischtige zaigt un het 1964 dr Highschool-Abschluss gmacht. Derno het er Wirtschaftswisseschaft studiert, vu 1964 bis 1966 an dr Fordham University z New York un vu 1966 bis 1968 an dr Wharton School z Philadelphia. In syre Studiezyt isch dr Trump nit ufgfalle, nit persenli un nit bolitisch, an dr allgegewärtige Demonschtratione gege dr Vietnamchrieg het er nit dailgnuu. Näb em Studium het er aagfange, mit eme Startkapital vum Vater vu 200.000 $ billigi marodi Hyyser ufzchaufe, z saniere un dyyr wyterzverchaufe. Sy Studium het er 1968 mit em Bachelor abgschlosse. Derno isch er dur e Attescht vum Dokter nit zum Wehrdienscht mit eme meglige Yysatz im Vietnamchrieg yygruefe wore. Noch em Trump syne aigene Aagobe heb si um Chnochesporn an aire oder boode Färse ghandlet, wu si speter wider zruggbildet hebe.
Anne 1977 het er s tschechisch Model Ivana Marie Zelníčková ghyrote. Us dr Eh sin d Sihn Donald Jr., gnännt Don, (* 1977) un Eric (* 1984) un d Dochter Ivanka (* 1981) firigange. 1990 isch d Eh gschide wore. Vu 1993 bis 1999 isch er mit dr amerikanische Schauspileri Marla Maples ghyrote gsii, mit ihre het d Dochter Tiffany (* 1993). 2005 het er s slowenisch Model Melania Knauss ghyrote. Ihre gmainsam Suhn Barron William isch 2006 uf d Wält chuu. Syni beede erschte Sihn Don und Eric un sy Dochter Ivanka schaffe hite in wichtige Positione im Familienunternäme "The Trump Organization". D Ivanka Trump schafft derzue au no as Model. Dr Trump isch achtfache Großvater.

Dr Trump ghert dr presbyterianische Marble Collegiate Church aa, wu Dail vu dr Reformed Church in America isch. No aigene Aagobe verzichtet er vollständig uf dr Konsum vu Zigarette un Alkohol. Dr Dod vu sym eltere Brueder Fred, wu 1981 an dr Folge vu dr Alkoholchranket storben isch, heb en in däre Haltig gsterkt. Em Trump sy Schweschter Maryanne Trump-Barry isch Bundesrichteri am United States Court of Appeals.

Em Trump sy Vater isch mit em Böu vu Mietskasärne in dr New Yorker Stadtdail Brooklyn, Queens un Staten Island zum Multimillionär wore. Dr Donald Trump het im Unternäme vum Vater gschafft un het s 1974 ibernuu. Är het syni Gschäft derno uf Manhattan konzentriert, wun em d Stadt wäg dr schlächte Wirtschaftslag großi Styyrnooläss aabote het. Är het zum Byschpel fir d Ibernahm vun eme Hotel (hite: Grand Hyatt New York) vu dr fascht bankrotte Stadtverwaltig e Styyrnooloss iber 40 Johr iberchuu. Au speter het er si als furt ähnligi Styyrvordail verschafft. No dr Finanzkrise het dr Trump syt 2011 au in Aktien inveschtiert. S Unternämen isch hit in dr Trump Organization zämegfasst. Sy Name dient au as Marke fir Chlaider, Parfym, Gsellschaftsspil un anders. Syt 1999 het er mit em Trump Model Management e Modelagentur.

Dr Trump het Böu- un Hotelleryprojäkt in Stedt vu dr USA un in andere Länder realisiert bzw. derfiir sy Name gee. Ellai z New York City het er näb em Hauptsitz vu sym Unternäme, em Trump Tower, dr Trump World Tower böue un s Trump Building umböue loo. E "Trump International Hotel and Tower" git s z Chicago, z Las Vegas, z New York, z Honolulu, z Toronto un z Vancouver. Näb em zum Hotel umgnutzte Old Post Office Pavilion z Washington, D.C. un eme Projäkt z Rio de Janeiro het s Unternäme vum Trump bis 2016 d Zahl vu dr Hotell uf zwelf uusböue. Blän fir Las Vegas, Dubai, Philadelphia, Berlin, Frankfurt am Main un Stuegert sin ufgschobe oder abbroche wore.

Näbe dr Yyname us dr Immobilie het er Spiilbanke un anderi Freizytgschäft, in dr Hauptsach z Atlantic City (New Jersey), wu in dr Holdinggsellschaft Trump Entertainment Resorts verwaltet wäre. Ab em Änd vu dr 1980er Johr isch s Unternämme allmee in Schwirigkaite grote. Viermol isch wäge Zahligsuufähigkait vu syne Casino Glaibigerschutz no Kapitel 11 US-Handelsgsetz brucht wore (1991, 1992, 2004 un 2009). Dr Trump het dodruf unter anderem d Helfti vum Casino Taj Mahal un vum Plaza-Hotel mieße verchaufe, derzue 1991 sy Jacht "Trump Princess" un 1992 d Fluggsellschaftt [Trump Shuttle. Anne 2009 het er si us em Casinogschäft vollständig zruggzoge, duet aber do allno Lizänze vu sym zugchreftige Name verchaufe.

1984/85 het em s American-Football-Team New Jersey in dr 1982 vum Trump mitgrindete United States Football League ghert, des Team git s hite nimi. 1988 het er as Beroter fir dr Mike Tyson dr Boxkampf geg dr Michael Spinks organisiert 1989/90 het er versuecht, mit dr Tour de Trump e Etapperännen in dr Verainigte Staate z etabliere. Dr Trump het 18 Golfbletz, unter anderem z Puerto Rico, z Dubai, z Irland un z Schottland. Uf em Trump National Golf Club z Kalifornie het 2015 dr PGA Grand Slam of Golf solle stattfinde, wäge rassischtische Uusage vum Trump isch s Turnier aber zum erschte Mol syt 30 Johr uusgsetzt wore.

Dr Trump het 16 Biecher unter sym Name vereffetligt, wu as Rotgeberschurnalismus vu Verhandligs- un Gschäftspraxis handle. Sy Buech "The Art of the Deal" vu 1987 isch 51 Wuchen in dr Bestsellerlischt vu dr "New York Times" gstande un isch bis zue aire Million mol verchauft wore. 

Dr Trump het in e Hufe Film Cameo-Ufdritt ghaa, unter anderem in "Mein Geist will immer nur das Eine …" (1991), "Kevin – Allein in New York" (1992), "Hart aber herzlich – Geheimnisse des Herzen" (1995), "Wer ist Mr. Cutty?" (1996), "Studio 54" (1998), "Zoolander" (2001), "Ein Chef zum Verlieben" (2002), "Kindsköpfe 2" (2013), derzue au in dr un Färnsehserie "Der Prinz von Bel-Air", "Die Nanny" un "Sex and the City".

Vu Novämber 2003 bis April 2004 isch in dr USA di erscht Stapfle vu dr Färnsehsändig "The Apprentice" („Dr Lehrling“) glofe, wu dr Trump e Mitarbaiter fir sy Firma gsuecht het. Dr Siger het en Ai-Johres-Verdrag mit eme Ghalt vu 250.000 US-Dollar iberchuu. D Sändig isch vu 26 Millione Zueschauer aagliuegt wore un isch fir dr Sänder "NBC" zum Quotenerfolg wore. Fir dr Trump het si ne große Popularitetsgwinn brocht. Bis 2015 sin insgsamt 14 Stapfle uusgstrahlt wore.

Ab Juni 2004 het er in Radiosändig "Trumped" e baar Johr all Dag Jahre s Gschääne vum Dag kommentiert. 

Im Jänner 2007 het er e Stärn uf em Hollywood Walk of Fame iberchuu. 

Em Trump ghert d "Miss Universe Organization" zäme mit em Medienunternäme "NBCUniversal", wu all Johr d Miss-Universe-, Miss-USA- un Miss-Teen-USA-Wettbewärb veraastaltet. 

Im Merz 2007 isch dr Trump im Raame vun ere sognännte "Battle of the billionaires"-Storyline regelmäßig bim "World Wrestling Entertainment" "RAW" ufdrätte. Hegschtpunkt vu däne Veraastaltige isch e „Fehde“ gege dr WWE-Bsitzer Vince McMahon gsii, wu Wrestler fir si gegen enander aadrätte sin. Au im Juni 2009 isch er in e Wrestling-Storyline vorchuu. Anne 2013 isch er in d WWE Hall of Fame ugfgnuu wore.

Dr Trump het syt dr 1980er-Johr als furt sy Mainig zue bolitische Theme in dr Effetligkait verchindet. Anne 1987 het er si as Aahänger vu dr Republikaner regischtriere loo, isch 1999 zue dr Independence Party, eme Ableger vu dr Reform Party, gwächslet, 2001 zue dr Demokrate un 2009 wider zue dr Republikaner. Syni Barteispände het er bis 2012 fascht glych an di boode große Barteie verdailt. Derzu het er dr Clinton Foundation 100.000 US-Dollar gspändet un het langi Zyt gueti Beziehige zue dr Hillary Clinton bflägt.

Är het scho vor 2015 e baar Mol effetli mit em Gedanke gspiilt, as US-Bresidänt z kandiere, nämli 1988, 2000, 2004 un 2012. 

Im April 2011 het er dr Bresidänt Obama ufgforderet, sy Geburtsurkund z vereffetlige, un het si dodermit an d Spitz vu dr verschwerigstheoretische Birther-Bewegig gsetzt, wu d Legitimitet vum Obama as Bresidänt aazwyyflet. Im Septämber 2016 het er si vu däre Theory dischtanziert.

Im Novämber 2012 het dr Trump uf Twitter gschribe, „s Konzäpt vu dr globalen Ufwermig sei vu un fir d Chinese gschaffe wore, go dr US-amerikanische Produktion d Konkurränzfähigkait z nee.“ Ändi Septämber 2015 het dr Trump gsait, är diei nit an di anthropogen global Ufwermig glaube un dr Klimawandel diei er fir e natyrli Phänomen halte. 

Em Trump sy bolitischi Positione sin friejer dytli wyter links gläge wie dr republikanisch Mainstream. Är het si zum Byschpel fir e allgmaini Chrankeversicherig uusgsproche, derfir ass d Styyre hecher wäre un fir s Rächt uf Abdryybig, 2004 isch er gege dr Irakchrieg gsii un dr Demokrat Bill Clinton het er en erfolgryche, dr Republikaner George W. Bush dergege dr schlächscht vu allne US-Bresidänte gnännt.

Am 16. Juni 2015 het dr Trump verchindet, ass er bi dr Vorwahle vu dr Republikaner fir d Bresidäntewahl am 8. Novämber 2016 wett kandidiere. Är het versproche, är wett s mit dr wältwyte Wirtschaftsgroßmächt ufnee, d Zuewanderig yygränze un as erfolgryche Gschäftsmann usserhalb vu dr Washingtoner Machtzirkel agiere. Sy Wahlkampfslogan isch „Make America great again“ („Mach Amerika wider großartig“) gsii, e Slogan, wu scho dr Ronald Reagan anne 1980 bruucht ghaa het.

Im Wahlkampf het er mit rächtspopulistische un umstrittene Paroole d Ufmerksamkait vu dr ganze Wält uf si zooge. Unter anderem het er iber d Hispanics, d Yywanderer vu Latynamerika, gsait, si brächte Drogen un Kriminalitet in s Land, „si sin Vergwaltiger, un Dail, nimmi i aa, sin au nätti Lyt“. No Kritik vum US-Senator John McCain an ihm het dr Trump ihm abgsproche ne Held z syy, wel er si im Vietnamchrieg heb gfange nee un foltere loo. D Fox-News Moderatori Megyn Kelly het er wäge ihre herte Froge kritisiert, är heb „s Bluet us ihre Auge un vu sunscht naime driefe sää“, was as sexistische Hiiwys uf Uukontrollierthait wäge dr Menstruation ufgfasst woren isch. Mitte Augschte 2015 het dr Trump in eme Positiionsbabyr gforderte, ass alli 11 Millione illegal Yygwanderete sollen uusgwise un d Gränze zue Mexiko dur e Muure, wu d Mexikaner solle zahle, gsicheret wäre. Am 8. Dezämber 2015 het dr Trump international fir Ufsää gdsorgt, wun er noch em Terroraaschlag z San Bernardino gsait het, ass „e große Dail vu dr muslimische Bevelkerig“ e Hass uf d Amerikaner hebe, wäge däm het er e temporär Yyraisverbot fir alli Muslim gforderet. Des Yyraisverbot soll nit nume fir Flichtling, Tourischte un Studänte gälte, nai, au fir Burger vu dr USA, wänn si im Uusland gsii sin un wider yyraise wän. 

Dr Trump het dr russisch Bresidänt Putin fir syni Fähigkaite as Staatsschef. E guet Verhältnis zwische ihm un em Putin sei au guet fir d USA.

In ere Färnsehdebatte am 6. Februar 2016 het er gsait, är wett im Kampf gege dr Terrorismus d Foltermethod Waterboarding wider yyfiere un no vyl Schlimmers („a hell of a lot worse“).

Derwylscht er si anne 2000 no fir sterkeri Kontrolle bim Waffebsitz gsii isch, het er si im Wahlkampf 2015 fir s Rächt uf Waffebsitz uusgsproche un gege jedi Gsetzverscherfig. No dr Pariser Terroraaschleg vum Novämber 2015 het er fir Ufsää gsorgt, wun er dr stränge Waffegsetz z Frankrych e Mitschuld an dr hoche Opferzahl gee het. „Hätte d Mänsche Waffe drait, wär s andersch glofe“, het er bim e Wahlkampfufdritt z Texas gsait.

Mit syre aggressive Rhetorik het dr Trump fir massivi Kritik im Establishment vu dr aigene Bartei gsorgt. Gege d Skepsis vu dr maischte bolitische Bschauer het er s barteiintärn Bewärberfäld ab Ändi Juli 2015 in Umfroge konschtant aagfiert un zwische Februar un Juni 2016 het er si in dr Mehzahl vu dr Bundesstaate duregsetzt. Am 19. Juli 2016 isch dr Trump uf em Nominierigsbarteidag offiziäll zum Bresidäntschaftskandidat vu dr Republikaner gwehlt wore. 

E baar Zytige hän mit ihre Tradition broche un hän si im Wahlkampf gege dr Trump uusgsproche, zum Byschpel d New York Times, d USA Today un d Washington Post. Am 8. Oktober 2016 het d Washington Post e Video vu anne 2005 publiziert, wu dr Trump obszön iber Fraue gschwätzt het. Des Video het heftigi Protescht uusglest.

Am 8. Novämber 2016 het si dr Trump gege di maischte Umfroge un Wahlprognose gege d Clinton chenne duresetze. Im sognännte „Rust Belt“ im Mittlere Weschte het er in traditionäll demokratische Staate wie Michigan, Wisconsin un Pennsylvania d Meehait gwunne. Derzue het er d Abstimmige in dr klassische Swing States wie Florida, Ohio un Iowa gwunne. Am Oobe vu dr Wahl het er in syre Red zum Siig z New York gsait, är wett „dr Bresidänt vu allne Amerikaner“ syy. Wie in dr Verfassig vorgsää isch dr Trump am 20. Jänner 2017 veraidigt wore.

I syneren eerschten Amtszyt als amerikanische Presidänt het dr Donald Trump i der Regierig und Verwaltig vo den USA zimli vill zunderobsi broocht. Er het d Glägeheit übercho, bi de Gricht vil konservatyvi Richter nöi yzsetze. Mit anderne Länder het er brobiert e "deal" uuszhandle wo wien er glaubt het besser wäär für Amerika, die grosse internazionalen Organisazioone schyynen en nit z inträssiere. Am Brexit z Ängland het er Fröid. Zwöimol isch er id Schwiiz choo, uf s WEF z Davos.

Änds 2019 isch vo den Abgeordneten vo dr demokratische Partei im Repräsentantehuus z Washingotn es «Impyytschment» agfange woorde zum iin als Presidänt abzsetze; wo doo drüber der US-Senat am 5. Februar 2020 z entscheide gha het, het’s die republikanische Mehrheit abglänt wyterzmache. Der Donald Trump isch däwääg vo de Vorwürf freigsprooche.





</doc>
<doc id="59396" url="https://als.wikipedia.org/wiki?curid=59396" title="Bill Clinton">
Bill Clinton

Dr William Jefferson „Bill“ Clinton (* 19. Augschte 1946 z Hope, Arkansas as "William Jefferson Blythe III.") isch e US-amerikanische Bolitiker (Demokratischi Bartei) un isch vu 1993 bis 2001 dr 42. Bresidänt vu dr Verainigte Staate gsii. Vu 1979 bis 1981 un nomol vu 1983 bis 1992 isch er Gouverneur vu Arkansas gsii.

Dr Clinton ghert em Fligel vu dr New Democrats (Neji Demokrate) aa, wu fir e „Dritte Wäg“ zwische dr bolitische Mitti un em Neoliberalismus stehn. Är isch dr Noofolger vum George Bush un Vorgänger vu sällem sym Suhn, em George W. Bush, gsii. 

As Bresidänt het er innebolitisch di hoch Neiverschuldig eso massiv reduziert, ass d USA ab 1998 e uusglichene Huushalt ghaa hän. Sy Schwärpunkt isch uf dr Ussebolitik gläge. Är het zum Byschpel versuecht, zwische Israel un dr Paleschtinänser z vermittle. Anne 1999 het d NATO unter dr Fierig vu dr USA in dr Kosovochrieg yygriffe. In dr Amtzyt vum Clinton as Bresidänt isch au s Kyoto-Protokoll unterzaichnet wore, wu vu sym Noofolger George W. Bush aber wider abglähnt woren isch.

Inneboltisch iberschattet wore isch di zwoot Amtszyt vum Clinton vun ere Affäre mit dr Praktikanti Monica Lewinsky. 

Syter anne 1975 isch er mit dr Hillary Clinton ghyrote. Mit ihre het er e Dochter, d Chelsea.





</doc>
<doc id="59402" url="https://als.wikipedia.org/wiki?curid=59402" title="Seedorf">
Seedorf

Seedorf isch de Name vo däne Ort i de Schwiz:

Seedorf isch de Name vo däne Ort z Dütschland:
Seedorf isch de Name vo däne Burge und Schlösser:
Seedorf isch de Name vo däne Persone:
Lueg au:


</doc>
<doc id="59403" url="https://als.wikipedia.org/wiki?curid=59403" title="Jüdische Gemeinde von Strassburg">
Jüdische Gemeinde von Strassburg

Die jüüdischi Gmäind vo Stroossburg bestoot us öbbe 2000 Familie. Si isch dradizionell und brobiert en Usgliich zwüschen em liberale und em orthodoxe Juudeum z finde. Die Groossi Sünagooge an dr "Avenue de la Paix" isch 1958 iigweiht worde.

E Däil vo de Mitgliider vo dr Gmäind si us Tunesie, Marokko und Algerie cho, wo dört am Aafang vo de 1960er Joor vor em Antisemitismus gflüchdet si, wo sich immer mee bräit gmacht het.

Die eltiste Urkunde, wo vo Juude z Stroossburg brichte, stamme vom Ändi vom 12. Joorhundert. Dr Benjamin vo Tudela, e jüüdische Räisende, wo dur ganz Öiropa und dr Middleri Oste gräist isch, verzellt, ass die jungi Stroossburger Gmäind äini vo de riichste und lääbigste im ganze Riich sig. Mä nimmt aa, ass d Juude z Stroossburg in iirem äigene Stadtdäil gläbt häi. D Gmäind het e Friidhoof ghaa, wo dr eltist jüüdischi Friidhoof im Elsass gsi isch. D Abgoobe, wo si zaalt het, häi zu de höggste im Riich ghöört. Dr Kaiser Rudolf I. vo Habsburg het sini Rächt em Bischof vo Stroossburg verpfändet, wo denn im spöötere 13. Joorhundert dr Inhaaber vom Juuderegal gsi isch. 

Wo dr franzöösisch Köönig Philipp dr Schöön 1306 d Juude us sim Köönigriich verdriibe het, si e hufe von ene ins Elsass iigwanderet. Aber 1349 isch s Ändi vo dere middelalterlige Gmäind choo, wo d Stroossburger Zümft, aagstachlet vo de aadlige Familie, wo vom bürgerlige Stadtroot entmachdet worde si, im Pogroom vom Walentinsdaag 2'000 Juude ermordet häi, wie s churz vorhär au scho anderi Stedt wie Baasel und Freiburg im Brisgau gmacht häi. D Stadt Stroossburg het druf dr Bsitz vo de Doote iizooge. Dr Kaiser Karl IV., wo äigetlig dr Schutzher vo de Juude gsi isch, het dr Stadt dr Mord an sine "Kammerchnächt" vergee. 1369 häi sich wider e baar Juude z Stroossburg niidergloo, aber wo 1388/1389 dr Schutzverdraag zwüsche dr Stadt und dr Juudegmäind abglofe isch, het en d Stadt nid ernöijeret und d Juude ändgültig us iire Muure verdriibe. Vo denn aa häi nume no weenig Juude im Elsass und dr Äidgenosseschaft gläbt. 

Noch em Drissigjöörige Chrieg isch s Elsass an Frankriich gfalle. Im 18. Joorhundert isch die rächtligi Laag vo de Juude dört im Vergliich zu andere Däil vom westlige Öiropa relativ guet gsi und jüüdischi Gmäinde si entstande und häi afo waggse, vor allem im Sundgau. Under em Louis em XVI. häi scho fast 20'000 Juude in de Dörfer im elsässische Ruum gläbt. In dr Stadt Stroossburg häi aber d Juude no lang nid döfe woone. Nume as Rosshändler häi si in d Stadt iine döfe und häi für das 'Briwileeg' e Juudezoll müesse zaahle. Erst 1767 het sich die ersti jüüdischi Familie in de Muure niidergloo, aber es het e Rewoluzioon brucht, für dass die antisemitische Maassnaame abgschafft worde si.

1789 si in ganz Frankriich Buureunrueje usbroche und im Elsass si die Hand in Hand mit antijüüdische Pogrom gange. Mee as 1'000 elsässischi Juude sige denn in d Äidgenosseschaft gflüchdet und no 1793 häi d Juude im Elsass Angst um iir Lääbe müesse haa. Wo denn Frankriich as s erste öiropäische Land de Juude die volli Gliichberächdigung gee het, si die mäiste elsässische Juude zu patriotische Franzoose worde. Das het mä 1871 dütlig chönne gsee, wo s Elsass noch em Dütsch-Franzöösische Chrieg vom Dütsche Riich annektiert worde isch und e hufe Elsässer Juude, vor allem die riichere, uf Bariis und in anderi franzöösischi Stedt abgwanderet si.

D Stroosburger Gmäind het 1801 e Friidhof z Köönigshoofe, hüte dr Stroossburger Stadtdäil Koenigshoffen, ufdoo. Si het sich am Aafang vom 19.Joorhundert im "Poêle des drapiers", wo wääred dr Revoluzioon as Theater brucht worde isch, zu iire Gottesdienst droffe, und vo 1834 aa denn im ene ehemoolige Chloster an dr "rue Sainte-Hélène". 1831 isch dr israelitisch Kultus gliichgstellt worde, und das het de Gmäinde, au dere z Stroossburg, zum Ufschwung verhulfe. Immer mee Landjuude si in d Stedt züüglet und d Stroossburger Gmäind het 1898 am "Quai Kleber" e neoklassizistischi Sünagooge baut, wo Blatz für 1'600 Glöibigi gha het. 

Gege s Ändi vom 19.Joorhundert si e hufe ostöiropäischi Juude vor Pogrom ins Elsass gflüchdet und noch em Erste Wältchrieg hets e zwäiti Iiwanderigswälle gee. Noch ere Volkszelig si 1931 fast 40% vo de Juude z Stroossburg us em Usland cho. D Underschiid in dr Mentalidät und ass si sich nid häi welle aabassse, het zu Spannige zwüsche de ostjüüdische Immigrante und de altiigsässene Juude gfüert.

No bevor die dütsch Wehrmacht s Elsass im Zwäite Wältchrieg bsetzt het, si öbbe e Driddel vo dr Elsässer Bevölkerig ewakuiert worde, under iine au e hufe Juude. 1940 häi denn die Dütsche Duusigi vo Elsässer Juude verdriibe, die mäiste si in dr umbsetzti Däil vo Frankriich gflüchdet, wo aber au s Vichy-Reschiim en antisemitischi Juudepolitik verfolgt het. 
Am 12. Septämber 1940 häi die Dütsche d Sünagooge am "Quai Kleber" aabebrennt. Öbbe 800 Stroossburger Juude si Opfer vo dr Nazi-Verfolgig worde.

Noch em Chrieg si vili elsässischi Juude, wo überläbt häi, zrugg in iiri Häimet. D Gmäinde in de Stedt si gwaggse aber uf em Land git s kuum me Juude.



</doc>
<doc id="59404" url="https://als.wikipedia.org/wiki?curid=59404" title="Philipp der Schöne">
Philipp der Schöne

As Philipp dr Schöön wärde die Persone bezäichnet:



</doc>
<doc id="59406" url="https://als.wikipedia.org/wiki?curid=59406" title="David Ben-Gurion">
David Ben-Gurion

Dr David Ben-Gurion; ;  (uf d Wält cho as "David Grün" am 16. Oktober 1886 z Płońsk, Kongrässpoole im Russische Riich; gstorbe am 1. Dezämber 1973 in Tel HaSchomer, Israel) isch dr erst Ministerbresidänt vo Israel gsi und äine vo de Gründer vo dr sozialdemokratische Arbetsbardei vo Israel. Er isch dr Vorsitzend vo dr Bardei vo 1948 bis 1963 gsi.

No z Pole isch dr Ben-Gurion Zionist und Sozialist worde. 1906 isch er uf Palestina usgwanderet und het dürt mitghulfe, die jüüdischi Undergrundorganisazioon "HaSchomer" ufzbaue. D Osmane häi en 1915 usgwiise und drei Joor spööter isch er in die Jüüdischi Legioon vo dr britische Armee iidräte. Noch em Chrieg isch er zrugg uf Palestina und isch dr erst Sekretär und Vorsitzendi vo dr Gwärkschaft "Histadrut" worde, wo 1920 gründet worde isch. Er het mitghulfe, d "Hagana" z gründe, wo dr milidäärisch Arm vom Zionismus in Palestina gsi isch und dr Grundstock vo dr spöötere Armee vo Israel. 1930 het dr Ben-Gurion d Mapai gründet, e zionistisch-sozialistischi Arbäiterbardei.

Am 14. Mai 1948 het dr Ben-Gurion die israelischi Unabhängikäitserkläärig vrlääse und het die nöi Nazioon im Unabhängigkäitschrieg aagfüert, wo denn choo isch. Er het d "Haganah" zur israelische Armee usbaut und die andere milidärische Organisazioone entmachdet. Vor allem het er s Dransbortschiff "Altalena" lo versänke, wo Munizioon für e nazionalistisch "Irgun" an Bord gha het. Dä Befääl isch in rächtspolitische Kräis z Israel au hüte no umstritte.

Vo 1948 bis 1953 und vo 1955 bis 1963 isch dr Ben-Gurion dr israelisch Brömieeminister gsi. In dere Zit si e hufe Brojekt usgfüert worde, zum us em Land e modärne Staat z mache und hundertduusigi vo Juude us dr ganze Wält si ufgnoo worde, bsundrigs us de arabische Staate. 1955 het er e Zitli au as Verdäidigungsminister amtiert.

Dr Ben-Gurion isch nit zimperlig gsi im Umgang mit de Araber, het aber immer dr Friide as Ziil vor Auge gha. So isch er noch em Säggsdaagchrieg 1967 drgege gsi, no mee arabischs Land z annektiere. 1970 het er sich us dr Politik zruggzooge und isch ins Kibbuz Sde Boker go lääbe.



</doc>
<doc id="59408" url="https://als.wikipedia.org/wiki?curid=59408" title="Annaruminzi">
Annaruminzi

D Annaruminzi sind e luwischi Göttergruppe und d Biglaiter vom Gott Santa. Sie wered imene luwische Ritual gnennt und as bluetig bischribe und sind mit Pfiilböge und Dölch biwaffnet.

I de hethitische Öbersetzig vo dem Ritual, werd de Name uf hethitisch Innarawantes öbrsetzt. Beed Näme chönnt as "Chräftigi" öbersetzt were, zu hethitisch "innaru-" bzw. luwisch "annari-" "starch, chräftig, rüstig"



</doc>
<doc id="59410" url="https://als.wikipedia.org/wiki?curid=59410" title="Gulses">
Gulses

D Gulses sind di hethitischen Schicksalsgöttine. Si chönd as e Gruppe (Gulses) oder au as en anzelni Göttin (Gulsa) uuftrette. Bi de Luwier isches nume e Göttin, d Gulza und im jüngere Tielekt d Kwanza. Bi de Palaer bildet Gulzannikes wider e Gruppe.

De Name vo de Schicksalsgotthaite chan uf uranatolisch *"kuels-" „zaichne, schriibe“ zruggfüert were. Zo de Zitt, wo d Biwonner vo Anatolie d Schrift nume vo de assyrische Händler gchennt hend ooni die selber z bruuche, isch d Schrift as nebis Magisches bitrachtet wore. Doozmol isch de Göttername "*Kwals-" entstande und drususe stamed hethitisch "Kulš-" sowie palaisch und luwisch "Kulz-", wobii di erst Silbe mitem Kailsschriftzaiche GUL gschribe woren isch. Im End vom 13. Joorhundert v.Chr. isch im Luwische d Konsonantegruppe /lz/ zo /nz/ wore, so ass us *"Kwalz-" d Form "Kwanz-" entstanden isch. D Verchüpfig vo Schrift und Schicksalsmächt isch au us anderne Kultuure bikannt.

I altassyrische Uurchunde us Kültepe im 18. Jh.v.Chr. findet sich d Persoonenäme Kulsawashe und Kulzia. Somit isch de hethitisch und de luwisch Göttername indirekt dör die Näme bilait. Im Hieroglypheluwische us de neohethitische Zitt findet sich underem andere de Manename Kwanza-Yarri, e Zämesetzig us de Näme vo de Schicksalsgotthait und dem Pestgott Iyarri. Asigi Persoonenäme, wo us zwee Götternäme bistönd, sind z Anatoolie recht verbraitet gsii. Di letschte Zügnis stamed us de klassische Antiki, wie z. B. Kouanzapeas und Konzapeas (Κουανζαπεας, Κονζαπεας: luw. Kwanza-piya- "Goob vo de Kwanza") und Kozapigramis (Κοζαπιγραμις: luw. Kwanza-pihrammi "mit em Glanz vo de Kwanza").

D Gulses sind för Schicksal vom Mentsch verantwortlich und si biglaitet en vo de Giburt bis zum Tood. Im Kult vo de luwische Göttin Huwassanna wered si zäme mit de hethitische Gotthaite Haristassi und em „günstige Tag“ vereert, de isch en Euphemismus för de Taag womer sterbt. Haristassi isch e Huus- und Familigotthait, wo de Platz, wo d Giburt stattfindet, bischützt. D Gulses handlet hüüffig zäme mit de Muettergöttine oder de Hannahanna, wo för d Giburt zueständig sind. Si vergend Stärchi, langs Lebe, Erfolg und Liebi vo de Götter, aber au Schicksalsschlääg und e früene Tood,

Well i de anatolische Vorstelige de Mensch uus Leem gmacht woren isch, spillt s Flussuufer e wichtigi Role i Giburts- und Rainigungsritual. D „Gulses vom Flussuufer“ (heth. "Gulses wappuwas") wered aagrueffe um schlechts Schicksal abzwende. En asigs cha dör schwarzi Magi (heth. "alwanzatar") erzügt were, indem me us Leem e Bild vomene Mentsch macht. Um sich vom böös Zauber z lööse, werd am Flussuufer a de „Gulses vom Flussufer“ gopferet, mit de Bitt, si söled doch da schlechti Bild em Zauberer zrugggee. Oder s wered Zunge us Leem gformet und die in Fluss inegrüert. Dör Analogiizauber lööset sich den di bööse Wort vom Zauberer mit dene Leemzungen uuf. Imene andere öberlifrete Ritual werd a de Gulses e Schooff gopferet, mit de Bitt, di „übli Gulsa“ söli eweggoo und di „gueti Gulsa“ söll wider zruggcheere.

Nebet de Muettergöttine und de Hannahanna trettet i de hattische Mythologii au di baide Schicksalsgöttine Estustaya und Papaya uuf. Die sitzed im Uufer vom Schwarze Meer und spined de Lebesfade vom hethitische König, e Zuug wo bi de hethitische Gulses feelt.



</doc>
<doc id="59412" url="https://als.wikipedia.org/wiki?curid=59412" title="Kilikien">
Kilikien

Kilikie (; uf latiin "Cilicia"; und uf tütssch mengisch au "Zilizie") isch en antiki Landschaft im südwestliche Chliiasie. Si werd is Ebni Kilikie im Oste und is Raui Kilikie im Weste uuftailt.

Kilikie werd im Süüde uf de ganz Länig vom Mittelmeer abgrenzt. S Raui Kilikie isch bergig und am Nordfuess fo dene Berge lit di antiki Landschaft Lykaonie. De Hoptfluss isch de Kalykadnos, wo im Weste entspring und im Oste is Meer ineflüüst. S Ebni Kilikie isch flach und fruchtbar, im Noorde bildet de Tauros d Grenze zo Kappadokie. Meriri Flüss chömet vom Tauros obenabe, di zwee wichtigste sind de Saros und de Pyramos. Di zwee wichtigste Städt Tarsos und Adana liged im Weste vom Ebne Kilikie.

Di ersi Erwäänig vo dere Landschaft stamed us de Bronzezitt. Doozmol hett da s Ebni Kilikie Kizzuwatna ghaisse. Da isch im 14. Joorhundert v.Chr. e Königriich gsii, isch denn aber vo Mitanni abhängig woore und denn vo de Hethiter. D Biwonner sind doozmol vor alem Luwier und Hurriter gsii. S Raui Kilikie het zom grööste Tail zom Land Tarhuntassa ghört.

I de neohethitische Zitt (1200-700 v.Chr.) hett s Ebni Kilikie offebar us merere chlinnere Stadtstaate bistande. S wichtigste hett Hiyawa (bi de Assyrer Que ghaisse, en anders, wo mee i de Berge gelgen isch Hilika. Us dem Name isch den de griechisch Name Kilikia entstande. Öber s Raui Kilikie isch nöd vill bikannt, i de noibabylonische Zitt isch do s Land Pirindu glege.

D Perser hend Kilikie, wo offebar en aigne König ghaa hett, zonere Provinz gmacht, denn isches vom Alexander em Grooss eroberet wore und spööter e Satrapii gsii. Bi de Römer isches en aigni Provinz gsii und au i de Byzantinische Zitt. Erst i de Chriegszüüg isch es wider en aignigs Land woore, s Armenische Königriich Kilikie. Denoo isches zom Osmanische Riich choo und ghört hütt zo de Törggai.


</doc>
<doc id="59413" url="https://als.wikipedia.org/wiki?curid=59413" title="Jitzchak Rabin">
Jitzchak Rabin

Dr Jitzchak Rabin (‎ * 1. Merz 1922 z Jerusalem; † 4. Novämber 1995 z Tel Aviv) isch dr Generalstaabsschef vo dr israelische Armee im Säggsdaagchrieg gsi und spööter Verdäidigungsminister und Ministerbresidänt vo Israel gsi. In dene Funkzioone isch dr Rabin wääred Joore in usse- und sicherhäitspolitische Aagläägehäite vom Staat Israel inwolwiert gsi. Er isch zwäimol Ministerbresidänt worde, s erste Mol vo 1974 bis 1977 und no äinisch vo 1992 bis zu siner Ermordig dur e jüüdische Rächtsextremistim Joor 1995.

1994 het dr Rabin zämme mit sim domoolige Usseminister Schimon Peres und em domoolige Schef vo dr Palestinensische Autonomiibehörde, Jassir Arafat, dr Nobelbriis für Friide überchoo.

Dr Rabin het in dr britische Armee dient und isch 1941 am Sürisch-Libanesische Fäldzug drbii gsi. 1945 isch er dr Stellverdräter vom Befäälshaaber vom "Palmach" worde, wo gege die britische Mandatsdrubbe kämpft het. Im israelische Unabhängigkäitschrieg 1948 het er d Verdäidigung vo Jerusalem gläitet und denn im Negev under em Igal Alon gege d Egüpter kämpft. Dr Harel Brigade, won er über sä befoole het, wird vorgworfe, ass si öbbe 50'000 Palestinenser us de Stedt Lod und Ramla verdriibe häig. Wo dr Ben-Gurion dr "Palmach" ufglööst het, isch dr Rabin Offizier in dr israelische Armee worde. Am 1. Januar 1964 isch er zum zum Generalstabsschef (uf Hebräisch: רמטכ"ל, säg: Ramatkal) vo "Tzahal" ernennt worde. Under sim Kommando het "Tzahal" im Säggsdagchrieg d Armeä vo Egüpte, Sürie und Jordanie vernichdend gschlaage. 

Im Dezämber 1967 het dr Rabin d Armee verloo und Diplomat und Politiker worde. 1968 isch er as Botschafter in die Veräinigte Staate gschiggt worde. 1973 isch er Rabin uf dr Liste vo dr Aarbetsbardei in s israelische Parlamänt, d "Knesset", gweelt worde. Under dr Golda Meïr isch er denn Aarbetsminister gsi. Wäge de Fääler, wo die israelisch Regierig im Jom Kippur-Chrieg gmacht het, isch d Golda Meïr zruggdräte und dr Rabin isch am 3. Juni 1974 Brömieeminister worde. Wääred sinere Amtsperioode het e Kommando vo dr israelische Armee d Gäisle befreit, wo vo palestinensische Terroriste im ene Flugzüüg uf Entebbe in Uganda entfüert worde si. 

Am 17. Mai 1977 het die rächtspopulistischi "Likud"-bardei d Waale zur Knesset gwunne und dr Menachem Begin het d Regierig übernoo. Noch Joor vo wirtschaftligem Mismanidschment aber au em Erfolg vom Friidensbrozäss mit Egüpte, isch 1984 dr Schimon Peres Ministerbresidänt worde und dr Jitzchak Rabin Verdäidigungsminister. Bi dr Erste Intifada, wo 1987 usbroche isch, het dr Rabin eender brutali Methode lo aawände, aber vo 1990 aa isch er zu äim vo de wichdigste Befürworter vom Friidensbrozäss zwüsche Israel, de Palästinenser und de arabische Staate worde. 1992 het er dr Schimon Peres as Ministerbresidänt vo Israel abglööst und iin zum Usseminister ernennt. 1993 het s denn die erste diräkte Gsprööch mit em PLO gee, wo s Ändresultaat von ene s Oslo-Abkomme gsi isch. Die israelisch Armee het sich druf us em Westjordanland und us em Gazasträife zruggzooge, d Palestinenser häi uf Gwalt verzichdet und e Sälbstverwaltig afo organisiere.

D Hetz vo de Rächtspopuliste gege d Regierig isch immer schlimmer worde und ere Demonstrazioon vom Likud si Blakaat vom Rabin in dr Uniform vom ene SS-Offizier zäigt worde. In dere ufghäizte Atmosfääre isch am 4. Novämber 1995 e groossi Friidensdemonstrazioon uf em Blatz vo de König vo Israel (hebr.: כיכר מלכי ישראל) z Tel Aviv abghalte worde. An iirem Ändi het e jüüdische Fundamentalist und Rächtsradikale, dr Jigal Amir, dr Rabin verschosse. Dr Naame vom Blatz isch zwar uf em Rabin si Naame dauft worde (hebr.: כיכר רבין Kikar Rabin), aber die rächtsradikale Bardeije häi nie d Verantwordig für die ufghetzti Atmosfääre übernoo, wo zum Mord gfüert het.

Sit 1948 isch dr Jitzchak Rabin mit dr Leah Rabin (geboreni Schlossberg) verhürootet gsi. Die bäide häi zwäi Chinder gha, e Dochder, d Dalia (* Merz 1950) und e Soon, Juwal (* 1955).

us em Kräis vo dr Familie:

über em Rabin si Ermordig:

sustigi:



</doc>
<doc id="59414" url="https://als.wikipedia.org/wiki?curid=59414" title="Gaza">
Gaza

Gaza steht für:
Gaza isch dr Naame oder Familiennaame vo dene Persoone:


</doc>
<doc id="59415" url="https://als.wikipedia.org/wiki?curid=59415" title="Sechstagekrieg">
Sechstagekrieg

Der Säggsdagchrieg oder Junichrieg (, hebräisch מלחמת ששת הימים "milchémet schéschet haJamim") zwüsche Israel und de arabische Staate Egüpte, Jordanie und Sürie isch vom 5. bis zum 10. Juni 1967 gange. Er isch e Däil vom Komflikt im Nooche Oste und isch noch em Israelische Unabhängigkäitschrieg (1948) und dr Sueskrise (1956) dr dritt Arabisch-Israelisch Chrieg gsi.

Dr Chrieg isch usglööst worde, wil d Egüpter die internazionali Stroos vo Tiran für die israelischi Schifffaart widerrächtlig gspert häi, dr Nasser d UNEF-Drubbe zwunge het vom Sinai abzzie und 1000 egüptischi Panzer und fast 100'000 Soldate an dr Gränze vo Israel het lo ufmarschiere.

D Regierig vo Israel het vor eme Aagriff vo de arabische Armeä an drei Fronte müesse Angscht haa und het dorum dr eigete Armee befole, am 5. Juni mit eme Brewentivschlaag vo dr israelische Luftwaffe die egüptische, sürische und jordanische Luftwaffebasene uszschalte; das isch glunge und die meischte findliche Flugzüg sind kabut gmacht worde.

Jordanie, wo am 30. Mai 1967 e Verdäidigungsverdraag mit Egüpte abgschlosse het, het drufabe Westjerusalem und Netanja aagriffe. Die sürischi Armee het vo de Golan-Hööchine uus s Jordantal agriffe und vo obe mit dr Artillerii uf die israelische Döörffer abegschosse.

Israel het bi sine Agriff in e baar Dääg a de verschidene Fronte alli arabische Drubbe gschlaage und am Ändi vom Chrieg dr Gasasträife, d Sinai-Halbinsle, d Golanhööchene, s Westjordanland und Ostjerusalem kontrolliert. Dr Usgang vo däm Chrieg het Iifluss uf d Geopolitik vo dr Region bis zum hütige Daag.




</doc>
<doc id="59423" url="https://als.wikipedia.org/wiki?curid=59423" title="Conrad Niemansnarr">
Conrad Niemansnarr

Dr Conrad Niemansnarr, au "Cunz Niemansnarr" (zwüsche 1399 und 1408 z Baasel erwäänt), isch e Bildhauer und Bildschnitzer gsi, wo z Baasel gschafft het.

Dr Conrad (Cunz) Niemansnarr (Niemandsnarr) isch zum erste Mol 1399/1400 in de Rächnige vo dr Münsterfabrik erwäänt worde. Für die het er e Schlussstäi mit dr Daarstellig vom Martyrium vom häilige Stephan im südlige Kwerschiff vom Basler Münster gmacht. No äinisch chunnt er in ere Urkund us em Joor 1408 vor, won er behauptet het, ass dr Mooler Lawelin bi Vergoldigsaarbete am Spaaledoor Gold underschlaage häig. 

Es isch mööglig ass er idäntisch mit em Bildschnitzer Conrad vo Sulge isch, wo 1393 s Baasler Bürgerrächt üüberchoo het, oder villicht mit em Conrad Snetzer, wo mä von em wäiss, ass er 1429 e Mitgliid vo dr Basler Spinnwätterzumft gsi isch.



</doc>
<doc id="59424" url="https://als.wikipedia.org/wiki?curid=59424" title="Samuel Burckhardt-Zäslin">
Samuel Burckhardt-Zäslin

Dr Samuel Burckhardt-Zäslin (* 16. Septämber 1692 z Baasel, gstorbe 11. Juni 1766 z Basel) isch e Baasler Undernäämer gsi.

Dr Samuel Buurged isch as dr Soon vom Christoph Buurged und dr Barbara, geboreni Meriaa uf d Wält cho. Er isch im Joor 1717 in dr Grooss Root gweelt worde, wo noch em Umsturz im Joor 1692 in dr Stadt s Sääge ghaa het. 1735 isch er Rächnigsroot worde. Er isch au Appellazionsherr und Mitgliid vom Land- und Baukollegium gsi. Mit em Salzhandel z Lothringe und bi Bruchsal z Baade isch er riich worde und het as äine vo de riichste Baasler gulte. Er isch Mitbsitzer vo de Schmelz- und Hammerwärk im baadische Wehr gsi und vo de Iisewärk z Huuse. 

Z Baasel het er dr Ramsteinerhoof an dr Riddergass 17 im Stiil vom Hoochbarock lo umbaue (1727-32) und het nääbedraa bis an Rhii Gaardeaalaage uf Terrasse aagläit. Au dr Holstäinerhoof an dr Nöie Vorstadt (hüte Hebelstrooss 32) het er renowiert (1752). Z Rieche het er e Landsitz ghaa, dr Böimlihoof und het dä in e Guet im Stiil vom franzöösische Hoochbarock lo umbaue und 1735 non e Lustgaarde aagläit. Die Geböid zele hüte alli zu de dänggmolgschützte Kulturgüeter im Kanton Basel-Stadt. Er isch Bsitzer vo Gmäld vo de flämische, dütsche, franzöösische und italiänische Schuele gsi, was mit deene bassiert isch wäiss mä nit genau.bekannt.

Es isch au dr Buurged gsi, wo 1734 en Idee gha het, was mä mit dr groosse Linde uf dr Pfalz chönn mache. Die isch dört sit 1467 gstande und iire Stamm isch fuul gsi. Dr Buurged het vo dr Baumschuel im Schloss Seehof bi Bambärg gwüsst, wo si die sältene Rosskestene ufzooge häi. Er het s duuregsetzt, ass uf dr Pfalz anstatt vo dr Linde zää Kesteneböim aapflanzt wärde, und die häi de Baasler eso gfalle, ass überall in dr Stadt Kestene aapflanzt worde si.

Dr Samuel Buurged het 1715 d Anna Maria Zäslin ghürootet. Iiri Dochder, d Anna Maria, wo alles gerbt het, het dr Samuel II. Meriaa (1714—1793) ghürootet.

Dr Samuel Buurged isch im Baasler Münster begraabe.


</doc>
<doc id="59437" url="https://als.wikipedia.org/wiki?curid=59437" title="Aachen">
Aachen

Aachen (), aigetli "Bad Aachen", (Öcher Platt: "Oche", ) isch e chraisfreji Stadt un Kurstadt im nordrhy-weschtfälische Regierigsbezirk Köln. D Stadt Aachen isch Mitglid vum Landschaftsverband Rhyland un ghert noch em Aachen-Gsetz mit Wirkig vum 21. Oktober 2009 as chraisfreji Stadt zue dr Stedtregion Aachen. Anne 1890 het Aachen zum erschte Mol d Yywohnerzahl vu 100.000 iberschritten un isch syterhär di weschtligscht Großstadt vu Dytschland. Aachen gränzt an d Niderlande un an Belgie.

D Stadt isch bekannt fir ihri Gschicht, wu bis in d Jungstaizyt zrughggoht un ihre dodermit verbunde kulturäll, archeologisch un architäktonisch Erb. Dr Aachener Dom, s Wohrzaiche vu dr Stadt, isch zäme mit em Domschatz 1978 as erschts dytsch Kulturdänkmol un zwaits Kulturdänkmol wältwyt in d Wälterblischt vu dr UNESCO ufgnuu. Aachen isch Bischofssitz un e wichtige Standort vu dr dytsche Sießwareninduschtry (Zentis, Lambertz, Lindt & Sprüngli). Mit dr Rhynisch-Weschtfälische Tächnische Hochschuel (RWTH) het d Stadt aini vu dr greschte un traditionsrychschte tächnische Universitete z Europa. Derzue isch Aachen e Zäntrum fir Maschineböu, Automation, IT, Laser- un Umwelttechnology.

Fir Verdienscht um di europäisch Ainigung wird alljohr dr International Karlspreis zu Aachen an Persenligkaiten us em In- un Uusland vergee.

Dr Dialäkt vu Aachen, s „Öcher Platt“ (mer sait dert "Öscher Platt"), ghert zue dr ripuarische Dialäkt.





</doc>
<doc id="59438" url="https://als.wikipedia.org/wiki?curid=59438" title="Linde">
Linde

Linde stoot für:
Linde isch dr Naame vo dene geografische Objekt:

Flüss:
Ortschafte oder Ortsdäil in Dütschland:

in Brandeburg:

in Nordrhii-Westfale:

Ortschafte in de Niiderland:
dr ehemoolig Naame vo dene Ortschafte:

in Pole:

in Russland:

in Tschechie:
Lindeböim wo Naturdänkmööler si:

Linde isch dr Naame vo deene Undernääme:


</doc>
<doc id="59439" url="https://als.wikipedia.org/wiki?curid=59439" title="Schönbuch">
Schönbuch

Dr Scheebuach ischt a Landschaft mit-ma waldreicha Hiiglland en Bada-Wirdaberg. Er leit em Sidweschda vo Stuegert ond nerdlich vo Diibenga. Sei Herzstick isch dr gleichnamige Naturpark, wo 1972 zom erschda Naturpark en deam Lendle beschdemmt wôrra ischt. De meischde Leit vorbendet mit-em Begriff "Scheebuach" bloß da Naturpark. Dr sell ischt heitzodag a beliebts Naherholongsgebiet fir d Bewohner vo de greeßre Städt drom-rom, hauptsächlich fir d Stuegerter.

Wo dr Scheebuach genau ôôfangt bzw. uffheert, kô wahrscheinlich neamert mit Sicherheit saga; abr vo seim Kernstick, em 156 Quadratkilometr graußa Naturpark, send d Grenza exakt feschtglegt. (Lueg dô drzua s Schaubild.) De oinzich Ortschaft em Naturpark ischt Bebahausa, heitzodag a Stadtdoil vo Diibenga. De andre Gmoinda, wo zo dr Landschaft Scheebuach, abr et zom Naturpark gheeret, send (ôôgfanga em Nordweschda ond fortgsetzt en dr Uhrzeigerrichdong) Nufrenga, Gärtringen-Rohrau, Hildrizhausa, Altdorf, Holzgerlenga, Weil em Scheebuach, Waldabuach, Oichdal-Neiahaus, Walddorfhäslach, Bliezhausa, Kircha, Diibenga, Ammerbuach ond Herraberg. Beteilicht send somit viir Landkreis: Beeblenga, Diibenga, Esslenga ond Reitlenga.

Zom erschda Môl urkundlich erwehnt wôrra isch dr Scheebuach em Jôhr 1007. En alde Zeida isch dui Landschaft a beliabts Jagdreviir vo de wirdabergische Herzeg ond schbäder vo de wirdabergische Keenich gwäa. Drom isch des Gebiit, hauptsächlich dr 1972 ausgwiisene Naturpark, au ganz denn besiidlet ond hôt an graußa Wildreichtom. 

Zwischa 1188 ond 1227 hôt dr Zischderzienser-Orda z Bebahausa a Kloschder-Ôlag mit ra Basilika als Middlpunkt baut. Gschdifdet wôrra ischt deam Orda dr Grond ond Boda vom Pfalzgrafa Rudolf vo Diibenga. Zonägscht ischt dui Kirch – entschbrechend de Ordensregla – zemlich schmucklos gwäa. Erscht en de folgende Jôhrhondert send dia Ôlaga reichlich ausgschmickt wôrra. 

Em Jôhr 1515 hôt sich Folgendes ereignet: Dr Herzog Ulrich vo Wirdaberg (1487 bis 1550) hôt sein Stallmoischtr, da Ridder Hans von Hutten, em Vordacht ghet, er kennt a Vorheltnis mit seim Weib han. Wia nô dr Herzog am 7. Mai mit-ma graußa Gefolge zor Jagd en da Scheebuach gridda ischt, ischt’r bald mit seim Stallmoischtr weit em Gefolge vorausgwäa. Des hôt dr Ulrich zom Ôlass gnomma, sein Stallmoischtr zor Rede zo stella. Nôch-ma kurza Wortwechsl hôt da Herzog da Jähzorn packt, er ischt mit seim Schwert uff da Hans von Hutten losganga ond hôt-en kurzerhand niidergschdreckt. Schbätr hend d Leit da Ermordada gfonda ond-en z Holzgerlenga begrabe. Weil mr da Tathergang an vorschiidene Stella vormuadet hôt, hôt mr au an vorschiidene Ort so gnannde "Hutten-Oicha" zom Gedächtnis an sellen Môô pflanzt. Dr Vedder vo deam Ermordada, dr Humanischt Ulrich von Hutten (1488 bis 1523), hôt nôch deam Mord a arga Fehde gega da Herzog Ulrich gfihrt, ond wia der 1519 an Ibrgriff uff dui Freia Reichsstadt Reitlenga ondrnomma hôt, hôt der Humanischt drfir gsorgt, dass sich dr Schwäbische Bund so gega da Herzog empeert hôt, dass dr sell fir a langa Zeit ens Exil ganga hôt miaßa. Erscht em Jôhr 1534 ischt’r zruckkomma ond hôt sei Herrschaft wiider erlangt.

Wia nôch 1535 z Bebahausa d Reformazioo eizoga ischt, hôt mr dui Kloschder-Basilika als evangelischa Kirch benutzt, ond nôch dr Säkularisazioo hôt s Haus Wirdaberg dui Kloschder-Ôlag zo-ma Jagdschloss ausbaua lassa. En da Bau ischt a evangelischs theologischs Seminar eizoga, wo bis 1807 bestanda hôt.

Vom "Bund deutscher Forstleute" isch dr Naturpark Scheebuach em Jôhr 2014 zom "Wald des Jahres" ausgwehlt wôrra. Des hôt d Landesregiirong vo Bada-Wirdaberg durch sei Minischderium fir Lendlichen Raum ond Vorbraucherschutz zom Ôlass gnomma, s Imitsch a bissle uffzopoliira. Zo deam Zweck hôt des Minischderium an Film finanziirt, ibrwiigend dreht durch filmende Drohna aus dr Voglperschpekdive. Zuasätzlich isch deam Park noh a nuis Logo vorpasst wôrra, wo a stilisiirts Rotwild mit-em Kirchdurm vom ehemaliga Zischderzienzer-Kloschder Bebahausa zeigt bzw. zeiga soll. Laut Stuegerter Nôchrichda zeigt dui Silhouedde abr s Gweih vo-ma amerikanischa Maultiirhirsch ond et vo-ma heimischa Rothirsch.

Vo dr Erdgschicht her gseha stammt dr Scheebuach aus de Ablageronga vom Trias-Meer, wo sich dô vôr 200 Milliona Jôhr ausdehnt ghet hôt. Em Wesentlicha beschdôht’r aus Schichda vom Keuper: Woicha Ton – Mergel – Lehm – Sandstoi. Au dr Scheebuach hôt – ehnlich wia des bei dr Schwäbischa Alb dr Fall ischt, bloß et so imposant – an Trauf, d Leit bezeichnet-en als Steil(ab)hang. Durch dia zom Doil schroffe Ibrgeng vo de Hochflecha zo de Steilheng send eidrucksvolle Landschaftsbilder gformt wôrra, wo a charakderischdischs Abbild vom schwäbischa Schichtstuafaland vormiddlet.

Rond zwoi Kilomeder sidlich vo Bebahausa fangt dr "Geologische Lehrpfad Kirnberg" ôô, am Fuaß vom 466 Meder hoha Kirnberg. Der Pfad ischt knabb fenf Kilomeder lang ond kôô guad durchwandret werra. Ôglegt wôrra isch der Lehrpfad em Jôhr 1977 vo dr Eberhard-Karls-Universideet Diibenga. Deet send de middlere ond obere Keuper-Schichda freiglegt wôrra, so dass mr dia guad ôôschaulich studiira kôô.

Dr bekanndeschde Wasserlauf em Scheebuach isch dr Goldersbach. Der entstôht bei dr sognannda Deiflsbruck durch da Zammafluss vom Graußa Goldersbach ond vom Kloina Goldersbach. Hendrher fliaßt’r seine 8,2 Kilomeder durch Beebahausa ond durch da Diibenger Stadtdoil Luschtnau bis zo de Schbortblätz vo dr Universideet. Deet mindet’r en d Ammer. Dromrom om da Bach hôt’s emmer môl wiider a Feichtwiis, wo landwirtschaftlich gnutzt wuud. D Forschtvorwaldong vo Bebahausa sorgt drfir, dass selle Wiisa emmer em Friahjôhr gmäht werret, om se vôr dr Ibrwucherong durch Bisch zo schitza.

S greeschde Flissle em Scheebuach isch d Schaich. Dui ischt rond 25 Kilomeder lang ond entschbrengt am Nordhang vom Bromberg. Ihr Weag fihrt se durch Altdorf, Holzgerlenga, Weil em Scheebuach, Deddahausa, Walddorfhäslach, Schlaitdorf ond Aichdal. En sellem Städtle mindet-se en d Aich.

Als Naturdenkmal ausgwiisa isch dr Birkasee beim Bromberg. Eigentlich isch des Gwässer bloß a greeßrer Weiher mit Moorkaragder.

De hegscht Erhebong isch dr Bromberg ibrem Goldersbachdal mit seine 583 Meder. Dô drhendr folget dr Stellberg nordeschtlich vo Herraberg (563 m), dr Grafaberg sideschtlich vo Herraberg (550 m), d Scheebuachschbitz bei Entrenga (546 m), dr Betzaberg bei Waldabuach (499 m), dr Uhlberg bei Aichtal-Neiahaus (469 m), dr Kirnberg bei Bebahausa (466 m) ond dr Eschderberg bei Diibenga (438 m). Et bloß s greeschde Dal, sondern au s schenschde vom ganza Naturpark ischt s Goldersbachdal em Weschda, gfolgt vom Schaichdal em Oschda. 

Dr Ôdoil vom Wald macht rond 86 % aus, so viil wia en koim andra deitscha Naturpark. Urschbrenglich hôt ganz deitlich dr Laubwald ibrwooga, abr heitzodag isch des Vorheltnis zwischa Laubwald ond Nôdlwald ogfähr 50 zo 50. De meischde Laub-Beem send Buacha, dôher kommt au dr Nama vo dera Landschaft. Neabe de Buacha stechet oim au noh Oicha, Escha, Erla ond Birka ens Aug. D Nôdlhelzer send Fichda, Douglasia, Kiifra, Lärcha, Danna ond Mammutbeem. Beim gnaua Nôgucka entdeckt mr abr au a ganz reichhaldiga Pflanzawelt, zom Beischbiil dia seldene Bläamla Fransen-Enzian, de Weiß Waldhyazinthe, s Weiße ond s rode Waldvegele ond d Bergflockabloam. Wo dr Laubwald zemlich licht ischt, kô mr da Roda Fengerhuat, d Akelei ond Tollkirscha seha. An drockene grasige Waldweag ond uff de Heideflecha blihet dr Frihalengsenzian, d Arnika, dui Schwarza Keenigskerz, s Gemeine Leinkraut ond s Salomonsiigl. Uff de Moorwiisa ond en de Bachdäler wachset Trollbloama, Blaue Schwertlilia, dr Sonnatau ond s Wollgras. Außerdem fendet mr em Scheebuach-Wald noh rond 800 vorschiidene Pilzarda, zom Beischbiil dui ganz seldena Becherkoralle, wo 2015 zom "Pilz des Jahres" erklärt wôrra ischt.

Em Naturpark fendet mr au mehrere Freigehege fir Rot- ond Schwarzwild. S greeschde drvoo ischt rond 4.000 Hektar grauß ond befendet sich en dr Nähe vo Bebahausa. Dômit nemmt des Gehege ibr a Virtl vom ganza Naturpark ei. S hôt an Omfang vo rond 40 Kilomeder ond ischt uff vorschiidene Weag zo erreicha. Beobachda kô-mr s Wild bequem vo vorschiidene Schaukanzla aus. 

Dr Naturpark Scheebuach biedet abr au noh Lebensraum fir Baummarder, Edelmarder, Fichs, vorschiidene Fleadermausarda, Schlengnaddra, Rengelnaddra, Blendschleicha, Zauneidechsa, Feiersalamander, Bergmolch ond fir vorschiidene Froscharda.

Dr Naturpark Scheebuach ischt a Paradiis fir Wandrer. S geit a Viilzahl vo markiirde Wanderweag; zamma machet-se ogfähr 350 Kilomeder aus. Als oina vo de schenschde Wanderong gilt dr "Schönbuch-Randweg" zwischa Diibenga ond Herraberg. Ausgangsponkt isch dr Diibenger Stadtdoil Ondrjesenga em Ammerdal. Heheponkt send zwoi Aussichtsbladdforma am Steilhang.

A weitra scheena Wanderong fangt z Deddahausa ôô, fihrt durchs reizvolle Schaichdal, dô drnôch nuff uff da Betzaberg, ibr d Streiobstwiisa "Braunäcker" ond schliaßlich durch da Wald naa ens Seglbachdal.

Lohna duat sich au an Ausflug zom Schloss Hohaentrenga en dr Nähe vo Diibenga. Bsonders beliebt isch des Ziil bei de Studenda, weils deet an guada ond preiswerda Mooscht geit. Vo deet aus hôt mr an wonderbara Blick uff d Wipfel vom Scheebuach.

S geit au a "Schönbuch-Museum". Des befendet sich z Deddahausa ond gibt Auskonft ibr d Gschicht vom Naturpark, d Geologii ond d Bedeidong vo dr Jagd en de Scheebuach-Wälder.

Abr au Leit, wo et wandra wellet, kennet uff ihr Koschda komma, denn s geit au Schbiilplätz, Liigewiisa, Feierstella, Schutzhidda, Ôlaga zom Kneiba ond ausgwiisene Reitweag.

Vo Beeblenga bis Deddahausa fihrt d Scheebuachbôh. Ôdriiba wuud-se durch an Diislmodor. An dera Strecke liiget d Ordschafda Holzgerlenga ond Weil em Scheebuach. Eibezoga isch dui Bôhstrecke en da Vorkehrsvorbond Stuegert (VVS). Em Reglfall fahret dia Ziig em Halbstonda-Takt.

De wichdigscht Strôß durch da Scheebuach ischt B 464. Dui fangt zwischa Beblenga ond Ehnenga ôô, fihrt ibr Holzgerlenga, Weil em Scheebuach, Deddahausa ond hendr dera Ortschaft an kloina Doil durch da Naturpark nôch Walddorfhäslach (Wescht – Oscht). Vom Norda en d sidlicha Richdong fihret em eschtlicha Doil d Landesstrôß 1208 vo Deddahausa ibr Bebahausa nôch Diibenga ond em weschdlicha Doil a kloina Kreisstrôß vo Holzgerlenga ibr Altdorf ond Hildrizhausa nôch Herraberg.




</doc>
<doc id="59440" url="https://als.wikipedia.org/wiki?curid=59440" title="Linden (Botanik)">
Linden (Botanik)

D Linde ("Tilia") bilde e Pflanzegattig in dr Underfamilie vo de Lindegwäggs (Tilioideae) innerhalb vo dr Familie vo de Malwegwäggs (Malvaceae).

D Linde si Lauböim, wo iiri Bletter verliere. Si bilde käini terminale Chnospe, dorum waggse si sympodial, das häisst nit vo dr Hauptaggse, sondern vo subterminale Sitenaggse. Je noch dr Art chönne si zwüsche 15 Meter (z. B. Krimlinde) und 40 Meter hooch wärde. Au d Dicki vom Stamm isch seer underschidlig, mäistens zwüschen 1 und 1,8 Meter. D Linde chönne bis zu 1000 Joor alt wärde. D Laubbletter si wäggselständig und zwäiziilig aagordnet und häi Blattstiil. Dr Hauptdäil vom Blatt isch mäistens härzförmig. D Chnospeschubbe gheije früe ab.

Dr Blüetestand isch aggsleständig und zymös und umfasst drei oder mee Blüete. S Hochblatt isch uffellig, grooss, und lenglig und isch mit dr Blüetestandsaggse lang verwaggse. Wenn d Frucht rif isch und abgheit wirkts wien e Flügel. D Blüete dufte, si zwittrig, radiärsymmetrisch und fünfzelig. Es si fümf Chelchbletter vorhande mit Nektardrüese an iirer Basis. Die fümf Bletter vo dr Chroone si wiss oder gääl. Es het e hufe Staubbletter; die si frei oder in fümf Bündel zämmegfasst. D Staubfääde si vilmol wie chliini Gääbeli. Fümf Fruchtbletter si zu äim fünfkammrige Fruchtchnoote zämmegwaggse. In jedere Fruchtchnotekammere befinde sich zwei Soomeaalaage. Dr Griffel het am Ändi e Narbe mit fümf Lappe. D Bestöibig bassiert dur verschiideni Insekte. D Linde het e 5-fächrige Fruchtchnote, wo sich zun ere Schliessfrucht entwigglet.




</doc>
<doc id="59442" url="https://als.wikipedia.org/wiki?curid=59442" title="Lucas Feyerabend">
Lucas Feyerabend

Dr Lucas Feyerabend (* 1687 z Baasel; begraabe am 13. Juli 1741) isch e Schwizer Schriiner und Bildhauer gsi.

Dr Lucas (au Lukas und Lux) Feyerabend isch dr Soon vom Schriiner Jakob Feyerabend gsi. 1712 isch er as Schriiner in d Baasler Spinnwätterzumft ufgno worde. Spööter het er vor allem as Bildhauer gschafft. 1729 het er sich au in d Safrezumft iikauft. Spööter het er z Hamburg gläbt und woorschinlig au e Mol z Neuchâtel gschafft, wil er 1715 d Absicht gha het, zämme mit sinere Frau dört aane z goo und sich vo Bürgermäister und Root e Löimundzügnis het lo gee.

Dr Lucas Feyerabend isch dr erst vo sim Gschlächt, wo as Künstler gschafft het. Sit 1712 isch er mit dr Chupferstächere Anna Magdalena de Beyer (1677–1741) verhürootet gsi. Vo iine het d Baasler Moolerfamilie Feyerabend abgstammt, wo über drei Generazioone Künstler fürebrocht het. 




</doc>
<doc id="59447" url="https://als.wikipedia.org/wiki?curid=59447" title="Franz Feyerabend">
Franz Feyerabend

Dr Franz Feyerabend (dauft am 11. April 1756 z Baasel, gstorbe am 23. Merz 1800 z Baasel) isch e Baasler Kunstmooler und Karikaturist gsi.

Dr Franz Feyerabend isch dr Soon vom Dekorazioons- und Kunstmooler Johann Jacob Feyerabend gsi und däm sinere Frau, Anna Barbara, geb. Roseburger und dr Änkel vom Lucas Feyerabend, em erste Künstler in dr Familie. Er isch bi sim Vater in d Leer gange. Er het Supraporte und Akwarell gmoolt, wo die früene von ene eender gstaabig si. Spööter cha mä dr Iifluss vom Bärner Mooler Sigmund Freudenberger gsee. In de 1780er Joor het er verschidnigi Mooltechnike aagwändet. D Komposizioone het er bi de niiderländische und Frankfurter Mooler abgluegt. Si Talänt isch aber weniger in dr Kunstmoolerei as in dr Karikatur glääge. Er isch e Mäister gsi bim Daarstelle vo de Feeler vo sine Zitgenosse. Wichdig isch do e Serii vo Bildli mit Persönligkäite vom Baasler "Ancien Régime" us em Joor 1798. As Radierer het er nume Umrissstich gmacht und die sälber koloriert. As si Hauptwärk gälte d Uniformbilder vo de äidgenässische Hilfsdrubbe in Baasel (1792-95).

Dr Franz Feyerabend isch sit 1778 mit dr Christina David verhürootet gsi. Iire Soon Johann Rudolf (1779-1814) isch wie dr Babbe au Mooler worde.



</doc>
<doc id="59449" url="https://als.wikipedia.org/wiki?curid=59449" title="Johann Rudolf Feyerabend">
Johann Rudolf Feyerabend

Dr Johann Rudolf Feyerabend (* 1779 z Baasel; gstorbe 1814 z Baasel) isch e Baasler Mooler gsi.

Dr Feyerabend isch au under em Psöidonüüm Lelong bekannt. Dä Naame het er brucht, won er e zitlang im franzöösische Caen gläbt het.
Er isch dr Soon vom Kunstmooler und Karikaturist Franz Feyerabend und dr Christina, geb. David, gsi und isch bim Vater in d Leer gange.

Dr Feyerabend het vor allem Bordret, Blueme und chliiformatigi Stillääbe gmoolt. Wie si Vater het er au e spitzigi Fäädere gha und Karikatuure vo Baasler Honorazioore zäichnet. Bsundrigs wichdig isch d Kopii, won er vom Baasler Dootedanz gmacht het, bevor dä abbroche worde isch.



</doc>
<doc id="59454" url="https://als.wikipedia.org/wiki?curid=59454" title="Sigrun Mattes">
Sigrun Mattes

D Sigrun Mattes (* 23. Dezember 1941 z Haslach im Kinzigtal; † 1. Januar 2016 z Singe) war e alemannische Mundart-Schauspielerin und e Fasnachterin. Sie isch mit alemannische Stückle uffträte und hot es heimische Brauchtum wach ghalte.

Nach ihrer Gburt 1941 z Haslach im Kinzigtal isch se mit ihrer Familie nach Zizenhausen bei Stocke und denn nach Singen (Hontes) verzogge. Dett hot se in de Birschtefabrik Lais und bis 1983 aan de Rezeption vum Singener Krankehus gschafft. So hot se echts Alemannisch schwätze und d Leit us de Region, wie se sind, kenne glärnt. Sie isch Vorstand vu de Hegauer Mundart-Bühne gwäse und hot det mitgspillt, isch regelmäßig mit ihrene alemannische Stückle uffträte bim Singener Stadtfest, bim Konschdanzer Oktoberfest, bi de Regionalgruppe vu de Muettersproch-Gsellschaft und jährlich im SWR-Fernsähe in de Konstanzer Fasnacht aus dem Konzil. Sie isch uf em Waldfriedhof in Singen beigsetzt.





</doc>
<doc id="59459" url="https://als.wikipedia.org/wiki?curid=59459" title="École centrale de Lyon">
École centrale de Lyon

D École Centrale de Lyon (ECL, Centrale Lyon) isch e franzesischi Ingenieursschuel (grande école).

Si isch Mitglid vu dr "Conférence des Grandes Ecoles" un vu dr "France AEROTECH". Dr Lehrblan isch multi-disziplinär, d Studiezyt zum Ingenieur drei Joor lang. D ECL isch anne 1857 as "École Centrale Lyonnaise pour l’Industrie et le Commerce" grindet wore. Dr Campus isch syt 1967 z Écully in dr Nechi vu Lyon. Dr Name "École Centrale de Lyon" drait d Hochschuel syter 1970. Syter anne 1992 isch si ne staatligi Hochschuel. 



</doc>
<doc id="59460" url="https://als.wikipedia.org/wiki?curid=59460" title="Rosskastanie">
Rosskastanie

Die Gwöönligi Kestene ("Aesculus hippocastanum") isch en Art us dr Gattig Rosskestene ("Aesculus"), wo uf em Balkan dehäi isch und in Mittelöiropa an vile Ort aapflanzt worde isch.
In de letschte Joor het sich d Rosskesteneminiermotte afo verbräitet won en existenzielli Gfoor für e Baum isch.

Dr Studiekräis Entwiggligsgschicht vo dr Arzneipflanzekund am Instidut für Gschicht vo dr Medizin vo dr Universidäät Würzburg het die Gwöönligi Rosskestene zur Arzneipflanze vom Joor 2008 gweelt.

Die Gwöönligi Kestene isch e summergrüene Baum, wo bis zu 30 m hooch wird. Si cha bis zu 300 Joor alt wärde. Wenn dr Baum jung isch, waggst er schnäll und bildet e churze, vollholzige Stamm mit ere runde und bräite Chroone. D Stämm vo alte Böim chönne bis zum ene Meter dick wärde. S Holz im Innere vom Stamm isch gääl-wiss und immer gege rächts verdrüllt, was dr Baumstamm sterker macht. S Wurzle waggse nid dief in d Ärde aabe, si aber stark und bräte sich wit us. D Driib si dick und brüünliggrau und häi e fümf- bis nüünspurigi Blattnarbe.

D Rinde isch bi junge Böim hellbruun bis bruun und glatt, spööter wird si mänggisch e chli rötlig, und bi elteri Böim isch si graubruun, und bestoot us grobrissige Blatte, wo sich ufbiege und wie Schuppe abblettere. D Laubbletter si ser grooss, fingerförmig zämmegsetzt, uf dr oobere Site vom ene volle Grüen, kaal und glänze e bitz, und uf dr undere Site si si hellgrüen und häi filzigi Aadere. Dr Blattstiil isch bis zu 20 cm lang und het Rinne. Die äinzelne Däilbletter, wos öbbe 5 bis 7 von ene het, si lenglig vercheert-äiförmig, 10 bis 20 cm lang und öbbe 10 cm bräit, häi e Spitz am Ändi und e dobblet gsägte Blattrand. D Chnospe sitze gegeständig und d Chnospe am Ändi isch uffallend grooss und dick. D Chnospe chömme im Herbst füüre.

D Blüetizit got je noch em Wätter vom April/Mai bis in Juni. D Blüete sitze in e hufe Rispe, wo ufrächt stöön, und won ene d Lüt au „Cherze“ sääge. D Blüete si wiss, fümfzelig und häi e gääle Fläcke, solang si no chönne befruchdet wärde. Nume in dere Faase wird dr zuckerriichi (bis zu 70 %) Nektar broduziert. Wenn d Blüete bestöibt worde si, wird dr Fläcke root. Eso wüsse d Bestöiber, ass es in dene Blüete kä Nektar und kä Blüetistaub me git. D Zaale vo de Polle bro Staubblatt ghööre zu de höggste, wo mä kennt: 26'000. Bro Blüetistand si s bis zu 42 Millione.

Dr Baum wird mit 10–15 Joor mannbar, das häisst er cha Frücht bilde. Das si Kapselfrücht mit Stachle, wo im Septämber/Oktober rif wärde. In de Kapselfrücht het s mäistens äi groosse bruune und glänzige Soome, sälte zwäi oder drei. Die "Kestene" chönne vom Mensch nid gässe wärde. Die rife Frücht gheije äifach uf e Boode aabe (Barochorie). Drbii blatze d Kapsle mäistens uf und iiri groosse Soome gheije uuse und chönne, je noch däm wi dr Boode isch, e baar Meter witer rolle. Die Form vo dr Verbräitig isch seer sälte und wird as "Schwerchraftwanderig" bezäichnet. D Frücht schlöön im neggste Früelig under dr Ärde us.

D Zaal vo de Chromosooome isch 2n = 40.



 


</doc>
<doc id="59462" url="https://als.wikipedia.org/wiki?curid=59462" title="Schlüsselberg (Basel)">
Schlüsselberg (Basel)

Dr Schlüsselbärg isch e middelalterligi Gass in dr Groossbaasler Altstadt. Er foot in dr Daalstadt zwüschen em Huus zum Steblin und em Zumfthuus zum Schlüssel an dr Freije Strooss aa und goot bärguf bis zum Huus «zum Venedig», wo dr Stapflebärg in d Gass iine chunnt, biegt gege rächts ab, goot am Huus «zum wisse Bäär» verbii bis zum Huus «zur Mugge», macht e Kurve gege linggs und goot bärguf, bis er zwüschen em «Riinacherhoof» und em «Schürhoof» in Münsterblatz iine chunnt. 

D Gass het im 13. Joorhundert «Symundsgass» ghäisse und sit 1398 au «Rossbärg». Im 16. Joorhundert het si noch em Huus zum Schlüssel «Schlüsselsprung» ghäisse. 1585 wird zum erste Mol dr hütig Naame «Schlüsselbärg» erwäänt.

Uf em Münsterbärg überhaupt und au am Schlüsselbärg häi im spoote Middelalter die meebessere Baasler gwoont: Kleriker und Kanoniker vom Domstift, aber au riicheri Bürgerligi. Wo s Konzil 1431 aagfange het, het mä an de Uffaarte zum Münsterhüügel Chettene us Iise an de Hüüseregge aagmacht, so dass mä d Gasse het chönne abspere. Bis ins spoote 15. Joorhundert het mä die brucht und denn het mä sä wider abgmacht, usser dr Chetti unde am Schlüsselbärg. 1471 het Baasel s Mässrächt überchoo und dr Root het vier Joor druf s Huus «zur Mugge» übernoo und us em e Duech- und Kornhuus gmacht.

D Gass isch ganz mit Flussstäi us em Rhii pflasteret gsi. Bis zum Aafang vom 20. Joorhundert isch vil Verkeer über e Schlüsselbärg gange und zum d Huusmuure schütze, het mä am Fuess vo de Fassaade groossi Stäi in Boode gsetzt. Wil dr underi Däil vo dr Gass eender äng isch, het män en 1911 für Faarzüüg gspert und us Sicherhäitsgründ asfaltiert. S Huus an dr Nummere 11, grad wisawii vom Huus «zur Mugge» het mä 1913 abgrisse und eso isch d Gass dört e chli bräiter worde.



</doc>
<doc id="59463" url="https://als.wikipedia.org/wiki?curid=59463" title="Schlüsselberg">
Schlüsselberg

Schlüsselbärg bezäichnet:



</doc>
<doc id="59464" url="https://als.wikipedia.org/wiki?curid=59464" title="Haus zum Venedig">
Haus zum Venedig

S Huus zum Venedig (mänggisch au zum chläine Venedig) isch e historischs Geböid am Schlüsselbärg 3 in dr in dr Groossbaasler Altstadt. Im Innere isch s mit em Huus zum Fälkli an dr Stapflegass 2-4 nääbedraa verbunde worde und dr Geböidkomplex isch äins vo de Kulturgüeter im Kanton Basel-Stadt, wo für d Regioon vo Bedütig si.

Hüte isch d Verwaltig vom Museum vo de Kulture im Huus dehäi.

S Venedig isch drei Stöck hooch und het oobe uf em Dach Mansarde. S Huus isch zum Däil gmuurt und dr Räst bestoot us Fachwärk. Über dr Husdüüre isch e Huuszäiche us em 15. Joorhundert mit em goldige Markuslöi vo dr Republik Venedig.

Noch ere Urkunde vom Stäineklooster isch dört im Joor 1355 e Huus "zum diefe Käller" gstande. Zämme mit em Noochberhuus het s dr Naame "zum Rossbärg" gha. E zitlang isch s s "Erasmuskollegium" gsi, woorschinlig wil s d Uni denn brucht het. Aber dr Naame, wo am lengste brucht worde isch, isch dr hütig, wo 1486 zum erste Mol erwäänt worde isch. Er goot woorschinlig uf e Kaufmaa Claus Gottschalk zrugg, wo 1460 s Huus vom Augustinerklooster überchoo het und s drfür het müesse saniere. Es isch mööglig, ass er Handelsbeziejige mit Venedig ghaa het. S Rölief mit em venezianische Markuslöi stammt vo öbbe 1470.

Bärguf hinder em Huus isch e Hoof gsi und an sim oobere Ändi isch s Gesthuus vom Augustinerklooster gstande. Sit dr Zit vom Barock isch näbe däm Hinderhuus dr "Drei Meerwiiber Brunne" gsi, wo hüte im Hinderhoof vom Huus zum Fälkli stoot. 

1533 het dr Rootsher Konrad Schnitt, wo Schaffner für s ufghoobnige Augustinerklooster gsi isch, s Huus as "Gottschalkerins Huss" im Duechhändler Martin Ficker verkauft, wo no mee Hüüser am undere Stapflebärg kauft häi. S Huus zum Venedig isch denn für vili vo sine Bsitzer nid grad e gueti Investizioon gsi. Dr Niklaus Imry und si Frau Anna Meyer, d Bsitzer vom Huus zum wisse Bär nääbedraa, häi 1551 im Fickler s "zum Venedig" für vierhundert Pfund abkauft. 1598 het s dr Bartholomäus Meriaa für 700 Pfund kauft, aber scho bald druf für 600 Pfund im Andreas Ryff witerverkauft. 1616 het s im Jakob Wohnlich ghöört, wo s het müesse verpfände und s schliesslig 1621 für 1600 Pfund verkauft het. 1646 het d Witwe vom Niklaus Passavant, wo im Michel Coquin 1500 Pfund schuldig gsi isch, däm s Huus zerst verpfändet und schliesslig für 2050 Pfund verkauft. Aber au däm sini Glöibiger häi em 1649 s Huus pfändet und dr Apideeker Samuel Eglinger het s denn für 1400 Pfund kauft. Vom Eglinger isch s Huus in d Händ vom Goldschmiid Hans Heinrich Oberriet groote, wo Schulde gmacht het und s Huus 1666 verloore het. Dr Eglinger, won em au s "yum Fälkli" nääbedraa ghört het, het s druf zrugkauft. Spööter het s im Kaufmaa Hans Heinrich Gernler ghöört, wo s im Merz 1674 für 2100 Pfund an dr Goldschmiid Johann Lux (Lukas) Hoffmann verkauft het. Dä het s 1698 an d Uniwersidäät verpfändet. Dere het dr Kaufmaa Achilles Werthemann 1704 4000 Riichsdaaler drfür zaalt. E Noochfaar vom Werthemann, en Andreas Werthemann het 1758 s Huus am Schlüsselbärg mit em Jakob Christoph und em Johannes Leuthin für Land uf em Horbärg vor em Blääsidoor usduscht. 1770 het de Jeremias Ronus s Huus zum Venedig kauft, si Soon het s 1801 im Nöieburger Philipp Heinrich Borell witerverkauft, dä isch us dr Stadt ab und dr Ronus het s wider in sini Händ brocht, und no im gliiche Joor em jüüdische Kaufmaa Marx Piccard us em elsässische Niiderhaagedaal verkauft. 
Wo sich 1805 wider e chliini jüüdischi Gmäind z Baasel bildet het, isch s ene aber verbote gsi, e Sünagooge iizrichde. Dr Piccard het dr Gmäind dorum e Zimmer im "Venedig" as Bätsaal zur Verfüegig gstellt. Bis 1808 häi si dört Gottesdienst abghalte und si denn uf d Lyss umzooge, wo s Zimmer z chli worde isch.

1823 het dr Samuel Piccard de Freimuurer s Huus verkauft und die häi s renowiert und so het s e Zit "zur Freimuurerloosche" ghäisse. D Loosche isch bis Im Juli 1891 im "Huus zum Venedig" bliibe und denn in iir nöis Geböid am Byfangwääg 13 umzooge und däm "zum Nöije Venedig" gsäit.
Spööter häi die bäide Nochberhüüser "zum Fälkli" und "zum Venedig" dr Familie Kober ghöört, wo Durchgäng in d Muure zwüsche de Hüüser broche und si eso veräinigt het.



</doc>
<doc id="59466" url="https://als.wikipedia.org/wiki?curid=59466" title="Sommerau (Unterelsass)">
Sommerau (Unterelsass)

Sommerau ìsch a frànzeescha Gmein ìm Arrondissement () ìm Unterelsàss (Bas-Rhin).

Sommerau ìsch àm 1. Janner 2016 grìnda worra. Sa kummt vu dr Fusion vu da Gmeina Àllewiller, Bìrikewàld, Sàledàl un Sìnggrìscht.

 vu Sommerau ìsch . Sommerau gheert zum Kommünàlverbànd .

Dr elsassisch Dialekt vu Sommerau ghert zum Owerrhinàlemànnisch.



</doc>
<doc id="59468" url="https://als.wikipedia.org/wiki?curid=59468" title="Erlinsbach AG">
Erlinsbach AG

Äärlischbach (au «Speuz»; amtlich "Erlinsbach") isch e Gmeind im Bezirk Aarau vom Kanton Aargau.

S Dorf wird durch de Erzbach, wo glichzitig d Kantonsgränze zu Soledurn bildet, vo de Gmeind Äärlischbach SO trännt.

S Dorf lyt am Jurafuess. Dr Wyler "Hard" lyt hinder dr "Egg" uf emene Platoo i de Bärge vom Jura. 

De Gmeindsbann isch 986 Hektare gross, dodervo sind 524 Hektare Wald und 124 Hektare überbaut. De höchschti Punkt isch uf 908 Meter uf em Geissfluegrat, der tüüfschti uf 370 Meter in de Nöchi vo de Aare.

D Nochbergmeinde sind Oberhof im Norde, Chüttige im Oschte, Aarau im Südoschte, Äärlischbach SO im Weschte und s soledurnische Kienbärg im Nordweschte, ännet em Bärgpass vo dr Saalhöchi.




</doc>
<doc id="59469" url="https://als.wikipedia.org/wiki?curid=59469" title="Brit Mila">
Brit Mila

Bi dr Brit Mila (au: "Berit Mila"; hebräisch ברית מילה, dt. „Bund vo dr Beschniidig“, jiddischi Ussprooch "Brismile", abkürzt: "Briss") wird d Vorhut vom männlige Gliid noch jüüdischem Bruuch abgschnitte. Das wird vom ene "Mohel", eme Beschniider, gmacht, wo in dr Braxis vo dr Brit Mila usbildet worde isch.

D Beschniidig isch e Gebot, wn em au die mäiste sekulare Juude folge, wil si s as e wichgige Däil vo dr jüüdische Identidäät gseen. Es git underschidligi Uffassige drüber, ob mä d Beschniidig ooni oder mit Bedöibig söll gmacht wärde.

D Brit Mila wird im Juudedum as dr Iidritt vom ene männlige Noochfaar in dr Bund mit Gott aagluegt. Dä Bund het noch dr jüüdische Überliiferig Gott mit em Abraham (und sinere Familie) abgschlosse; er wird dorum au as dr „abrahamitisch Bund“ bezäichnet. In Erste Buech Mose, 17, 10-14 stoot gschriibe:

D Beschniidig findet am achte Lääbensdaag vom Bueb statt. Wenn s Buschi aber schwach oder chränklig isch, wird si verschoobe. In däm Fall macht mä sä, sobald s wider gsund isch. Wenn d Eltere iire Soon nit lön lo beschniide, denn muess dr Bueb vo sich us sich lo beschniide, wenn er drizääni wird und eso religiöös volljeerig. Wäärde dr Beschniidig wärde verschidnigi "Brachot" (Sääge) gsäit und nume wemm mä die säit, isch dr Bund mit Gott gültig. Si wird vom ene "Mohel", wo as Fachmaa für Beschniidige usbildet worde isch. In Israel git s 400 "Mohalim", wo vom Oberrabinat anerkennt si, vo deene si 20 Ärzt, wo d Brit Mila mit örtliger Bedöibig mache, dr Räst macht s dr Dradizioon nooch ooni Bedöibig.

D Brit Mila isch äini vo de 613 "Mitzwot", das si d Gebot vom Juudedum. Au e männlige Proselyt muss sich bi dr Konwersioon zum Juudedum lo beschniide.
Wenn er scho beschnitte isch, muess er im orthodoxe Juudedum e sümbolischi zwäiti Beschniidig lo mache („Tippat Dam“, hebr. „Bluetdropfe“, d. h. mä macht e chliine Schnitt, so dass mindestens äi Bluetdropfe uusechunnt); im liberale/progressive Juudedum wird das nit vo alle verlangt bzw. braktiziert.

Noch dr Uffassig vo dr historisch-kritische Biblewüsseschaft isch d Brit Mila as Bestäätigung vom „abrahamitische Bund“ erst mit dr Briesterschrift, wo im Babylonische Exil entstande isch, Däil vom Pentateuch worde.




</doc>
<doc id="59470" url="https://als.wikipedia.org/wiki?curid=59470" title="Bar Mitzwa und Bat Mitzwa">
Bar Mitzwa und Bat Mitzwa

Bar Mitzwa oder Bar Mizwa (vo aramäisch בַּר ‚Soon‘ und hebräisch מִצְוָה ‚Gebot‘), für Mäitli Bat Mitzwa oder Bat Mizwa (hebräisch בַּת מִצְוָה, Dochder vom Gebot‘) bezäichnet im Juudedum die religiöösi Mündigkäit und mit de Begriff isch dr Status, dr Daag und au d Fiir gmäint, won e Chind religiöös vollmündig wird und alle religiööse Gsetz muess folge. Buebe fiire iir "Bar Mitzwa", wenn si drizääni wärde, Mäitli s "Bat Mitzwa" im Alter vo zwölfi. 

D Idee vom "Bar Mitzwa" isch im spoote 13. Joorhundert entstande und het sich im 14. Joorhundert duuregsetzt, d "Bat Mitzwa" erst im 20. Joorhundert in de Reformgmäinde. Si Ursprung isch zwar religiöös und het zivilrächtlig kä Bedütig, aber d Fiir wird au vo sekuläre Juude begange, vilmol ooni iiri religiööse Aspäkt wie s Aaleege vo de "Tefillin" und s Vorlääse us dr "Tora" in dr Sünagooge.



</doc>
<doc id="59475" url="https://als.wikipedia.org/wiki?curid=59475" title="Tefillin">
Tefillin

Tefillin (תפילין "təfilin", singular hebr. תפילה "təfila" „Gebät“), dütsch "Gebätrieme", mänggisch au "Phylakterie", si e Bäärli vo schwarze Rieme us Lääder wo s chliini Kapsle us Lääder draa het. In dene Kapsle si Teggst us dr "Tora", wo vo Hand uf Pergamäntrölleli gschriibe si. D "Tefillin" wärde vo religiööse jüüdische Manne – im Reformjuudedum zum Däil au vo Fraue – an de Wuchedääg bim Morgegebät (hebr. "Schacharit"), aagläit. Dr Hand-Däil wird am Oberarm aagläit und d Rieme wärde um en Arm, um d Hand und um d Finger gwigglet, dr Chopf-Däil wird über dr Stirne aagläit. S Aalege vo de "Tefillin" söll e Maanig si, ass mä de Gebot vo Gott muess folge. Iiri Form, wie mä si aaläit und was in de Gebätskapsle isch, isch im Talmud ufgschriibe.




</doc>
<doc id="59478" url="https://als.wikipedia.org/wiki?curid=59478" title="Haus zum weissen Bären">
Haus zum weissen Bären

S «Huus zum wisse Bär» isch e historischs Geböid am Schlüsselbärg 5 in dr in dr Groossbaasler Altstadt. Es isch äins vo de Kulturgüeter im Kanton Basel-Stadt, wo für d Regioon vo Bedütig si. Im Huus isch e Däil vo dr Verwaltig vom Naturhistorische Museum

S Huus isch bhääbigs, spootmiddelalterligs Geböid us em 15. Joorhundert, mit drei Stöck und eme runde Düürebooge uf d Gass uuse.
Sis hütige Usgsee het s im 16. Joorhundert üüberchoo, wo s dr Familie Imry ghöört het, wie s «Huus zum Venedig» nääbedraa au.

Im spoote 14. Joorhundert het d Liigeschaft no de aadlige Schaler ghöört, wo in dr bischöflige Regierig e wichdigi Rolle gspiilt häi. Im 15. Joorhundert häi sich allerhand Florentiner, wo us iirer Stadt häi müesse flüchde, nördlig vo de Alpe ufghalte. Baasel isch vor allem wääred em Konzil, wo 1431 aagfange het, für Gschäftslüt intressant worde. Äine vo dene isch dr Händler und Bankiee Antonio Gianfigliazzi gsi, wo 1441 s Huus «zum wisse Bär» kauft het und im gliiche Joor Mitgliid vo dr Zumft «zum Schlüssel» worde isch. Dört isch au dr Claus Gottschalk, dr spööter Bsitzer vom «Huus zum Venedig», zümftig gsi. Us em Joor 1469 wäiss mä vo Zinse, wo dr Hans Imry zaalt het, und in dr Middi vom 16. Joorhundert isch s Huus immer no in de Händ vo d Imrys gsi, wo s denn umbaut und renowiert häi.

1871 het dr Buechdrucker Franz Wittmer d Liigeschaft kauft und het, won er 1903 si Betriib het welle vergröössere, uf em Garte, wo näben em Haupthuus glääge isch, e Maschinesaal lo baue. Sit 1913 ghöört s Huus dr Iiwoonergmäind und wird sit 1918 vom Museum an dr Augustinergass für Büro, Labor und Lagerrüüm brucht. 2012 het mä s Huus umbaut und drbii au d Gschicht vom Geböid erforscht.



</doc>
<doc id="59479" url="https://als.wikipedia.org/wiki?curid=59479" title="Hirschthal AG">
Hirschthal AG

Hirschtu (au "Herschtu"; amtlich "Hirschthal") isch e politeschi Gmeind im Bezirk Aarau vom Schwiizer Kanton Aargau. S Dorf ligd öppe acht Kilometer südlich vo de Kantonshauptstadt Aarau im Suhretal.

De Gmeindsbann isch 353 Hektare gross, dodervo sind 181 Hektare Wald und 57 Hektare überbaut. De höchschti Punkt isch uf 653 Meter uf de Hochwacht, der tüüfschti uf 437 Meter a de Suhre.
Nochbargmeinde sind Muhe im Norde, Choom im Oschte, Schöftle im Süde und Holzike im Weschte. 




</doc>
<doc id="59480" url="https://als.wikipedia.org/wiki?curid=59480" title="Erlinsbach">
Erlinsbach

Erlinsbach isch de Name vo däne Gmeinden i de Schwiz:
Lueg au:


</doc>
<doc id="59484" url="https://als.wikipedia.org/wiki?curid=59484" title="Konstanzer Fasnacht aus dem Konzil">
Konstanzer Fasnacht aus dem Konzil

D Konstanzer Fasnacht aus dem Konzil isch e Saal-Fasnet-Veranstaltig, wo im Konzil-Gebäud vu Konschdanz jeds Johr zehn Dag vor em Schmotzge Dunschdig in Boddeseealemannischer Sproch abghalte und vum SWR/SR-Fernsähe ibbertragge wird.

Seit ibber 20 Johr wird selle Saalfasnet vu de Narrengesellschaft Niederburg und de Kamelia Paradies uffgführt. Es sind immer Konschdanzer 
Muettersprochler, wo us de Stadt oder em Landkreis Konschdanz kummet und au d lokale Ereignisse ufs Korn nämmet. Es findet im obere Konzilsaal in Konstanz statt und hot 800 koschtümierte Zuschauer. Zwische 0,7 und 1,2 Millione Fernsehzuschauer lueget des in ganz Deutschland a. Dees sind it nur Zuschauer vu Baden-Württemberg, dees sind au welle us de übrige Länder vu Deutschland.

Im Hintergrund vu de Bühn isch de Boddesee in Narrefarbe mit sinnem Ufer und de Schweizer Berg und de Insele abgbildet. A paar Sehenswürdigkeite us Konschdanz sind zu erkenne: d Imperia, es Konzilgbäude und d Tore. D Froschenkapelle us Radolfzell spilt en Mix us Guggemusi und Jazz uff d traditionelle Art. D Wortbeiträg sind zwische kabarettistisch, Apell a d Toleranz und Menschlichkeit und blosem Verseckele. Bsundere Texschtbeiträg hot bis 2015 d Sigrun Mattes brocht.




</doc>
<doc id="59487" url="https://als.wikipedia.org/wiki?curid=59487" title="Abendstern">
Abendstern

De Oobestern isch d Bizaichnig för der Planet Venus, wener im Oobed in Himmel stoot. Er isch denn de hellst Stern.

I de Mythologie vo de alte Völcher isch de Oobestern nebetem Morgestern as e mythisches Wese aagluegt woore. Er hett aber maist ka groossi Bidüttig, im Gegesatz zom Morgestern.

Bi de antike Grieche het de Oobestern Hesperos ghaiisse und bi de Röömer Vesper.


</doc>
<doc id="59488" url="https://als.wikipedia.org/wiki?curid=59488" title="Morgenstern">
Morgenstern

De Morgestern isch d Bizaichnig för der Planet Venus, wener im Morge in Himmel stoot. Er isch denn de hellst Stern.

Well d Venus en innere Planeet isch, cha si nie i de Opposition vo de Sune stoo und dromm au nie um d Miternacht gsie were. Si cha sich vo de Erde uus gsie nie mee as 48° de Sune entferne.
I de Mythologie vo de alte Völcher isch de Morgestern recht hüüffig vereert wore, im Gegesatz zo Oobestern. Bi de antike Grieche hett er Eosphoros oder Phosphoros ghaiise und bi de Röömer Lucifer. Bi de früene Christe isch de Lucifer no as Symbol för de Jesus Christus gstande, spööter isch aber Luzifer zom Name vom Tüüfel wore.

Bi de Inder isch de Morgestern mitem Waise Usana gliichgsetzt wore, bi de Balte mitem Auseklis. Im Alte Orient sind de Morge- und de Oobestern as e Brüederpaar vereert wore, so bi de Araber i de Röömerzitt as Monimos und Azizos und z Ugarit as Šaḥr und Šalim. Z Mesopotamie isch aber de Planet Venus mit de Göttin Ištar gliichgsetzt wore und isch denn öber d Astrologii vo de Grieche mit de Aphrodite und vo de Röömer mit de Venus gliichgsetzt wore.


</doc>
<doc id="59489" url="https://als.wikipedia.org/wiki?curid=59489" title="Lucifer">
Lucifer

De Lucifer (uf tütsch au Luzifer; ) isch i de römische Mythologi de Morgestern. Er isch mit dem griechische Phosphoros gliichgsetzt woore, beed Näme hend d Bidüttig "Liechtträger". Sini Vorstelige sind wie die vo de Grieche. 

Im Christetum isch de Morgestern mitem Jesus Christus vergliche wore, wege de Biblestell im zwaite Brief vom Apostel Petrus, wo de sait, as d Botschaft vo de Prophete wiene Lampe sai, wo im Diunggle breni "„bis der Tag anbricht und das Licht des Morgensterns eure Herzen hell macht.“" (2 Petr 1,19) I de Offebaarig 2,28 werd de Morgestern as e Machtzaiche vom Gott bischribe und i de Offebarig 22,16 sait de Jesus selber: "„I bi de glänzig Morgestern.“"

Abem 4. Joorhundert isch aber de Morgestern wege de Stell Jesaia 14,12 im Alte Testament mitem Satan gliichgsetzt wore:


</doc>
<doc id="59490" url="https://als.wikipedia.org/wiki?curid=59490" title="Vulcanus">
Vulcanus

De Vulcanus , älter: Volcanus und uf tütsch: Vulkan () isch e röömische Füürgott gsii. Bi de Etrusker het em de Sethlans entsproche. Er isch mit em griechische Hephaistos identifiziert wore und hett dem sini Aigeschafte as e Götterschmiid agnoo und isch denn au zom ene Gott vo de Volkään wore, wo noch im binennt sind.

De Vulcanus het vor Bränd und de zerstörische Gwalt vom Füür gschützt und hett dodeför rötlichi Tier as Opfer öbercho. Zäme mit de Gerdgöttin Vesta hett er e Paar vo de Zwölfgötter bildet. Sini Vereerig söll z Rom vom Romulus oder vom Titus Tatius iigfüert wore sii.


</doc>
<doc id="59493" url="https://als.wikipedia.org/wiki?curid=59493" title="Vesta">
Vesta

D Vesta () isch di röömische Herdgöttin. Si isch mit de griechische Hestia gliichgsetzt wore.

D Vesta isch d Göttin vom römische Staatsherd gsii und isch nume selte as Göttin vom hüüsliche Herd vereert wore. Ere Tempel, wo noch de Saag vom Numa Pompilius gründet woren isch, isch am Rand vom Forum Romanum gstande. S isch en archaische Rundtempel gsii, wo nume d Vestaline hend töre inegoo. Die sind jungfroilichi Priesterine vo de Vesta gsii, wo s hailige Füür ghüetet hend. De Tempel isch e paarmol abebrennt und jedesmool noi uufbaut wore.

Zäme mit em Vulcanus hett si e Paar vo de Zwölfgötter bildet. 


</doc>
<doc id="59494" url="https://als.wikipedia.org/wiki?curid=59494" title="Saturnus">
Saturnus

De Saturnus oder uf tütsch Saturn () isch i de römische Mythologi de Gott vom Acherbau. Er isch mitem griechische Kronos gliichgsetzt wore. Bi de Etrusker hett er Satre ghaisse. I de Chaiserzitt isch er au mitem Osiris oder Serapis vergliche wore.

Noch de röömische Saag isch de Saturnus ursprüngli e König vo Latium gsii. Er hett a de Mentsche de Acherbau biibroocht und e goldigs Zittalter biwörkt. Er isch au e chthonische Gott gsii und het zäme mit de Göttin Lua chöne Vernichtig bringe. Sis Fest, d Saturnalie, isch am 17. Dezember gfiiret wore.

Sini Frau isch d Fruchtgöttin Ops, wo mit de griechische Rhea gliichgsetzt woren isch. Er isch de Vatter vom Picus ("Specht") gsii, wo noch em König woren isch. Demm si Soo, de Faunus isch denn de Vatter vo birüemte König Latinus, wo de Aeneas uufgnoo hett.

Uursprüngli sölled ufem Kapitol z Room em Sarturnus Mentsche gopferet wore sii. De Hercules heb denn die Mentscheopfer ersetzt dör Cherze und Statuette. Siin Tempel isch ane 497 v. Chr. baut wore. I dem Tempel isch Staatsarchiv und d Staatskasse vo de Römer gsii. Sini Statue i dem Tempel hett i de Hand e Segiss ghaa und sini Füess sind mitere Schnuer us Wule gfesslet gsii, womer a de Saturnalier glöst hett.


</doc>
<doc id="59495" url="https://als.wikipedia.org/wiki?curid=59495" title="Latinus">
Latinus

De Latinus () isch e saagehafte König vo Latium. Er het de Aeneas bi sich uufgnoo, nochdem er us Troie hett müese flüche. Er gelt as de Vorfaar vo de Latiiner, en italische Stamm, wo s Land Latium bisidlet hett. Vo dem Volch laitet sich au de Name vo de latiinische Sprooch ab.

De Latinus isch de Soo vom Faunus und vo de Marica. Siin Groossvatter isch de Picus und de Uurgroossvatter de Gott Saturnus. 

Er isch mit de Amata verhürootet gsii und het vo dere e Soo gha, wo aber scho as Chliine gstorben isch, und e Töchter, d Lavinia. Die hett er wöle wegeme Orakelspruch am Aeneas verhüüroote, aber d Amata isch degege gsii, well si lieber de Turnus, de König vo de Rutuler, as Schwigersoo gsie hätti. S isch wege dem zomene Chrieg choo und d Troianer underem Aeneas hend gsigt und d Lavinia isch d Frau vom Aeneas wore. De Latinus isch i dem Chrieg umchoo, sini Frau aber hett Selbstmord gmacht. D Troianer und d Lütt vo Latium hend sich denn zomene anzige Volch zämetue und nochem Wile vo de Göttin Iuno hend si sich Latini gnennt.

D Grieche hend näbis anders vom Latinus verzellt und gsait, er sai e Soo vo de Zauberi Kirke und vom Odysseus gsii. Er heb e Stadt Rom gründet und die noch sinere Schwöster Rhome binennt.


</doc>
<doc id="59496" url="https://als.wikipedia.org/wiki?curid=59496" title="Lavinia">
Lavinia

D Lavinia () isch i de röömische Saag d Töchter vom König Latinus und vo de Amata. Si isch mitem Rutulerkönig Turnus verlobt gsii, wo aber de Aeneas mit de Troianer an Hoof vom Latinus choo isch, hett e wegeme Orakelspruch d Lavinia em Aeneas versproche. Wege demm isches zomene Chrieg zwöschet de Troianer und de Rutuler choo. De Aeneas het gwune und d Lavinia isch sini Frau wore. No wo si vonem schwanger gsii isch, isch de Aeneas gstorbe. D Lavinia het müese vorem Ascanius, em früennrige Soo vom Aeneas, flüche und hett im Wald de Postumus Silvius uf d Welt broocht. Noch ere isch d Stadt Lavinia binennt wore, wo de Aeneas gründet hett.


</doc>
<doc id="59497" url="https://als.wikipedia.org/wiki?curid=59497" title="Latinus (Begriffsklärung)">
Latinus (Begriffsklärung)

Latinus isch de Name vo:



</doc>
<doc id="59499" url="https://als.wikipedia.org/wiki?curid=59499" title="Christoph Mangold">
Christoph Mangold

Dr Christoph Mangold (* 17. Merz 1939 z Baasel; † 19. Januar 2014 z Baasel) isch e Schwizer Schurnalist und Schriftsteller gsi und het au as Wärbigsteggster, Lektor und Kritiker gschafft. Noch 1964 het er au under em Psöidonüüm "Lynkeus" publiziert. 

Sit 1971 het er zur Grubbe Olte ghöört. Er isch Mitgliid vom PEN, vom VSJ ("Verband der Schweizer Journalistinnen und Journalisten") und vo dr PdA gsi.

Dr Mangold het z Baasel und in Dalmazie gläbt.








</doc>
<doc id="59503" url="https://als.wikipedia.org/wiki?curid=59503" title="Conservatoire national des arts et métiers">
Conservatoire national des arts et métiers

S Conservatoire national des arts et métiers (churz: CNAM) isch e franzesischi Hochschuel, wu dr Status vun eme Grand établissement het. S Conservatoire National des Arts et Métiers zellt zue Grandes écoles, wu au Elitehochschiel gnännt wäre. S het sy Sitz z Paris (292 rue Saint-Martin, 3. Arrdt.), derzue e Hufe Niderlossige in dr franzesische Regionen un im Uusland. In sibe Fachberych wird s gsamt Spektrum vu dr tächnisch-naturwisseschaftlige Studiegäng abdeckt, derzue au Wirtschaftswisseschafte. Rund 90.000 Studänte sin yygschribe in dr Studiegäng, d Helfti vun ene in Informatik un Wirtschaftswisseschafte. S "Diplôme d'Ingénieur CNAM" het z Frankrych e seli hoch Prestiyysch.

S CNAM isch anne 1794 in dr Zyt vu dr franzesische Revolution vum franzesische Gaischtlige un Abgordnete vum Nationalkonvänt Henri Grégoire (Abbé Grégoire) grindet wore. 



</doc>
<doc id="59504" url="https://als.wikipedia.org/wiki?curid=59504" title="Kornhaus Kleine Augustinerschütte">
Kornhaus Kleine Augustinerschütte

Die «Chläini Augustinerschütti» isch en ehemooligs Kornhuus am Rhiisprung 21 in dr Groossbaasler Altstadt. Hüte ghöörts Geböid em Mathematische Instidut vo dr Uniwersidäät Baasel. Es stoot über em Rhii am Hang vom Münsterhüügel, wo dört seer stotzig isch, und doorum het s ooben am Rhiisprung nume äi Stock, aber uf dr Rhiisite säggs. 

D Liigeschaft het am Aafang vom 15. Joorhundert dr Familie Zibol ghöört, wo druf e Schüüre gha het, und si häi au bärgab undedraa am Rhiisprung no mee Bsitz ghaa, dr Hoof, won emol de aadlige Schalers ghöört het. 1460 het d Stadt die Liigeschafte kauft und dr «Schalerhoof» isch dr Sitz vo dr nöije Uniwersidäät worde. 1469 het d Stadt d Schüüre oobe an dr Uni lo abrisse und an iirem Blatz vom Hans Sattler e stedtischs Kornhuus baut, e zwäits Kornhuus in dr Stadt noch däm, wo im «Alte Züüghuus» am Petersblatz 1440 iigrichdet worde isch, wil sich Baasel denn uf die ungwüsse Zite mit de marodierende Armaniake in dr Umgääbig und de Hungersnööt het welle vorberäite. Noch dr Stadtaasicht vom Meriaa het «Augustinerschütti» an dr Fassade em Rhii zue in jedem Stock drei Doppelfänster gha. 

Bis 1817 isch s Huus, wo den die «Chläini Augustinerschütti» ghäisse het, e Kornhuus gsi, denn het dr Siidebandfabrikant Peter Bischoff in de bäide oobere Stöck Woonige iigrichdet und undedra Fabrikrüüm. S alte hooche Krüppelwalmdach het er mit eme flache Walmdach ersetzt. Zur Gass und zum Rhii aane häi d Fassade in dr Middi flachi dreieggigi Giibel überkhoo. 

1892 het dr Kanton s Geböid kauft. Zerst isch s Baudepartemänt din gsi, und vo 1905 aa s Mathematische Seminar und e zitlang no anderi chliineri Instidut.

1959 und 2015 isch s Huus innenooch umbaut worde.



</doc>
<doc id="59510" url="https://als.wikipedia.org/wiki?curid=59510" title="Lexikon der schweizerischen Gemeindenamen">
Lexikon der schweizerischen Gemeindenamen

S Lexikon der schweizerischen Gemeindenamen (LSG) isch e namekundli Nooschlagwärch, wu d Härmchumft vu dr Ortsnäme vu dr Schwyzer Gmaine din bschribe wird.

Grundlag fir d Publikation isch s vum Nationalfond unterstitzt Projäkt «Onoma», wu an dr Expo.02 presäntiert woren isch. In Buechform isch s Lexikon, wu an dr Universitet Noieburg unter dr Laitig vum Andres Kristol entstanden isch, anne 2005 in dr Verlag Huber z Frauefäld un Payot z Lausanne.

S LSG referiert un dischpetiert dr gegewärtig wisseschaftli Stand vu dr Forschig zue dr sprochlige Härchumft vu dr Name vu allne Gmaine vu dr Schwyz, wu s dodmol gee het, rund 3000 Stuck. S ergänzt di kantonale Namebiecher, wu scho vorlige. D Artikel bsteh us ere Uuswahl vu historische Beleg, us em Name, wien er im lokale Dialäkt gsait wird un ere Dytig vu dr Härchumft. Bi Gmaine in dr Romandy, wu dr Name im lokale Patois nime het chene erfasst wäre, sin d Näme im Patois us Umlandsgmaine aagee.

Dr Stefan Sonderegger kritisiert in ere Rezänsion fir d NZZ, s Wärch sei zwar vu dr romanistische Syte här guet, aber «germanistisch oft unzureichend» un «in den Schlussfolgerungen zu apodiktisch und deshalb wenig ausgewogen».

S Wärch isch in drei vu dr vier Landessproche vu dr Schwyz publiziert wore, nämlig uf Dytsch, Franzesisch un Italienisch. D Artikel sin in däre Sproch verfasst, wu d Gmai lyt. En Uusnahm bilde di rätoromanische Ortsnäme, wu uf Dytsch expliziert wäre.



</doc>
<doc id="59513" url="https://als.wikipedia.org/wiki?curid=59513" title="École Polytechnique">
École Polytechnique

D École Polytechnique esch e Technischi Hochschuel z Paris-Palaiseau (Frànkrich). Si isch Mitgliid vo der "Conférence des Grandes Ecoles" und vo der "UniverSudParis". Si ghöört hüte zu ParisTech.

D "École polytechnique" isch bsundrigs für iir Ääscheniöörstudium "polytechnicien" berüemt, bietet aber au zwäijöörigi Masterstudie und Promotionsstudie aa.

D Hochschuel isch im Joor 1794 gründet worde. Sit em Joor 2000 isch e nöiji Studieornig in Chraft. D Duur vom Studium für e "Polytechnicien" isch hüte vier Joor (s Studium isch im Ganze 6 Joor lang). Drbii isch s letschte Joor en Aawändigsstudium an ere andere Uniwersidäät z Frankriich oder im Usland. Dr Abschluss häisst "Ingénieur de l’École polytechnique".



</doc>
<doc id="59514" url="https://als.wikipedia.org/wiki?curid=59514" title="Artur Fischer">
Artur Fischer

De Artur Fischer (* 31. Dezember 1919 z Tumlinge, † 27. Januar 2016 z Waldachdal) isch en glernte Bauschlosser, Unternehmer und Erfinder gsi. Er het wit über 1000 Patent und Bruchsmuschter für sini Erfindige gha.

Scho als chline Bueb het de Artur Fischer sini erschte Erfindige gmacht. Mit 38 het er dann eini vo sine bekannteschte Erfindige uf de Märt brocht, de S-Dübel us Polyamid. Au s „fischertechnik“-Baukaschtesyschtem und es Blitzliechtgrät für Fotiapparät mit ere synchrone Uslösig im 1949, ghöre zu sine bekannteschte Erfindige. En Dübel zum Fixiire vo Chnochebrüch het er ebeso erfunde, wi es essbars Chinderspiilzüg us Härdöpfelstärcki, wo mit em Name fischer TiP verchauft wird.

Sini 1948 gründt Firma Fischerwerke het er im 1980 an sin Sohn Klaus Fischer übergeh. S Unternehme het im 2013 en Umsatz vo öppe 618 Millione Euro gha.

De Artur Fischer het bis Endi 2013 insgsamt 1136 Patent und Bruchsmuschter aagmeld gha und zählt zu de erfolgrichschte Erfinder vo de Wält. 





</doc>
<doc id="59515" url="https://als.wikipedia.org/wiki?curid=59515" title="Stubengesellschaft">
Stubengesellschaft

E Stuubegsellschaft (au "Drinkstuube" oder "Herrestuube") isch sit em 14. Joorhundert äini vo de Organisazioonsforme vo dr Patriziergsellschaft im Häilige Röömische Riich gsi, e Zämmeschluss vo Aadlige und riiche Bürger, wo zämme häi welle die lokali Politik beiiflusse, Gschäft abschliesse und Hüroote arangschiere. D Bezäichnig chunnt vom ursprünglige Naame „Drinkstuubegsellschaft“. Wo die Veräin ufchoo si, si si bald zun ere Moode worde, vor allem am Ooberrhii uufe bis in d Nordschwiz iine.

Für Stuubegsellschafte git s e baar charakteristischi Merkmol, wo si alli über d Regioone wäg gha häi.

Zum Mitgliid oder eender „Stuubegsell“ z wärde, het mä müesse en Aadraag mache, und isch nume dur die freiji Kooptazioon gweelt worde vo de Mitgliider, wo scho vorhande gsi si. Dr Beschluss het äntwääder äistimmig oder meerhäitlig vo de Gselle müesse gfasst wärde. Es het no meereri Vorussetzige gee: vilmol isch das e gröössers Vermööge gsi, in bestimmte Fäll ass mä zum Aadel ghöört het, mänggisch au ass mä e herrschaftlige Beamter, e kommunale Amtsdrääger, e Gäistlige gsi isch. Vilmol isch dr Iichauf düür cho, äntwääder in dr Form vo Gäld oder vom ene wärtvolle Bächer aber Söön und Erbe häi s mäistens nid müesse zaale. Für en Iistand häi aber alli Nöiling sälber müesse ufchoo, und s Ässe oder s Gsöff für alli Gselle müesse zaale.

D Mitgliidschaft isch erblig gsi und isch nid verlooregange, au wemm mä us dr Gmäind furtzooge isch. Wenn öbber aber die ganz Zit sini Pflichde nid erfüllt het, het mä si em chönne wägnee. odrzue het ghöört, ass mä sini Usgoobe jeede Oobe sofort zaalt het und au mit em jöörlige Biidraag pünktlig gsi isch. Dä isch relativ niidrig gsi und het die laufende Chöste müesse decke, vor allem s Häize vo dr Stuube. Wenn e Gsellschaft e gmäinsams Vermööge oder Grundbsitz gha het, isch si as Ganerbschaft, also as Erbegmäinschaft, witergfüert worde.

En eerenamtlige Stuubemäister het ufbasst, ass d Gselle dr Stuubenordnig gfolgt si. Er het d Gschäft vo dr Gsellschaft bsorgt, isch für s Inwentar verantwortlig gsi und mänggisch au drfür, d Biidrääg zaalt worde si, het d Abrächnige gmacht und isch dr Vorsitz vo dr Gsellschaft gsi, zum Bischbil wenn die as Gricht gsässe isch. D Stuubegsellschaft isch in ere gwüsse Wiis e rächtsfreije Ruum gsi, wo sich mit iirer Gründig kwaasi automatisch konstituiert het. Iiri Mitgliider häi nid Wach- und Frondienst müesse läiste und dr Gmäind käni Abgoobe mache. D Stuube het mit gwüsse Iischränkige chönne Asyl gee. Es isch verbote gsi, uf dr Stuube Pfändunge z mache; und schliesslig het si d Grichtshohäit gha, also s Rächt, über inneri Aagläägehäite sälber z richde.

Für zum Mitgliid in ere Stuubegsellschaft wärde, het mä müesse "stuubefähig" si, was grundsätzlig für alli Noochkomme vo Patrizier gulte het. Sust het mä nume chönne stuubefähig wärde, wemm mä e stuubefähigi Person ghürootet het. Chaufe het mä d Stuubefähigkeit nid chönne. Im Lauf vo dr Zit si d Reegle zum Ufgnoowärde zum Däil no verscherft worde, so häi doo und dört nume Persone, wo s Bürgerrächt gha häi, chönne Mitgliid wärde.

Uf en Art isch das dr Vorlöifer vo alle spöötere Stuubegsellschafte gsi:

Die bekanntiste Stuubegsellschafte het s in de Stedt Frankfurt am Main und Lübeck:




</doc>
<doc id="59519" url="https://als.wikipedia.org/wiki?curid=59519" title="Nordirland">
Nordirland

Nordirland (, ) isch e Land un Teil vom Vereinigte Königriich Grossbritannie un Nordirland. Es bestoht us sächs vo de nün Grafschafte vo dr historische irische Provinz Ulster im Norde vo Irland.

Im Verhältnis zur Republik Irland isch Nordirland dichter bevölkert un sterker industrialisiert.

Nordirland bildet d Fortsetzig vom Landschaftsbild in Nordängland und Südschottland nach Weschte hi. D Küstelinie isch riich gliideret. Ds Klima isch - wie überall uf de Britische Insle - ozeanisch und wird vom Golfstrom beiiflusst.

Nordirland het e Nord-Sued-Usdehnig vo 140 km. Vo Oschte nach Weschte sind es 180 km. D Insle Rathlin im Nordoschte ghört zue Nordirland. Dr Aateil vo Nordirland an dr Flächi vo de gsamte irische Insle ligt bi öbbe 16 Prozänt.

Es git drü Höhezüg: im Nordweschte d Sperrin Mountains, im Nordoschte ds "Antrim Plateau", im Südoschte d Mourne Mountains (852 m).


Nordirland isch - wie d Republik Irland - vo Uswanderig prägt gsi. Grösseri Investitione si wege dr ethnisch-konfessionelle Spaltig un dr politische Unsicherheit kum gmacht worde; ds Bruttoinlandsprodukt (BIP) isch 1991 81 Prozänt vom Durchschnitt im Vereinigte Königriich gsi, d Arbeitslosigkeit hoch.

Syt 1997 wird meh inveschtiert un d Wirtschaft wachst sterker. Syt 1999 erläbt ds Land e Aastieg bim Tourismus. E wichtigs Undernääme isch Premier Power.

D Währig z Nordirland isch ds Pfund Sterling. Vier Gschäftsbanke (Bank of Ireland, First Trust Bank, Northern Bank, Ulster Bank) dörfe eigeni nordirischi Banknote drucke.

1972 isch ds "Nordirlandminischterium" ("Northern Ireland Office", Abk. NIO) in London erschaffe worde, wo vo eme Minischter oder ere Minischterin gleitet wird. Syt 2012 isch des di konservativi Politikerin Theresa Villiers. Ds Minischterium isch verantwortlech für d Beriich Strafgeriichtsbarkeit und Justizvollzug, Polizey, d Fürsorg für Opfer vo politisch motivierte Vrbräche un in dr Vrgangeheit (2002-2007), wo d Regionalregierig diräkt dr Zentralregierig unterstellt gsi isch, für d Rächtsufsicht über d Behörde z Nordirland.

Wie au in Wales und in Schottland het d Regierig vom Tony Blair iiri Politik vo dr "Devolution" au in Nordirland umgsetzt und het e Regionalverwaltig iigrichtet. In Nordirland gits ds Büro vo dr Exekutive („Erschte Minischter und Stellverträtende Erschte Minischter vo Nordirland“) und zäh Regional-Minischterie, nämlech für Landwirtschaft, für Kultur, Kunst und Freiziit, für Bildig, für Umwält, für Finanze und Personal, für Gsundheit, für Wirtschaft, für Beschäftigung, für Fortbildig, für Regionalentwicklig und für Sozialpolitik. En Asbekt vo dere Konstruktion isch, dass d Minischterie vo dr Republik Irland e Gägänüber nit z London, sondern z Belfast hai und eso ds allmähliche Zämewachse vo Irland gförderet wird.

Dr Hushalt vo dr nordirische Regierig, dr "Northern Ireland Executive," isch hochdefizidär. Nit emal zwöi Drittel vo dr Usgabe si durch Iinahme in Nordirland deckt. Ds Vereinigte Königriich muess d Usgabe vo dr nordirische Regierig mit meh als 9 Milliarde Pfund jöhrlig subväntioniere.

Bis 1972 isch Nordirland in sächs Grafschafte gliideret gsi: Antrim, Armagh, Down, Fermanagh, Derry (Londonderry) und Tyrone. Syt 1973 hets e eistuefigi Verwaltig mit 26 Distrikt. Syt em 1. April 2015 isch Nordirland in elf Dischtrikt gliideret.

Es git zurzit kei offizielli Faane vo Nordirland. Bis 1973 isch in Nordirland d "Red Hand Flag of Ulster" als offzielli Flagge vrwändet worde. Denäbe hets au e Wappe vo Nordirland gee.

D Teilig vo Irland in d Republik Irland und Nordirland het 1921 nach em Irische Unabhängigkeitschrieg stattgfunde.

Dr katholischi Bevölkerigsteil in Nordirland isch bi dr Suechi noch Arbetsstelle un Wohnige benachteiligt worde. Die Diskriminierig het vil bööses Bluet verursacht. D Gsellschaft isch scho lang politisch teilt in d Republikaner, wo meischtens irischstämmig un katholisch si un d Wiidervreinigung mit dr Republik Irland verfolge, un d Unionischte oder Royalischte, wo mäischtens protestantisch si, vo Zuewanderer abstamme un im Vereinigte Königriich bliibe wäi. Immer wider isch Gwalt zwüsche de beide Bevölkerigsgruppe usbroche. 1969 isch zum erste Mol die britisichi Armee iigsetzt worde, zum Friide z bringe. Am 30. Januar 1972 häi denn aber britischi Fallschirmjeeger z Derry bin ere Demonstration mindestens 14 Katholike umbrocht. Wäge däm so genannte Bluetige Sunndig ("Bloody Sunday") häi sich mee und mee Republikaner dr terroristische IRA aagschlosse. Au protestantischi Grubbe häi Terror gege Katholike aagwändet und d Laag isch mee und mee eskaliert. Es het sich aber au e Friidensbeweegig bildet und am 10. April 1998 häi d Regierige vo Irland und Grossbritannie zämme mit de nordirische Parteie (Ulster Unionist Party, Social Democratic and Labour Party un Sinn Féin) s Karfritigsabkomme abgschlosse. D Laag het sich druf entspannt. Nordirland het wider d Sälbstverwaltig überchoo, und d Republik Irland het dr Ardikel in dr Verfassig gstriche, wo d Veräinigung mit Nordirland forderet.




</doc>
<doc id="59522" url="https://als.wikipedia.org/wiki?curid=59522" title="Manila">
Manila

Manila (offiziell: "City of Manila"; Filipino "Lungsod ng Maynila") isch d Hauptschtadt vo de Philippine.

Manila lit uf dr Hauptinsle Luzon in dr Manilabucht. Sie isch eini vo 16 wiitere Schtädt und Kommune, wo zäme di 636 Quadratkilometer gross Region Metro Manila bilde. In dr Schtadt Manila läbe 1,7 Millione Mänsche, i dr Agglomerazioon Metro Manila 11,9 Millione (2010). Die Iiwohner, wo usserhalb vo de Metropolregion wohne, nenne hüfig di gsamti Metropolregion "Manila".

D Hauptstadt isch ds politischi, wirtschaftlichi und kulturelli Zäntrum vom Land und Verchehrschnotepunkt mit Universidäde, Hochschuele, Theater und Musee. D Schutzpatronin vo dr Schtadt isch d La Naval de Manila.

Manila lit am öschtliche Ufer vo dr Manilabuecht und het e Flächi vo 38,55 Quadratkilometer.

D Stadt isch vo dene Städt und Gmeinde vo dr Metro-Region Manila umgäh: Navotas City, Caloocan City, Malabon City und Valenzuela City im Norde, Quezon City und Marikina City im Nordoschte, San Juan, Pasig City und Mandaluyong City im Oschte, Makati und Pateros im Südoschte und Pasay, Taguig und Paranaque City im Süde.

Dr Pasig-Fluss teilt d Schtadt in zwöi Teil. Quezon City isch di gröscht, bevölkerigsriichscht (2,7 Millione Iiwohner 2010) und riichscht Schtadt im Grossruum Metro Manila.


</doc>
<doc id="59523" url="https://als.wikipedia.org/wiki?curid=59523" title="California Institute of Technology">
California Institute of Technology

S California Institute of Technology (alemannisch "Tächnischi Hochschuel von Kalifornie"), besser bekannt as Caltech, isch e brivaati Eliteuniwersidäät z Pasadena im County Los Angeles, wo uf Natur- und Ääscheniöörwüsseschafte spezialisiert isch.

DS Caltech isch 1891 as Forschigsuniwersidäät mit nume 31 Studänte gründet worde. Hüte studiere an dr Hoochschuel nume öbbe 2000 Studänte, was im Vergliich zum groosse Riwaal MIT, won e äänligs Forschigsbrofiil het, seer wenig isch. E groosse Däil vo de Studänte befindet sich im ene postgraduale Studium. Caltech isch Mitgliid vo dr Association of American Universities. Das isch e Verbund vo füerende forschigsintensive nordamerikanische Uniwersidääte, wo sit 1900 bestoot.

S Jet Propulsion Laboratory vo dr NASA, wo dr Betriib vo Wältruumsonde überwacht, isch e Däil vo dr Uniwersidäät. S Institut isch an s Forschigsnetzwärk Biomedical Informatics Research Network (BIRN) aagschlosse.

D Uni het zwar nume 310 Brofässer und 2171 Studänte (2004/2005) und isch also seer chlii, aber si isch wüsseschaftlig hoochbroduktiv und ghöört noch verschiidene Rankings zu de zää beste Uniwersidääte uf dr Wält.
In Lauf vo dr Gschicht vo dr Uniwersidäät häi Aaghöörigi und Ehemooligi im Ganze 31 Nobelbriis gwunne: 13 in Füsik, 9 in Füsiologii oder Medizin, 6 in Chemii, 2 in Ökonomii und äi Friidensnobelbriis.


</doc>
<doc id="59532" url="https://als.wikipedia.org/wiki?curid=59532" title="Altweltaffen">
Altweltaffen

D Altwältaffe oder Schmalnasenaffe (Catarrhini) bilde e Verwandtschaftsgrubbe vo de Primate. In dere Grubbe wärde alli Affe vo dr Alte Wält (Eurasie und Afrika) zämmegfasst. Mä däilt sa ii in die Gschwänzte Altwältaffe (Cercopithecoidea) und die Menschenartige (Hominoidea). Zu de Menscheartige ghöört au dr Mensch.

D Altwältaffe häi e schmaali Naaseschäidewand mit Naaselücher, wo parallel gege vorne oder unde zäige. Usserdäm häi alli Arte e lange, chnöchrige Ghörgang und nume no zwäi vorderi Backezeen; im Ganze häi si maximal 32 Zeen, vier weniger as d Nöiwältaffe (maximal 36). Die mäiste Arte häi Sitzhornhut am Füüdle und dr Duume cha im Gegesatz zu de Nöiwältaffe de andere Finger gegenüber gstellt wärde, er isch opponierbar. D Lengi vom Schwanz isch verschiide, cha aber nid as Grifschwanz iigsetzt wärde. An de Finger und Zeeche het s flachi Neegel.

Altwältaffe si middelgroossi bis groossi Primate und im Durchschnitt gröösser as Nöiwältaffe. Die chliinsti Art si d Zwärgmeerchatze mit 0,8 bis 1,3 Kilogramm, wäärend männligi Gorilla bis zu 200 Kilogramm chönne wääge.

S Kladogramm undenooche stellt die woorschinlige Verwandtschaftsverheltniss innerhalb vo de Altwältaffe daar:


</doc>
<doc id="59533" url="https://als.wikipedia.org/wiki?curid=59533" title="Orang-Utans">
Orang-Utans

D Orang-Utan ("Pongo") si e Gattig vo Primate us dr Familie vo de Menschenaffe (Hominidae). Vo de andere Menschenaffe underschäide si sich dur iir rotbruuns Fäll und dur iire Körperbau, wo stärker an d Lääbenswiis vo Baumbewooner aabasst isch. Si lääbe uf de südostasiatische Insle Sumatra und Borneo. D Beständ vo de bäide Insle wärde hüte drei underschiidligi Arte zuegordnet – em Borneo-Orang-Utan ("Pongo pygmaeus"), em Sumatra-Orang-Utan ("Pongo abelii") und em nöi entdeckte Tapanuli-Orang-Utan ("Pongo tapanuliensis").

D Orang-Utans chömme uf e Chopf-Rumpf-Lengi vo 1,25 bis 1,5 Meter. Bim Gwicht git s e dütlige Gschlächtsdimorfismus: Männli wääge 50 bis 90 Kilogramm und si fast dobblet so schwer wie Wiibli, wo 30 bis 50 Kilogramm wääge. Dier in Gfangeschaft si mäistens dütlig schwerer, Männli chönne uf e Gwicht vo fast 200 Kilogramm cho. D Sumatra-Orang-Utan si im Allgemäine e chli liichder und graziiler as iiri Verwandte uf Borneo. S Fell gseet eender dünn und zottelig us und isch dunkelrot oder rötlig bruun – bi de Dier us Sumatra mäistens e chli heller.

D Erm und d Bäi si stark spezialisiert uf d Lääbenswiis vom ene Baumbewooner. D Erm si seer lang und chreftig und chönne e Spannwiti vo 2,25 Meter ha. D Händ häi d Form vo Hogge und si lang, dr Duume hingege isch seer churz und ganz nooch an dr Handwurzle. D Bäi si im Vergliich churz, seer beweeglig und chönne gege inne booge wärde, was bim sänkrächte Chlättere an Baumstämm hilft. Dr groossi Zeeche isch wie dr Duume verchürzt und relativ nooch bi dr Fuesswurzle, die andere Zeeche si hingege verlengeret und chrumm. D Füess gseen dorum fast wie Händ us.




</doc>
<doc id="59534" url="https://als.wikipedia.org/wiki?curid=59534" title="Schimpansen">
Schimpansen

D Schimpanse ("Pan") si e Gattig us dr Familie vo de Menschenaffe (Hominidae). Si si die nöggste lääbige Verwandte vom Mensch und lääbe im middlere Afrika. Zur Gattig ghööre zwäi Arte: dr Gmäin Schimpans ("Pan troglodytes") und dr Bonobo oder Zwärgschimpans ("Pan paniscus").

Schimpanse häi e maximali Chopfrumpflengi vo 64 bis 94 Santimeter und häi kä Schwanz wie alli andere Menschenaffe au. Wenn si ufrächt stöön chönne si uf e Hööchi vo 1 bis 1,7 Meter cho. Bim Gwicht git s e dütlige Gschlächtsdimofismus: wäärend Wiibli öbbe 25 bis 50 Kilogramm schwer wärde, sich s Gwicht vo Männli zwüsche 35 bis 70 Kilogramm. D Bezäichnig „Zwärgschimpans“ für e Bonobo isch äigetlig falsch, wil bäidi Arte öbbe gliich grooss wärde. Allerdings het dr Bonobo e grazilere Schäadel und lengeri und dünneri Ärm und Bäi.

D Erm vo de Schimpanse si lenger as d Bäi, d Händ häi fümf Finger, d Füess fümf Zeeche, d Duume und die groosse Zeehe chönne de andere Finger oder Zeeche gegnübergstellt wärde, si si opponierbar. Uf em grösste Däil vom Körper waggst e dunkelbruuns oder schwarzes Fäll.

Über de Auge häi d Schimpanse Augewülst, d Oore stöön ab und si rundlig und d Schnauze stoot uuse. Uf em Gsicht het s käni Hoor und es isch bim adulte Dier dunkelgrau oder schwarz. Bim Chopf vom Gmäine Schimpans isch s Gsicht heller und d Stirne runder as bim Bonobo.

D Eggzeen si bim Gmäine Schimpans stark gschlächtsdimorf (bi Männli si si dütlig gröösser), bim Bonobo seer vil weniger. Im groosse Ganze si d Schniidzeen bräiter und d Molare häi runderi Höcker as bim Gorilla.

D Körpertämpratur vo gsunde Schimpanse isch – wie bim Mensch – im Durchschnitt 37 Grad Celsius.



</doc>
<doc id="59535" url="https://als.wikipedia.org/wiki?curid=59535" title="Cabaret Voltaire">
Cabaret Voltaire

S Cabaret Voltaire isch es Theaterlokaal, e Galerii, e Bäiz und e Klub z Züüri gsii. Es isch dr dr Geburtsort vom Dadaismus, und hüt isch s en Oort, wo a die Kunschtrichtig erinneret.

Im oobere Stock vo dr Spiegelgass 1 z Züüri, im gliiche Huus wie d Bäiz "Meierei", häi dr Hugo Ball und d Emmy Hennings am 5. Februar 1916 s Cabaret Voltaire ufdoo, numen e baar Meter äwäg vo dört, wo dr Lenin an dr Spiegelgass Nr. 14 gwoont het. Jeeden Oobe het’s i däm Huus e Veraastaltige gää, wo me mit Muusig Manifest, Luutgedicht, Danz und dramatischi Szene ufgfüert het, under anderem vom und mit em Hugo Ball, dr Emmy Hennings, em Hans Arp, em Richard Huelsenbeck, em Marcel Janco, em Tristan Tzara, dr Sophie Taeuber un dr Suzanne Perrottet. Zum witere Umkräis häi au dr Walter Serner und dr Friedrich Glauser ghöört. An de Wänd si Bilder vom Picasso, vom Arp, vom Macke, vom Marinetti, vom Modigliani und vile andere ufghänkt gsi. Vor allem am Aafang si d Veraastaltige im Cabaret Voltaire in de Zitige und vo dr Bevölkerig stark kritisiert worde.

Z Züüri häi in dere Zit e hufe Exilante gläbt, wo us iire Länder, wo Chrieg gsi isch, gflüchdet si. Dr Hugo Ball het spööter gsäit, si Idee bi dr Gründig vom Lokaal sig s gsi, ass alli die junge Lüt nid nume iiri Freihäit und Unabhängigkäit chönne uslääbe, sondern si au lut häi welle broklamiere.

Züüri giltet as dr Oort, wo dr Dadaismus agfange het, aber scho gly häi sich d Gründer verströit und nöiji Dada-Grubbe gründet, wo underenander Ideä usduscht häi. Näbe de Metropole Bariis, Berlin und Nöi Zork het s wichdigi Dadaiste z Köln, z Hannover und z Gämf gee. D Akzioone vo de Dadaiste, wo zum Däil immer brovokativer worde si, häi sich afo abnütze. Allgemäin goot mä drvo us, ass 1922 s Ändi vo dr Beweegig aagfange het. E baar vo de Dadaiste häi sich drnoo de Surrealiste aagschlosse.

S ehemolige Kultlokal z Züüri isch über ne lange Ziit für anderi Sache bruucht worde.

Wo dr Psitzer vom Huus, d Swiss Life, im Joor 2002 d Umnutzig vom Geböid vom ehemoolige Cabaret Voltaire zun ere Apideek und Äigedumswoonig plaanet het, häi s Künstler wie dr Jan Theiler, dr Mark Divo, dr Mikry Drei, dr Lennie Lee und dr Dan Jones us em Umfäld vo dr Künstlergrubbe Kroesus (au "Fondation Kroesus") bsetzt. Si häi brobiert, d Dada-Beweegig as Neo-Dada widerzbelääbe, häi Usstellige, Konzärt, offnigi Büünine, Dada-Mässe mit em Pastor Leumund, Lääsige, Workshops, Partys und Dadafestwuche veraastaltet. Dank dr Bsetzig s d Iiwooner zum erste Mol uf s Geböid und si kunsthistorische Konteggst ufmerksam worde. Mä het d Bsetzer zwar verdriibe und s Huus gruumt, d Stadt Züüri het s denn aber as e Kulturinstituzioon afo bedriibe.
Sit 2004 bestoot s Cabaret Voltaire wider as en Instituzioon, und e baar Post-Dadaiste wie dr Jonathan Meese si mit em assoziiert. S nöie Cabaret Voltaire isch dank em Iisatz vo Dada-Fründ entstande. Vom Summer 2004 aa isch dr Philipp Meier as Diräkter und dr Adrian Notz as Co-Diräkter iigsetzt gsii. Eso isch d Spiegelgass 1 professionalisiert worde. Bis Ändi 2013 het dr Philipp Meier d Abdäilig «PostDADA» gläitet, wäärend dr Adrian Notz «DADAlogie» ufbaut het. Sit 2012 isch dr Adrian Notz dr äinzig Diräkter gsii. Im Pardeer und im Chäller isch en Usstelligsruum – d "Krypta" – und e Schop iigrichdet worde. Im oobere Stock befindet sich e Café mit eme Ruum für Veraastaltige im historische Hinderzimmer, dr domoolige «Meierei».

Ane 2016 het men im Lokall s Jubileeum «Hundert Joor Cabaret Voltaire» gfyyret.

Uf e 1. Jänner 2020 wird d Salome Hohl d Läiterin vom Cabaret Voltaire.

Dr Dräägerveräin finanziert dr Betriib zum Däil mit Gäld vo dr öffentlige Hand und zum Däil vo privaate Gäldgääber. D Stadt Züüri zaalt d Mietchöste. 2008 het d SVP s Referändum drgege ergriffe, ass d Stadt Züüri immer no bim Betriib vom Cabaret Voltaire mit macht. S Referändumskomitee «Zürich ist nicht gaga: Keine Steuergelder für Dada!» het aber e klari Abfuer erläbt: Bi dr Abstimmig isch e dütligi Meerhäit vo de Stimmberächtigte drfür gsi, ass d Stadt witer wurd mithälfe, eso dass s Cabaret Voltaire e Garantii het zum witer bestoo.




</doc>
<doc id="59536" url="https://als.wikipedia.org/wiki?curid=59536" title="Hugo Ball">
Hugo Ball

Dr Hugo Ball (* 22. Februar 1886 z Pirmasens; † 14. Septämber 1927 z Sant’Abbondio-Gentilino, Schwiz) isch e dütsche Autor und Biograf gsi. Er isch vor allem as äine vo de Gründer vo dr Dada-Beweegig und as Pionier vom Lutgedicht bekannt.

Dr Ball het z Münche und Häidelbärg Germanistik, Gschicht und Filosofii studiert, het s Studium abbroche und isch uf Berlin. Dört het er en Usbildig als Hilfschraft für „Reschii, Dramaturgii und Verwaltigsfrooge“ an dr Schauspiilschuel vom Max Reinhardt gmacht, und Dr Ernst Rowohlt Verlag het si Tragikomödie "Die Nase des Michelangelo" uusegee. Am Theater Plauen het er 1911/12 as Dramaturg gschafft, zwüsche 1912 und 1914 an de "Münchner Kammerspiele". Dört het er d Emmy Hennings kennegleert. Dr Ball het 1913 für verschiideni Zitschrifte gschriibe ("Revolution", "Die Neue Kunst", "Die Aktion" und "Jugend"; ab 1914 au für d Theaterzitschrift "Phöbus"). Im Mai 1915 isch er zämme mit dr Emmy Hennings in d Schwiz emigriert und het z Züüri gwoont. Im Februar 1916 het er dört mit em Hans Arp, Tristan Tzara und Marcel Janco s Cabaret Voltaire gründet, und im Juni zum erste Mol äins vo sine Lutgedicht (Gadji beri bimba) vordräit. 1917 isch er uf Bärn und het mit em Dadaismus broche. 1920 het er d Hennings ghürootet, isch in s Tessin go lääbe und isch dört 1927 gstorbe.


Postum erschiine:







</doc>
<doc id="59538" url="https://als.wikipedia.org/wiki?curid=59538" title="Carles Puigdemont">
Carles Puigdemont

De Carles Puigdemont, d Langform vom Name isch: "Carles Puigdemont i Casamajó" [karɫəs pudʒðəˈmon i kazəmə'ʒo] (* 29. Dezember 1962 z Girona, Spanie) isch sit em 16. Jänner 2016 dr 130. Präsident vo de Autonome Gmeinschaft vo Katalonie und Ministerpräsident vo de Region.

Er isch Mitgliid in dr CiU gsi, dr "Convergència i Unió", won e Bündnis vo katalonische Bardeie gsi isch. 2011 isch er zum Bürgermäister vo Girona gweelt worde, dr erst Nid-Sozialist sit ass Spanie demokratisch worde isch. Im Juli 2015 het er dr Josep Maria Vila d'Abadal as Bresidänt vom Stedtverbund für d Unabhängigkäit ("Associació de Municipis per la Independència") abglööst. Bi de Parlamäntswaale in Katalonie 2015 isch er as Abgordnete vo dr "Liste Junts pel Sí" ins Parlamänt vo dr Region gweelt worde.

Am 9. Januar 2016 het en dr Artur Mas as Bresidänt vo Katalonie vorgschlaage, für dass dr "Procés", also s Verfaare für d Errichdig von ere unabhängige Republik Katalonie, mit Erfolg witergfüert wurd.



</doc>
<doc id="59539" url="https://als.wikipedia.org/wiki?curid=59539" title="Gorillas">
Gorillas

D Gorilla si e Gattig vo Primate us dr Familie vo de Menschenaffe (Hominidae). Si si die grösste lääbige Primate und vo alle Menschenaffe si si am mäiste uf s Frässe vo Bletter spezialisiert. Charakteristisch für d Gorilla isch iir schwarzgraus Fäll und dr kompakt Körperbau. Si lääben in de middlere Regioone vo Afrika und si vom Usstärbe bedroot. Früener het mä no alli Dier zu äinere Art zämmegfasst, hüte underschäidet mä zwäi Arte und jedi vo deene het zwäi Underarte: dr Westlig Gorilla ("G. gorilla"), wo in e Westlig Flachlandgorilla ("G. g. gorilla") und dr Cross-River-Gorilla ("G. g. diehli") iidäilt wird; und dr Östlig Gorilla ("G. beringei"), wo mä bin em zwüschen em Östlige Flachlandgorilla ("G. b. graueri") und em Bärggorilla ("G. b. beringei") underscheidet.

Dr Körperbau vo de Gorillas isch robust und stämmig. Wenn si stöön si si zwüsche 1,25 bis 1,75 Meter hooch. Bim Stoo si d Chnöi sälte ganz duuregstreckt. Wie alli Menschenaffe häi si kä Schwanz. Bim Gwicht git s e dütlige Gschlächtsdimorfismus: Wäärend Wiibli 70 bis 90 Kilogramm schwer wärde, isch s Gwicht bi de Männli in dr Natur bis zu 200 Kilogramm in Zolli bis zu 350 Kilogramm. Die Östlige Gorilla si im Durchschnitt e chli gröösser und schwerer as die Westlige, si häi e bräiteri Brust und gseen stämmiger us.

Wie bi alle Menschenaffe usser em Mensch si d Erm dütlig lenger as d Bäi, d Spannwiti vo de usgstreckte Erm isch zwüsche 2 und 2,75 Meter. Gorilla häi seer bräiti Händ mit groosse Duume. Au d Füess si bräit, dr groossi Zeeche isch wie bi de mäiste Primate opponierbar. Bim Bärggorilla, dr Underart wo am mäiste uf em Boode läbt, isch dr grooss Zeeche weniger abgspräizt und mit Bindgwääb mit de andere Zeeche verbunde. Wie dr Mensch (und au anderi Primate) het jede Gorilla en unverwäggselbare Fingerabdruck. Wüsseschaftler identifiziere d Dier aber vor Allem dank Fotene oder Zäichnige vo iirem Naasenabdruck, wo grad so äinzigartig isch.

D Farb vom Fäll vo de Gorilla isch dunkel. Wäärend die Östlige Gorilla schwarz si, si die Westlige eender graubruun und d Oobersite vo iirem Chopf cha uffallend bruun si. S Gsicht, d Oore, d Handflechene und d Fuesssoole und bi eltere Männli d Brust häi käni Hoor. Drfür entwicklet sich bi eltere Männli e silbergraus Ruggefäll, und wäge däm säit men e Silberrugge. Wäärend bi de Östlige Gorilla nume dr Rugge grau wird, chönne bi de Westlige au d Hüften und d Oberschänkel sich eso verfärbe. Bi Bärggorilla isch s Fäll lenger und siidiger als bi de übrige Populazioone, bsundrigs an de Ärm.

Dr Chopf vom Gorilla het im Vergliich mit andere Primate e churzi Schnauze; d Naaselöcher si grooss, d Augen und Oore hingege chlii. Uffallend si die stark usbrägte Wülst über de Auge, am Schäädel vo de Männli het s au no e Scheitelkamm und e Nuchalkamm (e Chnocheläiste am Ägge), wo d Muskle aasetze.

Wie alli Altwältaffe häi d Gorilla 32 Zeen, d Zaanformle isch I2-C1-P2-M3. D Schniidzeen si wie bi vile Süüger, wo Bletter frässe, relativ chlii, d Eggzeen grooss und wie Hauer und bi Männli dütlig gröösser als bi Wiibli. D Molare häi hööcheri Höcker und scherferi Scherkante als bi de übrige Menschenaffe, was au en Aabassig an s Frässe vo Bletter isch.

D Augefarb isch ganz bruun, um d Iris goot an iirem Rand e schwarze Ring.




</doc>
<doc id="59540" url="https://als.wikipedia.org/wiki?curid=59540" title="Frick">
Frick

Frick chan folgendes bedüte: 
Lueg au:


</doc>
<doc id="59543" url="https://als.wikipedia.org/wiki?curid=59543" title="Meistersinger">
Meistersinger

D Mäistersinger (au "Meistersänger") si bürgerligi Dichter und Sänger im 15. und 16. Joorhundert gsi, wo sich zunftartig zämmegschlosse häi. D Dichdige und Melodie vom Mäistersang (oder "Mäistergsang") si vom Minnesang cho und häi stränge Regle gfolgt. Die mäiste Künstler si Handwärksmäister gsi, aber au Briester, Leerer und Juriste häi drzue ghöört.

Dr Gsang, si Värs- und Stroofestruktur (und am Aafang au d Begläitig mit dr Lute) si an Mäistersinger-Schuele gleert worde. D Sängerzumft het verschiideni Grad kennt: "Schüeler, Schuelfründ, Singer, Dichter" und mä het dr "Mäisterditel" erst noch dr Approbazioon vom ene Mäisterlied bekoo. As dr Patron isch dr biblisch Psalmist Köönig David vereert worde.

D Zentrum vo de Mäistersinger si Augsburg, Nürmbärg, Stroossburg und Frankfurt am Main gsi, aber es het Muusiggilde vo Handwärker z. B. au in Ooberööstriich und em Tirol gee, im Elsass, z Danzig, Breslau oder Prag. D Mitgliider häi sich regelmäässig in Chille oder in Roothüüser droff, spööter au Bäize. Bi dene Zämmekümft si Dichdige vordräit worde und d L#itig vo dr Gilde („Merker“) het si noch de Regle vo dr Tabulatur beurdäilt. Mäister häi nume Dichder chönne wärde, won e nöiji Melodie („Ton“, Wiis) erfunde häi und die ganz ooni Feeler vordräit häi. In dr Marthakiirche vo Nürmbärg häi si en äigeni Büüni gha.

D Reegle vom Mäistergsang häi bim Komponiere sölle hälfe, si denn aber immer änger usgläit worde. Dr Richard Wagner het in sinere Opere "Die Meistersinger von Nürnberg" 1868 das karikiert – vor allem in dr Person vom stränge Stadtschriiber "Beckmesser," wo dr Naame von em im Dütsche zum e Sünonüüm für Düpflischisserei worde isch.

D Lieder häi e fests Schema gha, d Barform: Stolle-Stolle-Abgsang. Hüfig isch au d Sonderform vom Reprisebar A A B A vorchoo, wo dr Stolle ganz oder zum Däil am Ändi vom Abgsang widerholt worde isch.

Dr Johann Christoph Wagenseil (1633–1705) het 1697 s Wärk "Von der Meister-Singer Holdseligen Kunst" gschriibe und din e hufe Nääme vo Nürmbärger Mäistersinger überliiferet.


In dr Bildig vo dr Dradizioon vo de Mäistersinger häi die „Zwölf alten Meister“ vom Minnesang as Vorbild gulte: Walther vo dr Vogelwäid, Wolfram vo Eschebach, Reinmar dr Alt, Heinrich vo Meisse (dr Frauelob), Konrad vo Würzburg, Konrad Marner, Hermann vo Aue, Heinrich vo Mügele, Reinmar vo Zweter, Brueder Wernher, Friedrich vo Sunneburg und Meister Boppe. Au die vier „krönte Mäister“ si Vorbilder gsi: näbe em Heinrich vo Meisse (Frauelob) und em Konrad Marner si daas dr heinrich vo Mügele und dr Spruchdichter Räägeboge gsi. Usserdäm si d Wärk vom Neidhart vo Reuedaal seer beliebt gsi. 

D Mäisterlieder si in öbbe 120 Handschrifte us em 15. bis 19. Joorhundert überliiferet. D Kolmarer Liederhandschrift (Mainz um 1480) enthaltet öbbe 900 Liedertext und 105 Melodie. Äigentlig isch d Publikazioon vo Mäistergsäng nid erwünscht gsi, aber si häi vil bi dr Überliiferig von Volkslieder biidräit, z. B. im Lochamer-Liederbuch um 1450. 

D Singschuel vo Nürmbärg isch 1770 ufglööst worde, die in Ulm und Memminge 50 bis 100 Joor spööter, wo d Männergsangsveräin ufcho si, wo uf en Art e Fortsetzig gsi si. Die letschti Veräinigung vo Mäistersinger isch 1872 z Memminge ufglööst worde. Dr letscht aktivi Mäistersinger isch 1922 z Memminge gstorbe.





</doc>
<doc id="59544" url="https://als.wikipedia.org/wiki?curid=59544" title="Kerns">
Kerns

Chärns (schriftdiitsch "Kerns") isch ä Gmäind im Kanton Obwaldä.

Chärns isch flächemäässig diä greescht Gmäind z Obwaldä. Nachbergmäinde sind (dr Oorfiigä naa) Alpnach, Sarnä, Sachslä, Lungrä, Haslibäärg, Innertkirche, Wolfeschiässe, Dalewiil und Ännemmos. Uf Dalewil ibere gaat der Ächerlipass.

D Gmäind beschtaad us em äigetlichä Dorf und us verschidene Wiiler und Sidligä. Uifzellä chamä hiä bsunders dr "Sand", aber oi "Samigloisä", ds "Melchtel" und p "Frutt". 

Äs gid nu käi Diitig vom Namä "Chärns", wo wirklich uberziigd. S Wappä vo Chärns zäigt drii goldigi Chorngarbe uf blawem Grund. Das Wappe isch um d Mitti vom 18. Jaarhundert entschtandä und cha als «redends Wappe» agluägt wärdä.

Ds Froiweschtimmrächt hed d Gmäind Chärns (uf Gmäindsäbeni) erscht am 30. Novämber 1980 igfiärd – ganz im Gägäsatz zur katolischä Chilägmäind, wo 1969 im Kantoon ä Vorriiterrollä ubernu hed.
Vilicht hed dä koservatiivi Zug vo de ländlich präägte Chärnser drzuä gfiärd, ass diä anderä im Kantoon immer oi ächlii uber sii gschpettled hend. So hed i dä 1970er Jaar p Fraag "«Chuisch vo Chärns?»" under jungä Liit eppä gmäind «Läbsch nu hinderem Moond?» oder gar «Schpinnsch?»



</doc>
<doc id="59550" url="https://als.wikipedia.org/wiki?curid=59550" title="Aurèle Nicolet">
Aurèle Nicolet

Dr Aurèle Nicolet (* 22. Jänner 1926 z Neuchâtel; † 29. Jänner 2016 in Friburg im Brisgau) isch e Schwyzer Fletischt gsii.

Dr Aurèle Nicolet isch e Suhn vum Georges Nicolet, eme Gymnasiallehrer, un dr Yvonne geb. Probst gsii. 
het am Konservatorium z Züri bim André Jaunet (Flete) un bim Willy Burkhard (Theory un Tonsatz) studiert, derno, vu 1945 bis 1947, am Pariser Konservatorium bim Marcel Moyse un dr Yvonne Drappier. Anne 1947 het er dr erscht Bryys am Conservatoire gwunne, 1948 dää am Concours de Genève. Vu 1945 bis 1947 het er im Tonhalle-Orcheschter Züri gspiilt, vu 1948 bis 1950 as Solo-Fletischt im Symphoni-Orcheschter vu Winterthur. Wu dr Wilhelm Furtwängler ihn anne 1949 ghert het, het er en as Solofletischt zue dr Berliner Philharmoniker gholt, wun er vu 1950 bis 1959 aaghert ghaa het. 

Vu 1952 bis 1965 isch dr Nicolet Brofässer an dr Hochschuel vu dr Chinscht z Berlin gsii. Um des Zyt het er au bi dr Summerkurs vum Salzburger Mozarteum Flete und Chammermusik unterrichtet. Vu 1965 bis 1981 isch er Laiter vu dr Maischterklasse z Friburg gsii. In däne Johr het er au vylmol mit em Minchner Bach-Orcheschter unter em Karl Richter gspiilt.

Sy Repertoire isch vum Barock bis zue dr Neie Musik gange. Dr Toru Takemitsu, dr György Ligeti, dr Aribert Reimann, dr Wolfgang Hufschmidt un dr Edisson Wassiljewitsch Denissow hän Stucke fir en gschfribe. Anderi Wärch unter anderem vum Cristóbal Halffter, em Heinz Holliger, em Klaus Huber un em Rudolf Kelterborn sin vu ihm urufgfiert wore.

Sy ehmolige Schueler Felix Renggli het iber dr warm Klang vu sym Spiil gsait "«Sein Klang hat immer auch eine Botschaft vermittelt.»"

Anne 1963 isch dr Nicolet mit em Dytsche Kritikerbryys uuszaichnet wore. Är erschynt au as Figur im Buech „Mein Jahrhundert“ (Kapitel 1963) vum Günter Grass, wun er anne 1966 zämmen in dr Alte Chilche z Boswil doderfir kumpenierti Stuck fir Sprächstimm un Flete mit em ufgfiert ghaa het. Z China isch zue sym 80. Geburtsdag anne 2006 dr International Nicolet Fletewettebewärb gstiftet wore, wu syterhär all vier Johr durgfiert woren isch.

Anne 1967 het dr Nicolet d Christiane Gerhard ghyrote.




</doc>
<doc id="59553" url="https://als.wikipedia.org/wiki?curid=59553" title="Benoît Violier">
Benoît Violier

Dr Benoît Violier (* 22. Augschte 1971 z Saintes, Charente-Maritime, Frankrych; † 31. Jänner 2016 z Crissier, Schwyz) isch e schwyzerisch-franzesische Choch gsii. Är het syter anne 2012 s Restaurant "l'Hôtel de Ville" z Crissier glaitet.

Scho ase chlai het dr Benoît Violier d Fraid am Chochen entdeckt. Vu 1987 bis 1990 het er e Lehr as Choch un aini as Konditor-Confiseur-Chocolatier bim Didier Stéphan gmacht. Noch em Abschluss vu syre Lehr het er z Bordeaux, z Toulouse un z Senlis gschafft. Anne 1991 isch er uf Paris gange zue dr große Chech vu dr franzesische Chuchi. Är isch Schueler vum Joël Robuchon, em Frédy Girardet un em Philippe Rochat gsii. Är het unter em Guichard, em Bruno Gricourt, em Sylvain Knecht, em Jean Phillipon, em Frédéric Anton un em Eric Bouchenoire gschafft.

Anne 1996 isch er zum Frédy Girardet in däm sy glychnamig, mit 3 Michelinstärn uuszaichnet Reschtaurant z Crissier bi Lausanne gange. Är isch au blibe, wu s Reschtaurant an dr Philippe Rochat verchauft woren isch dr Name "de l'Hôtel de Ville" iberchuu het. Anne 1999 isch er Chuchischef wore un im Johr dernoo het er dr Titel vun eme Meilleur Ouvrier de France („Beschte Handwärcher vu Frankrych“) iberchuu.

Im April 2012 het dr Benoît Violier zämme mit syre Frau Brigitte sälber d Laitig vum Reschtaurant ibernuu. No dr Ibernahm isch s Reschtaurant wider mit 3 Michelinstärn uuszaichnet wore, wu s scho syt 1998 het.

Dr Violier isch Ändi Jänner 2016 im Alter vu 44 Jahren dur Suizid gstorbe.





</doc>
<doc id="59555" url="https://als.wikipedia.org/wiki?curid=59555" title="Vers">
Vers

Värs (, vo "" ‚umcheere‘) bezäichnet in dr Poetik e Räije vo Rhütme, wo metrisch gliideret si. Bim Drucke vo Värs isch s üüblig, ass jede Värs uf ere äigene Ziile stoot. Doorum reedet mä au vo "Värsziile".

Ooni rhüthmischi Gliiderig cha mä nid vo Värs reede. Zu däm Rhütmus cha no dr Riim cho, d Assonanz oder d Alliterazioon. Wenn dr gliich Rhütmus im Värs regelmäässig widerhoolt wird (Responsion), häisst daas Värsmaass (au Metrum), dr äinzelni Däil, wo widerhoolt wird und wo s Värsmaass us ene bestoot, isch dr Värsfuess (was in dr Muusigtheorii öbben em Takt entspricht) bzw. in dr antike Värsleer s "Metron", wo us äim oder zwäi Värsfüess bestoot. Die rhüthmischi Gliiderig, d Värsmaass und allgemäin d Undersuechig vo dr Struktur und vo de Regelmäässigkäite im Värs si dr Geegestand vo dr Värsleer (au "Metrik") und vo dr Prosodii. 

Die abstrakti Form vo dr Folg vo de Värselimänt (wo sich widerhole) wird as Värsform bezäichnet. Drbii muess mä underschäide zwüsche dr "Värsform" as Bezäichnig für e bestimmti rhüthmischi Struktur und dr "Värsform" as Bezäichnig für s Resultaat vo dr Versifikazioon, das häisst dr rhüthmische und lutlige Gstaltig vom ene Teggst wobii d Vorgoobe erfüllt müesse si wo für Värs, Stroofe und s Gedicht as Ganzes gälte. Gröösseri Grubbe vo verwandte Värsforme bzw. Värsmaass wärde gläägentlig au as Värsgattig bezäichnet, zum Bischbil dr freiji Värs oder in dr antike Metrik d Grubbe vo de äolische Värsmaass.

Die schematischi Daarstellig vo dr Värsform mit Hilf von ere gäignete metrische Notazioon häisst Värsschema. Zum Bischbil wird en antike Hexameter, wo us säggs Daktylus bestoot, öbbe eso daargstellt:

Dass e literarischs Wärk in Värs oder allgemäiner in bundniger Reed abgfasst isch, macht us em kä Gedicht. Värs findet mä in alle Gattige und Forme, bsundrigs schwätzt mä bi de epische Forme vo Värsepos, Värsnowälle und Värsromaan.

"Värsmaass": Hexameter, Pentameter

"Värsfüess": Daktylus, Jambus




</doc>
<doc id="59557" url="https://als.wikipedia.org/wiki?curid=59557" title="Nürnberg">
Nürnberg

Nürnberg, alemannisch Nüerebäärg, fränkisch Nämberch, isch e kräisfreiji Groossstadt im Regierigsbezirk Middelfranke vom Freistaat Bayre. Si het Iiwooner , isch noch Münche die zwäitgrössti Stadt vo Bayre und ghöört zu de 15 grösste Stedt in Dütschland. Zämme mit de Noochberstedt Fürth, Erlangen und Schwabach lääbe öbbe 1,2 Millione Lüt im Balligsruum Nürnberg, wo z Franke wirtschaftlig und kulturell au s Zentrum vo dr Metropolregion Nürnberg daarstellt mit iire 3,5 Millione Iiwooner.



</doc>
<doc id="59558" url="https://als.wikipedia.org/wiki?curid=59558" title="Engelhard (Roman)">
Engelhard (Roman)

Dr „Engelhard“ isch e Roman vom Konrad vo Würzburg, won en vermuetlig um 1273/74 verfasst het. Er bestoot us 6504 Värs und handlet vo dr Fründschaft zwüschen em Engelhard und em Dietrich. Usserdäm wird über d Liebi zwüschen em Engelhard und dr Engeltrud verzelt, mä cha dr Roman doorum au as "„Minneroman“" lääse.

D Gschicht vom „Engelhard“ vom Konrad vo Würzburg het drei Hauptinhalt: Si cha under dr Thematik vo dr „Fründschaftssaag“ aagluegt wärde, oder as „Minneroman“, oder as d Gschicht vo dr Häilig vom Ussatz dur s Bluet vo Unschuldige.

D Fründschaftssaag, s wichdigste inhaltlige Motiv vo dr Gschicht, handlet vom Engelhard und Dietrich, wo sich vom Dienst am Hoof vom Köönig Fruote vo Dänemark kennegleert häi und zu unzerdrennlige, dröije Fründ worde si. Die Fründschaft wird zwäimol uf d Broob gstellt. Bi dr erste Broob hilft dr Dietrich im Engelhard si Eer im ene Durnier z verdäidige. Bi dr zwäite Broob muss dr Engelhard sini Chinder umbringe, zum mit deren iirem Bluet dr Dietrich vom ene schwere Ussatz z häile.

S zwäite Motiv isch d Minne zwüschen em Engelhard und dr Engeltrud, wo d Dochder vom Köönig isch. Bis iiri Liebi erfüllt wird, müesse si Broobe bestoo, äini drvo isch d Opferig vo iire Chinder.

S Motiv, wo bäidi Gschichte verbindet, isch d "triuwe", in dr Fründschaft wie au in dr Liebi. Gott beloont d Dröiji vom Engelhard drmit, ass er d Chinder wider lääbig macht, wo d' gopferet het, für zum si Fründ z häile.




</doc>
<doc id="59559" url="https://als.wikipedia.org/wiki?curid=59559" title="EBay">
EBay

eBay Inc. isch e amerikanischs Unternähme. Es btribt ds gröschte Internetouktionshuus uf dr Wält. D Firma isch am 4. Septämber 1995 vom Pierre Omidyar z San José (Kalifornie) under em Name AuctionWeb grindet worde. Ou z Öiropa, zum Bischpil z Dütschland, dr Schwiz und Öschtriich, bietet ds Unternähme sini Dienschtleistige a. Bis zum 17. Juli 2015 het ou dr Bezahldienscht PayPal zum Unternähme ghöört.

Im Louf vo de Jaar het sich ds Aagebot vom ene "Consumer-to-Consumer"-Marktplatz met flohmarktähnlichem Charakter zun ere "Business-to-Consumer"-Blattform erwiteret, wo kommerzielli Händler Nöiwaare aabiete, im Underschiid zue de Gebruchtwaare vo de private Aabieter.




</doc>
<doc id="59562" url="https://als.wikipedia.org/wiki?curid=59562" title="Shia LaBeouf">
Shia LaBeouf

Dr Shia Saide LaBeouf (/ˈʃaɪ.ə ləˈbʌf/; * 11. Juni 1986 z Los Angeles, Kalifornie) isch en US-amerikanische Schauspiiler un Komiker.
Dr LaBoeuf isch scho as Chind in Film ufdrätte. Er isch mit dr Hauptrolle in dr Disney-Channel-Chinderserii "Even Stevens" (2000–2003) bekannt worde und het drfür 2003 e "Daytime Emmy Award" überchoo. 2003 het er im Äkschenfilm "3 Engel für Charlie – Volle Power" näbe dr Cameron Diaz, dr Drew Barrymore und dr Lucy Liu d Rolle vom Max Petroni gspiilt. Sini erschte gröössere Hauptrolle het er 2007 in "Disturbia" und im Äkschenfilm "Transformers" gspiilt, und er het für die meereri Uszäichnige überchoo.

Dr Steven Spielberg, wo dr LaBeouf für die bäide Film empfoole het, het em denn e Rolle im vierte Däil vo dr "Indiana-Jones"-Räije – "Indiana Jones und das Königreich des Kristallschädels" – gee. 2010 isch er näben em Michael Douglas in "Wall Street: Geld schläft nicht" ufdräte.

2012 het dr LaBeouf sich afo Independent-Film widme, und er het Hauptrolle im John Hillcoat sim Film "Lawless – Die Gesetzlosen," im Muusigwideo "Fjögur Píanó" vom Sigur Rós und in "The Company You Keep – Die Akte Grant" vom Robert Redford gspiilt. 2015 het men en im Muusigwideo "Elastic Heart" vo dr Sia chönne gsee, wien er mit dr Maddie Ziegler danzt het.

Dr Vorname Shia chunnt us em Hebräische und bedütet "Gschänk vo Gott".

Saide isch dr Familienaame vo dr Mueter und dr Familienaame LaBoeuf het er vo sim Vater, won e Cajun isch.



</doc>
<doc id="59564" url="https://als.wikipedia.org/wiki?curid=59564" title="Val de Moder">
Val de Moder

Val de Moder ìsch e frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

Val de Moder ìsch àm 1. Janner 2016 grìnda worra. Sa kummt vu dr Fusion vu da Gmeina Pfaffoffe, Ìwerach un dr Wàlik.

 vu Val de Moder ìsch . Val de Moder gheert zum Kommünàlverbànd .

Dr elsassisch Dialekt vu Val de Moder ghert zum Owerrhinàlemànnisch.



</doc>
<doc id="59565" url="https://als.wikipedia.org/wiki?curid=59565" title="Zahn">
Zahn

Zeen si herti Körperdäil im Muul vo Wirbeldier. Si wärde bi dr Ernäärig brucht, zum s Ässe fasse und verchliinere. Es git Dier, wo d Zeen bruuche zum Sache fasse und umedrääge, wien e Chatz iiri Junge. Vilmol wärde d Zeen au bim Kämpfe iigsetzt. Si häi sich bi de Wirbeldier noch em Form-Funkzioonsbrinzip entwigglet. Bim Mensch chömme no d Funkzioone bim Bilde vo Lut (bsundrigs vom S-Lut) und soziali Funkzioone drzue. Alli Zeen zämme bilde s Gebiss.

Mä underschäidet zwüsche ächte Zeen, wo us Schmelz (Enamelum), Dentin, Zemänt und dr Pulpa (Zaanmark) bestöön und unächte Zeen, wo die Substanze din feele und wo mäistens us Horn bestöön.

Süüger häi vilmol mee as äi Satz vo Zeen. Die erste Zeen, wo füürechömme si d Milchzeen ("Dentes decidui" – lat. wörtlig: wo abgheije) und denn die bliibende Zeen ("Dentes permanentes" – furtduure) noch em Zaanwäggsel.

Noch dr Stellig im Gebiss und iirer Funkzioon bim Ässe underschäidet mä:

Bim Mensch bilde d Schniid- und d Eggzeen die sogenannte Frontzeen – 3 bro Kwadrant, d Premolare und d Molare die 5 Stockzeen bro Kwadrant. Im Ganze het dr erwaggsnig Mensch e Gebiss mit 32 Zeen, aber hüfig chömme d Wiishäitszeen, das si die hinderste Stockzeen, gar nid uuse. 

Bi andere Klasse vo Dier gits non e hufe anderi Forme vo Zeen, wie d Säägizeengebiss vo de Hai oder d „Rasple“-Zeen-Gebiss bi de Nüünauge, wo Bluet düen suuge.

Noch dr Hööchi vo dr Chroone underschäidet mä bi Süüger Zeen mit niidrige bis hooche Chroone. Zeen mit ere hooche Chroone wärde no in sonigi iidäilt, wo sich d Wurzle schliesst, und in wurzlelosi Zeen, wo sich d Wurzle gar nid schliesst und wo immer witer waggse.

Zeen, wo noochwaggse, git s au bi Fisch, Amfibie und Reptilie.

Jede (ächti) Zaan bestoot us dr Zaanchroone (Corona dentis), em Zaanhals (Cervix dentis, sältener: Collum dentis) und dr Zaanwurzle (Radix dentis) und isch us meerere Schichte ufbaut. Bim ene gsunde Zaan gseet mä nume dr Zaanschmelz, wo wie e Glasur s Zaanbäi (Dentin), wo drunder lit, zuedeckt. S Dentin schliesst s Zaanmark (Pulpa) ii. D Wurzle wird bis zum Zaanhals vom Zaanzemänt (Cementum) und dr Wurzlehut umgee.




</doc>
<doc id="59572" url="https://als.wikipedia.org/wiki?curid=59572" title="Burgerbibliothek Bern">
Burgerbibliothek Bern

D Burgerbibliothek Bärn a der Münschdergass 63 z Bärn isch d Bibliothek und s Archiv vo der Burgergmeind Bärn.

D Burgerbibliothek Bärn sammled und bewahrt wärtvolli und international bedütendi Beschdänd a Manuskript, Archivalie und Bilddokumänte n uf. S gits si sit 1951 und verdankt ihri Gründig der Umwandlig vo der damalige Schdat- und Hochschuelbibliothek (hüt Zentralbibliothek Bärn) in e Schdiftig. Drbi hed me iri Handschriftenabteilig versälbschdändigt, indäm me ne unabhängigi Burgerbibliothek Bärn gschaffe hed. Hüt isch d Burgerbibliothek Bärn en öffentlechs wüsseschaftlechs Archiv.

D Burgerbibliothek Bärn git verschidnigi Schriftereihe use.

D Burgerbibliothek Bärn umfasst vier Berich. Zu de Privatarchiv ghöre Bärnischi und schwizerischi Nachläss, Familienarchiv, Gsellschaftsarchiv und Firmenarchiv. I dene Beschdänd si d Bärner Chronike, ou die Amtleche Chronike und d Schpiezer Chronik vom Diebold Schilling em Eltere, und Nachläss vo berüemte Lüt wie em Albrecht von Haller, em Karl Ludwig von Haller, em Jeremias Gotthelf, em Albert Anker, em Rudolf von Tavel, em Philipp Emanuel von Fellenberg, em Johann Rudolf Gruner, em Karl Howald, em Ernst Kreidolf, em Rudolf Abraham von Schiferli und em Gottlieb Samuel Studer. Drnäbe hets no Firmenarchiv und Gsellschaftsarchiv.

Und schliesslech hets ir Burgerbibliothek Bärn no d Bongarsiana/Codices. Dä letschti Beschtand a mittelalterleche und früeneuzitleche Codices umfasst öpe 1000 Handschrifte, derzue ghöre öpe 200 Codices us der karolingische Zeit. Der gröschdi Teil vo der Handschriftesammlig got zrüg uf e französische Glehrte und Diplomat Jacques Bongars (1554–1612); däm sini Sammlig isch 1632 nach Bärn cho. Zu de Zimelie vo der Sammlig ghöre u. a. di einzigi erhalteni Handschrift vom Liber ad honorem Augusti vom Petrus von Ebulo (12. Jh.), e rich illuschdrierte Prudentius-Codex (9. Jh.) und verschidnigi Kommentär zum Vergil und em Lukan (9./10. Jh.), wo as Scholia Bernensia bekannt si.

D Sammlig umfasst houptsächlech die historischi Topographie vo der Schdadt Bärn, ihrer Umgäbig (bsunders vo de bärner Schlösser und Landsitze), Sujets vo kulturhistorischem Inträsse, e Porträtsammlig, d Dokumentation vo bärnische Porträts und au Nachläss vo Künschdler wie em Friedrich Walthard (1818–1870), em Rudolf Münger (1862–1929), em Rudolf Mumprecht (* 1918) oder em Daniel de Quervain (* 1937).

In ihrer Funktion as Gmeindsarchiv vo der Burgergmeind verwahrt d Burgerbibliothek Bärn sowohl d Verwaltigsarchiv vo de burgerliche n Irichtige as ou d Archiv vo de burgerleche Gsellschafte n und Zünft.




</doc>
<doc id="59573" url="https://als.wikipedia.org/wiki?curid=59573" title="Dione">
Dione

D Dione isch i de griechische Mythologie e Gliebti vom Zeus und d Muetter vo de Aphrodite. Nochde Bibliotheke vom Apollodor isch si e Töchter vom Uranos und vo de Gaia und ghört denn zo de Titanine, de Hesiod aber schribt, ass si d Töchter vom Okeanos und vo de Tethys sai und wäär denn en Okeanidi.

Z Dodona isch si zäme mitem Zeus vereert wore.


</doc>
<doc id="59574" url="https://als.wikipedia.org/wiki?curid=59574" title="WhatsApp">
WhatsApp

WhatsApp isch en Instant-Messaging-Dienscht, wu syt 2014 Facebook ghert. Benutzer chenen iber WhatsApp Täxtnochrichte, Bild-, Video- un Ton-Dateie un Standortinformatione zwische zwoo Personen oder in Gruppen uusdusche. S kalifornisch Unternäme "Whatsapp Inc." bietet doderby s aigetli mobil Aawändigsprogramm (App) mit Name "WhatsApp-Messenger" fir verschideni Smartphone-Bedribssischtem aa un bedrybt di derzuegherige Server. Im Friejahr 2015 isch dr Nutzer au s internetbasiert Delifonieren iber d App megli gmacht wore. Em langi Zyt cheschtelose, in dr Zwischezyt dailwys cheschtebflichtige Dienscht wird zuegschribe, ass er d SMS bal ablest. S Unternäme "WhatsApp Inc." isch 2009 z Santa Clara, Kalifornie vum Jan Koum un em Brian Acton grindet wore. Aafangs Februar 2016 isch WhatsApp uf ai Milliarde Nutzer chuu.



</doc>
<doc id="59575" url="https://als.wikipedia.org/wiki?curid=59575" title="Skype">
Skype

Skype [] isch e cheschtelose Instant-Messaging-Dienscht, wu syter anne 2011 im Bsitz vu Microsoft isch. Unterstitzt wäre Videokumferänze, IP-Delifony, Instant-Messaging, Dateiiberdragig un Screen-Sharing. Dr Dienscht losst si nume mit em zuegherige Aawändigsbrogramm nutze, wu fir e Huffe Bedribssischtem aabote wird. D Dateniberdragig basiert uf eme proprietäre Netzwärchprotokoll.

Skype machts cheschtelos Delifoniere zwische Skype-Chunde via Internet megli. Internettelifonat mit Chunde vu andere Aabieter sin nit megli. Verbindige in s Feschtnetz un zue Mobildelifon choschte ebis („SkypeOut“). Zum Aaruef us em konvenzionälle Delifonnetz aaznee, mueß mer e Online-Ruefnummere („SkypeIn“) chaufe. Eso ne Nummere cha mer fir rund 25 Länder yyrichte, ohni ass mer dert mueß wohne. Fir e Dail Länder isch s us rächtlige Grind notwändig möglich, ass mer e Wohnsitz dert het; des drifft zurzyt zue fir Frankrych, Dytschland, d Schwyz, d Niderlande un Sidkorea. In dr aktuälle Version fir Microsoft Windows un Mac OS X sin Kumferänzschaltige mit bis zue 25 Dailnämer megli.

Skype Technologies isch im Juli 2003 z Luxemburg grindet wore vum schwedische Unternämer Niklas Zennström un em dänische Unternämer Janus Friis. D Software sälber isch vu dr Eschte Ahti Heinla, Priit Kasesalu un Jaan Tallinn entwicklet wore. Im Septämber 2005 het eBay Skype fir 3,1 Milliarden US-Dollar ufgchauft, im Mai 2011 isch s schließli an Microsoft verchauft wore fir 8,5 Milliarden US-Dollar.

Regione vu dr EU, wu befreit sin vu dr Meewärtstyyr, chene syt dr Yyfierig vu neie Nutzigsbedingige im Juni 2014 kaini cheschtebflichtige Dienscht me nutze, wel Skype d Erstattig vu dr Meewärtstyyr nit megli macht. Die Regelig bedrifft zum Byschpel d Schwyzer Enklave Büesinge un Campione d’Italia oder d Insle Helgoland




</doc>
<doc id="59577" url="https://als.wikipedia.org/wiki?curid=59577" title="Nike">
Nike

Nike stoot für:
NIKE stoot für:


</doc>
<doc id="59578" url="https://als.wikipedia.org/wiki?curid=59578" title="Einwohnerzahl">
Einwohnerzahl

D Iiwoonerzaal isch d Zaal vo de Persoone, wo im ene definierte Gebiet woone, sig s e Gmäind, e Dorf, e Stadt, e Regioon usw.

D Zaal vo de Iiwooner vom ene Gebiet wird über e Volkszelig erhoobe. Dank modärne statistische und technisierte Methoode längt s, wemm mä äimol all baar e Volkszellig macht und denn d Iiwoonerzaale immer wider nöi berächnet. So het mä zum Bischbil d Resultaat vo de Zellige vo 1981 in dr DDR und vo 1987 in dr Bundesrepublik bis 2013 brucht.

D Bevölkerigsdichdi, also d Zääl vo de Iiwooner bro Kwadratkilometer, bechunnt mä, wemm mä Zaal vo de Iiwooner vom ene Gebiet dur d Gsamtflechi vo däm Gebiet diwidiert.

As Standortfaktore im Beriich vo dr Bevölkerigsdichdi cha mä die vier Bedingige aagee:


Us dene Faktore cha mä uf d Struktur vo dr Gsellschaft schliesse. E witere Index zum Bevölkerigs-Statistike z erfasse, isch d Bevölkerigspüramide oder Altersstruktur, das isch e statistischi Verdäilig vo Persone in Altersgrubbe, wo für jeedes Land andersch isch.

Z Dütschland wärde „Amtligi Iiwohnerzaale“ vo de Länder, Landkräis und Gmäinde vo de „Statistische Landesämter“ festgstellt und veröffentligt. Uf die Zaale stützt sich die öffentligi Verwaltig, wenn s drum goot, eme Gebiet si verheltnismässige Däil an finanzieller Understützig, Sitz im Parlamänt, d Iidäilig in Waalkräis usw. zuezwiise. In dr Schwiz säit mä dere Zaal au die «zivilrächtligi Iiwoonerzaal».



</doc>
<doc id="59579" url="https://als.wikipedia.org/wiki?curid=59579" title="Bürgermeister (Baden-Württemberg)">
Bürgermeister (Baden-Württemberg)

E Bürgermäister in Baade-Württebärg isch dr Vorsitzend vom Gmäindiroot vo sinere Gmäind und läitet d Verwaltig vo dr Gmäind. Er verdrättet d Gmäind gege usse.

In Stadtkräis (also in Kräisfreije Stedt) und Groosse Kräisstedt wird dr Bürgermäister as Ooberbürgermäister bezäichnet und dr Gmäindiroot cha dört bestimme, ass anderi gweelti Beamti d Amtsbezäichnig vom ene Bürgermäister überchömme. 

S baade-württebärgische Kommunalrächt folgt em so genannte Modäll vo dr Süddütsche Rootsverfassig. Die git em diräkt gweelte Bürgermäister oder Ooberbürgermäister e relativ starki Stellig gegenüber em Gmäindiroot. Eso isch s in dr baade-württebärgische Gmäindornig (GemO) gschriibe. In dr GemO reeglet dr 3. Abschnitt (§ bis 55) d Rolle vom Bürgermäister.



</doc>
<doc id="59582" url="https://als.wikipedia.org/wiki?curid=59582" title="Bodio">
Bodio

Bodio chan folgendes bedüte:
Bodio isch de Familiename vo folgende Persone:


</doc>
<doc id="59588" url="https://als.wikipedia.org/wiki?curid=59588" title="Quinto">
Quinto

Quinto chan folgendes bedüte:

Ortschafte und administrativi Einheite:
Persone:
Sunschtigs:


</doc>
<doc id="59591" url="https://als.wikipedia.org/wiki?curid=59591" title="Hajnówka">
Hajnówka

Hajnówka (wyssrussisch "Гайнаўка", Hajnaŭka) isch e Stadt z Polen in dr Woiwodschaft Podlachien. Si isch Sitz vom Powiat Hajnowski un het eppe 22.000 Yywohner. D Stadt lyt im Sidoschte vu dr Wojewodschaft un gränzt im Oschten an dr Białowieża-Nationalpark. Dur d Stadt fließt dr Fluss Leśna Prawa. Di maischte Yywohner ghere zue dr wyssrussische Minderhait z Pole.

Bielszczyzna, Borek, Borysówka, Chytra, Czyżyki, Dubicze Osoczne, Dubiny, Kotówka, Lipiny, Łozice, Mochnate, Nowoberezowo, Nowokornino, Nowosady, Orzeszkowo, Pasieczniki Duże, Postołowo, Puciska, Progale, Rzepiska, Stare Berezowo, Topiło, Trywieża, Wasilkowo, Wygoda



</doc>
<doc id="59593" url="https://als.wikipedia.org/wiki?curid=59593" title="Mykenisches Griechisch">
Mykenisches Griechisch

Di Mykenischi Sprooch isch di ältisti bikannti Sproochform vom Griechische. S isch i de Bronzezitt zwöschet öppe 1400 und 1200 vor Chrischtus öberliferet. D Schrift isch e Silbeschrift und werd Linear B gnennt.

S Mykenische isch nume vo wenige Orte bikannt. Di wichtigste Archiv, womer uusgrabe hett, sind die vom Palast vo Ano Englianos (myk. Pulos) uf de Peloponnes und vo Knossos uf Kreta. Anderi Fundort sind Thebe z Boiotie und Mykene. Dezue chömet no Fundort mit nume wenige Inschrifte.

Well d Linear B-Schrift z wenig gnau isch, um s Mykenische z schriibe, isches mengisch schwirig, e Wort i sinnere Bidüttig z verstoo, woralem wenns e churzes Wort isch. So cha d Schriibig pa-te sowoll /pater/ "Vatter" as au /pantes/ "ali" bidütte.

S Mykenische underschaidet sich vom Altgriechische dodrii, as d Labiovelar no erhalte sind: qo-u /gwous/ "Chue" gegenöber altgr. βοῦς /bous/. Urgriechisch *ā und *w sind im Mykenische erhalte, wie i menge altgriechische Tielekt, im Gegesatz zom klassische (attische) Griechisch, wo *w verschwunden isch und *ā zu *ē woren isch (myk. e-ra-wa /elaiwa/; agr. ἐλαία /elaia/ „Olive“; myk. da-mo /dāmos/; gr. δήμος /dēmos/ „Gmaind).
Di bikannte schriftliche Zügnis vom Mykenische sind zom grööste Tail Tontäfeli us de Archiiv vo de Paläst. Denebet gits no Inschrifte uf Amphore und verschidnige Objekt. S werd agnoo, as die Täfeli nume "Fresszeddeli" gsii sind, wo di Biamte vo de Palastverwaltig eri Notize aabroocht hend, well Ton e billigs Material isch. Wo d Paläst abebrennt sind, sind anderi Schriftzügnis verbrennt, d Tontäfeli degege konserviert wore. 

Die Tontäfeli hend e buechhalterische Charakter. Si bistönd us Liste, wo Produkt, Tier, Mensche und Ortschafte ufzelet. Me cha us de Tafle vo Pylos guet d Stüürverwaltig mit de Provinze vom Königriich erchene, wievill Stüüre jedi Provinz zale mue und au, wie gross d Stüürschulde grad no sind. Me isch drum i de Laag e relatiivi Geographi vom Riich vo Pylos uufstele. Deno het da Riich öppe d Gröössi vom antike Messenie ghaa. Us de Tafle vo Knossos und Thebe chamer en äänlichi Struktur erchene, aber s Material länget nöd um e schlüssigei Organisation vo den beede Riich z erchene. Drom isch onöd bikannt, wie grooss die Herschaftspiet gsii sind. Offebar het de Palast vo Thebe au Tail vo de Insle Euboia kontrolliert. 

Well die Tafle listeförmig sind, bistönd si maist us Stichwörter und Näme. D Zaale sind mit aigne Zaalzaiche gschribe wore. Ganzi Sätz mit Verbe chömed selte vor. Well d Näme und Wörter flektiert wore sind, chennt mer d Deklination vom Mykenische recht guet. S Verbsystem isch aber nume schlecht bikannt.

S Mykenische isch erstuunlich aihaitlich und s Mykenische vo Knossos underschaidet sich chumm vo dem vo Pylos oder Thebe. Me cha aber erchene, as z Pylos zwee Tielekt gschribe wore sind, d Underschid sind aber nume chlii. Ahand vo de Handschrift hetses e paar wenigi Schriiber ggee, wo die Sunderform vom Mykenische gschribe hend. Früenner het mer agnoo, as die Form d Sprooch vo de Underschicht oder vonere abhängige Ethnii stamid. Noierdings isch aber de Vorschlag gmacht wore, as da Sundermykenisch ender d Sprooch vo de Machthaber gsii sai, well die Täfeli mit de Sunderforme Aglegehaite uufzelet, wo enger mitem König z tue hend. 



</doc>
<doc id="59594" url="https://als.wikipedia.org/wiki?curid=59594" title="Mykenische Kultur">
Mykenische Kultur

Mykenischi Kultur bizaichnet die letschti Periode vom Helladikum i de spoote Bronzezitt vo öppe 1600 bis 1050 v.Chr. De Name laitet sich vom Ort Mykene uf de Peloponnes ab, wo ann vo de wichtigste Fundort vo dere Kultur isch. D Mykener hend Mykenisch gredt, e früeni Form vom Griechische.

Di mykenischi Kultur gelt as die ältischti Hochkultur ufem europäische Festland, im Gegesatz zo de ältere Minoische Kultur uf de Insle Kreta. Di minoischi Kultur het e starche Iifluss uf di mykenischi Kultur ghaa.

Verbraltet isch die Mykenischi Kultur uf de Peloponnes und i Mittelgriecheland, spööter hett si uf Kreta di minoischi Kultur verdrängt. Di wichtigste Zentre sind d Argolis, Messenie und Boiotie gsii.


</doc>
<doc id="59595" url="https://als.wikipedia.org/wiki?curid=59595" title="Mykene">
Mykene

Mykene isch en antike Ort i de Argolis uf de Peloponnes gsii. De Ort isch vor alem us de Ilias vom Homer bikannt. De Ort isch so i de Staizitt bisidlet gsii und isch i de Bronzezitt ann vo de wichtigste Ort gsii, dromm isch di Mykenischi Kultur noch Mykene binennt wore. I de klassische Antiki isch Mykene numeno e chliine Ort gsii. Hütt isch Mykene wege de birüemte Uusgrabige e bliebte Turisteort.


</doc>
<doc id="59598" url="https://als.wikipedia.org/wiki?curid=59598" title="Yverdon">
Yverdon

Yverdon chan folgendes bedüte:


</doc>
<doc id="59600" url="https://als.wikipedia.org/wiki?curid=59600" title="Bezirk Yverdon">
Bezirk Yverdon

De Bezirk Yverdon (französisch: "District d'Yverdon") isch bis zum 31. Dezember 2007 e Verwaltigseinheit vom Schwizer Kanton Waadt gsii. 

De Hauptort isch Yverdon-les-Bains gsii. De Bezirk isch i d Chreis (fr. "Cercles") Molondin, Belmont-sur-Yverdon, Yverdon und Champvent ufteilt gsii. De Bezirk Yverdon hät 38 Gmeinde gha, isch 156,68 km² gross gsii und hät 36'335 Iiwohner zellt (Endi 2006).

Uf de 1. Jänner 2008 isch de Bezirk Yverdon zäme mit de Bezirk La Vallée du Lac de Joux, Orbe und Grandson zum Bezirk Jura-Nord vaudois worde.






</doc>
<doc id="59601" url="https://als.wikipedia.org/wiki?curid=59601" title="École centrale de Paris">
École centrale de Paris

D École centrale de Paris esch e Technischi Hochschuel vu Paris-Châtenay-Malabry (Frànkrich) gsii. Si isch Mitgliid vo der "Conférence des Grandes Ecoles" und vo der "Gruppe Centrale" gsii. 

D Schuel isch 1829 als "École centrale des arts et manufactures" gründet worde. Zerst isch si im Hôtel de Juigné (jetzt Musée Picasso) z Bariis dehäi gsi, vo dört isch si in d Rue Montgolfier in dr Nööchi vom Conservatoire National des Arts et Métiers züüglet. Sit 1969 isch iire Campus z Châtenay-Malabry. Zum 1. Jänner 2015 isch d École centrale de Paris mit dr École supérieure d'électricité zue dr neie CentraleSupélec fusioniert wore.



</doc>
<doc id="59602" url="https://als.wikipedia.org/wiki?curid=59602" title="Istituto Nazionale di Statistica">
Istituto Nazionale di Statistica

S Istituto Nazionale di Statistica (ISTAT; : "Nationals Instidut für Statistik") isch s italiänische Statistikamt. Es het si Sitz in Rom und het äänligi Ufgoobe wie s Statistische Bundesamt z Dütschland oder d Statistik Austria in Ööstriich. Es isch im Joor 1926 gründet worde, under anderem isch s für Volkszellige zueständig und beobachdet und analüsiert die wirtschaftligi Däätigkäit (Broduktiwidäät), s Konsumverhalte, d Alldaagskultur, d Gsundhäit, s Freizitverhalte, d Baudäätigkäit und e hufe anders. Es berächnet au dr Verbruucherbriisindex und wird immer wider emol drfür kritisiert, ass es e Waarechorb uslääsi, wo realidäätsfärn sig.



</doc>
<doc id="59604" url="https://als.wikipedia.org/wiki?curid=59604" title="Kantonsregierung">
Kantonsregierung

E Kantonsregierig isch d Regierig bzw. Exekutive vom ene Kanton vo dr Schwizerische Äidgenosseschaft.

D Kantonsregierig wird wird mäistens alli vier Joor vom Volk vo däm Kanton gweelt. Usnaame si d Kantöön Freiburg, Waadt und Gämf mit fümf Joor und dr Kanton Appezäll Innerrhode mit äim Joor. D Waal vo dr Kantonsregierig findet mäistens gliichzitig mit dr Waal zum Kantonsparlamänt statt. D Amtsduur entspricht dorum mäistens dr Legislaturperiode. Die mäiste Kantöön weele iiri Regierig noch em Majorzwaalsüsteem, d. h. es wärde Persoone und nit Bardeiliste gweelt. Im Kanton Tessin aber gältet s Broborzwaalsüsteem; und das isch bis 2013 au im Kanton Zug dr Fall gsi.

Es git Kantöön, wo s mööglig isch, mit ere Volksiniziative d Regierig vorzitig abzberüefe. Braktisch spiilt das aber fast kä Rolle.

In fast alle Kantöön het d Kantonsregierig äntwääder fümf oder siibe Mitgliider. Dr Vorsitzend vo dr Kantonsregierig (Regierigsbresidänt, Regierigsrootsbresidänt, Landammaa) het mäistens nid mee z sääge as die übrige Regierigsmitgliider. Er isch mäistens e Primus inter pares, wo für äi Joor gweelt wird. Wie dr Bundesroot folge au d Kantonsregierige em Kollegialidäätsbrinzip.<br>

In de Kantöön Baasel-Stadt, Waadt und Gämf wärde d Regierigsbresidänte für die ganzi Amtsduur vom Regierigsroot gweelt, In Uri, Zug, Glaris, Appezäll Innerrhode und Appezäll Usserrhode für zwäi Joor.

Us historische Gründ häisse d Kantonsregierige und iiri Mitgliider vo Kanton zu Kanton verschiide. In der Dütschschwiz isch s mäistens "Regierigsroot," in dr Wälschschwiz mäistens "Conseil d’État" (resp. "Staatsroot" i Dütschfriburg und Dütschwallis) und im Tessin "Consiglio di Stato". Z Sanggale, i Graubünde und im Jura häisst si "Regierig" (resp. "Gouvernement"), z Appezöll Innerrhode "Standeskommission" und i Wälsch-Bärn "Conseil-exécutif".

Für dr Vorsitzend oder die Vorsitzendi wird in e paar dütschsproochige Kantöön d Bezäichnig "Landammaa" beziejigswiis "Frau Landammaa" brucht und früener au "Schulthäiss," zmäischt aber "Regierigsbresidänt" beziejigswiiss "Regierigsbresidäntin".

De Ministerie säit mä noch Kanton "Departemänt" oder "Direkzioone" und dene iire Vorsteher "Diräkter".



</doc>
<doc id="59605" url="https://als.wikipedia.org/wiki?curid=59605" title="Tessin (Fluss)">
Tessin (Fluss)

Dr Tessin (lombardisch Tesin oder Tisin, italiänisch Ticino, in dr Antike Ticinus) isch e lingge Nääbefluss vom Po und fliesst vo dr Schwiz uf Norditalie. Er het em Kanton Tessin dr Naame gee.

D Kwelle vom Tessin isch bim Nuufenebass südwestlig vom Gotthardmassiv. Dr Fluss louft zerst dur s Bendrettodaal, denn dur d Leventina und d Riviera, a dr Stadt Bellinzona verby und dur d Magadinoebeni, bevor er in dr Langesee mündet. D "Bolle di Magadino" sind es Naturschutzpiet bi dr Mündig vom Tessin.

Uf dr italiänische Site fliesst er bi Sesto Calende us em See uuse, dur d Poebeni, und mündet südöstlig vo Pavia in Po. 

Dr Fluss isch 248 km lang und si Iizugsgebiet 7'228 Kwadratkilometer. Die wichdigste Nääbeflüss si dr Brenno, d Moesa, d Maggia und d Toce.

An de Ufer vom Fluss, vermuetlig in dr Nööchi vo Vigevano, öbbe 25 km nordwestlig vo Pavia, het 218 vor Chrischtus s Gfächt am Ticinus zwüsche de Römer und em karthagische Fäldherr Hannibal stattgfunde, wo d Kathager gwunne häi.


</doc>
<doc id="59608" url="https://als.wikipedia.org/wiki?curid=59608" title="Valle Leventina">
Valle Leventina

D Valle Leventina (dütsch mäistens nume "Leventina", früehner "Livinedaal") isch e Daal im Kanton Tessin in dr Schwiz.
D Leventina goot vo Airolo am Südändi vom Gotthardbass bis uf Biasca. Dr Ticino (Tessin) fliesst dur s Daal duure. 

Zämme mit em Val Bedretto im Weste bildet d Leventina dr Distretto di Leventina (Bezirk Leventina).

D Leventina het e hufe Sitedääler. Die wichdigste si s Val Piumogna bi Dalpe, s "Val Chironico" bi Chironico und s "Val d'Ambra" bi Personico uf dr rächte Site und s "Val Canaria" bi Airolo und s "Val Piora" oberhalb vo Piotta uf dr lingge Site. Im Val Piora lit dr Ritom Stausee und dr Cadagnosee, wo vor allem under de Biologe bekannt isch.

S Daal isch dur Schluchte in drei Däile iidäilt: d «Alta Leventina», d «Media Leventina» und d «Bassa Leventina».

S Daal lit uf ere wichdige Nordsüdaggse. Dr Gotthardbass am oobere Ändi vo dr Leventina het wääred Joorhunderte d Gschicht vom Daal beiiflusst. Dur d Leventina isch zerst die alti Gotthardstrooss gange, spööter no d Gotthardbaan und denn d Autibaan A2, wo Chiasso mit Baasel verbindet. Z Bodio isch s Südbordaal vom Gotthard-Basisdunell, wo dr lengst Iisebaandunell uf dr Wält isch.

D Strada Alta (, "Höche Wäg") isch e bekannti Panorama-Wanderroute, wo s ganze Tal vo de Leventina, uf halber Höchi zwüsche de Talsohle und dä Bärggipfel, vo Airolo bis Biasca durchquert.

In dr Valle Leventina git s e hufe Ortsdialäkt. Si ghööre zur westlige Grubbe vom Lombardische. Vor allem im oobere Däil vom Daal cha mä au dr Iifluss us em Norde gspüüre: E hufe Wörter stamme zum Bischbil in Airolo us em Alemannische.

Im Vergliich zu de urbane Gebiet vom Tessin überstoot dr lombardisch Dialäkt in de Alpedääler besser. Er stoot aber au do under em starke Druck vom Standarditaliänische.

Wil si zum Gotthardbass füert, het d Leventina immer e zentrali Rolle bi dr Überkwerig vo de Alpe gspiilt. Im Komflikt um d Kontrolle vom Gebiet isch s immer wider zu Kämpf zwüschen em Kanton Uri und dr Herrschaft bzw. em spöötere Herzogdum Mailand cho. D Schlacht bi Giornico 1478 het d Laag zugunste vo de Urner entschiide: Dank iirem Siig si si bis zum Fall vo dr Alte Äidgenosseschaft 1798 d Herre über d Leventina gsi und häi s Gebiet mit Landvögt regiert. E Rewolte vo de Iiwooner häi si 1755 bluetig niiderbrätscht und drei Aafüerer uf em Blatz vom Hauptort Faido köpft.



</doc>
<doc id="59614" url="https://als.wikipedia.org/wiki?curid=59614" title="Neuchâtel">
Neuchâtel

Neuchâtel isch de franzöisch Name vo Stadt, Bezirk und Kantoo Noieburg i de Schwiz:


Ort z Frankrich:
und witers:
Lueg au:


</doc>
<doc id="59615" url="https://als.wikipedia.org/wiki?curid=59615" title="Focus: das zeitkritische Magazin">
Focus: das zeitkritische Magazin

Der Focus: das zeitkritische Magazin () isch e nonkonformischdischi Schwizer Schdudäntezitschrift gsi, wos vo 1969 bis 1979 gä het.

Der "Focus" isch 1969 vom Peter Baumann gründet worde, wo au erschde Chefredakder vom Magazin gsi isch. Är isch vo 1969 bis 1979 bim Focus-Verlag z Züri 110 mol usecho. 1972 hed er es neus Format bercho, und 1973 hets d Zitschrift "Agitation" () absorbiert. 1979 hed er mit der "LeserZeitung" () fusioniert, und drus isch d Zitschrift "Tell" () entschdande.

Der "Focus" isch unter anderem s „Sprachrohr“ gsi vo Schrifdschdeller wie em Walter Matthias Diggelmann, em Sergius Golowin und em Hans Mühlethaler.


</doc>
<doc id="59616" url="https://als.wikipedia.org/wiki?curid=59616" title="Legislative">
Legislative

D Legislative (lat.: "lex" ,Gsetz‘ und "ferre" ,drääge‘, dodrvo s PPP "latum" ,dräit‘; au gsetzgääbendi Gwalt) isch in dr Staatstheorii näbe dr Exekutive (usfüerendi Gwalt) und Judikative (Rächtssprächig) äini vo de drei Gewalte, wo im ene Rächtsstaat unabhängig si. D Legislative isch berootet über d Gsetz und duet sä verabschiide (Gsetzgääbig) im inhaltlige und formelle Sinn. Si kontrolliert vilmol d Exekutive und d Judikative, in Ööstriich aber nume d Exekutive, dört isch d Judikative unabhängig vo dr Legislative. In ere repräsentative Demokratii bilde d Parlamänt d Legislative. In Staate mit Elemänt vo dr diräkte Demokratii spiilt s Volk in gwüsse Fäll Gsetzgääber (Volksgsetzgääbig).

In Staate, wo Däil vo dr Staatsmacht in de Händ vo Däilstaate, Kantöön, Regioone usw. ligge, git s Legislative uf mee as äinere Ebeni. So kennt Dütschland näben em Dütsche Bundesdaag und em Bundesroot uf dr Bundesebeni d Landesparlamänt uf dr Ebeni vo de Bundesländer. Äänlig isch s in andere Bundesstaate wie dr Schwiz (Nazionalroot und Ständeroot uf dr Ebeni vom Bund und d Kantonsparlamänt uf dr Ebeni vo de Kantöön oder Ööstriich (Nazionalroot und Bundesroot uf dr Bundesebeni, uf dr Landesebeni d Landdääg.) 

In zentralistische Äihäitsstaate hingeege wärde Gsetz nume uf dr Ebeni vom Staat gmacht. Z Frankriich zum Bischbil lit die legislativi Gwalt bi dr Nazionalversammlig und bim Senat und d Departemänt häi käni legislativi Organ, nume exekutivi.


</doc>
<doc id="59618" url="https://als.wikipedia.org/wiki?curid=59618" title="Exekutive">
Exekutive

D Exekutive (im 18. Joorhundert usgleent us em französischen "pouvoir exécutif" „vollziejendi Gwalt“ vo latiinisch "exsequi" „usfüere“) isch in dr Staatstheorii näbe dr Legislative (Gsetzgääbig) und dr Judikative (Rächtssprächig) äini vo de drei Gwalte.

Si umfasst d Regierig (Gubernative) und die öffentligi Verwältig (Administrative). Iiri Hauptufgoob isch s, d Gsetz aazwände, wo d Legislative erloo het. Aber au d Exekutive cha Norme setze, zum Bischbil het si s Rächt Rächtsverordnige z erloo. Sonigi Verordnige häi aber nid dr Status vo Gsetz, sondern wärde vo Gsetz abgläitet, wo bestöön.

Im Geegesatz zur Legislative, wo s je noch Staatsform mäistens nume uf äinere Ebeni (in Äihäitsstaate) oder uf zwäi Ebene (in Bundesstaate) git, existiere exekutivi Orgaan in de mäiste Staate uf meerere Ebene, vo dr Staatsebeni aabe bis zur Ebeni vo dr Gmäind. 


</doc>
<doc id="59619" url="https://als.wikipedia.org/wiki?curid=59619" title="Judikative">
Judikative

Dr Rächtsbegriff vo dr Judikative (lat.: "iudicare", „Rächt spräche“) bezäichnet die „richterligi Gwalt“ im Staat. In dr klassische dreigliidrige Gwaltedäilig isch d Judikative näbe dr Legislative (s Parlamänt as gsetzgääbendi Gwalt), dr Exekutive (d Regierig und die öffentligi Verwaltig as vollziejendi Gwalt) äini vo de drei Staatsgwalte.

In Rächtsstaate isch d Judikative in de Händ vo unabhängige Richter. D Rächtssprächig isch an Gsetz und Rächt bunde. D Unabhängigkäit vo dr Justiz isch zum Däil in positive Rächt verankeret (so zum Bischbil für die schwizerischi Milidäärjustiz im Art. 1 vom Milidäärstroofprozäss).

Dr Begriff Judikative isch nit s gliiche wie d Begriff vo dr Grichtsbarkäit, dr Justiz oder dr Rächtspflääg, wo staatsrächtlig zum Däil au vo dr vollziejende Gwalt, dr Exekutive, usgüebt wärde.



</doc>
<doc id="59620" url="https://als.wikipedia.org/wiki?curid=59620" title="Bridgetown">
Bridgetown

D Stadt Bridgetown im Parish Saint Michael isch d Houptschtadt vom karibische Insleschtaat Barbados und äbeso däm si Houpthafe und wirtschaftlichs Zäntrum. Ursprünglech het d Schtadt "Indian Bridge" ghäisse, noch ere Brügg über e "Constitution River", wo schoo in indianische Zite existiert het.

D Schtadt isch 1628 vo de Brite grindet worde und hät hüte ungfähr 7.000 Iiwohner. Doodrzue chömme öbbe 80.000 Iiwohner in de Vorort. Das bdütet, dass e Drittel vo dr Bvölkerig vo Barbados doo woont. D Iiwooner läbe houptsächlich vom Tourismus, broduziere aber ou Zucker, Rum und Melasse.


</doc>
<doc id="59622" url="https://als.wikipedia.org/wiki?curid=59622" title="ISO 3166-2:MX">
ISO 3166-2:MX



</doc>
<doc id="59623" url="https://als.wikipedia.org/wiki?curid=59623" title="Joe Alaskey">
Joe Alaskey

Dr Joseph Francis "Joe" Alaskey III (* 17. Juni 1952 z Troy, New York; † 3. Februar 2016 z Los Angeles, Kalifornie) isch en amerikanische Schauspiiler und Synchronsprächer gsii. Näbe sinere Rolle als Unggle Beano in dr Sitcom "Mein Vater ist ein Außerirdischer" isch dr Alaskey vor allem as d Stimm vo de "Looney-Tunes"-Figure Daffy Duck und Bugs Bunny bekannt.

Wo dr David Doyle im Joor 1997 gstorbe isch, het er däm si Rolle vom Groossvater in dr Zäichedrickserii "Rugrats" übernoo. Au in de "Rugrats"-Spiilfilm und in dr Noochfolgerserii "All Grown Up – Fast erwachsen" het er dere Figur d Stimm gee. Dr Alaskey isch au Sprächer in e hufe Kompiuterspiil gsi, under anderem in de Spiil "Flucht von Monkey Island" und "Gothic 3".


</doc>
<doc id="59632" url="https://als.wikipedia.org/wiki?curid=59632" title="Entlebuch LU">
Entlebuch LU

Äntlibuech (amtlech "Entlebuch") esch e politischi Gmeind im Wahlkreis Äntlibuech im Kanton Lozärn, Schwiiz.

D Gmeind ligt im Südweschte vom Kanton Lozärn an dr Houptstrooss Lozärn–Bärn. Ds gsamte Gmeindsgäbiet isch Hügu- oder Bärgland. Ds Dorf säuber ligt im Tau, wo di Chliini Emme gschaffe het. A dere Stöu, wo di Grossi Äntli vo rächts här i disi iinefliesst. Nach bim höchst Punkt vo dr Gmeind, äm Wissgubergrat (1930 m.ü.M.) a de Gränze zuem Kanton Obwalde, isch d Quelle vo de Grosse Äntli, wo ihrem gänze Louf nach d Gränze zuer Gmeind Hasle biudet. Dr gsamti ooberi Teil vo dr Gmeind isch stark bewäudet und stäuewiis sähr sompfig. In de untärä Zone isch dr Wald grodet worde, um Platz für d Landwirtschaft z mache. De Schlieregrat mit äm Bärnerstig (1649 m.ü.M.) biudet bisch zr Schrotenegg d Kantonsgränze zwische Obwaude und Lozärn. Die füert denn in nordwästlicher Richtig witer zum Wängegrat. Wästlich vom Schlieregrat isch d Quelle vom (Äntlibuecher-)Rotbach. Dä fliesst dur e chliins Hochtau und mündet uf 1158 m.ü.m. vo rächts in di Grossi Äntli. E witere Zuefluess vo dr Grosse Äntli isch dr Älleggbach, wo südlich vom chliine Wiiler Brüedere (7,4 km suedöschtlich vom Dorf; 1079 m.ü.M.) in di Grossi Äntli mündet. Nur wänig witer unte - direkt nördlech vo Brüedere - mündet dr Eibach vo rächts in di Grossi Äntli. Am Hang nördlech öbber däm Abschnitt vo dr Grosse Äntli ligt dr Ortsteil Finsterwald (3,5 km südöschtlich vom Dorf; 1060 m.ü.M.). Dr Fischbach, wo d Quelle von em weschtlich vom Risetestock isch, biudet bisch zu sinere Mündig in d Rüemlig d Gränze zuer Gmeind Wärtistei. Bisch zuem Ghöft Munistei biudet denn dr Rüemlig d Gränze. Zwüsche de Ruemlig und äm Bramegggrat, wo witer weschtlich ligt, lige d Wiiler und Ghöft, wo zäme de Ortsteil Rengg biude. Weschtlich vom Bramegggrat, bisch aane zuer Chliinen Emme, ligt dr Ortsteil Ebnet (4 km nordnordöschtlich vom Dorf; 723-727 m.ü.M.). Ebnet isch e Strassedorf, wo us de Wiiler (vo Süde nach Norde) Mülacher, Ebnet und Bleiki bstäht. Am rächten Ufer vo de Grosse Fontanne ligt d Exklave Dieplischwand (3,8 km suedweschtlich vom Dorf; 808 m.ü.M.). Vom gsamte Gmeindegäbiet wird d Häufti (50,1 %) landwirtschaftlich gnützt. Waud und Ghöuz bdäcke 42,6 % vom Areal und 3,6 % sind Siidligsflächi.

Äntlibuech gränzt an Dopplischwand, Hasli, Mauters, Schüpfe, Schwarzebärg, Wärtischtei und Wouhuuse im Kanton Lozärn - und an d Gmeinde Alpnach und Sarnä im Kanton Obwaldä.

Äntlibuech esch zom erschte Mau gnamsed worde im Jahr 1139 aus "Enndlybuch".

Quälle: Bundesamt für Statistik 2005

Dr Uusländeraateil esch 2014 bi 6,7 % gläge.

87,6 % vo dr Iiwooner send im Jahr 2000 römisch-katholisch gsii, 4,4 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,9% , CVP 30,8% , FDP 24,6% , GLP 1,6% , GP 1,5% , SP 3,0% , SVP 34,8% , Süschtigi 2,8%.

D Gmeindspräsidentin vo Äntlibuech esch s Vreni Schmidlin-Brun (Stand März 2016).

D Arbetslosigkeit esch im Jahr 2011 bi 0,6 % gläge.

Bi dr Volkszellig 2000 hend vo dr 3366 Iiwohner 96,7 % Dütsch aus Houptsprach aagää, 0,4 % Französisch, 0,6 % Italienisch ond 2,3 % anderi Sprache.

Z Äntlibuech redt mer en Dialäkt, wo scho ganz naach am Bärntütsch isch.




</doc>
<doc id="59633" url="https://als.wikipedia.org/wiki?curid=59633" title="Elis">
Elis

Elis isch de Name vo:



</doc>
<doc id="59636" url="https://als.wikipedia.org/wiki?curid=59636" title="Wildhaus (Begriffsklärung)">
Wildhaus (Begriffsklärung)

Wildhuus bizachnet:



</doc>
<doc id="59638" url="https://als.wikipedia.org/wiki?curid=59638" title="Bundesgericht">
Bundesgericht

Bundesgericht chan folgendes bedüte:
Lueg au:


</doc>
<doc id="59641" url="https://als.wikipedia.org/wiki?curid=59641" title="Jom-Kippur-Krieg">
Jom-Kippur-Krieg

Dr Jom-Kippur-Chrieg, Ramadan-Chrieg, oder Oktoberchrieg ( oder "Milchemet Jom Kippur"; oder ), isch e Chrieg vom 6. bis zum 25. Oktober 1973 gsi, wo vo Egüpte, Sürie und witere arabische Staate gege Israel gfüert worde isch. 

Noch em Palestinachrieg (1948/49), dr Sueskrise (1956) und em Säggsdaagchrieg vo 1967 isch er dr vierti arabisch-israelischi Chrieg im Raame vom Komflikt im Nooche Oste gsi. Uf dr arabische Site häisst dr Chrieg Ramadan- bzw. Oktober-Chrieg, wil er wääred em islamische Fastemonet Ramadan stattgfunde het, wo in sällem Joor im Oktober gsi isch. 

Dr Chrieg het mit eme Überraschigsaagriff vo Egüpte und Sürie am 6. Oktober 1973, em höggste jüüdische Fiirdig Jom Kippur, uf em Sinai und de Golanhööchene aagfange, wo säggs Joor vorhär vo Israel im Säggsdaagechrieg eroberet worde si.

Wääred de erste zwäi Dääg si egüptischi und sürischi Druppe vorgruckt, denn aber het Israel sini Reserwiste mobilisiert ghaa und die arabische Armeä gstoppt. Noch dr zwäite Wuche si d Sürer vollständig us de Golanhööchene verdriibe worde. Im Sinai si in dere Zit israelischi Drubbe zwüsche zwäi egüptische Armeä duurebroche, häi dr Sueskanal, wo d Waffestillstandslinie gsi isch, überkweert und e ganzi egüptischi Armee abgeschnitte, bevor dr Waffestillstand, wo d UN vermiddlet het, am 24. Oktober 1973 in Chraft drätte isch.

D Folge vom Chrieg si in vile Staate witgange. In Israel isch d Regierig stark kritisiert worde, wil si Egüpte und Sürie underschetzt und so iiri Aafangserfolg mööglig gmacht häig. Die arabischi Wält, wo die kompletti Niiderlaag vo dr egüptisch-sürisch-jordanische Allianz im Säggsdaagchrieg as Schand empfunde het, het sich uf d Aafangserfolg konzentriert und sich chönne iireede, ass iiri Eer wider härgstellt sig, au wenn milidäärisch dr Chrieg schliesslig in ere Katastroofe gändet het. 
Aber dä Sälbstbetrueg het d Friidensverhandlige zwüsche Israel und Egüpte, wo e baar Joor druf cho si, erst mööglig gmacht, wie au die wirtschaftligi Liberalisierig und die egüptischi Infitah-Politik. Dr israelisch-egüptisch Friidensverdraag, wo am 26. März 1979 underschriibe worde isch, het d Beziejige zwüsche Egüpte und Israel normalisiert – zum erste Mol het en arabische Staat Israel anerkennt.




</doc>
<doc id="59643" url="https://als.wikipedia.org/wiki?curid=59643" title="Israelisch-ägyptischer Friedensvertrag">
Israelisch-ägyptischer Friedensvertrag

Dr israelisch-egüptisch Friidensverdraag isch am 26. Merz 1979 in dr amerikanische Hauptstadt Washington vom Ministerbresidänt vo Israel, em Menachem Begin, und vom Bresidänt vo Egüpte, em Anwar as-Sadat, underschriibe worde. Dr amerikanisch Bresidänt, de Jimmy Carter, het dr Friidensverdraag as Züüge underschriibe, wie au scho s "Camp-David-Abkomme" vorhäär.

Dr Verdraag het die gegesitigi Anerkennig und s Ändi vom Chriegszuestand, wo sit 1948 gherrscht het, festgläit. Israel het d Sinai-Halbinsle zämme mit de Ärdölkwelle und strategische Pünkt dört zruggee, die israelische Siidlige abbaut und die jüüdischi Bevölkerig vo dene Gebiet repatriiert, was zum Bischbil z Jamit nume mit Gwalt gange isch. Israelischi Schiff häi dur e Suezkanal duuredörfe und d Strooss vo Tiran und dr Golf vo Akaba si als internazionali Wasserwääg anerkennt worde.

Egüpte isch mit däm Verdraag dr ersti arabischi Staat gsi, wo Israel offiziell anerkennt het. Jordanie het denn im Joor 1994 mit Israel dr israelisch-jordanischi Friidensverdraag abgschlosse, und het druf vo de USA vil Gäld überchoo. 

Dr Jimmy Carter, wo zwüsche de bäide Bardeie vermiddlet het, het zerst en umfassendi Löösig vom Komflikt im Nooche Oste aagsträbt, wo au d Sowjetunion e Däil drvo gsi wer. Israel het aber e diräkte Kontakt mit Egüpte welle und het e separati Löösig vorzooge. Dr Carter het die Bemüejige öffentlig understützt und eso en umfassendi Löösig verhinderet und und d Sowjets muff gmacht, wil si s Gfüül gha häi, er häig sä iinegläit.

Uf Egüpte und si Bresidänt Anwar as-Sadat si wägen em Verdraag d Islamiste wüetig gsi und au die mäiste andere arabische Staat, wo d Anerkennig vo Israel as e Tabubruch aagluegt häi. Zwäi Joor spööter häi denn egüptischi Islamiste dr Anwar as-Sadat ermordet, was zur Diktatur vom Husni Mubarak gfüert het.



</doc>
<doc id="59644" url="https://als.wikipedia.org/wiki?curid=59644" title="Mosche Dajan">
Mosche Dajan

Dr Mosche Dajan (; uf d Wält choo am 20. Mai 1915 im Kibbuz Degania; gstorbe am 16. Oktober 1981 z Tel Aviv) isch en israelische General und Politiker gsi. As Ussenminister vo Israel het er d Verhandlige in Camp David gfüert.

Wo dr Dajan vierzääni gsi isch, isch er Mitgliid vo dr Hagana (hebr. „Verdäidigung“) worde. 1939–1941 häi en d Brite z Akko iigsperrt. 1941 isch er Kommandöör vo Palmach-Drubbe under em Befääl vo dr 7. Australische Infanterii-Division gsi und het im Sürisch-Libanesische Fäldzug sis lingge Aug verloore. Im Israelische Unabhängigkäitschrieg het er d Verdäidigung im Jordandaal organisiert und spööter an dr zentrale Front kämpft. Denn het er die israelisch Delegazioon bi de Friidensverhandlige uf Rhodos gläitet. Im Joor 1954 isch er Generalstabsschef und Oberkommandöör vo dr Israelische Armee worde und het 1956 dr Ooberbefääl im Sinaifäldzug gha.

1958 het er d Armee verloo und isch im Joor druf Mitgliid vo dr sozialdemokratische Mapai worde. As Verdäidigungsminister im Säggsdaagchrieg isch er in Israel zu hoochem Aasee choo und uf dr ganze Wält bekannt worde. Im Herbst 1973 het er d Armee nit welle mobilisiere, wil er nid glaubt het, ass d Egüpter und d Sürer en Aagriff wurde wooge. D Regierig vo dr Golda Meir het noch em Jom-Kippur-Chrieg denn müesse zrugdräte. D Mapai het 1977 d Waale verloore und dr Menachem Begin isch Brömieeminister worde. Si Bardei, dr Likud, het denn kuum Erfaarig gha im Regiere. Dr Dajan as Ussenminister het groosse Iiflussuf d Politik chaa und het e wichdigi Rolle bim Usarbäite vom Friidensabkomme mit Egüpte vo 1979 (Camp David I) ghaa. 1979 isch er us Brotest u. a. gege d Siidligspolitik vo dr Regierig zruggdrätte.




</doc>
<doc id="59646" url="https://als.wikipedia.org/wiki?curid=59646" title="Die Tat (Schweizer Zeitung)">
Die Tat (Schweizer Zeitung)

Die Tat isch e sozial-liberali Schwizer Zitig gsi, wo vo 1935 bis 1978 vo der Migros usegä worde isch, zersch as Wuchezitig, denn as Tageszeitung, wo am Obe erschint, und schliesslech as Boulevardzitig, wo am Morge erschint.

"D Tat" isch vom Gründer vo der Migros, em Gottlieb Duttweiler, is Läbe gruefe worde. Während d Wuchezitig s Parteiorgan vom Landesring vo de Unabhängige gsi isch, het sech d Obezitig schnäll vo dere Partei emanzipiert und isch höch Agseh worde au im Usland, bsunders wäg ihrer Wuchenändbilag "Die literarische Tat" wo vom Max Rychner und em Erwin Jaeckle gleitet worde isch und wo vili verschidnigi Journalischde mitgwirkd hei. Wos ir Schwiz mit der politische Präss bärgab gange isch i de sibzger Jahr, und wil d Inserat-Inahme abgno hei wäg der Nöchi zur Migros, isch d Obezitig Ändi Merz 1977 igschdellt worde. Der damaligi Presidänt vo der Migros, dr Pierre Arnold, het probiert, d Zitig as Boulevardzeitig witerzfüere. Ire wirtschaftskritische, scharfe Schdil hei ne aber nach 16 Mönet bewoge, dr Chefredakter Roger Schawinski z entlo. A sire Schdell hed er, ohni d Redaktion z froge, dr Karl Vögeli igsetzt, wo e gmässigtere Kurs vom Blatt hät sötte garantiere. Dr Proteschschdreik wod Redaktion drufabe gmacht het, het de bewirkt, dass d Boulevardzitig Ändi Septämber 1978, nume einehalb Jahr nach ihrer Ifüerig, igschdelt worde isch.


</doc>
<doc id="59647" url="https://als.wikipedia.org/wiki?curid=59647" title="Rowan Atkinson">
Rowan Atkinson

De Rowan Sebastian Atkinson, CBE (* 6. Jänner 1955 z Consett, County Durham, Ängland) isch e britische Komiker und Schauspiler. International bekannt worde isch er vo allem durch sini Paraaderolle als dr komisch Chutz "Mr. Bean".

Si Karriere het er 1979 bi dr BBC in dr "Comedy-Show" "Not the Nine O’Clock News" aagfange, wo au d Mel Smith, d Pamela Stephenson und dr Griff Rhys Jones mitspiilt h'i.

Vo 1982 isch dr Atkinson in de vier Staffle vo dr Serii "Blackadder" ufdrätte, won er d Titelrolle vom Edmund Blackadder (wörtlig: Chrüzottere) gspilt het. D Serii isch vom Richard Curtis und Ben Elton gschriibe worde und het in vier verschiidene Epoche gspiilt. E hufe historischi Persönligkäite us dr änglische Gschicht si din dur e Gaggo zooge worde, und si macht sich au lustig über die nazionale, kulturelle und politische Äigehäite und Itelkäite vom änglische Volk. Wil aber dr Wortwitz kuum cha übersetzt wärde und wil Nid-Ängländer die satirische Aaspiilige uf die aktuelli britischi Politik kuum chönne verstoo, isch dr Erfolg witgehend uf en änglischsproochig Ruum beschränkt bliibe.





</doc>
<doc id="59648" url="https://als.wikipedia.org/wiki?curid=59648" title="Schüpfheim LU">
Schüpfheim LU

Schüpfe (amtlech "Schüpfheim") isch e politischi Gmeind im Wahlchreis Äntlibuech im Kanton Lozärn in dr Schwiiz.

D Gmeinde lit im Südweschte vom Kanton Lozärn an dr Chliinen Ämme. Im Dorf sälber münde vo lings dr Mannebach und vo rächts dr Kirchenbach und dr Trüebebach in die drii. Dr chliiner Teil vo dr Gmeind lit uf dr linke Site vo dr Chliinen Ämme. Dä Teil werd Sunnsite und Hinterbärg gnännt. Ds Gebiet isch bis uf es paar wenigä Waldgebiet grütet. Nur d Uferbartie am Blettbach im Südweschte und dr Bienzewald im Nordweschte vo Schüpfe-Dorf biude da e Usnahm. Ou südlich v dr Grosse Fontanne, wo di nördlech Gmeinddgränze biudet, isch ds Gländ stark bewäudet.

E chlii südlech vo dr Gmeind vereinige sich d Wissämme ond d Waldämme zuer Chliinen Ämme. Ds Gebiet zwische de beide Ämme isch zom grosse Teil bewaudet. Dr Hang am rächte Ufer vo dr Waldämme/Chliinen Ämme wird Schattesyte gnännt. Er isch met Usnahm vo grosse Waldgebiet weschtlich vome Graat mit Name Pfarnärä fascht vouständig grütet.

Vo dr Gmeindsflechi send 59,7 % Landwirtschaftlechi Flechi, 33,1 % Waud, 5,3 % Sidligsflechi ond 1,9 % süschtigi Flechi. Nachbergmeinde vo Schüpfe send Äntlibuech, Äschlismatt-Marbach, Flüeli, Hasli ond Romoos.

Schüpfe esch zom erschte Mau gnamsed worde i de Acta Muresia, em Bsitzverzeichnis vom Chloschter Muri aus "Schipfen".

Quälle: Bundesamt für Statistik 2005

Dr Uusländeraateil esch 2014 bi 8,1 % gläge.

87,2 % vo dr Iiwooner send im Jahr 2000 römisch-katholisch gsii, 5,2 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,9% , CVP 32,9% , FDP 16,0% , GLP 2,4% , GP 2,9% , SP 7,8% , SVP 33,8% , Süschtigi 3,2%.

Dr Gmeindspräsident vo Schüpfe esch dr Margrit Thalmann-Theiler (Stand Februar 2016).

D Arbetslosigkeit esch im Jahr 2011 bi 0,6 % gläge.

Bi dr Volkszellig 2000 hend vo dr 3897 Iiwohner 96 % Dütsch aus Houptsprach aagää, 0,3 % Französisch, 0,7 % Italienisch ond 3 % anderi Sprache.

Dr hochalemannisch Dialäkt vo Schüpfe ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.




</doc>
<doc id="59652" url="https://als.wikipedia.org/wiki?curid=59652" title="Volksinitiative">
Volksinitiative

Volksinitiative chan folgendes bedüte:
Lueg au:


</doc>
<doc id="59660" url="https://als.wikipedia.org/wiki?curid=59660" title="Die Tat">
Die Tat

Die Tat chan folgendes bedüte:


</doc>
<doc id="59662" url="https://als.wikipedia.org/wiki?curid=59662" title="Schüpfheim">
Schüpfheim

Schüpfheim oder Schüpfe chan folgendes bedüte:



</doc>
