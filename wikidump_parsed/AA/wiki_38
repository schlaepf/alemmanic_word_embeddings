<doc id="59663" url="https://als.wikipedia.org/wiki?curid=59663" title="Otto Borst">
Otto Borst

Dr Otto Borst (* 30. Juli 1924 z Waldaburg em heidiga Hohalohekreis, † 22. Auguscht 2001 z Esslenga am Necker, ischt a deitscher Hischdoriker gwäa, wo sich hauptsächlich mit dr sidweschtdeitscha Land- ond Stadt-Gschicht befasst ond dô driber an Haufa Biacher gschriiba hôt. 

Dr Otto Borst ischt am 30. Juli 1924 em hohalohischa Waldaburg uff d Welt komma. Sei Vadder ischt en dera Gmoind Pfarrer gwäa. Eigentlich hedd der Bua schbäder au amôl dean Beruaf ergreifa solla. Drom hôt’r nôch-em Abidur au glei ôôgfanga, Theologii zo studiira, abr schbädr hôt’r omgsaddlet uff d Fecher Germanischdik, Gschicht ond alde Schbrôcha. En dera Zeit ischt’r Mitgliid wôrra vo dr Studendavorbendong "Normannia". 1954 hôt’r mit-em Thema "Rezeption von Novalis" promoviirt.

Em Jôhr druff hôt dr Borst z Esslenga a Stell als Lehrer ôgnomma ond so ganz neabaher au noh s Esslenger Stadtarchiv gleidet (bis 1977). 1971 hôt-en dui Pädagogischa Hochschuel en sellra Stadt zom Lehrbeauftragda ernannt. Wia dui Inschdiduzioo em Jôhr 1984 schliaßlich uffgleest wôrra ischt, hôt’r bei dr Universideet Stuegert a Professur firs Fach "Landesgeschichte von Baden-Württemberg" kriagt.

1974 hôt dr Borst d Arbeitsgemeinschaft "Die alte Stadt e. V." ens Leaba gruafa. Vo sellem Vorei ischt a Zeitschrift rausgäa wôrra, wo da Nama "Die alte Stadt" kriagt hôt ond vom Borst als Herausgeaber bedreit wôrra ischt. Als Projektberader hôt’r au an maßgeablicha Ôdoil an dr Ereffnong vom landesgschichtlicha Museum "Haus der Geschichte Baden-Württemberg" an dr Stuegerter Kuldurmeile ghet.

Am 22. Auguscht 2001 hôt dr Otto Borst z Esslenga seine Auga fir emmer gschlossa. 77 Jôhr alt ischt der Môô wôrra.


Seit em Jôhr 2005 vorleiht d "Arbeitsgemeinschaft Die alte Stadt e. V." (em Sebdember 2010 ombenannt en "Forum Stadt. Netzwerk historischer Städte e. V.") zom Ôdenka an dean Môô da "Otto-Borst-Preis". Vorliha wuud der em jährlicha Wechsel als

Dr Otto Borst isch dr Grender vo sellem Vorei gwäa ond hôt an Haufa Jôhr lang dui Zeitschrift "Die alte Stadt" rausgäa. Mit-em "Otto-Borst-Preis für Stadterneuerung" sollet herausragende Saniirongsfäll vo Altstadt-Ensembles auszeichnet werra, ond mit-em "Otto-Borst-Wissaschaftspreis" will dr Vorei da wissaschaftlicha Nôchwuchs en de Fachgebiet Stadtgschicht, Stadt-Soziologii, Denkmalpfleag ond Stadtplanong ferdra ond bestimmde Leischdonga en deane Fachgebiit auszoichna.





</doc>
<doc id="59666" url="https://als.wikipedia.org/wiki?curid=59666" title="Aktiengesellschaft (Schweiz)">
Aktiengesellschaft (Schweiz)

D Akziegsellschaft (churz AG) (französisch Société Anonyme (SA); italienisch Società anonima; änglisch Limited (Ltd.)) isch im schwizerische Gsellschaftsrächt e Rächtsform von ere Kapitalgsellschaft. Die gsetzlige Grundlage über d Akziegsellschaft wärde im Obligazioonerächt in de Ardikel 620 bis 771 behandlet. Spezialrächtligi Akziegsellschafte si Akziegsellschafte, wo uf öffentligem Rächt basiere. Groossi Däil vo däm si gliich wie bi de brivaträchtlige Akziegsellschafte.

Zum en AG gründe brucht mä en Akziekapital vo mindestens CHF 100'000 (Obligazionerächt Art 621). Dr Naame vo dr Gsellschaft, wo as Firma bezäichnet wird, muess in dr ganze Schwiz äimoolig si (Obligazionerächt Art 951). D Gründig bassiert mit ere Öffentlige Urkunde, wo din d Statute, die äinzelne Iilaagwärt und d Organ zur Zit vo dr Gründig festgläit si (Obligazionerächt Art 629). Erst wenn d Firma im Handelsregister iidräit isch, gältet en AG as entstande – vorhär existiert si as Äifachi Gsellschaft mit deren iire Haftigsbedingige.

D Organ von ere AG si d Generalversammlig (abk. GV), dr Verwaldigsroot (abk. VR) und d Rewisionsstell. Anders as z Dütschland isch d Geschäftsfüerig bzw. -läitig, wo öbben eme dütsche Vorstand entspricht, kä Organ vo dr Gsellschaft. Hingege chönne au freiwillig witeri (fakultativi) Organ ernennt wärde, z. B. en Ufsichtsroot.




</doc>
<doc id="59668" url="https://als.wikipedia.org/wiki?curid=59668" title="Obligationenrecht (Schweiz)">
Obligationenrecht (Schweiz)

S Schwizerische Obligazioonerächt (OR) isch dr fümft Däil vom Schwizerische Zivilgsetzbuech (ZGB), het aber en äigeni Ardikel-Nummerierig überchoo und isch im Umfang lenger as die andere vier Däil zämme.

S OR behandlet in dr Erste Abdäilig allgemäini Bestimmige

1. wie Obligazioone, d. h. Schuldverheltnis, entstöön,
2. d Wirkig vo de Obligazioone, d. h. wien e Obligazioon ornigsgmäss erfüllt wird, 
3. wenn Obligazioone usglöscht wärde, mäistens häisst daas, ass alli Obligazioone erfüllt si, 
4. bsundrigi Verheltniss wie d Solidarschuld und d Konwenzionalstroof
5. S Abdräte vo Forderige und s Übernee vo Schulde

Die Zwäiti Abdäilig isch über die äinzelne Verdraagsverheltniss

6. dr Chaufverdraag
7. d Schänkig
8. d Mieti und d Pacht
9. s Usleene
10. dr Aarbetsverdraag
11. dr Wärkverdraag
12. dr Verlaagsverdraag
13. dr Ufdraag (Ehe- oder Partnerschaftsvermiddlig, dr Kreditbrief und dr Kreditufdraag, dr Maklerverdraag, dr Agenturverdraag)
14. d Gschäftsfüerig ooni Ufdraag
15. d Kommissioon
16. dr Frachtverdraag
17. d Prokura und anderi Handligsvollmachte
18. d Aawiisig
19. dr Hinderlegigsverdraag
20. d Bürgschaft
21. Spiil und Wett
22. dr Liibränteverdrag und d Verpfründig

Die dritti Abdäilig behandlet d Handelsgsellschafte und d Gnosseschaft, die vierti s Handelsregister, Gschäftsfirme und kaufmännischi Buechfüerig und die fümfti d Wärtbabbiir.



</doc>
<doc id="59673" url="https://als.wikipedia.org/wiki?curid=59673" title="École supérieure d'électricité">
École supérieure d'électricité

D École Supérieure d’Électricité (churz Supélec) isch e französische Ingenieurhochschuel (Grande école) gsii. Si het im e dreijehrige Studium Elektrotächnik-Diplomingenieur uusbildet. Di staatli Schuel isch anne 1894 im 15. Arrondissement vu Paris vu dr "Société Internationale des Électriciens" (hite "Société des électriciens et des électroniciens") grindet wore. Aafangs isch d Hochschuel in dr rue de Staël gsii, speter im Pariser Vorort Malakoff. Syter anne 1975 het d Supélec ihre Sitz z Gif-sur-Yvette, 20 km sidli vu Paris. Anne 1972 isch e Zwygstell z Rennes ufgmacht wore, 1985 z Metz. Zum 1. Jänner 2015 isch d Supélec mit dr École centrale de Paris zue dr neie CentraleSupélec fusioniert wore.



</doc>
<doc id="59675" url="https://als.wikipedia.org/wiki?curid=59675" title="Landtag">
Landtag

En Landtaag isch s formell Zämechoo vo Verträtter us eme gröössere Gibiet, eme Land, zum verhandle, zum öppis bschlüüsse, zum Rächt setze oder zum Rächt spräche.

Hüt isch en Landtag s Parlamänt vomene tüütsche Land, vomenen ööschterrychische Land, vom Fürschtetum Liechtestäi und vo den italienische Provinze Südtirol und Trentino. Nöd ali Landesparlamänt z Tüütschland ghäissed aber Landtaag: Dëë vo Berlyn isch s «Abgordnetehuus» und die vo Bremen und Hamburg d «Bürgerschaft».

Die Landtääg wëërded hüt ali vier oder föif Jaar (amig au scho früener – und i der eltere Zyt au für ander Perioode) vom Volch nach em allgimäinen und glyche Waalrächt gwëëlt. Si schaffed ali Landesgsetz und kontroliered d Landesregierig.

A bsunderen Artikel zu Landtääg gits die:

S Pendant vomene Landtag ghäisst i de Schwyz "Groosse Raat, Kantonsraat, Landraat" oder – im Kanton Jura – "Parlamänt;" mee daadezue staat im Artikel Kantonsparlament.

Im Häilige Röömische Rych – z Tüütschland und z Ööschterrych – sind Landtääg früener Ständeversammlige gsy. Das ghäisst, es händ sich deet d Verträtter vo de verschidene Ständ wie Adel, Chile, Bürger und so wyter troffe, zum über die Sache bschlüüsse, won ene de Landeshërr voorgläit hät. Daadeby isch es hauptsächli um Stüüre ggange. Im Lauff vom 19. Jaarhundert händ sich us dëne mittelalterliche Zämekümpft under em Yfluss vom änglische Zwäichamerparlamänt naadisnaa modërni Landesparlamänt usepildet. I de Schwyz häts de Bigriff Landtaag im Sinn von ere politische Versammlig au ggëë, er isch aber nu ganz sälte pruucht woorde.

Landtääg sind früener aber au Gricht gsy. Die Bidüütig isch i der Alten Äidgnosseschaft di gwöndli gsy; deet isch en "Landtag" s Glych gsy wien es "Landgricht," aso es Gricht für en gröössere Bizirk. Die Bedüütig häts z Tüütschland nu ganz im Südweschte, aso i de Nëëchi vo der Äidgnosseschaft, ggëë.

"Taag" isch im alte Tüütsch nöd nu es Woort gsy für d Zytytäilig vo 24 Stund oder für de Gägesatz vo Nacht. Wämer öpper uf en bsundere Taag uufpotte hät, dänn isch de «Taag» eben au en «Termyn» gsy. Und wil mer amene bistimmte Taag zämechoo isch, hät me dän au dëre Zämekumpft oder Sitzig sälber «Taag» gsäit. Us em glyche Grund redt mer au von ere "Tagig" (es Zämechoo, zum über öppis rede) und vo "tage" (zämechoo und öppis verhandle).

I der Alten Äidgnosseschaft hät me de Versamlige vo de Kantonsverträtter Taagsatzig gsäit.


</doc>
<doc id="59676" url="https://als.wikipedia.org/wiki?curid=59676" title="Petra Gössi">
Petra Gössi

D Petra Gössi (* 12. Jänner 1976 z Lozärn, heimetberächtigt z Chüsnacht) isch e Schwyzer Politikeri (FDP.Die Liberalen). Si isch sit anne 2011 Nationalrätin und sit April 2016 Presidäntin vo de nationale FDP.

D Petra Gössi het ihri Matura am Gymnasium Immesee gmacht und het denah a de Universität Bärn Rächtswisseschafte studiert. D Jurischtin het es Nachdiplomstudium Master of Economic Crime Investigation a de Hochschuel Lozärn absolviert und isch Rächts-, Stüür- und Unternämensberaateri bi de Baryon AG z Züri.

D Petra Gössi isch ab 2006 Mitglid vo de Gschäftsleitig vo de FDP.Die Liberalen vom Kanton Schwyz gsi, wo si anne 2012 s Presidialamt vom Vincenzo Pedrazzini devoo übernuu het.

Vo 2004 bis 2011 isch si im Kantonsraat vo Schwyz (Legislative) gsii, wo si ab 2008 as FDP-Fraktionschefin gamtet het. D Gössi ghört sit de Parlemäntswahle 2011 em Nationalraat aa. Det isch si under anderem Mitglid vo de Finanzkommission und Stellverträtteri i de Immunitätskommission.

Nach em Rücktritt vom Philipp Müller Ändi 2015 het sich d Petra Gössi für s fry wärdendi FDP-Presidium beworbe und isch am 16. April 2016 anere Delegierteversammlig ohni Gägekandidat gwählt worde.



</doc>
<doc id="59677" url="https://als.wikipedia.org/wiki?curid=59677" title="Pilet">
Pilet

Pilet isch de Familiename vo folgende Persone:


</doc>
<doc id="59678" url="https://als.wikipedia.org/wiki?curid=59678" title="Amt Schenkenberg">
Amt Schenkenberg

S Amt Schänkebärg isch e Landvogtei im Aargau in dr Alte Äidgenosseschaft gsi.

D "Herrschaft Schänkebärg" isch sit 1451 im Besitz vo dr Familie vo Baldegg gsi.
S Amt isch im Joor 1460 entstande, wo Bärn d Herrschaft bsetzt het, wo bis denn unabhängig gsi isch. D Bärner häi drus e Landvogtei gmacht, wo as "Oberamt Schänkebärg" d Ämter Thale, Däischbere, Välte, Bäze, Bözbärg, Stilli und Hottel umfasst.
Dr Landvogt het bis 1720 uf dr Burg Schänkebärg im Hauptort Thale residiert. Denn isch er ins Schloss Wildestäi bi Velte ganz in dr Nööchi züüglet.

S Amt Schänkebärg isch für d Bärner Herrschaft von ere hooche strategische Bedütíg gsi, wil dr Bözbärg dört e wichdige Bass ins Frickdaal gsi isch, wo denn zumol zu Vorderööstriich ghöört het. Wo d Franzoose d Schwiz im Merz 1798 erooberet häi, isch s Amt Schänkebärg ufglööst worde.



</doc>
<doc id="59685" url="https://als.wikipedia.org/wiki?curid=59685" title="Franzoseneinfall (Schweiz)">
Franzoseneinfall (Schweiz)

Dr Iifall vo de Franzoose (d Franzoose bezäichnen en as "Campagne d’Helvétie") isch e milidäärischi Usenandersetzig zwüsche dr Franzöösische Republik und dr Alte Äidgenosseschaft zwüschen em 28. Januar 1798 und em 28. Mai 1799 gsi. Noch iirem Siig häi d Franzoose e groosse Däil vo dr hütige Schwiz milidäärisch bsetzt und die Helvetisch Republik isch as Dochderrepublik gründet worde. Mit em Franzooseniifall isch in dr schwizerische Gschichtsschriibig dradizionell d Era vom "Ancien Régime" bzw. dr Alte Äidgenosseschaft ume und die vo dr Helvetik foot aa.

Bis zum Sturz vo dr franzöösische Monarchii isch die Alti Äidgenosseschaft e lugg organisierte Staatebund vo suweräne Kantöön und iire Verbündete gsi, wo stark uf Frankriich usgrichdet gsi isch. Sit em Middelalter häi Soldallianze und Handelsverdrääg bestande, wo us dr Äidgenosseschaft faktisch e franzöösischs Protektorat gmacht häi. Nume in de östlige und innerschwizerische Kantöön het Ööstriich non e begränzte Iifluss ghaa. Wäge dr Franzöösische Revoluzioon und dr Kündigung vo de Soldverdrääg noch em Sturm uf d Tuilerie si die nooche Beziejige abbroche. Drzue isch choo, ass reaktionäri franzöösischi Emigrante in dr Äidgenosseschaft und revoluzionäri äidgenössischi Emigrante in Frankriich politisch agitiert häi. Drotz allem isch d Äidgenosseschaft Frankriich gegenüber wääred em 1. Koalizionschrieg milidäärisch nöitral bliibe und het s sogar gschluckt, ass Frankriich 1792 d Underdaanegebiet vo de Drei Bünd und dr nördlig Däil vom Fürstbistum Baasel bsetzt und annektiert het. Wo dr Erst Koalizioonschrieg ume gsi isch, het Ööstriich d Schwiz, mit dr Usnaam vo Graubünde, dr Iiflusssfäare vo Frankriich überloo. D Äidgenosseschaft isch denn ganz elläi doo gstande und iiri Nöitralidäätspolitik, wo si sit 1792 aagwändet het, het Frankriich nüme gnüegt. Frankriich het verschiideni Inträsse gha drunder

Ufgrund vo de milidäärische Kapitulazioone mit Frankriich het d Daagsatzig s Rächt gha, d Schwizer Regimänt (Räislöifer) zruggzrüefe, wenn d Äidgenosseschaft in Gfoor gsi isch und het müesse verdäidigt wärde. Wo z Frankriich d Weerpflicht iigfüert worde isch, si die äidgenössische Bruefssoldate überflüssig worde und mä het d Schwizer Regimänt ufglööst. Wo d Franzoose 1798 dr Verdraag zum "Ewige Friide" vo 1516 broche häi und in d Äidgenosseschaft iigfalle si, het s käni intakte Regimänt us Bruefssoldate me gee, vo mä für d Verdäidigung hät chönnte iisetze.

Dr nördlig Däil vom Fürstbistum Baasel isch scho 1792 annektiert worde. Am Ändi vo 1797 häi d Franzoose denn au dr südlig Däil bsetzt. Bald druf isch am 17. Januar 1798 die Helvetischi Revoluzioon usbroche.

Am 24. Januar isch die Lemanischi Republik usgrüeft worde, und die het sofort Frankriich um Hilf bittet. Am 28. Januar si d Franzoose under em General Ménard mit öbbe 12'000 Maa im Waadtland iimarschiert, wo denn zu Bärn ghöört het. E Däil vo de franzöösische Inwasioonsdruppe si in Schiff über e Gämfersee und si z Nyon und z Lausanne glandet. D Bärner Drubbe häi sich zruggzooge, wo si d Übermacht vo de Franzoose gsee häi. Si häi sich denn in dr Gegend vo Murte und Freiburg im Üechtland gsammlet.

In dere Zit isch dr General vo Schaueburg mit ere zwäite Armee us em ehemoolige Fürstbistum Basel vo Norde in dr Richdig uf Bärn vorgruckt. D Franzoose häi vo dr Bärner Regierig verlangt, ass si dr Reform- oder Friidensbartei d Regierigsgwalt wurd überloo. D Bärner häi sich gwäigeret und d Franzoose häi daas as Chriegsgrund brucht.

Am 2. Februar 1798 het dr Bärner Chriegsroot d Légion fidèle gründet, wo us bärndröije Freiwillige us dr Waadt bestande het.

Die franzöösische Drubbe si Aafangs Merz in ere Zangebewegig us dr Waadt und em Bärner Jura gege Freiburg, Soledurn und Bärn vorgrückt. Am 1. Merz 1798 häi scho die erste Gfächt aagfange. Am 2. Merz isch s zu Gfächt bi Längnau, Gränche und im Ruhsel (Wald zwüsche Alfermée und Twann) choo. Am gliiche Daag si Murte und Freiburg gfalle. Am 3. Merz 1798 häi die soledurnische Drubbe kapituliert, und zwüsche de Bärner und franzöösische Drubbe isch s zum Gfächt bim Col de la Croix choo. Dr General Karl Ludwig vo Erlach het si Stellig bi Murte müesse ruume.

D Bärner Regierig isch in zwäi Laager gspalte gsi. Dr Schulthäiss Niklaus Friedrich vo Steiger het e herti Haltig gegenüber Frankriich verdrätte und het welle mit em Chrieg witermache, aber dr Dütschseckelmäister vo Frisching isch für Verhandlige mit de Franzoose gsi. Das het d Bärner Drubbe und d Bevölkerig verunsicheret. Dr General vo Erlach und fufzig hoochi Offizier häi vom Groosse Root verlangt, ass er iine wurd erlaube go z kämpfe.

Das het dr Grooss Root gmacht und dr Erlach het die franzöösische Drubbe bi Büüre an dr Aare konfrontiert. Wääred em Gfächt isch denn aber dr Befääl choo, ass sich die bärnische Drubbe sälle zruggzie, zum d Stadt Bärn go schütze. Dr franzöösisch General Brune het am 3. Merz dr Bärner Regierig en Ultimatum gstellt und d Kapitulazioon vo Bärn gforderet. Druf het d Regierig under em Schulthäiss Steiger am 4. Merz abdankt, het aber nid kapituliert. Drotz em Rückdritt vo dr Regierig häi d Bärner Drubbe brobiert, dr franzöösisch Aagriff witer abzweere.

Am 5. Merz 1798 isch s zum Gfächt vo St. Niklaus, de Schlachte vo Fraubrunne und Neuenegg choo und zur entschäidende Schlacht am Grauholz. No am gliiche Daag het dr franzöösisch General Schaueburg d Kapitulazioon vo Bärn überchoo und dr Schulthäiss vo dr Stadt Bärn, dr Niklaus Friedrich vo Steiger isch ins Exil gange. 

In dere ganze Zit häi die äidgenössische Hilfsdrubbe, wo öbbe 4000 Maa stark gsi si, nit in d Kämpf iigriffe. D Franzoose häi öbbe 35'000 Maa ufbote, und iine gegenüber si nume öbbe 20'000 Bärner gstande. Uf dr Bärner Site si öbbe 700 Maa gfalle. D Verlust vo de Franzoose si nit bekannt. 

D Franzoose häi d Bärner Staatskasse beschlaanaamt und häi d Bääre us em Bääregraabe as Büti uf Bariis brocht. Em Bärner Gottlieb vo Jenner isch s noch em Chrieg glunge, Däil vo dr Bärner Staatskasse dur Bestächig zrugg uf Bärn z hoole.

D Kantöön Schwyz, Nidwalde, Uri, Glarus und Zug häi im April 1798 d Verfassig vo dr helvetische Republik abgleent und häi under em Kommando vom Alois vo Reding e Armee vo öbbe 10'000 Maa afo ufstelle. Am 21. April het dr Reding d Offensive usglööst. S strategische Ziil isch dr Sitz vo dr Helvetische Regierig z Aarau gsi. Dr Aagriff isch in drei Aggse blaant gsi. Am 22. April isch dr linggi Flügel uf Obwalde vorgstoosse, het dr Brünigbass bsetzt und isch bis uf Meiringe im Bärner Ooberland choo. D Drubbe vom rächte Flügel under em Glarner Oberst Paravincini häi zwar Rapperswil erooberet, häi denn aber afo warte und si nid witer vorgruckt. D Zuger Drubbe under em Hauptmä Andermatt si ins Freiamt vorgstoosse. Noch eme Gfächt mit ere franzöösische Vorhuet bi Hägglinge häi si sich aber scho am 26. April uf Muri müesse zruggzie. Dr Reding sälber isch mit 4000 Maa gege Luzärn zooge und het d Stadt am 29. April 1798 erooberet. 

D Innerschwizer häi druf ghofft, ass es in de Gebiet, wo d Franzoose erooberet häi, Ufständ wurd gee. Obwalde isch zwar jetz zwunge gsi, die Helvetischi Verfassig ebefalls abzlääne, aber Massenerhebige vo dr ländlige Bevölkerig im Bärner Ooberland oder in dr Luzärner Landschaft het s nid gee. Noch e baar Dääg isch d Offensive ins Stocke groote. Wo am Oobe vom 29. April bekannt worde isch, dass Zug ooni Kampf kapituliert het, si im Reding sini Drubbe vo Luzärn abzooge und in s Gebiet vo Schwyz zrugg, zum wenigstens iir äignigs Land z verdäidige. Us dr Offensive isch e Defensive worde. 

Dr franzöösisch General Schaueburg isch mit öbbe 12'000 Maa zum Gegenaagriff übergange. Mit zwäi Flügel het er welle in Schwyz iifalle, mit em strategische Ziil Äisiidle. Dr lingg Flügel under em General Nouvion isch uf bäide Site vom Züürisee vordrunge. Bi Richterswil isch dr franzöösisch Aagriff zwäimol gstoppt worde. Dr Oberst Paravicini het aber Rapperswil scho bald ufgee und er isch mit sine Druppe zrugg uf Glarus. D Schwyzer Drubbe häi sich ungschlage uf Schindellegi und en Etzel zruggzooge. Dr rächt Flügel vo de Franzoose under em General Jordi isch uf kä Widerstand gstosse, won er gege Zug und Luzärn zooge isch. Dr Vorstoss uf Küssnacht isch zerst emol nid glunge. E chliises Schwyzer Kontingänt vo öbbe 400 Maa het bi Immesee die franzöösischi Armee chönne ufhalte.

Wo d Franzoose Rapperswil eroberet häi, isch s am 30. April 1798 zum Gfächt bi Wollerau choo. Die isch für d Innerschwizer verloore gange und druf het Glarus kapituliert. Am 1. Mai 1798 isch de Franzoose Küssnacht in d Händ gfalle und d Schwyzer häi sich jetz elläi gege d Franzoose müesse verdäidige, wo vo Norde und Weste us aagrife häi. Am 2. Mai 1798 isch s zu de Gfächt bi Schindellegi, bim Rothedurm und bi Morgarte choo. Am 4. Mai het d Schwyzer Landsgmäind kapituliert und häi vo de Franzoose, wo sogar druf verzichdet häi, d Bevölkerig z entwaffne, gueti Kapitalzioonsbedingige überchoo.

Am Aafang vom Mai 1798 häi sich d Oberwalliser gege d Franzoose erhoobe und si am 17. Mai 1798 in dr 1. Pfynschlacht gschlaage worde. Am Aafang vom Mai 1799 häi si s under em Kommando vom Visper Groof Ferdinand Venetz no äinisch brobiert und au die 2. Pfynschlacht verloore. Noch dr Schlacht häi d Franzoose Visp blünderet und s Stedtli aabebrennt.

Am 29. August 1798 häi sich d Nidwaldner no äinisch erhoobe und zwüschen em 7. und 9. Septämber isch s zu de Dääg vom Schreck vo Nidwalde cho, wo drotz de Befääl vom Schaueburg franzöösischi Soldate Übergriff uf d Zivilbevölkerig gmacht häi. Witi Däil vo Nidwalde si blünderet und aabebrennt worde. D Ort Ennetmoos, Stansstad und Buochs si vollständig zerstöört worde, dr Hauptort Stans zum Däil.

Im Früelig vo 1799 het sich d Bevölkerig vom Freistaat vo de Drei Bünd gege die franzöösischi Bsatzig erhoobe. In Gfächt zwüsche Chur, Ems und Bonaduz si mee as 600 Landstürmer umchoo und e hufe franzöösischi Soldate. Im Novämber 2007 het mä per Zuefall uf em Gländ vo dr Ems-Chemie e Massegrab im ene vergässene Chalchbrennofe us dere Zit widerentdeckt.

Am 19. August 1798 het die Helvetischi Republik e Defensiv- und Offensivallianz mit Frankriich abgschlosse und d Niiderlaag vo dr Alte Äidgenosseschaft isch komplett und iire Undergang besiiglet gsi. Im Iifall vo de Franzoose si ganzi Landstrich verwüestet und blünderet worde, under anderem au s Chlooster Äisiidle. D Franzoose häi Gmäinde und Brivatlüt zwunge, iiri Drubben iizkwardiere und z verpflääge. Das het zu starke antifranzöösische und antirepublikanische Refläx in dr Bevölkerig gfüert. 

D Franzoose häi d Schwiz au zwunge, Zwangsaaleije ufznee und Kontribuzioone z läiste. Zämme mit de graubte Staatsschetz vo de Stedt Bärn und Züüri si gege 30 Millione Livres zämmechoo, und mit deene häig dr Napoleon, noch franzöösische Historiker, dr Egüptefäldzug finanziert.

Z Bärn und in dr Innerschwiz isch s Gedänke an dr Widerstand gege d Franzoose bis hüt erhalte bliibe:




</doc>
<doc id="59687" url="https://als.wikipedia.org/wiki?curid=59687" title="Zika-Virus">
Zika-Virus

S Zika-Virus isch e Virus us dr Gattig Flavivirus (Familie "Flaviviridae"). S isch zum erschte Mol anne 1947 isoliert woren us eme Rhesusaff, wu in ere Forschigsstation im "Zika Forest" z Entebbe, Uganda zum Uffinde vum Geelfiebervirus ghalte woren isch, un isch au derno no däm Ort gnännt wore. S Virus chunnt endemisch z Afrika un z Sidoschtasie vor. Wel s syt 2015 all mee Infektione mit em Zika-Virus z Latynamerika git un mit em Virus bstimmti Folgechrankete un -schäden in e Zämmehang brocht wäre, het d Wältgsundhaitsorganisazion (WHO) am 1. Februar 2016 dr „Effetli Gsundhaitsnotstand vu internationalem Uusmaß“ uusgruefe.

S git dr Verdacht, ass es e Zämmehang git zwischen ere Zika-Infäkzion bi Schwangeren im erschte Drittel vu dr Schwangerschaft un ere Mikrozefaly bi Feten un bi Neigeborene. Derzue vermuetet mer e Zämmehang zwisch em versterkten Ufdrätte vu dr neurologische Chranket Guillain-Barré-Syndrom z Brasilie un Infäkzione mit em Zika-Virus.



</doc>
<doc id="59688" url="https://als.wikipedia.org/wiki?curid=59688" title="Alpnach">
Alpnach

Alpnach ([], hittigstags sältener []) isch ä Gmäind im Kanton Obwaldä i dr Schwiiz.

Alpnach isch diä nerdlichschti Gmäind vo Obwaldä. Nachbergmäinde sind (dr Oorfiigä naa) Stansstad, Hergiswil, Entlibuech, Sarnä, Chärns und Ännemmos.

D Gmäind beschtaad us de drii Täil "Alpnach-Doorf", "Alpnachstad" und em "Schoriäd".

D Gmäind hed ä Flechi vo 5698 Hektare. Dr täifschti Punkt isch mid 434 m am Alpnachersee, der heechschti Punkt isch im Pilatusgebiet s Tomlishorn mid 2128,5 m.

Dr Namä "Alpnach" wird sit em 19. Jarhunderd allgemäin vo "Alpiniacum" oder "Albiniacum" härgläited, was ‚Landguet vom "Alpinius" oder "Albinius"‘ häissä tued. Dr Namä gheerd i d Räiä von dä "-acum"-Nämä wiä dä vo Chisnacht.

Ä Diitig mid ämene diitschä Namä "Albo" oder "Alpo" und em althoochdiitschä "aha" fir ‚Wasser‘, wiä si eppä vom Renward Brandstetter voorgschlagä worden isch, wird abgleend. 

S Wappä vo Alpnach zäigt ä rooti Liliä uf ämene griänä Driibärg i wiissem Grund.

I dr Uechtere, ämene Häimet zwische Alpnach und Schoriäd, sind im Dezember 1913 Muirä us der Reemerziit firä cho. I de Grabigä ab 1914 hed sich de zäigt, as hiä ä reemische Guetshof gsi isch. Das isch bis etz dr äinzig Oord, wo mä sicher wäiss, as z Obwaldä zu dära Ziit Liit gläbd hend.




</doc>
<doc id="59689" url="https://als.wikipedia.org/wiki?curid=59689" title="Schweizerische Gefangenengewerkschaft">
Schweizerische Gefangenengewerkschaft

Di Schwizerischi Gfangenegwärchschaft (SGG), ou Bund zum Schutz vo de Gfangene, isch e Schwizer Verein gsi, wo vorgä het, d Inträsse vo Schdrafgfangene z verteidige.

D SGG isch 1968 vo bekannte Persönlechkeite us dr Bolitik, dr Wirtschaft und dr Gsellschafd z Bärn gründet worde; ihre langjährigi Presidänt isch dr Walter Haesler gsi. Politisch isch si der Mitti zuezordne; so isch si am Afang vo rächte Medie kritisiert worde, und nach dr Generalversammlig vo 1973 aber schdercher vo Links, wil si dr Begriff „Gwärchschaft“ für sich beaschbrucht het, obwohls jo ne Elite gsi isch, wo die „Gwärchschaft“ gründet und gleitet het, und Gfangeni i däm Sinn kes diräkts Mitschbrachrächt i der Vereinsorganisation gha hei. Wäge ihrer Zämenarbet mit de Schwizer Juschdizbehörde isch si (ned nume) vo Schdrafgfangene sälber zuenämend kritisiert worde, gar ke "Gwärchschaft" im eigentleche Sinn z si bzw. ned d Inträsse vo Schdrafgfangene sondern vom Schdaat z verdrätte. Regionali Sektione vo der SGG hets bis id 1980er Jahr gä, wo sech der Verein denn öpe ufglöst het.

E sehr e chlini Dokumäntesammlig vo der SGG mit Zirkular, Schdatute/Reglemänt und Zitigsusschnitte befindet sech im Schwizerische Wirtschaftsarchiv.

Über di Schwizerischi Gfangenegwärchschaft hei Mitgründer folgendi Schrifde hinterla:

Kritischi Büecher:



</doc>
<doc id="59690" url="https://als.wikipedia.org/wiki?curid=59690" title="Zwischen zwei Welten">
Zwischen zwei Welten

Zwischen zwei Welten isch e 1942 under em Pseudonym Hans Moehrlen veröffentlechti outobiografischi Novälle vom Hans Martin Sutermeister, wo worschinlech z Basu schbilt. Si verzellt d Entwicklig vom junge "Martin" zum erwachsne "Hans" und isch in Nazidütschland verbote worde. In ire wird s proteschdantische Milieu kritisiert.

Dr „Martin wachst i re Pfarrerfamilie n uf, wie dr Christoph Blocher, wie dr Moritz Löiebärger“, wi der Anton Schaller (2012) schribt. Dr „Martin schert us, unterbricht s Schdudium, nimmt Abschid vom Eltere-, vom Pfarrhus, suecht dr Kontakt zum eifache Läbe, zu de n einfache Mönsche, suecht s Läbe. Är versuecht sech as mittumässige Giger, schaffts ines Hotelorchester trotz sim bescheidene Musikertalänt, schliesst sech ere reisende Musigchapälle n a, suecht der Kick, suecht das, was s Läbe n i der Wält alles zu biete het: Alkohol, Froue n u Partys“.

S Buech schdellt di „vollzogni Revolution vo der Gsellschaft, …d Besitigung vo Vorurteile u würklechkeitsfremde, veraltete Traditione, …d Rückkehr zum Wäsentleche i de Beziehige vo de Mönsche zunang“ dar; es isch „guet im Schdil und meischderhaft i der Schilderung“, „d Revolution vo der bürgerleche Gsellschafd, im ene Land, wo der Chrieg verschont het, vollzoge n imne n einzige junge Mönsch“, wi der Carl Heinrich (1947) gschribe het.

D „Novälle nimmt … die ebe um 1940 Red, wo denn langsam afot, vo de «Konformischde» as de gsellschafdlech Apasste vorwäg. Und der Protagonischd Martin macht für 1942 e gradzue typische nonkonformistische n Usbruchsversuech.“

D Novälle isch zudäm Theseroman: Dr Outor sälber beschribt sech as Neurotiker und bsunders d Frouefigure n entschbräche de medizinische Konschdituzionstype. In sinere Schrift "Neue Gesichtspunkte in der Psychologie" vo 1944 bezieht er sech druf, vom Émile Zola sim Geischd gleitet e Wälträtsellöser in Sinn vom Ernst Haeckel z sii. I sim populärwüsseschafdleche Wärch "Psychologie und Weltanschauung" beschribt er nomol usfüehrlech d Charaktere vo sine Figure und beschdätigt somit di medizinische These vo sinere Novälle.



</doc>
<doc id="59691" url="https://als.wikipedia.org/wiki?curid=59691" title="Frauenstimmrecht in der Schweiz">
Frauenstimmrecht in der Schweiz

S Froueschdimmrächt i der Schwiz (Stimm- u Wahlrächt) isch dür en eidgnössischi Abschdimmig am 7. Februar 1971 igfüehrt worde. Formell ischs Froueschdimmrächt am 16. Merz 1971 würksam worde. D Schwiz isch so eis vo de letschde n europäische Länder gsi, wo sire wibleche Bevölkerig di volle Bürgerrächd zugschdande hei, aber si isch s erschde Land gsi, wo s dür e Vouchsabschdimmig (vom männleche Deil vo der Bevölkerig) bassiert isch.

Bis zur Ifüehrig vom Froueschdimmrächt i allne Kantön si allerdings no witeri 20 Jahr vergange: Am 27. Novämber 1990 hets Bundesgricht ere Chlag vo Froue us em Kanton Appezäll Innerrode Rächt gä und het drmit d Verfassigswidrigkeit vo der Innerrhoder Kantonsverfassig i däm Punkt beschdätigt. So het Appezäll Innerrhode as letschde Kanton s Schdimmrächt für Froue uf kantonaler Ebeni igfüehrt, gäge Mehrheitsentscheid vo de Männer a der Landsgmeind am 29. April 1990.

Dr Houptgrund für di verglichswis schboti Umsetzig lit im politische Syschdem vo der Schwiz. Bi Vorlage, wo d Verfassig bedräffe, entscheidet elei s schdimmberächdigte Volk zäme mit de Ständ (Kantön). Um s Schdimmrächt uf de verschidne Ebine ifüehre zu chönne, hets immer d Mehrheit vo de schdimmberächdigte Männer brucht. Uf nationaler Ebeni isch zuedäm s Schdändemehr nötig gsi, aso d Mehrheit vo de zueschdimmende Kantön. Es witeres Hindernis isch i der Tatsach gsi, dass i der Bundesverfassig (BV) vo 1848 s Wahlrächt vilfach a n aktive Wehrdienschd kopplet gsi isch. I vilne Kantön het golte: wär Art. 18 BV "Jede Schwizer isch wehrpflichdig" ned erfüllt het, isch vom Aktivbürgerrächt usgschlosse gsi.



</doc>
<doc id="59692" url="https://als.wikipedia.org/wiki?curid=59692" title="Heinz Däpp">
Heinz Däpp

Dr Heinz Däpp (* 1942) isch e Schwizer Satiriker und Journalischd.

I der zwöite Helfti vo de 1960er Jahr het dr Däpp z Bärn zu de sognannte Nonkonformischde ghört und isch under anderem i der Junkere 37 ufdrätte. Vo 1995 bis 2010 hed er satirischi Wucherückblick «uf e Polit-Alltag» im "Regionaljournal Bärn Friburg Wallis" vo Radio DRS gmacht. 2005 het er dr «Bärner Bäredräckprys» brcho. Hüt dritt er uf Chlichunschdbünene n uf.



</doc>
<doc id="59693" url="https://als.wikipedia.org/wiki?curid=59693" title="Büro gegen Amts- und Verbandswillkür">
Büro gegen Amts- und Verbandswillkür

S Büro gäge Amts- und Verbandswillchür vom Migros-Genossenschafts-Bund isch e 1956 vom Gottlieb Duttweiler gründeti bzw. vom Werner Schmid ufbouti Schwizer Ombudsman-Inschdanz gsi, wo het welle Mönsche hälfe, „wo under d Reder vo der Juschdiz oder vo der Verwaltig cho si“. S Büro het uf ere private Basis, oft zäme mit em Schwizerische Beobachter, Fäll, bi dene allni Rächtsmittu bis ufe zum Bundesgricht erschöpft gsi si, ned sälte mit Erfolg. Finanziert worde n isch si vo der Migros-Gnosseschafds-Schdifdig. Bsunders di zwöiti Leiterin vom Büro, d Gertrud Heinzelmann, het s Büro dür brisanti Fäll i de schbote 1960er und früeche 1970er Jahr i der ganze Dütschschwiz bekannt gmacht. S Büro isch a der Limmatschdrass 152 z Züri gsi.



</doc>
<doc id="59694" url="https://als.wikipedia.org/wiki?curid=59694" title="Einklassenschule">
Einklassenschule

D Eiklasseschuel, mängisch ou as Zwärgschuel, i der Schwiz as Gsamtschuel bezeichnet, isch as wohnortnöchi Dorfschuel di gängigi Schuelform im ländleche Rum. Bis wit i d Mitti vom 20. Jahrhundert ine isch si flechedeckend verbreitet gsi, hüt gits z Dütschland wäg der Konzentration vo de Schuel uf zentrali Schdandort nume no wenigi. I der Schwiz si si im ländleche, bsunders voralpine und alpine Rum no rächt hüfig, und i jüngerer Zit hei d Schdedt agfange, i de Schdadtzentre Mehrklasseschuele izrichde, schdatt d Schuelhüser zue z mache.

I de Schwiz säit mer hüfig "Gsamtschuel", offiziell ghäisst si aber "Mehrklasseabtäilig". En "Abtäilig" isch en Ruum, es Schuelzimmer mit eme Lehrer. E "Klass" sind die Chind, won s gliiche Niveau händ und zäme id Schuel gönd. Wänn also zum Bispil Erst-, Zwäit- und Drittklässler im gliiche Zimmer sitzed und de gliichi Lehrer händ, so sind das also drü Klasse i äinere Abtäilig. Wänd d Schuel nume äi Abtäilig häd, dänn isch s e "Mehrklasseschuel". Wänn hüt i Schuele d Chind nöd i Jahrgangsklasse itäilt wärded, dänn isch de offizielli Begriff "altersdurmischts lärne (ADL)". Das isch finanzpolitisch en wichtige Underschid: Wänn d Schuel chli isch, dänn mues si Mehrklassabtäilige füere und de Lehrer chunt e Mehrklassezuelag über. Wänn d Schuel gross isch und altersdurmischti Klasse füere wott und nöd mues, dänn gits e käi Zuelag, wils "de iuro" e käi Mehrklasseabtäilig, sondern e ADL-Klass isch - "de facto" isch es Hans was Heiri.



</doc>
<doc id="59696" url="https://als.wikipedia.org/wiki?curid=59696" title="Gesamtschule">
Gesamtschule

D Gsamtschuel isch e Schuelform, wo d Differänzierig id Schuel verlageret wird und s si nüme git zwüsche verschidnige Schuelforme.

D Gsamtschuel z Dütschland isch e Form vonere witerfüehrende Schuel, wo Chinder nach der Grundschuel mindeschdens bis zur 9. oder 10. Klass chöi bsueche. Si isch in mehrere Bundesländer en Alternative zum traditionelle drüglidrige Schuelsyschdem (mit Houptschuel, Realschuel, Gymnasium) worde. Dr wäsentlichi Unterschied zum härchömmleche Schuelsyschdem isch, dass bi der Gsamtschuel d Differänzierig i d Schuel verlageret wird und nümme zwüsche verschidnige Schuelformen beschdot. Nach der 10. Klass cha ad Gsamtschuel e gymnasiali Oberschduefe aschliesse, während e Deil vo de Schüeler i brueflechi Usbildigsgäng usserhalb vo der Gsamtschuel wächslet.

Wird d Gsamtschuel ned näbem drüglidrige Schuelsyschdem, sondern as alleinigi Schuelform mindeschdens bis zur 9. Klass etabliert, redet me vo Einheitsschuel. Das isch das, wo d Schuelreformer z Dütschland urschbrünglech hei welle. Faktisch aber si bis hüt nume Gsamtschuele zuesätzlech zu de bereits vorhandene Schuelforme gschaffe worde, was bewirkt het dass sech s Schulsystem no schdercher glideret het. As politisch realisierbare Wäg zeichnet sech derzit di integrativi Sekundarschuel ab, wo d Houptschuel, d Realschuel und d Gsamtschuel wot zämelege und en eigeni Oberschduefe het. Immer meh Bundesländer übernäme das „Zwöi-Wäg-Modäll“ vom witerfüehrende Schuelsystem vom Bildigsforscher Klaus Hurrelmann, wo faktisch en Umsetzig vo der Gsamtschuel isch näbem Gymnasium, wo s no witer git. E witeri Alternative, wo sech in vilne Bundesländer düresetzt, isch d Gmeinschaftsschuel, wo Schüelerinne und Schüeler vo der Grundschuel a d Möglechkeit git, dass si ihri gsamti Schuelzit bis zum Abitur inere einzige Schuel blibe.

Z Öschdrich gits derzit – usser Alternativschuelkonzäpt – ke Gsamtschuel. Nur z Wien gits sit 1972 es paar Gsamtschuele, wo im Rahme vomene Schuelversuech igrichdet worde si. Dä Schuelversuech isch am Afang uf zäh bis fünfzäh Jahr plant gsi, 1986 isch er aber uf unbeschdimmti Zit verlengeret worde. Dür das hei di wenige Wiener Gsamtschuele aber ke offizielle Schdatus (offiziell sis Houptschuelene) und chönnte ou jederzit beändet wärde. Über e durhafti Ifüehrig vo der Gsamtschuel parallel näbe de n andere Schueltype wie der Houptschuel und em Gymnasium wird aber sit öppe 2004 vil diskutiert, en entschbrächende Beschluss isch aber noni gfasst worde.

Ou i der Schwiz gits kes entschbrächends Konzept.


</doc>
<doc id="59697" url="https://als.wikipedia.org/wiki?curid=59697" title="Fasnachtschüechli">
Fasnachtschüechli

Fasnachtschüechli oder Fasnachtskiechli sind es Schwiizer Fettgebäck. Si sind vor allem i de Fasnachtszyt im Beckeriisortimänt und i Läbesmittelläde verbreitet. Im Kanton Bärn kännt me si under em Name "Chneublätz" oder "Chilbiblätz" als Chilbispezialität, i de Ostschwiiz als "Öhrli". Wie Fastewäie, Mählsuppe, Kääs- und Zwibelewäie wärdid d "Fasnachtskiechli" gärn a de Basler Fasnacht ggässe. Uf Französich säit me "Merveilles", uf Italiänisch "Frittelle di carnevale".

Fasnachtschüechli sind öppis anders als di südwestdüütsche Fasnetküchle.

Us Eier, Nidle und Mähl wird en Teig gmacht. Es pfluumegrosses Stuck wird denn dünn und chreisrund usgwallt und uf em Chnüü uszoge. De Teigling wird i heisses Fett gleit. Dur das chund er e wälleförmigi Form über. Nach eimal Chehre wird er chnusprig durebache usegnuu. No warm wird s Chüechli mit Puderzucker bestäubt. 



</doc>
<doc id="59698" url="https://als.wikipedia.org/wiki?curid=59698" title="Gesamtschule (Schweiz)">
Gesamtschule (Schweiz)

D Gsamtschuel, oder die integrierti Gsamtschuel, ischs Modäll vonere Schuelreform, wo uf Ideä vomm Horst Mastmann, vom Werner Correll und vom Heinz-Rolf Lückert basiert und wo d Chanceglichheit unter Schüeler us psychologische Gründ wot bewirke. Dr Begriff schdammt "vo de ländleche 'Zwärgschuele', wo e Lehrer oft i der gliche Schdube sämtlechi Johrgäng zäme" underrichdet, isch aber sit dr Europäische Erziehigsdirektorekonferänz vo 1968 uf e Modäll nach em Vorbild vo de amerikanische High Schools usgwitet worde, wo under anderem Curriculumreform, Begabteförderig, Koedukation und Bruefswahlklasse umfasst.

Bis 1971 hei i der Schdadt Bärn under anderem folgendi Motione, Poschdulat und Interpellationen e Reform im Sinn vomene "demokratischere Gsamtschuelwäse" verlangt: zwöi Poschdulat "Schrade" vo der sozialdemokratische Bärner Schdadtratsfraktion (1969); es Poschdulat "Christen" vo freisinnige, de evangelische und dr Bürgerpartei (1969); e "Motion Theiler" vom LdU. Di Bewegig het sech uf "Gsamtschuel-Erfolgsmodäll" z Bülach, z Dullike, z Gänf ("Cycle d’orientation"), z Lausanne und im Tessin (verwandts Modäll "Scuola media unica") beruefe, was aber, wenn si hätte sötte schwizwit düregsetzt wärde, Änderigen ir Lehrerusbildig erforderet hät. I der Dütschschwiz het d "Arbetsgruppe für interkantonali Schuelkoordination" es Modäll vom additive Gsamtschuelsyschdem entworfe. Lozärn het für 1974 e Gsamtschuelversuech plant. 

S Thema isch under anderem bsunders dür e Urs Haeberlin, dür di "Interkantonali Schdudiegruppe „Gesamtschule“" und i de Zitschrifde "Schweizerische Lehrerzeitung" (SLZ) und "Schweizer Schule" diskutiert worde.

I de 1970er Jahr hets e zuenämendi Links-rächts-Polarisierig i der Debatte gä.

Sit d UNESCO d Awändig vo der Gsamtschuel in Entwickligsregione förderet, „und mehreri weschdlechi Länder, drunter Frankrich und d USA, [versuecht hei], ds pädagogische Modäll in ihres Schuelsyschdem z integriere“, wird d Gsamtschuel ou i der Schwiz wider as Zuekunftsmodäll ghandlet. Dass däm so isch, het (wi der Olivier Maulini seit) sälte „mit eme klare pädagogische Willen … und no sältener mit eme politische“ zdue.

Gsamtschuele hets hüt u. a. z Habsburg, im Zürcher Quartier Understrass, z Dielsdorf, z Vechige, z Winterthur, und z Barberêche. Z Mont-Tramelan isch eini im Summer 2013 noch 116 Johr gschlosse worde.



</doc>
<doc id="59702" url="https://als.wikipedia.org/wiki?curid=59702" title="Ewiger Friede">
Ewiger Friede

Mit Ewige Friide cha gmäint si


</doc>
<doc id="59703" url="https://als.wikipedia.org/wiki?curid=59703" title="Ewige Richtung">
Ewige Richtung

Mit Ewigi Richdig cha gmäint si


</doc>
<doc id="59704" url="https://als.wikipedia.org/wiki?curid=59704" title="Balthasar Alexis Henri Antoine von Schauenburg">
Balthasar Alexis Henri Antoine von Schauenburg

Balthasar Alexis Henri Antoine vo Schaueburg (* 31. Juli 1748 z Hellimer, Département Moselle; † 1. Septämber 1831 z Geuderte, Département Bas-Rhin), isch e franzöösische General us em elsässische Gschlächt vo de Schaueburg gsi.

Vor dr Franzöösische Revoluzioon het er in dr Armee vom französische Köönig dient und isch denn 1791 zum Maréchal de camp (= underst Generalsrang) beförderet worde. Er het in dr Rhiiarmee kämpft und isch 1793 zum Divisionsgeneral ernennt worde. As Kommandöör vo dr Moselarmee het er in dr Schlacht bi Pirmasens am 14. Septämber 1793 e Niiderlaag gege d Pröisse müesse hhinee. Wääred dr Terrorherrschaft isch er e baar Mönet ins Gfängnis choo, 1795 isch er Generalinspäkter vo dr Infanterii worde.

Im Januar 1798 het er under em Napoleon Bonaparte d Inwasion in die Alti Äidgenosseschaft gläitet.

Am 2. Merz het er d Stadt Soledurn bsetzt und am 5. Merz d Schlacht am Grauholz gegen e Bärner General Karl Ludwig von Erlach gwunne. Am 8. Merz isch er Ooberbefäälshaaber vo dr Helvetische Armee worde und het er im Mai 1798 dr Widerstand vo dr Innerschwiz broche. Im Summer, wo sich d Nidwaldner no äinisch erhoobe häi, isch s zwüschen em 7. und 9. Septämber zu de Schreckensdääg vo Nidwalde cho, wo drotz de Befääl vom Schaueburg franzöösischi Soldate Übergriff uf d Zivilbevölkerig gmacht häi. Witi Däil vo Nidwalde si blünderet und aabebrennt worde. D Ort Ennetmoos, Stansstad und Buochs si vollständig zerstöört worde, dr Hauptort Stans zum Däil.

Am 10. Dezämber isch dr Schaueburg vom André Masséna abglööst worde und het denn bis 1813 as Armeeinspäkter z Stroossburg dient.

1814 het er sich em Louis XVIII. aagschlosse und het bis zu sim Rückdritt am 24. Dezämber 1814 wider sini früenere milidäärische Würde zruggbechoo. 

Si Naame isch uf em Driumfbooge z Bariis in dr 23. Spalte (SCHAWEMBOURG) ufgschriibe.

Vom General Schaueburg chunnt dr Naame vo dr Schaueburg-Sammlig. Es handlet sich drbii um e Sammlig vo milidäärisch wichdige Charte vom alte Staat Bärn, wo dr Schaueburg 1798 konfisziert het. Erst sini Erbe häi sä wider zrugggee. Si bestoot us 62 Charte und isch 1989 faksimiliert worde.



</doc>
<doc id="59710" url="https://als.wikipedia.org/wiki?curid=59710" title="William Katt">
William Katt

Dr William Theodore Katt (* 16. Februar 1951 z Los Angeles, Kalifornie) isch en US-amerikanische Film- un Färnsehschauspiiler.

Am bekannteschte isch dr William Katt fir sy Roll as Tommy Rossin dr Färnsehserie "The Greatest American Hero". Derzue het er Rolle ghaa in dr Film "Carrie" (1976),"First Love" (1977), "Big Wednesday" (1978) un "Butch and Sundance: The Early Days" (1979). Zwische 1985 un 1988 het er in dr Färnsehserie "Perry Mason" mitgspiilt.

Am 16. Februar 1981 het er d Deborah Kahne ghyrote. Si hän zäme zwee Sihn, Clayton un Emerson. D Ee isch im Johr 1986 gschide wore. Anne 1993 het er d Danielle Hirsch ghyrote, mit ihre het er e Dochter, Dakota, un e Stiefsuhn vu ihre, Andrew.


</doc>
<doc id="59716" url="https://als.wikipedia.org/wiki?curid=59716" title="Architektur der Renaissance">
Architektur der Renaissance

Dr Archidekturstiil vo dr Rönessans isch in dr Zit zwüschen em früeje 15. und spoote 16. Joorhundert in verschiidene Regione vo Öiropa verbräitet gsi. Er het bewusst bestimmti Elimänt vo dr Römische Antike welle widerbelääbe und witerentwiggle. Die klassischi griechischi Archidektuur, wo vor dr römische choo isch, häi d Archidekturtheoretiker vo dr Rönessance nid in Betracht zooge. Stilistisch isch d Archidektur vo dr Rönessans noch dr gotische Archidektur choo und isch vom Barock abglööst worde. Si isch z Floränz under anderem vom Filippo Brunelleschi entwigglet worde, het sich denn schnäll uf anderi italiänischi Stedt usbräitet. Dr Stiil het sich denn zu underschiidlige Zite und mit underschiidliger Wirkig im öiropäische Usland wie Frankriich, Dütschland, Ängland oder Russland verbräitet.

Dr Rönessansstiil bedoont d Sümmetrii, d Broporzioon, d Geometri und wie d Baudäil aagordnet wärde, wie mä s in dr Archidektur vom Alte Rom in e hufe erhaltene Bauwärk het chönne gsee. D Aaornig noch festgläite Reegle vo de Süüle, Pilaster und Lisene, dr Bau vo Bööge, Kupple oder Nische het s komplexe Broporzioonssüsteem und die unregelmässige Brofiil vo de gotische Baudäil und Bauwärk abglööst.




</doc>
<doc id="59719" url="https://als.wikipedia.org/wiki?curid=59719" title="Kurt Müller (FDP)">
Kurt Müller (FDP)

Dr Kurt Müller (* 16. Merz 1925 z Züri; † 8. Februar 2016; haimatbrächtigt z Löölinge un z Mäile) isch e Schwyzer Bolitiker (FDP) un Schurnalischt gsii.

Dr Kurt Müller isch dr Suhn vum Fabrikant Jakob Müller un däm syre Frau Martha geb. Imhoof gsii. No dr Matura het er an dr Universitet Züri Gschicht un dytschi Literatur studiert. Anne 1950 het er zum Dr. phil. promoviert. Derno het er an dr Universitete Neapel, Paris un Oxford neieri Gschicht un Bolitology studiert. Noch ere churze Zyt Mittelschuellehrer het er anne 1953 e Stell as Inlandredakter bi dr Züri-.Zytig (NZZ) aadrätte, 1967 isch er zum Schef vu dr Inlandredakzion bstellt wore. Im Johr 1990 isch er fyyrli verabschidet wore.

Anne 1955 het dr Kurt Müller d Lucie Grat ghyrote.

Dr Kurt Müller isch Mitgliid vu dr Freisinnig-Demokratische Bartei (FDP) wore. Vu 1971 bis 1976 het er d FDP Meilen bresidiert. Uf kantonaler Ebeni isch er 1971 in dr Zürcher Kantonsrot gwehlt wore, wun er im Amtsjohr 1979/80 as Bresidänt vorgstanden isch. Wun er 1984 us em Zürcher Kantonsrot uusgschiden isch, isch er in dr Nazionalrot gwehlt wore. Sy Engaschmänt as Mitgliid vu dr FDP-Frakzion het unter anderem dr ständige Verchehrskummission vu dr Bahn 2000 un dr Jurafrog gulte, är het zum Byschpel e ghaim Dräffe zwisch em Roland Béguelin un em Bundesrot Kurt Furgler z Fäldmäile organisiert. Dr Kurt Müller isch anne 1991 zruggdrätte.

Dr Kurt Müller het derzue vu 1986 bis 1990 di Europäisch Kumferänz fir Mänscherächt un Sälbschtbstimmig bresidiert, vu 1988 bis 2001 d Aktion Begegnung 91, derno ihri Noofolgorganisazion Verein Begegnung 91-2001 un vu 1982 bis 1994 d Arbetsgruppe Chilche un Bolitik vu dr FDP Kanton Züri. Dr Müller het em Vorstand vum Schwyzer Feuilleton-Dienscht (SFD)un dr der Schwyzerische Helsinki-Verainigung aaghert.

Derzue het dr Kurt Müller au Schrifte verfasst zue dr Jurafrog, zum Liberalismus un zue dr Sozialdemokraty.

as Autor
as Rusegeber




</doc>
<doc id="59721" url="https://als.wikipedia.org/wiki?curid=59721" title="Mummenschanz (Begriffsklärung)">
Mummenschanz (Begriffsklärung)

Mummenschanz chan folgendes bedüte:


</doc>
<doc id="59723" url="https://als.wikipedia.org/wiki?curid=59723" title="Mummenschanz">
Mummenschanz

Mummeschanz ("de Mummeschanz", au "d mumschanz", "momschanz") isch ursprünglich d Bezaichnig vom ene Glückspiil mit Würfel gsii, wo as Bestandtail vo Maskenumzüüg au im Bruuchtum vo de Fasnacht e Rolle gspillt hät. Hüt hät Mummeschanz d Bedütig vo „Maskerade, Maskespiil“ aagnoo.

D Zämmesetzig "mumschanz" oder "momschanz" isch im Dütsche sit em 16. Johrhundert dur Redewendige wie "en mumm(e)schanz schloo, wärfe, bringe" vilfach belait. Me häts kännt, as allgemaini Bezaichnig för s Glücksspiil mit Würfel, wie au im Zämmehang mit em Bruuch, i de christliche Fastezit oder speziell zur aigentliche Fasnacht mit Maske verchlaided fremdi Hushält z bsueche und döt es Würfelspiil aazbüte.



</doc>
<doc id="59725" url="https://als.wikipedia.org/wiki?curid=59725" title="CentraleSupélec">
CentraleSupélec

D CentraleSupélec isch e französische Ingenieurhochschuel (Grande école). Si isch aini vu 210 Hochschuele, wu mer e Ingenieur-Diplom cha mache. D CentraleSupélec isch zum 1. Jänner 2015 entstande dur dr Zämeschluss vu dr École centrale de Paris un dr École supérieure d'électricité. D Hochschuel het vier Campus, z Gif-sur-Yvette, z Châtenay-Malabry, z Metz un z Rennes

An dr Hochschuel cha mer sechs verschiedeni Diplom mache:



</doc>
<doc id="59727" url="https://als.wikipedia.org/wiki?curid=59727" title="Renaissancemusik">
Renaissancemusik

As Rönessansmuusig bezäichnet mä d Muusig us em Aafang vo dr Nöizit, das häisst us em 15 und 16. Joorhundert. Si isch öbbe am Aafang vom 17. Joorhundert vo dr Barockmuusig abglööst worde. Wo genau d Gränze vo dr Epoche lige und was genau iiri musikalische Merkmol si, doodrüber git s in dr Forschig kä Konsens.

Die hooche middelalterlige Spaltkläng, also die nit vermischte Kläng, won e seer durchsichtigs und klars Klangbild vom Instrumentalsatz gäbe, si dur e Vollklang ersetzt worde, d Kwinte- und Kwarteharmonik dur Terze und Sexte. D Entwigglig vo dr Dreiklangharmonii het iigsetzt, wo mä statt Stimmiisetz, wo früener äine noch em andere choo si, d Ziile jetz gmäinsam aagfange het. Komplizierti Forme vo dr Isorhütmii, won e rhüthmischi Struktur Abschnitt für Abschnit widerholt worde isch und d Doonhööchine drbii vilmol gwäggslet häi, si veräifacht worde. 

In dr Florentiner Camerata isch d Monodii, dr solistisch Gsang mit akkordischer Instrumentalbegläitig, entwigglet worde; und vo dört het sich in dr öiropäische Muusig duuregsetzt, ass menschligi Affekt in musikalische Figure mitdäilt wärde. Dr subjektivi Usdruck von ere Komposizioon het e seer vil gröössere Spiilruum überchoo als im Middelalter. In äinzelne Komposizioone isch e Doonsümbolik gsteckt, wo nume vo dene verstande worde isch, wo sich uskennt häi. 

In dr Epoche vo dr Rönessans isch d Iidäilig vo de Stimme in Sopran, Alt, Tenor und Bass abgeschlosse worde. Mit dr Bassstimm im Chorsatz, wo drzuechoo isch, het sich s Klangideal gänderet, und dr vierstimmig Chorsatz isch zum Standard worde.
Die musikalischi Satztechnik vom Fauxbourdon, wo bin em dr "Cantus firmus", das häisst d Hauptmelodii, mäistems um en Oktave hööcher dransponiert worde und im Superius (Sopran) glääge isch und en dr Contratenor e Kwarte und dr Tenor e Sexte diefer begläitet häi, isch e witers Kennzäiche für d Rönessansmuusig worde. Eso si d Teggst liichter zum Verstoo gsi. 



</doc>
<doc id="59730" url="https://als.wikipedia.org/wiki?curid=59730" title="Herzogtum Alamannia">
Herzogtum Alamannia

S Herzogtum Alamannia isch e früemittelalterlichs Herzogtum under de Merowinger gsii. S hett vom 6. Joorhundert bis ane 732 bistande.

Noch de Underwerffig vo de Alemanne isch vo de Merowinger s Herzogtum Alamannia () bildet wore. D Herzöög sind vo de Merowinger iigsetzt und abgsetzt wore und hend a verschidnige Familine aaghört. I de fränkische Riichstailig vo 561 isch de südwestlich Tail zom Tailriich Burgund choo, de Rest zo Austrie. S Elsiss isch en aignigs Herzogtum gsii.

Im 7. Joorhundert isch de Herzogtitel offebar erblich woore und s Herzogtum hett underem Herzog Gotfrid sini gröschti Macht gfunde. Nochem Tood vom Gottfrid ane 709 isch es zom Striit zwösched de Karolinger und de alemannische Herzöög choo, wo loyal zo de Merowinger gsii sind. Im Joor 732 hett de Karolinger Karl Martell s Herzogtum Alamannia "de jure" uufglöst, doch d Herzogfamilie het sich degege gweert und d Kämpf sind wittergange. Im Joor 746 sind di alemannische Aafüerer uf Cannstatt zitiert wore und im sognennte Bluetgricht vo Cannstatt isch offebar en Deil vom alemannische Adel hiigrichtet wore. Dodemit het s Alemannische Herzogtum "de facto" sis End gfunde. S Piet isch den vo verschidene Gaugroofe verwaltet wore, wo im Dienscht vo de Karolinger gstande sind.

Ane 829 hett de Ludwig de Frommi för si Soo s Königriich Schwoobe () errichtet us de alte Alamannia, em alte Herzogtum Elsiss und us Rätie. Obwoll da Königriich "de facto" nie wörkli bistande hett, isch drususe denn im 10. Joorhundert s noi Herzogtum Schwoobe entstande, wo no bis is 11. Joorhundert mengisch ono Herzogtum Alamannie gnennt woren isch.




</doc>
<doc id="59731" url="https://als.wikipedia.org/wiki?curid=59731" title="Asgard">
Asgard

Asgard (altnord. "Ásgarðr") isch i de nordische Mythologii de Wonort vom Göttergeschlecht vo de Ase. S isch umgee vonere Muur, wone Riis baut hett und sbistoot us merere Götterwonige. Verbunde isches mit Midgard, wo d Mentsche wonid, dör d Regebogebrugg Bifröst.

Z Asgard isch s Idafeld, wo sich d Götter versammlet und birootet. De grööst Bau isch d Walhall, wo de Odin und di gfallne Chrieger, d Einherjar, sich treffed und mitenand fiiret und sich för de Weltundergang rüstet. S Haimetli vom Thor haisst Thrudwang und siin Palast Bilskirnir. Witteri wichtigi Wonige sind Fensalir vo de Göttin Frigg, Folkvang vo de Freyja, Breidablik vom Gott Baldr und Himinbjörg vom Heimdall.


</doc>
<doc id="59732" url="https://als.wikipedia.org/wiki?curid=59732" title="Schlacht bei Neuenegg">
Schlacht bei Neuenegg

D Schlacht bi Nöienegg het am 5. Merz 1798 bi Neuenegg im Bärner Mittelland zwüsche bärnische und franzöösische Drubbe stattgfunde. Si isch Däil vom Franzoseniifall in die Alti Äidgenosseschaft gsi.

Am 2. Merz 1798 häi die freiburgische Drubbe ooni Kampf kapituliert und die franzöösische Armeä si denn vo Soledurn und Freiburg im Üechtland us in Richdig Bärn vorgstoosse. Die franzöösischi Armee z Freiburg under em Kommando vom Brigadegeneral Pigeon isch mit öbbe 10'000 Maa in Richdig Nöienegg zooge. In dr Nacht vom 4. uf e 5. Merz häi d Franzoose s chliine Bärner Kontingänt überwältigt, wo dr Übergang über d Sänse bi Nöienegg bewacht het. D Bärner häi no in dr Nacht dr Landsturm ufgrüeft. In dr Stadt Bärn het dr Generaladjudant Johann Weber die 2300 Soldate, wo vorhande gsi si, mobilisiert und isch am Morge vom 5. Merz 1798 in Richdig Nöienegg ufbroche.

D Franzoose si denn scho z Oberwange gsi. Dört si si uf d Scharfschützekompanii Tscharner drofe, wo uf em Könizbärg glageret het und die het sä ufghalte. Wo dr Weber mit sine Drubbe iidrofe isch, häi d Bärner d Franzoose bis zur Ebeni vo Nöienegg driibe, wo si aber in s Füür vo meerere franzöösische Artillerii- und Infanteriibatallioone choo si. Si häi äinewääg e Sturmaagriff gmacht und drbii gröösseri Verlust ghaa.

D Franzoose häi sich afo über d Sänsebrugg in Richdig Freiburg zruggzieh und d Bärner häi sä die ganzi Zit mit drei Kanone beschosse. Am spöötere Nomidaag isch d Schlacht gwunne gsi und dr Weber het scho welle dr Befääl gee, d Franzoose z verfolge, wo us Bärn d Noochricht cho isch, ass d Schlacht am Grauholz verlore gange und dr General Schaueburg scho in Bärn iizoge sig. Dr Weber het doorum dr Rückzug befoole, was d Drubbe wüetig gmacht und gege iiri Offizier ufbrocht het.

An d Schlacht erinneret s Schlachtedänkmol vom Albrecht Haller oberhalb vo Nöienegg us em Joor 1866. Si Inschrift isch: «HIER SIEGTEN BERN'S TAPFERE KRIEGER ÜBER FRANKREICHS STOLZE SCHAAREN AM FÜNFTEN MERZ MDCCLXXXXVIII» und «DEN KAMPF GEWONNEN DAS VATERLAND VERLOREN!». In dr Aalag us em Joor 1863 si au 135 vo de Gefallene begraabe.

Zur Erinnerig an d Schlacht findet jedes Joor am erste Sunndig im Merz s historische Nöienegg-Schiesse statt.



</doc>
<doc id="59734" url="https://als.wikipedia.org/wiki?curid=59734" title="Achat">
Achat

Agaatestai isch e Mineral und e Form vo Quarz. Er werd vor alem för Schmugg bruucht. Sini Faarb goot vo röötsch bis is Blaue ine und er isch maist bänderförmig gstraiflet. S gitt verschidnigi Arte vom Agaatestai, abhängig vom Piet woner herchunnt. Er chunnt i vulkanischem Gstai vor, woner i Kavitääte (Hoolrüüm) wachst.

De Agaatestai isch zimmli hert und resistent gege Chemikalie wie Süürine. Drom werd er mengisch au i de Industrii bruucht, z. B. as Mörser. Er isch scho i de Bronzezitt abbaut woore und för Schmugg oder wertvolli Gfäss bruucht wore. Di ältisti schriftlichi Erwäänig findet sich bim Griech Theophrastes vo Eresos (371-287 v.Chr.), wo de Agaatestai nochem sizilianische Fluss Achates (hütt: Dirillo) gnennt hett.



</doc>
<doc id="59735" url="https://als.wikipedia.org/wiki?curid=59735" title="(418) Alemannia">
(418) Alemannia

(418) Alemannia isch en Asteroid vom innere Hoptgörtel. Er isch em 7. September 1896 z Haidelberg vom Max Wolf entdeckt wore. De Adolf Berberich hett en denn noch de haidelbergische Burscheschaft Allemannia binennt.

De metallischi Asteroid vom M-Typ messt öpp 34 Kilomeeter im Dormesser. Sini Entferrnig zo de Sunne isch 2,3 bis 2,9 Astronoomischi Aihaite und bruucht 1526 Tag, da sind öppe vier Joor und zwee Mönet, um ainisch um z Sunne umezchraise.


NASA


</doc>
<doc id="59738" url="https://als.wikipedia.org/wiki?curid=59738" title="Hazel Brugger">
Hazel Brugger

D Allison Hazel Brugger (* 9. Dezämber 1993 z San Diego, Kalifornie) isch e Schwyzer Slam-Poeti, Kabarettischtin un Moderatori.

D Hazel Brugger isch as Dochter vun ere dytsche Mueter un em Schwyzer Neuropsicholog Peter Brugger z San Diego, Kalifornie, uf d Wält chuu. Si isch z Tielschtoorf im Kanton Züri ufgwachse. D Matura het si z Büüli gmacht un derno an dr Universitet Züri Philosophy un Literatur studiert. Mit 17ni het si ihri Karriere uf ere Poetry-Slam-Bihni z Winterthur aagfange. Im Summer 2014 isch si in dr Verainigte Staaten uf e Schuel fir Improvisationstheater gange.

D Brugger isch Kolumnischti fir d Zytschrift Das Magazin un isch vu 2013 bis 2014 Kolumnischti fir Hochparterre un au fir d TagesWoche gsi. Si moderiert dr Live-Talk «Hazel Brugger Show an Tell» im Zürcher Theater Neumarkt.

Am 19. Oktober 2013 het d Brugger dr Schwyzer-Maischter-Titel im Poetry-Slam bi dr vierte Poetry-Slam-Maischterschafte gwunne.

Im Novämber 2015 het ihre erscht Kabarettprogramm «Hazel Brugger passiert» aagfange.

Syt 2016 isch si «Ussereporteri» in dr "heute-show" vum ZDF. Am 26. April 2016 isch si zum erschte Mol as Gascht-Kabarettischti in dr ZDF-Satiresändig "Die Anstalt" ufdrätte. 2017 si si as bishär jigschti Bryysdreegeri dr renommiert Kabarett-Bryys "Salzburger Stier" gwunne.

Syter 2016 läbt d Brugger z Köln.





</doc>
<doc id="59739" url="https://als.wikipedia.org/wiki?curid=59739" title="Schlacht am Grauholz">
Schlacht am Grauholz

In dr Schlacht am Grauholz am 5. Merz 1798 häi sich bärnischi Drubben under em Befääl vom Karl Ludwig von Erlach und e franzöösischi Armee under em General Schaueburg e Schlacht gliiferet, au wenn d Bärner Regierig an däm Zitpunkt scho kapituliert het.

D Verdäidiger vo Bärn häi zerst bi Fraubrunne und denn im Grauholz, eme bewaldete Hüügelzug nid wit vo dr Stadt Bärn, erbitterete Widerstand gläistet. E Hufe Fraue, alti Manne und sogar Chinder us dr Landbevölkerig häi sich de kämpfende Bärner Drubbe aagschlosse und brobiert, iiri Stadt vor dr franzöösische Inwasion z schütze.

D Übermacht vo de Franzoose isch grooss gsi, und d Bärner si z Fraubrunne und au im Grauholz gschlaage worde. Dr Erlach het sich mit de Räst vo sinere Armee zruggzooge und ooni Erfolg brobiert, d Franzoose uf dr Schosshalde vor de Door vo Bärn aazhalte.

D Regierig vo Bärn under em Schulthäiss Niklaus Friedrich von Steiger het denn scho kapituliert ghaa und dr ganz Bärner Widerstand isch zämmebroche – drotz em Siig vom General Johann Rudolf von Graffenried bi Nöienegg.

Verzwiifleti Buure, wo glaubt häi, dr General Karl Ludwig vo Erlach häig Bärn verroote, häi dä bi Wichtrach umbrocht, won er uf em Wääg ins Bärner Ooberland gsi isch, zum vo dört us dr Widerstand gege d Franzoose z organisiere.

An d Schlacht am Grauholz erinneret s Grauholzdänkmol, wo 1886 am Grauholz iigweiht worde isch.



</doc>
<doc id="59740" url="https://als.wikipedia.org/wiki?curid=59740" title="Lenzburg (Adelsgeschlecht)">
Lenzburg (Adelsgeschlecht)

D Groofe vo Länzburg si e Schwizer Aadelsgschlächt gsi, 20 zum riichsummiddelbare Hoochaadel ghöört het. Dr Schwerpunkt vo iire Bsitz isch in dr hütige Ostschwiz und im Aargau glääge. Iire Stammsitz isch d Länzburg im hütige Kanton Aargau gsi. D Häärkumft vom Gschlächt isch zum grösste Däil nid kläärt. Es stammt woorschinlig über d Kastvögt vom Chloster Schänis vom Groof Hunfrid vo Räzie ab. D Familie und iire Sitz wärde 1077 zum erste Mol urkundlig erwäänt. 1173 isch s Gschlächt mit em Ulrich IV. im Mannesstamm usgstorbe. 

Dr Ursprung vo de Länzburger lit in dr hütige Ostschwiz. Die eltiste Bsitz vo dr Familie si in Churräzie gsi, därt häi si woorschinlig im Daal vom Hinterrhii und im Gasterland über Allod verfüegt. As erste Länzburger wird e Vogt Ulrich vo Schänis in dr Stammdaafele gfüert († vor 972). Si Soon Arnold het si Iifluss in dr domoolig Züürigau usdeent und wird 976 urkundlig as Vogt vo de Chlööster Schänis, Grossmünster und Fraumünster erwäänt, und si Iifluss het über d Güeter vo dene Chlööster vom Linthgebiet bis in die hütige Kantöön Aargau, Uri und Züüri glängt. In dr erste Helfti vom 11. Joorhundert häi d Länzburger au no d Vogtei über s Chorherrestift Beromünster übernoo, wo über umfangriichi Güeter und Rächt im Aargau und in dr Innerschwiz verfüegt het.

Dr Ulrich I. († 1045–1050) het dank dr Hüroot vo sim Soon Ulrich II. mit dr Richenza vo Habsburg (* um 1020 † am 27. Mai 1080), dr Dochder vom Werner I. vo Habsburg, in d Familie vo de Groofe vom Aargau dr Ditel vom ene Groof überchoo und het si Sitz uf d Länzburg im Aargau verläit. Vo denn aa isch dr Schwerpunkt vo de Bsitz vo dr Familie därt glääge. Noch em Inwestiturstrit häi d Länzburger für iiri Understützig vom dütsche Köönig Heinrich IV. d Groofschaft im Züürigau überchoo, spööter isch no d Groofschaft über e Frickgau, d Vogtei über d Chlööster Seckinge und Rhiinau und d Riichsvogtei über Züüri drzue choo. Ass dr Heinrich IV. uf em Fürstedaag vo Ulm 1077 d Groofschaft über e Züürigau de papstdröije Nelleburger wähhnoo und de Länzburger gee het, isch woorschinlig d Beloonig drfür gsi, ass dr Ulrich II. dr päpstlig Legat, Abt Bernhard vo Marseille, wääred säggs Möönet in dr Länzburg gfange ghalte het, wil dä d Waal vom Rudolf vo Rhiifälde zum Gegeköönig understützt het. Dr Machtberiich vo de Länzburger het denn über s östlige Middelland und d Innerschwiz bis uf Graubünde und ins Wallis glängt. Aaghöörigi vo dr Familie si as Bischöf in Lausanne und Gämf iigsetzt worde. 

Noch em Dood vom Ulrich II. noch 1077 het sich d Familie vo de Länzburger in zwäi Linie däilt. D Groofe vo Länzburg, wo vom Rudolf I. abgstammt si, häi d Bsitz im südlige Aargau und in dr Innerschwiz übernoo, wääred d Groofe vo Baade, wo vom Arnold II. abgstammt si, d Bsitz im Züürigau gha häi. Iire Hauptsitz isch d Burg Stäi in Baade gsi. Dr Baadener Zwiig vo dr Familie het en ängi Beziejig zu de Staufer ghaa. Im Zuug vo dr Italiepolitik vom Kaiser Friedrich I. häi si näbe dr Groofschaft Züürigau d Groofschafte über d Dääler Blenio und Leventina überchoo.

Wo d Linie vo de Groofe vo Baade mit em Arnold IV. 1172 im Mannesstamm usgstorbe isch, si d Allodie vo dere Sitelinie an dr Hartmann III. vo Kyburg gange, dr Maa vom Arnold sinere Dochter Richenza. D Lääche si aber an dr Länzburger Familiezwiig gange. Zu däm Zitpunkt isch die Linie allerdings mit em chinderlose Ulrich IV. au churz vor em Usstärbe gstande. Dr Ulrich IV. het si Bsitz testamentarisch em Kaiser Friedrich I. vermacht, und dä het e Däil vo de Riichslääche an dr Albrecht III. vo Habsburg witergee. So si d Landgroofschafte über en Aargau und über e Züürigau westlig vo dr Limmat und d Vogtei über s Chloster Seckinge, Luzärn und Underwalde an d Habsburger choo. Dr rästlig Bsitz, d Vogtei über s Stift Beromünster und s Chloster Ängelbärg und d Länzburg und dr grösst Däil vo de Allodie isch an Pfalzgroof Otto vo Burgund gange, wo sich e Zitlang au as Groof vo Länzburg bezäichnet het.

S Wabbe vo de Groofe vo Länzburg isch e Muure in Silber uf blauem Fäld mit zwäi zinnekröönte Eggedürm. Dr rächt Eggedurm het drei Boogefänster, dr lingg äins. Under em rächte Eggedurm isch e Boogedüüre, wo gege linggs uswärts ufdoo isch. E Chüssi mit silbrige und roote oder blaue Wecke isch dr Helmschmuck. 


D Bürgerfamilie Ribi isch im 14. Joorhundert zu Aasee und Riichdum choo und zum Ritterstand zelt worde. Dr Konrad Ribi isch Schulthäiss vo Länzburg gsi. Iim und sine Noochkomme säit mä wäge iirer Härkumft mänggisch "vo Länzburg". Si si nit mit em Gschlächt vo de Groofe, wo im 12. Joorhundert usgstorbe isch, verwandt.




</doc>
<doc id="59743" url="https://als.wikipedia.org/wiki?curid=59743" title="Verdienstmedaille des Landes Baden-Württemberg">
Verdienstmedaille des Landes Baden-Württemberg

D Vordinschtmedallje bzw. dr Vordinschtorda vom Land Bada-Wirdaberg isch de hegscht Auszeichnong, wo des Land zo vorgeaba hot. Bis zom Johr 2015 hot dui Auszeichnong "Vordinschtmedallje" ghoißa; ab-em Jôhr 2016 hoißt-se "Vordinschtorda" ond ischt ganz nei gschdaldet wôrra. 

Kriaga kennet so a Medallje bzw. an Orda soddiche Leit, wo herausragende Leischdonga fir d Allgemeinheit erbrocht hend, sei’s em soziala, kuldurella, wirtschaftlicha oder polidischa Bereich. Dui Zahl vo de Ordensträger ischt uff 1.000 leabige Persona begrenzt. Bericksichdicht werra sollet bei dr Vrgab älle Bevelkerongsgrubba.

Vorliha wuud dui Auszeichnong seit 1975 emmer jedes Johr so om da 25. April rom vom jeweiliga Minischderpräsidenda. D Vorleihong fendet emmer e-ma feschdlicha Rahma e-ma landesoigena Schloss odr e-ma andra Prachtbau stadd, zom Beischbiil em Nuia Schloss z Stuegert, em Residenzschloss Ludwigsburg, em Schloss Friidrichshafa, em Schloss Schwetzenga oder en dr Villa Reitzenstein. An welche Leit dui Medaille bzw. der Orda vorliha werra soll, ko jeder beim Birgermoischderamt, beim Landratsamt odr direkt beim Staatsminischderium orega.




</doc>
<doc id="59750" url="https://als.wikipedia.org/wiki?curid=59750" title="Leonz Leuthard">
Leonz Leuthard

De Leonz Leuthard (* 6. Septämber 1925; † 25. Jänner 2016 z Merischwand) isch e Schwiizer Politiker (CVP) gsii.

De Leuthard isch vo 1952 bis 1961 Finanzverwalter un vu 1954 bis 1991 Gmäindsschriiber vo Merischwand gsii. No sire Pensionierig isch er bis 1997 Betriibigsbeamter vo de Gmäind gsii. Vo 1957 bis 1977 het de Leuthard d CVP im Grosse Rot vom Kanton Aargau verträtte. Er giltet «als äin vo de Vätere vom Aargauer Gmäindsgsetz vo 1978».

De Leonz Leuthard isch ghirote gsii mit de Ruth geb. Köchli. Si hän zäme vier Chinder ghaa, unter anderem isch d Bundesrätin Doris Leuthard e Tochter von ene.



</doc>
<doc id="59751" url="https://als.wikipedia.org/wiki?curid=59751" title="Peter Atteslander">
Peter Atteslander

Dr Peter Max Atteslander (* 17. Merz 1926 z Ennenda; † 15. Jänner 2016) isch e Schwyzer Soziolog gsii.

Dr Atteslander het ab 1947 an dr Universitet Züri Philosophy (bim Hans Barth), Soziology (bim René König) un Volkskund (bim Richard Weiss) studiert un het dert anne 1952 zum Dr. phil. promoviert. Är het derno bis 1954 as "Visiting Fellow" an dr New York State School of Industrial and Labor Relations vu dr Cornell University (Ithaca, USA) gschafft un vu 1954 bis 1955 unter em René König an dr Universitet Köln. Im Johr 1960 het er si an dr Universitet Bärn habilitiert, un isch vu 1963 bis 1965 "Professeur régulier" am "Centre d’Études Industrielles" vu dr Universitet Gämf un vu 1964 bis 1972 usserordelige Profässer z Bärn gsii. Anne 1972 isch er as ordelige Profässer an d Universitet Augschburg gruefe wore, wun er bis zue syre Emeritierig anne 1991 gwirkt het. Är isch Mitglid vu ne Huffe nazionalen un internazionale soziologische wisseschaftlige Gsellschafte gsii, unter anderem anne 1973 Grindigsmitglid vu dr European Group for Organizational Studies.

Syni Arbetsbiet sin Induschtry- un Bedribssoziology, Sidligssoziology, Medizinsoziology un Forschigsmethode gsii.




</doc>
<doc id="59755" url="https://als.wikipedia.org/wiki?curid=59755" title="Gefecht bei Hägglingen">
Gefecht bei Hägglingen

S Gfächt bi Hägglinge, au Hägglinger Chrieg isch e milidäärischi Usenandersetzig z Hägglinge uf em Emmetfäld am 26. April 1798 gsi zwüsche Frankriich und dr Alte Äidgenosseschaft.

S Emmetchrüz uf em Emmetfäld zwüsche Rüti und Hägglinge erinneret an Hägglinger Chrieg. Druf gschriibe isch: „Hier kämpften am 26. April 1798 die Freiämter und die Zuger gegen die eindringenden Franzosen. – Renoviert aus Anlass der 150-Jahr-Feier des Kantons Aargau 1953“

Wo d Franzose in d Äidgenosseschaft igruckt si, häi si en Äihäitsstaat gründet, die Helvetischi Republik. Under de Ort, wo gege die nöiji Verfassig gsi si, isch au dr Kanton Zug gsi. D Zuger häi beschlosse, under em General Joseph Leonz Andermatt gege d Franzoose z zieh. Underwägs häi si Versterkig us em Freiamt überchoo. Dr Marsch, wo d Drummler und Pfiffer gspiilt häi, isch under de Nääme "Alte Zuger Marsch" und "Hägglinger“ in d Gschicht iigange. 

D Zuger Vorhuet isch 1300 Maa stark gsi und isch vo Boswil här uf Niiderwil vorgruckt. Die franzöösischi Armee, wo 5000 Maa stark gsi isch, isch vo Mellige Richdig Hendschike und Dottike zooge, in dr Absicht, Hägglinge z bsetze. Eme Hägglinger Söldner, wo guet Franzöösisch chönne het, söll s glunge si, s Dorf vor Blünderig, Brand und Mord z rette. 

Uf em Hügelzug zwüsche Hägglinge und Rüti isch s zum Gfächt choo. D Hauptmacht vo de Franzoose isch uf em Emmetfäld mit Gweer und zwäi Zuger Kanone beschosse worde. Dr Kampf het am Middaag aagfange und öbbe drei Stunde duurt. D Franzoose häi sich uf äim Flügel scho afo zruggzie, und e Zitlang het s usgsee, wie wenn d Zuger würde gwünne. Wo denn aber die franzöösische Husare aagriffe häi, häi d Zuger und d Freiämterafo flüchte und häi sich dur d Wälder zruggzooge. Druf häi si zwar no brobiert, d Stellige im Ruum St. Wolfgang - Wart - Rumentike z verdäidige. Wo aber bekannt worde isch, ass d Franzoose uf Zug marschiere und dass au no Drubbe us Züüri chieme, het mä d Stellige au dört ufgee. 

Noch zugerische Bricht si uf em Emmetfäld 16 Zuger und vier Freiämter gfalle; d Verlust vo de Franzoose sölle "seer vil hööcher" gsi si, anderi Bricht verzelle vo 115 Maa. Vo de vier Freiämter, wo umcho si, si nume zwäi mit Name bekannt, nämlig e B. Müller und e Leonz Meier, bäidi vo Woole. 12 Freiämter si in Chriegsgfangeschaft gfalle und uf Aarau brocht worde, aber scho am 27. April het mä sä fiirlig begnadigt und häimgschickt, so dass d Lüt chönni gsee, wie groosszüügig d Franzoose chönne si.



</doc>
<doc id="59756" url="https://als.wikipedia.org/wiki?curid=59756" title="Schlacht bei Fraubrunnen">
Schlacht bei Fraubrunnen

Mit Schlacht bi Fraubrunne cha gmäint si


</doc>
<doc id="59757" url="https://als.wikipedia.org/wiki?curid=59757" title="Guglerkrieg">
Guglerkrieg

Dr Guglerchrieg isch e milidäärischi Usenandersetzig im Joor 1375 gsi, wo Bärner, Aargauer und Seeländer usländischi Söldnerdrubbe us em schwizerische Middelland verdriibe häi.
D Gugler si änglischi und französischi ritterligi Söldner gsi, wo am Ändi vom Joor 1375 under em Kommando vom Enguerrand VII. de Coucy dur s Elsass über Waldshuet in s Middelland zoge si. Dr Naame chunnt woorschinlig vo middelhoochdütsch "gugel(e)" „Kabuze“ us latiinisch "cuculla".

Dr Coucy isch müeterligersits vo de Habsburger abgstammt und het im Hundertjöörige Chrieg kämpft. Wääred eme Waffestillstand het er zwüsche 10'000 und 22'000 umbeschäfdigti änglischi und franzöösische Soldate aagworbe. Mit dene het er dr Erbaaspruch vo sinere Mueter Katharina vo Habsburg († 1349), Dochder vom Herzog Leopold I. vo Ööstriich, mit Gwalt welle duuresetze. S Ziil vom Erooberigsfäldzuug isch dr Aargau gsi mit de Stedt Aarau, Brämgarte, Länzbrg, Sämpach, Sursee und Willisau. Die häi noch eme Erbverdraag sinere Mueter ghöört, aber iiri Verwandte, d Herzöög Albrecht III. und Leopold III., häi sä für sich welle bhalte.

Am Aafang vom Dezämber 1375 si d Gugler über e Jura und häi drbii blündered und gmordet. Si häi sich denn in drei äinzelni Armeä ufdäilt: dr Enguerrand de Coucy het mit dr Hauptarmee Kwardier im Chlooster St. Urban bezooge, dr südfranzöösisch Hauptmä Jean de Vienne het sich im Chloster Gottstatt iignisted und dr walisisch Hauptmä Owain Lawgoch (Ivo vo Wales) im Chlooster Fraubrunne. Dr Raubzug isch in dr Gegend zwüschen em westlige Aargau und em Seeland witergfüert worde. Drbii si d Stedtli Fridau und Altreu vollständig zerstöört worde. Die Aadlige vo dr Gegend häi nüt für d Verdäidigung gmacht, usser em Petermann vo Grüenebärg. Dä het vo sine Burge Grüenebärg und Aarwange us, wo dr Coucy denn aabebrennt het, dr Widerstand organisiert, und spööter het au d Stadt Bärn mitghulfe bim Widerstand. Si häi de äinzelne Armeä bi nächtlige Gfächt bedütendi Verlust bibrocht, am 25. Dezämber bi Buttisholz, am 26. Dezämber bi Ins und am 27. Dezämber isch d Entschäidig bi Fraubrunne gfalle, wo d Gugler e drits Mol gschlaage worde und achthundert von ene umchoo si. Wägen em Widerstand vo de Iihäimische und au wil s eso chalt gsi isch, häi sich d Gugler us dr Schwiz zruggzooge. Dr Coucy het si Hauptarmee gar nid iigsetzt.

1376 häi sich d Gugler wider zruggzooge, ooni dass irgendäins vo de Ziil vom Chrieg erräicht worde weer. Dr Coucy het im Joor 1387 im ene Vergliich mit em Albrecht III. d Herrschaft Büre und d Helfti vo dr Stadt Nidau as Pfand überchoo. Aber schon e Joor druf het er si Bsitz an d Stedt Bärn und Soledurn verloore.


</doc>
<doc id="59758" url="https://als.wikipedia.org/wiki?curid=59758" title="Fridiburga">
Fridiburga

D Fridiburga isch d Töchter vom alemannische Herzog Gunzo gsii.

Si isch mit em Merowingerkönig Sigibert III. (638-656) verlobt gsii, aber vorem Hochzig isch si chrangg wore. De Sigibert het drufabe zwee Bischöf gschiggt, um si vo de Dämoone z bifraie, wanene aber nöd glungen isch. Drufabe isch de Hailigi Gallus uf Überlinge an Hoof vom Herzog Gunzo cho und hett d Fridiburga ghailt. Si isch denn an Hoof vom Sigibert II. z Metz gfaare wore. Dai isch si aber usem Königspalast gfloche in Dom St. Stephan. Uf Aaroote vo de Bischöff hett denn de Sigibert uf d Ehi verzichtet und drufab ane 646 d Chimnechild ghüroote. D Fridiburga het z Metz im Chloster St. Peter as Nonne glebt und isch dai Äbtissi wore.



</doc>
<doc id="59759" url="https://als.wikipedia.org/wiki?curid=59759" title="Wingersheim les Quatre Bans">
Wingersheim les Quatre Bans

Wingersheim-les-Quatre-Bans ìsch a frànzeescha Gmein ìm Arrondissement () ìm Unterelsàss (Bas-Rhin).

Wingersheim-les-Quatre-Bans ìsch àm 1. Janner 2016 grìnda worra. Sa kummt vu dr Fusion vu da Gmeina Àtzne, Gìngse, Mìttelhüse un Wìngersche.

 vu Wingersheim-les-Quatre-Bans ìsch . Wingersheim-les-Quatre-Bans gheert zum Kommünàlverbànd .

Dr elsassisch Dialekt vu Wingersheim-les-Quatre-Bans ghert zum Owerrhinàlemànnisch.


</doc>
<doc id="59764" url="https://als.wikipedia.org/wiki?curid=59764" title="Gefecht bei Lengnau">
Gefecht bei Lengnau

S Gfächt bi Längnau het am 2. Merz 1798 bi Längnau im Bärner Mittelland zwüsche bärnische und franzöösische Drubbe stattgfunde und het mit eme Siig vo de Franzoose gändet. Si isch Däil vom Franzoseniifall in die Alti Äidgenosseschaft gsi.

Am 25. Januar 1798 z Nacht isch e franzöösische Husar wägene eme Missverständnis im waadtländische Thierrens umchoo, und Frankriich het das as Usreed brucht, zum d Waadt z bsetze. Dr General Guillaume Brune, wo dr Ooberbefäälshaaber vo dr franzöösische Helvetische Armee gsi isch, het im General Schaueburg dr Befääl gää, Soledurn z eroobere und eso dr Wääg uf Bärn freizmache. 

Am 2. Merz isch die 15'000 bis 20'000 Maa starki Arme z Längnau aachoo, won e Batallion vo Bärner Milizionär stazioniert gsi isch. Noch eme churze Kampf si d Bärner besigt gsi. Si häi 200 Dooti und Verwundeti ghaa und no öbbe eso vili si gfangegnoo worde. Uf iirem Rückzuug häi si iiri acht Kanone zruggloo.

D Franzoose si witer uf Soledurn marschiert und häi d Stadt am neggste Daag bsetzt. Dr Schaueburg het druf alli Waffe vo de Soledurner lo iisammle.



</doc>
<doc id="59765" url="https://als.wikipedia.org/wiki?curid=59765" title="Schlacht bei Fraubrunnen 1798">
Schlacht bei Fraubrunnen 1798

D Schlacht bi Fraubrunne het am 5. Merz 1798 bi Fraubrunne im Bärner Mittelland zwüsche bärnische und franzöösische Drubbe stattgfunde und isch mit eme Siig vo de Franzoose usgange. Si isch Däil vom Franzoseniifall in die Alti Äidgenosseschaft gsi.

1798 si franzöösischi Drubbe in d Äidgenosseschaft iigfalle. Dr General Guillaume Brune, wo dr Ooberbefäälshaaber vo dr franzöösische Helvetische Armee gsi isch, het im General Schaueburg dr Befääl gää, Soledurn z eroobere und eso dr Wääg uf Bärn freizmache. Noch eme gwunnene Gfächt bi Längnau het dr Schaueburg am 2. Merz 1798 mit sine 15 bis 18 duusig Soldate Soledurn bsetzt und isch witer in Richdig Bärn marschiert. Bi Fraubrunne isch er am 5. Merz uf Bärner Drubbe under em Karl Ludwig vo Erlach gstoosse.

Dr Schaueburg het befoole s Dorf, wo vo drei bis vier duusig Bärner bsetzt gsi isch aazgriffe. D Franzoose häi d Verdäidiger in d Flucht gschlaage und si witermarschiert, bis si d Hauptmacht vom Erlach droffe häi. Dere iiri Posizioon isch uf dr äinte Site vo felsigem Gebiet und uf dr andere Site vo Moos and Wald gschützt gsi. Dr Schaueburg het s Zentrum vo dr Bärner Armee mit Kanone beschosse und sini Soldate si uf bäide Site um d Bärner umegange. Die 2000 Maa starki franzöösisch Kavallerii het iigriffe und uf das het dr Erlach, wo käni Riter gha het, kä Antwort ghaa. D Bärner häi sich uf Urtene zruggzooge, und si au vo dört im ene letschte Kampf verdriibe worde.

D Bärner häi 2000 Dooti und Verwundeti ghaa, drunder au Fraue, d Franzoose häi 1500 Dooti und Verwundeti.

Noch dere Niiderlag het sich d Armee under em Erlach uf s Grauholz zruggzooge, wo s am 5. Merz zur entschäidende Schlacht choo isch. Noch iirem Siig dört isch dr Wääg uf Bärn für d Franzoose frei gsi.



</doc>
<doc id="59766" url="https://als.wikipedia.org/wiki?curid=59766" title="Beichtigerhaus">
Beichtigerhaus

S Bichtigerhuus isch e historischs Geböid im Kläibaasel und befindet sich am Klingedaal 15. Es stoot uf dr Liste vo de Baasler Kulturgüeter, wo für d Region vo Bedütig si. Hüte si Arztbraxe und Büro im Huus.

Ursprunglig isch s «Bichtigerhuus» s Dehäi vo de bäide Biichtvater vo de Nonne im Klooster Klingedaal gsi, wo as Manne nid im Klooster sälber häi döfe woone. Em Biichtvater mit em hööchere Rang het mä au Lääsimäister gsäit und doorum kunnt s Huus au as «im Lääsimäister si Huus» in de Urkunde vor. Wo d Baasler Klööster noch dr Reformazioon ufghoobe worde si, isch dr Schaffner oder "Zinsmäister" dri kho, wo dr Root as Verwalter vo de Geböid vom ehemoolige Klooster iigsetzt het. 1572 häi dr Stäimetz Othmar Gessner, dr Zimmermaa Ulrich Schnell und dr Dischler Claus Schott s Huus, wo denn as «im Zinsmäister si Huus» bekannt gsi isch, nöi baut, und 1629/30 het dr "Wanuetsch, dr Moler" alli Stuube vom «Zinshuus» renowiert. Wo in dr Middi vom 17. Joorhundert d Verwaltig vo alle ehemoolige Kloosterbsitz in d Händ vom Diräktorium vo de Schaffneije gläit worde isch, isch dr Stadtschriiber vo dr Mindere Stadt ins Huus go woone. Sit 1803 isch d Kanzlei vom Appelazionsgricht din gsi. 1840 het s dr Stadtbaumäister Amadeus Merian renowiert und denn isch s e Zitli vermietet worde. Druf isch s zum Kiirche- und Schuelguet khoo und s Pfarrhuus für e Gäistlige vo dr Theodorskiirche worde. Wo Kiirche und Staat z Baasel drennt worde si, isch s Huus im Bsitz vo dr evangelische Kiirche bliibe und die het s im erste Kiircheverwalter, em Louis Bürgin überloo.



</doc>
<doc id="59768" url="https://als.wikipedia.org/wiki?curid=59768" title="Amadeus Merian">
Amadeus Merian

Dr Amadeus Merian (* 12. Mai 1808 z Baasel, † 11. Januar 1889) isch dr erst Baasler Bauinspäkter gsi.

Dr Amadeus Merian isch 1808 as dr Soon vom Zimmermäister Friedrich Merian und dr Margarethe, gebooreni Pfaffenschmied z Baasel uf d Wält choo. Er het z Pforze e Stäihauerleer gmacht und denn an dr Bauakademii z Münche studiert. 

Er het sich as Archidekt z Baasel niidergloo und isch vo 1835 bis 1859 dr stedtisch Baumäister gsi. Mit em Brojekt von ere Verbindigsstrooss vom Santiihanns em Rhiiuufer nooch bis zur Rhiibrugg isch er nid duuredrunge. Schliesslig het er demissioniert, wo s wägen em Umbau vo dr Alte Uniwersidäät am Rhiisprung zu Strit cho isch. Au d Restaurazioonsblään für s Dalbedoor, won er zämme mit em Baasler Kunstveräin im Groosse Root vorgläit het, isch vo däm 1871 abgleent worde.
Dr Merian het 1836 an dr Theodorskiirche Renowazionsaarbäite usgfüert, vo 1836 bis 1837 an dr Peterskiirche, 1838 an dr Lienerdskiirche und 1836 bis 1857 am Münster. 1858—1859 het er zämme mit em Christoph Riggenbach d Clarakiirche zum Däil nöi baut. Si erste Nöibau isch 1838-40 s Café Spitz gsi, s Gsellschaftshuus im klassizistische Stiil vo de drei Kläibaasler Eeregsellschafte grad näbe dr Rhiibrugg. Wisawii über em Rhii het er vo 1842 bis 1844 s Hotel Drei König baut.




</doc>
<doc id="59770" url="https://als.wikipedia.org/wiki?curid=59770" title="Christoph Riggenbach">
Christoph Riggenbach

Christoph Riggenbach (* 23. Novämber 1810 z Baasel; † 11. Juni 1863 z Baasel) isch e Baasler Archidekt gsi.

Dr Christoph Riggenbach het zerst e Stäimetzleer gmacht. In dere Zit het mä Archidektuur nonig akademisch studiert, und er het sich 1832 bis 1834 bim Georg Moller z Darmstadt zum Archidekt lo usbilde. Bim Moller häi in de 1830er Joor e hufe jungi Archidekte us em ganze dütschsproochige Ruum gschafft. Im Summer 1834 isch dr Riggenbach au no an d Berliner Bauakademii gange, het druf e Joor z Münche studiert und het wien e hufe anderi Archidekte und Künstler in deere Zit en Italieräis gmacht. 1837 isch er zrugg uf Baasel.

Sini erste Geböid si vo dr italiänische Rönessans, em Quattrocento, beifflusst gsi, so zum Bischbil s Bachofehuus (1839–1841) und dr Domhoof. Gege d 1850er Joor si immer mee spiilerischi Elimänt vo dr Romantik die blockhafte, stränge Forme vo dr Neorönessans ufbroche, wie zum Bischbil bim Woonhuus an der Missionsstrooss (1850–1851). Spööter si neugotischi Forme drzue choo, wie bi dr Elisabethekiirche, won er noch Blään vom Ferdinand Stadler baut het (1857–65) und em Chliichinderschuelhuus nääbedraa. Aber mä cha doch äigetlig bin em nid vom ene Stilpluralismus im Sinn vom Historismus schwätze. Wääred sinere ganze Karriere isch er mit em Blaane vo de Baasler Spidääler beschafdigt gsi.




</doc>
<doc id="59771" url="https://als.wikipedia.org/wiki?curid=59771" title="Christian Streich">
Christian Streich

De Christian Streich (* 11. Juni 1965 z Wiil am Rhii) isch e ditsche Fueßballtrainer un ehmolige Fueßballspiiler. Er isch sit Dezember 2011 Scheftrainer vum Sport-Club Friburg.

De Streich isch de Suhn vun eme Metzger un isch im sidbadische Eimeldinge ufgwachse. No de Schuel het er e Lehr zum Induschtriikaufmann bi de Fritz Düsseldorf GmbH gmacht. Mit 25 het er uf em Zweiter Bildigsweg am Kolping-Kolleg z Friburg s Abitur noogmacht un het deno Germanischtik, Sport un Gschicht fir s Lehramt studiert.

Sini aktiv Karriere as Fueßballer het er 1983 bim Friburger FC in de Oberliga Bade-Wirtteberg aagfange. In sire erschte Saison isch er mit dr Mannschaft Meischter wore, in dr Ufstigsrundi zue de 2. Fueßball-Bundesliga isch de Verein awer am FC 08 Homburg un em VfR Bürstadt hange bliwe. Noch ere witere Saison bim FFC isch de Mittelfeldspiiler 1985 in d 2. Bundesliga zue de Stuegerter Kickers gwechslet. Dert het er in zwo Spiilzite 21 Iisätz ghet un deno uf Friburg retur kumme, wun er bim Zweitligakonkurrent Sport-Club Friburg unterschriwe het.

No eire Saison het er de Sportclub wider verlosse un isch zum Zweitligischt FC 08 Homburg gange, wun er mit 1989 as Vizemeischter in di 1. Bundesliga ufgstige isch. In de Bundesligasaison 1989/90 isch er zue zeh Iisätz fir Homburg kumme. Noch em direkte Widerabstig het er ufghert mit sire Profikarriere un het bis 1994 nomol bim Friburger FC gspiilt, wun er in de Saison 1991/92 mit 13 Dreffer beschte FFC-Dorschitz wore isch.).

Anne 1995 isch de Streich as Jugendtrainer zum Sportclub Friburg returkumme. Mit de A-Juniore het er 2006, 2009 un 2011 de DFB-Juniore-Vereinspokal un 2008 dur e 2:0-Finalerfolg iwer de VfL Wolfsburg di ditsch A-Jugendmeischterschaft gwunne. Wu im Summer 2007 de Robin Dutt as Scheftrainer vu de Profimannschaft verpflichtet wore isch, isch de Streich zuesätzlig Trainerassischtent wore, het awer in de Hauptsach witer fir d A-Jugend gsorgt. Unter sire Leitig hän e baar Jugendspiiler de Gump zue de Profi gschafft, doderunter de Dennis Aogo, de Jonathan Pitroipa, de Daniel Schwaab, de Eke Uzoma, de Ömer Toprak un de Oliver Baumann.

Am Aafang vu de Saison 2011/12 isch de Streich Co-Trainer vu de 1. Mannschaft unter em neie Trainer Marcus Sorg wore, wu de Noofolger vum bisherige Scheftrainer Dutt wore isch, wu zue Bayer Leverkusen gwechslet isch.

Am 29. Dezember 2011 isch de Streich Scheftrainer vum Sportclub Friburg wore. Er het d Noofolg vum Sorg iwernumme, wu am nämlige Dag in Urlaub gschickt wore isch, wel s z wenig Erfolg gee het (nur drei Siig us 17 Spiil). D Ruggrundi unter em Streich isch fir de Sportclub erfolgrich verloffe; d Mannschaft het d Abstigsräng verlosse un het am 32. Spiildag de Klasseerhalt gschafft. Dur der iwerraschend Erfolg un dur sini unkonventionelle Uussage uf Pressekonferenzen het de Streich e seli hochi mediali Ufmerksamkeit kreigt. De lokal Fernsehsender TV Südbaden het em e Videokolumne "(Streich der Woche)" gwidmet, wu bal au di Badisch Zitig ufgfriffe het.

Weg em iwerraschende Erfolg un de guete Leischtige vum Sportclub Friburg in de Ruggrundi 2011/12 isch de Streich bi de Wahl zum Trainer vum Johr 2012 uf de dritt Blatz hinter em Jürgen Klopp un em Lucien Favre kumme. Wu de SC Friburg in de negschte Saison 2012/13 iwerraschend uf de fimft Tabelleblatz kumme isch un si dodemit fir d Europa League qualifiziert ghet het, isch de Streich bi der Wahl zum Trainer vum Johr 2013 hinter em Jupp Heynckes uf de zweit Blatz kumme, no vor em Klopp. 

Am 10. Mai 2013 het er si Verdrag bim SC Freiburg, wu no bis 2014 gange isch, langfrischtig verlengeret.




</doc>
<doc id="59772" url="https://als.wikipedia.org/wiki?curid=59772" title="Markgräfler Gutedelpreis">
Markgräfler Gutedelpreis

Dr Markgrefler Guetedelbryys (dt. "Markgräfler Gutedelpreis") isch e Bryys, wu all Johr im Friejohr an „Mänsche us dr unterschidligschte Beryych vu dr Gsellschaft“ „fir effetli wirksame, kreative Aigesinn“ vergee wird. Dr Bryys isch mit eme 225-Liter-Aichefass Markgräfler Guetedel dotiert.

Dr Bryys isch zum erschte Mol anne 1995 vum Räbbuur Hermann Dörflinger un em Kabarettischt Matthias Deutschmann uusglobt un vu dr Stadt Mille vergee wore. Wu d Stadt 1997 ihri Unterstitzig zruggzoge het, het d "Markgräfler Guetedelgsellschaft" d Uusrichtig vum Bryys ibernuu. Di gmainnitzig Gsellschaft isch vum Hermann Dörflinger, em Matthias Deutschmann un andere Millemer Burger grindet wore un duet all Johr zwische fimf un sechs Kabarettoobe veraastalte.




</doc>
<doc id="59773" url="https://als.wikipedia.org/wiki?curid=59773" title="Schtetl">
Schtetl

Under Schtetl, au Stetl, (jiddisch , "schtetl," Blural , "schtetlech;" dütsch „Stedtli“) verstoot mä Siidlige in Ostöiropa vor em Zwäite Wältchrieg, won e groosse Däil vo d Iiwooner Juude gsi si. 

Mäistens het es sich um Dörfer oder Chliistedt ghandlet, mänggisch au um Stadtdäil, wo öbbe zwüsche 1'000 und 20'000 Juuden gläbt häi. Gröössere Stedt, wo jüüdisch brägt gsi si wie Lemberg oder Czernowitz, het me "schtot" () (vgl. dt. Stadt) gsäit. D Schtetl si vor allem z Ostpoole, z Gallizie, in dr Ukraine, z Wissrussland und z Litaue verbräitet gsi.

Im Underschiid zu de Groossstedt si d Juude in de Schtetl nit nume duldet gsi, sondern zum e groosse Däil au akzeptiert, au wenn s mänggisch Pogrom gege sä gee het. Si häi sich dört „wie in dr häilige Stadt Jerusalem“ chönne füüle, und die Stedtli si käni Ghetto gsi.

Die aschkenasische Juude vo de Schtetlech häi mäistens Jiddisch gschwätzt. Si häi au mee an iire religiööse Dradizioone festghebt as d Juude in Middel- oder Westöiropa. An de Wäärtig häi d Chinder im Cheder gleert, am Sabbat und de jüdische Festdääg si die mäiste Juude in d Synagoge gange, wo uf Jiddisch „Schul“ ghäisse het, und au für d Chläider und d Frisuure het s e hufe Vorschrifte gee.

D Sozialstruktur vo de Schtetlech isch mäistens dur e bräiti Underschicht us mittellose Handwärker, Chliihändler und Daaglööner brägt gsi. Vilmol het en umvorstellbari Armuet gherrscht; was d Ufkläärig und s Industriizitalter de Lüt in Middelöiropa brocht het, isch fast spurloos an de Schtetl verbiigange. Vilmol häi d Hüüser nid emol e richdigi Häizig ghaa und d Siidlig kä Kanalisazioon oder deerti Stroosse. Aber wil messianischi Ändziterwartige wit verbräitet gsi si, häi vili Schtetliiwooner iiri brekääri materielli Laag mit Fassig akzeptiert. E hufe si aber vor allem in dr zwäite Helfti vom 19. Joorhundert usgwanderet und wäge däm het s hüte relativ vil Juude in Iiwanderigsländer wie de Veräinigte Staate oder Argentinie.

Däil vo dr nöije jüüdische Intelligenzija und vo de Maskilim häi sit em 18. und vor allem sit em 19. Joorhundert d Kultur und d Lääbenswiis vom Schtetl vilmol as rückständig verachdet und si as Resultaat vo Joorhunderte vo Diskriminierig und Ghettoisierig aagluegt. Au s Jiddische isch für si vilmol nume e rückständigi Schargon-Sprooch gsi. Erst am Aafang vom 20. Joorhundert häi mee und mee jüüdischi Intellektuelli und Schriftsteller die Kultur wider afo schetze. Si häi sich e positivs Bild vo dr jüüdische bzw. jiddische Schtetl-Kultur gmacht, wo denn as „authentisch“ woorgno und vilmol au verkläärt worde isch. Si häi im Lääbe im Schtetl literarischi Dänkmääler gsetzt, uf Jiddisch (Scholem Alejchem, Mendele Moicher Sforim, Isaak Leib Perez, Isaak Schtern) wie uf Hebräisch (Samuel Agnon) und Dütsch (Joseph Roth, Karl Emil Franzos). D Schtetl und iiri Iiwooner si in dr Shoah braktisch vollständig vernichdet worde. Noch em Zwäite Wältchrieg isch denn e positive und vilmol nostalgische Blick uf e Schtetl-Kultur populär worde, wo s eso gar nie gee het.

D Gschicht vo de Schtetlech goot bis ins 12. Joorhundert zrugg, wo dr Bolesław III. Schiefmund de Juude, wo vor Verfolgige in Middel- und Westöiropa gflüchdet het, erlaubt het, sich im Köönigriich Poole niiderzloo. Polnisch-litauischi Aadligi (Szlachta) si au in de Joorhundert druf draa intressiert gsi, ass sich Juude uf iire Ländereie, in äigene Ortschafte aagsiidlet häi. Dene Ortschafte het mä uf Jiddisch Schtetl und bsw. uf Polnisch Miasteczko gsäit. D Motiwazioon vo de Juude, zum sich dört niiderzloo, isch s gsi, ass si dört gröösseri religiöösi und rächtligi Freihäit und besseri wirtschaftligi Mögligkäite gha häi. D Freihäite, wo alli Zuewanderer — nid nume die jüüdische — bechoo häi, si im Gegesatz zur Unfreihäit vo de liibäigene Buure gstande, wo au uf dene Ländereie gläbt häi. D Szlachta häi guet draa verdient, ass si Monopol und Briwilegie wie d Stüürpacht verpachtet häi. En oberste Läächemaa het die witer verpachdet, zum Bischbil s Rächt Alkohol z serwiere an meereri Bsitzer vo Wirtschafte udn Bäize. Äänligs het s für Müülene, Wälder, Imkereie und so witer gee. 

Es isch aber au in Poole immer wider zu Pogrom choo, und dene si mänggisch ganzi Schtetlech zum Opfer gfalle. Noch de Däilige vo Poole vo 1772, 1793 und 1795 häi d Schtetlech äntwääder zum Russische Kaiserriich ghöört oder zu Ööstriich-Ungarn, e baar au zu Pröisse. Vor allem im Zareriich isch dr Druck uf d Schtetl-Kultur immer gröösser worde: So het dr Zar Alexander III. in de sogenannte Maigsetz de Juude verbote, sich in Ortschafte mit weniger as 10'000 Iiwooner ufzhalte. Au d Ufständ, Revoluzioone und Bürgerchrieg im früeje 20. Joorhundert und d Industrialisierig wo au in Ostöiropa aagfange het, häi iiri Wirkig ghaa. In dr Schoa wääred em Zwäite Wältchrieg häi denn die Dütsche und iiri lokale Hälfer d Schtetlech vollständig usglöscht und fast alli iiri Iiwooner ermordet.

Woonviertel, wo mä mit eme Schtetl cha vergliiche, git s hüte nume no in Däil vo Williamsburg, eme Stadtdäil vo Brooklyn in Nöi York, oder in Mea Shearim in dr Nööchi vo dr Altstadt vo Jerusalem. Aber au do wird Jiddisch nume no von ere Minderhäit gschwätzt. Die mäiste Iiwooner schwätze si lengerem im Alldaag d Sprooch vo iire Noochbere, sigs Änglisch in Williamsburg oder Ivrit, s modärne Hebräisch, in Israel.




</doc>
<doc id="59774" url="https://als.wikipedia.org/wiki?curid=59774" title="Mitzwa">
Mitzwa

E Mitzwa (hebr. מצוה; (Singular und Plural); Ussprooch: sephardisch: "Mitzwa", Plural: "Mitzwot"; aschkenasisch: "Mitzwe"; Plural: "Mitzwauss" oder "Mitzwojss") isch e Gebot im Juudedum, wo in dr Tora vorchunnt oder vo Rabbiner festgläit und Däil vo dr jüüdische Religioon worde isch. Im Gegesatz zur "Halacha", wo s ganze „religionsgsetzlige“ Süsteem vom Juudedum bezäichnet, mäint mä mit "Mitzwa" en „äinzelni Pflicht“. S Alter vomene Chind, wo s d Mitzwot söll verstoo und iihalte, isch für Buebe drizääni und für Mäitli zwölfi und wird as "Bar Mitzwa" respektiv "Bat Mitzwa" bezäichnet.

Noch em Talmud git s in dr Tora 613 "Mitzwot", er zelt sä aber nid uf. Erst spööter häi Gleerti in iire Wärk d Zaal vo de "Mitzwot" uf 613 festgläit, drunder si zum Bischbil die Zää Gebot. D "Mitzwot" wärde in 365 Verbot und 248 Gebot iidäilt. Alli "Mitzwot" si gliich wichdig, aber es git Underschiid zwüsche liichte ("kalot") und schwere ("chamurot") Verstööss.

Äini vo de bekanntiste Ufzelige und Erkläärige vo de 613 "Mitzwot" is s "Sefer HaMitzwot" vom jüüdische Rächtsgleerte Maimonides, wo im Middelalter entstande isch. In sim filosofische Hauptwärk "More Nevuchim", wo as «Füerer vo dene wo nid druschömme» söll verstande wärde, säit dr Maimonides, ass alli "Mitzwot" vo dr göttlige Wiishäit chömme. Er macht aber en Underschiid, zwüsche Gebot (hebräisch "mischpatim"), wo liicht zum Verstoo si, und sonige, wo s schwer isch (hebräisch "chukkim"). Er erklärt, ass mä e baar bsundrigi Gebote nit mit dr Vernumft chönn begründe und si usschliesslig uf em Wille vo Gott wurde basiere.

Noch em jüüdische Rächt daf mä, wemm mä in Lääbensgfoor isch alli Gebot vo dr Tora bräche, usser drei: Mord, Götzedienst und Unzucht. Vor allem bi dr Sabbatrue gältet d Reegle: „Lääbensgfoor hebt dr Schabbat uf.“ 




</doc>
<doc id="59775" url="https://als.wikipedia.org/wiki?curid=59775" title="Wasseramsel">
Wasseramsel

D Wasseramslel oder au Bachamsle ("Cinclus cinclus"; alemannischi Näme) isch en Vogel us de Familie vo de Wasseramsle (Cinclidae), wo au z Mitteloiropa läbt. Er isch es bizeli chliner wi en Amsle, öppe so gross wi en Star. Sin Läbesruum sind klari, schnell flüssendi Gwässer, in dene er bi de Nahrigssuechi taucht, um Wasserinsekte z frässe. D Wasseramsle gits in 13 Unterarte, wo vo Nordwestschtafrika und Weschtoiropa Richitg Oschte verbreitet sind und zwar bis um de Baikalsee umme und de Hochlage z Weschtchina.

Brüete duet d Wasseramsle in ihrem bevorzugte Läbesruum. Das sind Flüssgwässer, wo klar und riich an Suurstoff sind. Meischt sind di Flüss breiter wi zwei Meter und hei en Abflussmengi vo meh wi eim Kubikmeter pro Sekunde bi ere Strömigsgschwindigkeit vo 12−20 Zentimeter pro Sekunde. D Gwässer müent en steinige, kiisige Untergrund ha und zumindescht an e paar Abschnitt es buschigs Ufer. Au chlini Wasserfäll, Felse und grossi Stei im Wasser sind für de Läbesruum vo de Wasseramsle gäbig.

D Wasseramsle isch vo kurz vor em Sonneufgang bis öppe zum Sonneuntergang aktiv. Bsunders am frühe Vormittag und am spote Nomittag isch si mit de Futtersuechi bschäftiged, dazwüsche und während de Futtersuechi rueht si sich us oder kümmeret sich um d Pfläg vom Gfiider. I de Nacht isch si meischt an gschützte Stelle wi Nische, Halbhähle oder Höhle am Rand vom Gwässer, a dem si läbt.

D Wasseramsle isch eini vo fünf Arte vo de Gattig "Cinclus" innerhalb vo de Familie vo de "Cinclidae". Mengisch wird si au als Unterfamilie (Cinclinae) vo de Fligeschnäpper ("Muscicapidae") verstande. Zwei Arte chömmed z Oirasie vor, eini z Nordamerika und zwei z Südamerika. D verwandtschaftlich Stellig vo de Familie wird noch erforscht. 




</doc>
<doc id="59777" url="https://als.wikipedia.org/wiki?curid=59777" title="Walo Lüönd">
Walo Lüönd

Dr Walo Lüönd (* 13. April 1927 z Zug; † 17. Juni 2012 z Locarno; haimetbrächtigt z Rothenthurm) isch e Schwyzer Schauspiiler gsii. Är isch vor allem bekannt gsii dur syni Hauptrollen in dr Film "Dällebach Kari" un "Die Schweizermacher" an dr Syte vum Emil Steinberger un dur d Roll vum "Rodriguez" in dr ARD-Serie "Auf Achse".

Dr Walo Lüönd isch dr Suhn vum Konditor Oswald Lüönd gsii. Är isch z Zug uf d Schuel gangen un het vu 1942 bis 1946 e Lehr zum Herreschnyyder gmacht. Ab 1945 het er Oobekurs im Schauspiilunterricht gnuu un vu 1948 bis 1951 het er en Uusbildig am Bühnestudio Züri gmacht. Erschti Ufdritt het er ab 1949 am Schauspiilhuus un bim Cabaret Fédéral z Züri ghaa, 1952 bis 1953 het er Ufdritt ghaa am Stadttheater Basel. Im Lauf vu dr Johr isch er au an andere Theater im dytschsprochige Ruum ufdrätte, an dr Kammerspiel un am Residenztheater z Münche, an dr Städtische Bühne Essen, an dr Volksbühne Berlin un ab 1967 as Gaschtschauspiiler am Neumarkttheater Züri. Feschti Engaschmänt het er ghaa am Schauspiilhuus Züri (1972-1978) un am Stadttheater Basel (1978-1985). Ab 1985 isch er freischaffende Schauspiiler gsii. Syter anne 1962 het er au fir s Färnseh un Film gschafft, in dyschte un Schwyzer Produktione. Sy letschten Ufdritt het er anne 2010 in dr Verfilmig vum Roman «Der grosse Kater» vum Thomas Hürlimann ghaa.

Är isch syt 1957 mit dr Schauspiileri Eva-Maria Bendig ghyrote gsii un het zwee Sihn ghaa, dr Daniel (1957–1987) un dr Oliver (* 1958). Di leschte Johr vu sym Lääbe het dr Lüönd im Kanton Tessin gläbt.

Dr Walo Lüönd isch uf em Gmaindsfriidhof Schachen z Untersiggenthal, Kanton Aargau begrabe wore.




</doc>
<doc id="59778" url="https://als.wikipedia.org/wiki?curid=59778" title="Dryoper">
Dryoper

D Dryoper ( „Aichevolch“) sind e saagehafts altgriechisches Volch gsii. Si sind nochem Dryops binennt, emene Soo vom Flussgott Spercheios oder noch anderne Aagoobe vom Gott Apollon.

Noch de Saage hend Dryoper nördlich vom Berg Parnassos glebt im Piet vom Fluss Spercheios. Der Herakles het Striit aagfange mitem Theiodamas, wo sinerzitt de König vo de Dryoper gsii isch. S isch drufabe zomene Chrieg choo und d Dryoper sind usem Land vertribe wore. De Hylas, der Soo vom Theiodamas, isch vom Herakles graubt wore und het de uf de Argonautefaart biglaitet. D Dryoper sind uf d Peloponnes gfloche und hend sich a de Chüste vo de Argolis i de Stedt Asine und Hermione niderloo. Vo do sind si spööter vo de Argiver o vertribe wore, well si sich mi de Spartaner verbündet hend. D Spartaner hend denn dene erlobt z Messenie e noji Stadt z gründe, wo si ebefalls Asine gnennt hend. Di messenische Asinäer sind no i de Antiki stolz uf eri Herkunft gsii und hend sich selber Dryoper gnennt. Si hend au e Tempel mitere Statue vom Dryops i de Stadt ghaa und asinäischi Münze hend mengisch de Dryops abbildet.

En andere Tail vo de Dryoper isch uf d Insle Euböa gwanderet und het sich i de Stadt Styra niderloo, hend sich denn aber nüme Dryoper gnennt.


</doc>
<doc id="59779" url="https://als.wikipedia.org/wiki?curid=59779" title="Dryops">
Dryops

De Dryops ( „Aichemaa“) isch i de griechische Mythologii de Eponym vom Volch vo de Dryoper. Er isch de Soo vom Flussgott Spercheios und vo de Polydora oder noch anderne Quelle de Soo vom Gott Apollon und vo de Arkaderin Dia. Die söll en inere Aiche (altgriech. δρῦς, "drys") versteggt haa.

De Dryops isch i de messenische Stadt Asine vereert wore und het dai e Tempel mitere Statue ghaa. Er isch mengisch au uf de asinäische Münze abbildet wore.


</doc>
<doc id="59780" url="https://als.wikipedia.org/wiki?curid=59780" title="Dryope">
Dryope

Dryope () isch de Name vo merere Fraue i de griechische Saage:



</doc>
<doc id="59781" url="https://als.wikipedia.org/wiki?curid=59781" title="Beatrice Kessler">
Beatrice Kessler

D Beatrice Kessler (* 19. Septämber 1949 z Züri) isch e Schwyzer Schauspiileri.

No dr mittlere Ryfi het si ihri chinschtlerischi Uusbildig an dr Schauspiilschuel Züri iberchuu. Z Neuwied an dr dertige Landesbihni Rhyland-Pfalz un am Städtebundtheater Hof z Bayern het si vu 1970 bis 1974 ihri erschte Bihnenufdritt ghaa. Si het d Lavinia in "Trauer muss Elektra tragen" vum Eugene O’Neill gspiilt, d Eboli in "Don Carlos" vum Friedrich Schiller, d Ariel in "Der Sturm" vum William Shakespeare un d Judith in "Der Teufelsschüler" vum George Bernhard Shaw.

Syter anne 1975 het si in dr Hauptsach fir Film un Färnseh gschafft. D Kessler isch dur schwyzerischi Produktione wie "Die Schweizermacher" bekannt wore, wu si ne jugoslawischi Dänzeri dargstellt ghaa het, wu in dr Schwyz ufgwachsen isch. In "Der Westen leuchtet!" (1982) wird si as Gegespiileri vum Armin Mueller-Stahl in dr innerdytsch Konflikt verwicklet. Speter het d Beatrice Kessler in e baar Serie Duurrolle iberchuu wie as Dr. Marion Fabian in "Schloßhotel Orth". Dernäbe isch si in Episode vu bekannte Krimiserie wie "Tatort" un "Detektivbüro Roth" ufdrätte.



</doc>
<doc id="59782" url="https://als.wikipedia.org/wiki?curid=59782" title="Frey-Grynaeisches Institut">
Frey-Grynaeisches Institut

S Frey-Grynaeische Instidut isch Däil vo dr Theologische Fakultäät vo dr Uniwersidäät Baasel. Es befindet sich am Höibärg 33 z Baasel.

S Frey-Grynaeum isch e Baasler Kulturguet, wo für d Region vo Bedütig isch.

S Instidut isch as e brivaati Stifdig im Joor 1747 entstande. Dr Baasler Theologiibrofässer Johann Ludwig Frey (1682-1759) het s zur Erinnerig an si Fründ und Kolleeg Johannes Grynaeus (1705-44) gstifdet mit em Zwäck, "d Eer vo Gott und s Theologiistudium" z fördere. D Stifdig het us ere Liigeschaft, dr Bibliothek vom Stifter und ere Gäldsumme bestande, für dass die theologischi Fakultäät e "Stiftigsbrofässur" chönnt iirichde. Für e sonigi Brofässur git s hüte kä Gäld me, aber im Frey si Uniwersalbibliothek us em 18. Joorhundert, wo sini Noochfolger no erwiteret häi, isch äini vo de bedütendste Büechersammlige us dere Zit. 

D Liigeschaft am Höibärg in dr middelalterlige Stadt isch bis hüt en Ort für die theologischi Forschig. Verantwortlig für s Huus und d Bibliothek isch dr "Lektor", e Brofässer vo dr theologische Fakultaät.



</doc>
<doc id="59783" url="https://als.wikipedia.org/wiki?curid=59783" title="Ramstein">
Ramstein

Ramstein stoot für:




</doc>
<doc id="59784" url="https://als.wikipedia.org/wiki?curid=59784" title="Von Ramstein">
Von Ramstein

D Ramstäiner si e Baasler Aadelsgschlächt im spoote Middelalter gsi.

D Here vo Brislach si e Dienstmannegschlächt vo de Herzöög vo Zääringe gsi und wo die usgstorbe si, vo de Groofe vo Kyburg. Si häi vom Baasler Fürstbischof d Ortschafte Brätzbel, Gilgebärg, Nunnige, Mältige, Zubel und Zwinge as Lääche bechoo und im 12. Joorhundert d Burg Ramstäi z Brätzbel uf bischöfligem Boode baut und deren iire Naame aagnoo.
S Huus het sich in zwäi Linie däilt, die vo de Eedelhere, wo im oobere Däil vom Ritterhuus gwoont häi und vo de Eedelchnächt, wo undedraa gläbt häi.

Im Händel zwüsche de Habsburger und em Fürstbischof im spoote 13. Joorhundert häi d Ramstäiner mit de andere Stärner d Habsburger understützt und 1303 het dr Bischof drfür iir Schloss zerstöört. Wo dr Thüring vo Ramstäi s Schloss wider ufbaut het, het er au d Burg Gilgebärg baut, wo mä von ere sit 1312 wäiss. D Eedelchnächt si vo denn a uf dr Ramstäi dehäi gsi und d Freihere häi vor allem im Schloss Zwinge gwoont und sältener uf dr Gilgebärg.
D Ramstäiner häi z Baasel an dr Riddergass mit em Ramstäinerhoof e föidali Residänz ghaa und häi in dr Stadt und im Fürstbistum e wichdigi Rolle gspiilt. Si si im Root gsässe, häi säggs Bürgermäister und mit em Imer vo Ramstäi (1382-1391) au e Fürstbischof gstellt. Bekannt worde isch au dr Heinrich vo Ramstäi, dr Soon vom en ehemoolige Baasler Bürgermäister, wo 1428 im e Durnier vor em Münster gegen e spanisch Ritter Juan de Merlo kämpft het. Dr letscht Freiher vo Ramstäi isch dr Rudolf gsi, wo 1459 gstorbe isch. Vo denn aa häi d Eedelchnächt die ganzi Burg übernoo. S Lääche Zwinge isch an dr Bischof vo Baasel zruggfalle und Gilgebärg mit sinere Gäissevogtei isch in Bsitz vo dr Stadt Soledurn choo. Dr letscht Eedelchnächt, dr Christoph vo Ramstäi, het am 12. Mai 1518 d Burg und s Dorf Brätzbel für 3'000 Gulde und Siide und Damast für si Frau an d Stadt Baasel verchauft.

S Wabbe vo de Eedelchnächt het us zwäi krüzte roote Liliestääb uf goldigem Grund bestande, wääred d Freihere zwäi wissi Liliestääb uf schwarzem Grund gha häi.




</doc>
<doc id="59788" url="https://als.wikipedia.org/wiki?curid=59788" title="Dorer">
Dorer

D Dorer, au Dorier () sind en altgriechische Volchstamm gsii. Si hend de westlich Tail vo Mittelgriecheland um de Korinthischi Golf biwontt und d Peloponnes mit Uusnaam vo Arkadie. Vo de Insle hend Kreta, di süüdliche Kyklade mit Melos und Thera und de Dodekanes zom dorische Sidligsruum ghört.

As Ursprungland vo de Dorier gelt d Landschaft Doris im obere Taal vom Fluss Kephisos, nördlich vom Berg Parnassos aaggee. I de griechsiche Saag werd d Iiwanderig vo de Dorer uf d Peloponnes mit der "Zruggcheer vo de Heraklide" gliichgsetzt, wo noch de antike Gschichtsrechnig ane 1100 v.Chr. stattgfunde ha söll. Si sind demno bi Patras öber d Meerengi und hend z erscht Messenie, Lakonie mit Sparta und d Argolis eroberet und under isch uuftailt. Die Saag het e historische Chern und o de Zittruum stimmt mit de Resultaat vo de moderne Forschig öberii. D Dorer sind denno nochem Undergang vo de Mykenische Kultur im End vo de Bronzezitt nodisnoo i d Peloponnes iigwanderet und hend di altiihaimisch Bivölkerig underworfe und underjocht. De Prozess het aber recht lang duuret. Öber die südliche Insle vo de Ägäis sind si bis a d Chüste vo Chliiasie voorgstoosse.

D Dorer chönnt ahand vo de Sprooch, vo de Phyle, vo religiööse Kult und ahand vom Kalender guet as e verwandti Gruppe erfasst were. De Gott Apollon werd i de Forschig as en uursprüngli doorische oder zumnidest typisch doorische Gott aaglueget und sis Orakelhailigtum vo Delphi isch m Piet vo de dorische Phoker glege.

De doorischi Tielekt bildet ann vo de grosse altgriechische Tielektgruppe und cha i chlinneri Gruppe uuftailt were. Die Tielekt sind nööch mitem Nordwestgriechische verwandt. D "Doris seuerior" umfasst Lakonie mit Messenie und Kreta, s Inseldorische isch uf Melos, Thera, Anaphe, Rhodos, Kos und i de Chliiasiatische Städt Knidos und Halikarnassos gredt wore. D "Doris mitior" umfasst Mittelgriecheland mit Phokis, Lokris, Ätolie, die Ionische Insle und s Taal vom Sprecheios. D Tielekt vo Elis und i de Argolis neme e Sunderstelig ii. Im Verlauf vo de Antiki isch s Dorische vo de attische Koine zruggdrängt wore, hett aber bis hütt no öberlebt und zwoor im Tsakonische.


</doc>
<doc id="59791" url="https://als.wikipedia.org/wiki?curid=59791" title="École nationale des ponts et chaussées">
École nationale des ponts et chaussées

D École nationale des ponts et chaussées (ENPC, École des Ponts ParisTech) esch e Technischi Hochschuel vu Paris-Champs-sur-Marne (Frànkrich). Si isch Mitgliid vo der "Conférence des Grandes Ecoles" und vo der "Top Industrial Managers for Europe". 

Si isch 1747 als École royale des ponts et chaussées vum Profässor Daniel-Charles Trudaine grindet worre.



</doc>
<doc id="59792" url="https://als.wikipedia.org/wiki?curid=59792" title="Waldhausen (Aalen)">
Waldhausen (Aalen)

Wãldhousa isch å eschdlich vo dr Kärnschdåd glägnr Schdådbezĩrk vo dr Groaßa Krỏesschdåd Ỏla êm Oschdãlbkrỏes en Bade-Wĩrdåbärg, Deidschlãnd. 

Wãldhousa liggd ouf dr Hochflêch vô derrå eschdlichå Schwäbischå Ãlb, em Hỏrzfäld. Siidlech vo Wãldhousa liggd dr Schdådbezĩrk Äbnåd. Zom Schdådbezĩrk Wãldhousa gheråd näbe em Haobdỏrd Wãldhousa d'Weilr Arlesberg, Beire, Berloe, Braschtelburg, Geiselwãng, Hooeberg und Simmesweiler sowie des Ghefd Néibou.
Grãbhiigl ous dr Hãllschdadzeid (cã. 800 bis 480 v. Chr.) dỏedåd draof hen, dãs dii Gägnd vo Wãldhousa breids vo då Kälde bsiedld wãr. Wãldhousa sälbschd isch 1239 ãls (“) Walthusen”) zom ỏrschdå Mãl ỏrwänd worrå. Iibr Schänggungå vo vỏrschiedne Lensmännr isch dr Õrd ãn d'Hỏrschafd Kåpfabũrg ond mid iir ãn Eddengå, wo en 1364 ãn en Deidschỏrdå vrkaofed han. A kleinr Dỏel isch bei Ällwãng bliebe. Dii Härrå vo Eddengå habed abr dennoch d'hoe Obrigkeid b'ãschbruchd. Nach dr Réfỏrmãzion isch Wãldhousa kadolisch bliebå. 1806 isch Wãldhousa zue Wirdåbärg kommå ond håd z'ärschd zom Obrãmd Näres gherd. Bei dem seinr Ouflesong 1938 isch Wãldhousa zom Lãndkrỏes Ååla komma. D'Weilr, wo heid zue Wãldhousa gheråd wared haobdsechlech ällwãngisch ond hen em Ãmd Kochrbũrg ondrschdånda. 
Zom 1. Januaor 1970 isch Wãldhousa zue Ååla oegmended worrå.
Dr Ỏrdschafdsrad vo em Schdådbezĩrk Wãldhousa håd därzeid 12 Midgliedr mid erra Ãmdszeid vo femf Jår. Dii ledschde Wãl håds béi da bade-wĩrdâbärgischa Kommuãlwåla gäba. Dã isch fõlgndes ber naoskomma: 

Dr Ỏrdschafdsrãd isch seid 2014 Michael Thorwarth (Unabhängige Birgrlischd).



</doc>
<doc id="59793" url="https://als.wikipedia.org/wiki?curid=59793" title="Heinrich von Ramstein">
Heinrich von Ramstein

Dr Heinrich vo Ramstäi isch e Ritter us dr Baasler Aadligefamilie vo de Ramstäi gsi. Er isch bekannt wägen em Duell, won er gege dr Spanier Don Juan de Merlo usdräit het. 

Dr Heinrich vo Ramstäi het in dr erste Helfti vom 15. Joorhundert gläbt. In dr Stadt Baasel het er im Spaalehoof am Spaalebärg gwoont.

Dr Juan de Merlo isch dr Soon vom Alfonso de Merlo gsi, em "Maestresala" vo dr Köönigin Dona Beatriz, Frau vom Köönig Juan I. Won er uf Baasel cho isch, het er ganz grooss aagee und gsäit, ass er uf sine Räise niemer gfunde häig, wo iim häig chönne Widerstand läiste. Das het dr Ramstäi aagsäicht und er het dr Merlo zum Zwäikampf uusegforderet. D Bedingige si gsi, ass jeede e Lanzestich wurd mache, drei Schleeg mit ere Mordaxt und vierzig mit eme Schwärt. Dä Zwäikampf het druf die ganz Stadt beschäfdigt. Dr Markgroof Wilhelm zu Röttele isch dr Ooberkampfrichder gsi, und ghulfe häi em dr Groof Hans vo Thierstäi, dr Thuering Freiher vo Hallwil, dr Rudolf vo Ramstäi und dr Egloff vo Rothsomhuuse us em Elsässische. Dr Mathis Eberler het s Stadtbanner dräit, wien er das scho 1424 gmacht het, wo Baasel Druppe zur Understützig vo dr Katharina vo Burgund gegen e Brinz vo Orange gschiggt het. Vo witem si Aadligi zum Aaloss cho und au d Iiwooner vo Baasel häi welle cho bschaue. 

D Obrigkäit het aber nid vergässe, was 1376 an dr Bööse Fasnacht bassiert isch, wo Krawall usbroche si und das dr Stadt düür z stoo cho isch. Dorum si die mäiste Stadtdoor am Daag vom Duell, am 12. Dezämber 1428, zuebliibe und an de offnige het mä Wache ufgstellt. Zwanzig Soldate häi in dr undere Stadt und non emol zwanzig in dr oobere ufbasst und uf em Rhii zwanzig Schiff. Und bi de Dürm und Sturmglogge si no me Bewaffneti baraatgstande.

Dr Kampfring isch uf em Münsterblatz gsi und nääbedraa e Bodium für d Richder. "Tout Bâle" isch erschiine: dr Bürgermäister Burkhard zu Rhii, d Ritter und d Rööt und alli si bewaffnet gsi, die aadlige Daame us dr Stadt und dr Umgääbig, und jung und alt. 

Dr Kampf mit Lanze, Axt und Schwärt isch noch em Codex 5278 unentschiide usgange, noch eme spanische Bricht häig dr Juan de Merlo im brabantische Dorf Bala dr dütsch Ritter Enrique de Remestién im e Zwäikampf besigt.

S letschte Durnier z Baasel het im Joor 1491 stattgfunde. Die Aadlige häi im 14. Joorhundert mee und mee vo iirem Iifluss verloore und de Bürgerlige si Durnier verbote und sowiso z gföörlig gsi. Si häi sich au drüber lustig gmacht wie mä bim ene Minnekästli us dr Region cha gsee, wo Affe sich bim ene Durnier bekämpfe.

Dr Cervantes het s Duell vom Juan de Merlo mit em Ramstäi in sim Buech "Don Quijote", 1. Band, 49. Kapitel, erwäänt.



</doc>
<doc id="59794" url="https://als.wikipedia.org/wiki?curid=59794" title="Zungenbrecher">
Zungenbrecher

Als Zongabrecher bezeichnet mr a beschdemmda Folge vo Werder, wo vom Klang her anander ähnlich send ond wo mr a baarmôl hendranander e-ma Mordstembo uffsaga soll ond dô drbei en dr Ausschbrôch zor Beluschdigong vo de Zuaheerer sich leicht vorhaschblet. Efders wia an Endreim trifft mr bei deana Schbrich an Stabreim ôô. Vorkomma dent soddiche Schbrich en (fascht) älle Schbrôcha. Zongabrecher send abr au guade Schbrech-Iabonga fir profesionelle Schbrecher wia zom Beischbiil Schauschbiiler.








</doc>
<doc id="59800" url="https://als.wikipedia.org/wiki?curid=59800" title="Goidelische Sprachen">
Goidelische Sprachen

Di Goidelische Sprooche oder Gäälische Sprooche bildet e Zwiig vo de keltische Sprooche und sind uf de Britische Insle verbraitet.. De Name chunnt vom saagehafte Volch vo de Goidele. Die drai goidelische Sprooche underschaidet sich nume wenig vonenand.

Di ältist goidelischi Sprooch isch s Altirische, wobii die früeste Zügnis i de Ogam-Schrift gschribe wore sind.



</doc>
<doc id="59805" url="https://als.wikipedia.org/wiki?curid=59805" title="Adligenswil">
Adligenswil

Adlige (amtlech "Adligenswil") esch e politischi Gmeind im Wahlkreis Lozärn-Land im Kanton Lozärn, Schwiiz.

Adlige liid uf de Nordsite vom Würzebachtau. Zue de Gmeind ghöred ou na d Wiiler Stuben ond Dottebärg. Vo dr Gmeindsflechi send 54,5 % Landwirtschaftlechi Flechi, 24,3 % Waud, 19,5 % Sidligsflechi ond 1,7 % süschtigi Flechi. Nachbergmeinde vo Adlige send Dierike im Norde, Udlige im Nordoschte, Chüsnacht im Oschte, Megge im Süde, Lozärn im Südweschte ond Äbike im Nordweschte.

Adlige esch zom erschte Mau gnamsed worde im Jahr 1243 aus "Adelgeswiler".

Quälle: Bundesamt für Statistik 2005

Dr Uusländeraateil esch 2014 bi 10 % gläge.

64,3 % vo dr Iiwooner send im Jahr 2000 römisch-katholisch gsii, 20 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,0% , CVP 14,2% , FDP 18,3% , GLP 6,7% , GP 7,8% , SP 19,6% , SVP 27,1% , Süschtigi 5,3%.

D Gmeindspräsidentin vo Adlige esch d Ursi Burkart-Merz (Stand Februar 2016).

D Arbetslosigkeit esch im Jahr 2011 bi 1,4 % gläge.

Bi dr Volkszellig 2000 hend vo dr 5010 Iiwohner 93,6 % Dütsch aus Houptsprach aagää, 0,9 % Französisch, 0,9 % Italienisch ond 4,6 % anderi Sprache.

Z Adlige redt me s hochalemannisch Lozärntütsch.





</doc>
<doc id="59806" url="https://als.wikipedia.org/wiki?curid=59806" title="Aesch LU">
Aesch LU

Äsch (amtlech "Aesch") esch e politischi Gmeind im Wahlkreis Hofdere im Kanton Lozärn, Schwiiz.

Äsch liid zwöschen em Hallwilersee ond em Lindeberg. Zue de Gmeind ghöred d Wiiler Vorderdorf, Hinterdorf, Lädergass ond Unteräsch. Vo dr Gmeindsflechi send 67,6 % Landwirtschaftlechi Flechi, 19,3 % Waud, 10,1 % Sidligsflechi ond 3 % süschtigi Flechi. Nachbergmeinde vo Äsch send Autwiis, Hetzchöuch ond Schoonge im Kanton Lozärn ond Mäischterschwande ond Faarwange im Kanton Aargau.

Äsch esch zom erschte Mau gnamsed worde im Jahr 853 aus "Aske inferior" (1101 "Aschab", 1150 "Esche").

Quälle: Bundesamt für Statistik 2005

Dr Uusländeraateil esch 2014 bi 10,4 % gläge.

73,4 % vo dr Iiwooner send im Jahr 2000 römisch-katholisch gsii, 15,4 % evangelisch-reformiert.

Bi dr Nationauraatswahle 2015 hät s das Ergebnis gää: BDP 2,6 % , CVP 26,3 % , FDP 17,7 % , GLP 3,3 % , GP 2,9 % , SP 3,1 % , SVP 38,3 % , Süschtigi 5,7 %.

Dr Gmeindspräsident vo Äsch esch dr Hanspeter Schmid (Stand Februar 2016).

D Arbetslosigkeit esch im Jahr 2011 bi 1,3 % gläge.

Bi dr Volkszellig 2000 hend vo dr 950 Iiwohner 95,9 % Dütsch aus Houptsprach aagää, 0,1 % Französisch, 0,2 % Italienisch ond 3,8 % anderi Sprache.

Z Ääsch redt me s hochalemannisch Lozärntütsch.




</doc>
<doc id="59807" url="https://als.wikipedia.org/wiki?curid=59807" title="Alberswil">
Alberswil

Auberswiu (amtlech "Alberswil") esch e politischi Gmeind im Wahlkreis Willisou im Kanton Lozärn, Schwiiz.

Auberswiu liid am Weschtrand vom Wauwilermoos. Zue de Gmeind ghöred d Ortsteil Kasteln, Ober- uond Unterdorf ond Burgrain Vo dr Gmeindsflechi send 73,9 % Landwirtschaftlechi Flechi, 18,3 % Waud, 7,6 % Sidligsflechi ond 0,3 % süschtigi Flechi. Nachbergmeinde vo Auberswiu send Ettiswiu im Oschte, Gättnou im Weschte, Schööz im Norde ond Willisou im Süde.

Auberswiu esch zom erschte Mau gnamsed worde imene Rodu vo 1217-22 aus "Alberswile".

Quälle: Bundesamt für Statistik 2005

Dr Uusländeraateil esch 2010 bi 12,9 % gläge.

79 % vo dr Iiwooner send im Jahr 2000 römisch-katholisch gsii, 9,4 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,9% , CVP 31,8% , FDP 26,3% , GLP 1,1% , GP 0,7% , SP 3,0% , SVP 32,9% , Süschtigi 3,4%.

D Gmeindspräsidentin vo Auberswiu esch d Erika Oberli-Gut (Stand Februar 2016).

D Arbetslosigkeit esch im Jahr 2011 bi 1,6 % gläge.

Bi dr Volkszellig 2000 hend vo dr 523 Iiwohner 91,4 % Dütsch aus Houptsprach aagää, 0,2 % Französisch ond 8,4 % anderi Sprache.

Z Auberswiu redt me s hochalemannisch Lozärntütsch.





</doc>
<doc id="59810" url="https://als.wikipedia.org/wiki?curid=59810" title="Altbüron">
Altbüron

Autbüre (amtlech "Altbüron") esch e politischi Gmeind im Wahlkreis Willisou im Kanton Lozärn, Schwiiz.

Autbüre liid am Rotbach im Nordweschte vom Lozärner Hinterland. Vo dr Gmeindsflechi send 60,6 % Landwirtschaftlechi Flechi, 29,6 % Waud ond 9,7 % Sidligsflechi. Nachbergmeinde vo Autbüre send Melchnau im Kanton Bärn im Wescht, ond d Lozärner Gmeinde Äbersecke im Oschte, Grossdietu im Süde ond Pfaffnou ond Roggu im Norde.

Im Jahr 1099 werde zom erschte Mau en "Berengarius de Altbürron nobilis occisus" gnännt.

Quälle: Bundesamt für Statistik 2005

Dr Uusländeraateil esch 2010 bi 8,2 % gläge.

71,6 % vo dr Iiwooner send im Jahr 2000 römisch-katholisch gsii, 13,6 % evangelisch-reformiert.

Bi dr Nationauraatswahle 2015 hät s das Ergebnis gää: BDP 3,1% , CVP 26,8% , FDP 27,8% , GLP 4,0% , GP 2,6% , SP 2,8% , SVP 30,5% , Süschtigi 2,4%.

Dr Gmeindspräsident vo Autbüre esch dr Oswin Bättig (Stand Februar 2016).

D Arbetslosigkeit esch im Jahr 2011 bi 0,6 % gläge.

Bi dr Volkszellig 2000 hend vo dr 883 Iiwohner 93,8 % Dütsch aus Houptsprach aagää, 0,1 % Französisch ond 6,1 % anderi Sprache.

Dr hochalemannisch Dialäkt vo Autbüre ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.





</doc>
<doc id="59812" url="https://als.wikipedia.org/wiki?curid=59812" title="Altishofen">
Altishofen

Autishofe (amtlech "Altishofen") esch e politeschi Gmeind im Wahlkreis Willisou vom Kanton Lozärn, Schwiiz.

Autishofe liid am Wauwilermoos. Vo dr Gmeindsflechi send 51 % Landwirtschaftlechi Flechi, 38,5 % Waud, 10,1 % Sidligsflechi ond 0,3 % süschtigi Flechi. Nachbergmeinde vo Autishofe send Nebike im Oschte, Schööz, Zell ond Fischbach im Süde, Grossdietu ond Autbüre im Weschte, Räide im Nordweschte ond Dammersöue im Nordoschte.

Autishofe esch zom erschte Mau gnamsed worde 1184/90 aus "de Alteloshovin" ond "de Altiloshovin" (1190 "Alteloshoven"). Uf en 1. Jänner hed Äbersecke met Autishofe fusioniert.

Quälle: Bundesamt für Statistik 2005

Dr Uusländeraateil esch 2010 bi 13,8 % gläge.

75 % vo dr Iiwooner send im Jahr 2000 römisch-katholisch gsii, 7,8 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,0 %, CVP 52,0 %, FDP 14,0 %, GLP 2,1 %, GP 5,0 %, SP 5,5 %, SVP 17,1 %, Süschtigi 3,2 %.

Dr Gmeindspräsident vo Autishofe vor dr Fusion esch dr Urs Kaufmann gsi. Uf e 1. Jänner 2020 esch dr ehmolig Gmeindspräsident vo Äbersecke, dr Thomas Roos, Gmeindspräsident vo dr Fusionsgmeind Autishofe worde.
D Arbetslosigkeit esch im Jahr 2011 bi 2 % gläge.

Bi dr Volkszellig 2000 hend vo dr 1279 Iiwohner 90,4 % Dütsch aus Houptsprach aagää, 0,1 % Französisch, 0,2 % Italienisch ond 9,3 % anderi Sprache.

Z Autishofe redt me s hochalemannisch Lozärntütsch.




</doc>
<doc id="59813" url="https://als.wikipedia.org/wiki?curid=59813" title="Altwis">
Altwis

Autwiis (amtlech "Altwis") esch e politischi Gmeind im Wahlkreis Hofdere im Kanton Lozärn, Schwiiz.

Autwiis liid zwöschen em Baldeggersee ond em Hallwilersee. Vo dr Gmeindsflechi send 63,8 % Landwirtschaftlechi Flechi, 29 % Waud ond 7,2 % Sidligsflechi. Nachbergmeinde vo Autwiis send Äsch im Norde, Ärmisee im Südweschte ond Weschte ond Hetzchöuch im Weschte ond Oschte.

Im Jahr 1113 werd zom erschte Mau en "Bernhard von Altwis" gnännt.

Quälle: Bundesamt für Statistik 2005

Dr Uusländeraateil esch 2014 bi 9,3 % gläge.

75,1 % vo dr Iiwooner send im Jahr 2000 römisch-katholisch gsii, 6,5 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,7% , CVP 28,6% , FDP 11,8% , GLP 4,5% , GP 7,9% , SP 9,7% , SVP 31,6% , Süschtigi 4,2%.

Dr Gmeindspräsident vo Autwiis esch dr Hans Elmiger (Stand Februar 2016).

D Arbetslosigkeit esch im Jahr 2011 bi 1,2 % gläge.

Bi dr Volkszellig 2000 hend vo dr 354 Iiwohner 89,8 % Dütsch aus Houptsprach aagää, 0,3 % Italienisch ond 9,9 % anderi Sprache.

Z Autwiis redt me s hochalemannisch Lozärntütsch.




</doc>
<doc id="59818" url="https://als.wikipedia.org/wiki?curid=59818" title="Ballwil">
Ballwil

Baubu (amtlech "Ballwil") esch e politischi Gmeind im Wahlkreis Hofdere im Kanton Lozärn, Schwiiz.

Baubu liid Lindeberg am Iigang vom Lozärner Seetau. Zue de Gmeind ghöred ou na d Wiiler "Gibelflüh" (499 m. ü. M.), "Gerligen" (476 m. ü. M.), "Wald" (475 m. ü. M.) ond "Wissenwegen". Vo dr Gmeindsflechi send 76,7 % Landwirtschaftlechi Flechi, 11,7 % Waud, 11,3 % Sidligsflechi ond 0,2 % süschtigi Flechi. Nachbergmeinde vo Baubu send Hoonri, Seis im Kanton Aargau, Eibu, Öschebach ond Hofdere.

Baubu esch zom erschte Mau gnamsed worde im Jahr 893 aus "Paldiwilare".

Quälle: Bundesamt für Statistik 2005

Dr Uusländeraateil esch 2014 bi 6,5 % gläge.

82 % vo dr Iiwooner send im Jahr 2000 römisch-katholisch gsii, 7,7 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,1% , CVP 25,6% , FDP 16,2% , GLP 4,6% , GP 3,3% , SP 5,0% , SVP 38,9% , Süschtigi 5,2%.

Dr Gmeindspräsident vo Baubu esch dr Benno Büeler (Stand Februar 2016).

D Arbetslosigkeit esch im Jahr 2011 bi 0,8 % gläge.

Bi dr Volkszellig 2000 hend vo dr 2112 Iiwohner 95,6 % Dütsch aus Houptsprach aagää, 0,3 % Französisch, 0,8 % Italienisch ond 3,3 % anderi Sprache.

Z Baubu redt me s hochalemannisch Lozärntütsch.



</doc>
<doc id="59819" url="https://als.wikipedia.org/wiki?curid=59819" title="Beromünster">
Beromünster

Möischter (amtlech "Beromünster") esch en Iiwonergmeind im Wahlchreis Soorsi im Kanton Lozärn, Schwiiz.

Möischter liid im obere Wynetau. Zue de Gmeind ghöred ou no Schwarzenbach (662 m.ü.M.) ond Gunzwil. Vo dr Gmeindsflechi send 71,1 % Landwirtschaftlechi Flechi, 21,5 % Waud, 7,2 % Sidligsflechi ond 0,2 % süschtigi Flechi. Nachbergmeinde vo Möischter send Eich, Ärmisee, Göiesee, Hetzchöuch, Höudisriede, Reckebach, Römerswiu, Schänke ond Sämpech im Kanton Lozärn ond Böiu ond Mänzike im Kanton Aargau.

Möischter goht zrügg uf s Kollegiatstift, wo 1036 vo de Grafe vo Länzbrg gründet worde esch.

Quälle: Bundesamt für Statistik 2005

Dr Uusländeraateil esch 2014 bi 11,4 % gläge.

82,1 % vo de Iiwooner vo Möischter send im Johr 2000 römisch-katholisch gsii (Neudorf 80,4 %), 9,7 % evangelisch-reformiert (Neudorf 7,4 %).

Möischter isch de Setz vo de Schwiizer Salesianer vom Don Bosco.

Bi de Nationaurootswahle 2015 hed s das Ergebnis ggää: BDP 1,2 %, CVP 29,8 %, FDP 26,4 %, GLP 3,6 %, GP 3,6 %, SP 5,6 %, SVP 24,5 %, Süschtigi 5,3 %.

Dr Gmeindspräsident vo Möischter esch dr Charly Freitag (Stand Februar 2016).

Z Möischter send im Johr 2011 1,3 % arbetslos gsii.

Bi dr Vouchszellig 2000 hend vo de 5861 Iiwohner 92,7 % Tüütsch aus Houptsprooch aaggää, 0,3 % Französisch, 0,7 % Italienisch ond 6,3 % anderi Sprooche.

Z Möischter redt me s hochalemannisch Lozärntütsch. Vo doo chont de Renward Brandstetter, en früene Sproochwösseschafter, wo sich met em Schwiizertüütsch, de Lozärner Kanzleisprooch, em Lozärner Theatergschecht ond de auschtronesische Sprooche abggää hed.





</doc>
<doc id="59820" url="https://als.wikipedia.org/wiki?curid=59820" title="Büron">
Büron

Büre (amtlech "Büron") esch e politischi Gmeind im Wahlkreis Soorsi im Kanton Lozärn, Schwiiz.

Büre liid im Suhretau zwösche dr Suhre ond em "Giebelgrat" (693 m ü. M.). Zue dr Gmeind ghöred ou na d Wiiler "Triengenacher" (515 m ü.M.), "Chrüzacher" (630 m ü.M.) ond "Spiessmatt" (578-613 m ü.M.). Vo dr Gmeindsflechi send 67 % Landwirtschaftlechi Flechi, 16,5 % Waud, 15,6 % Sidligsflechi ond 0,9 % süschtigi Flechi. Nachbergmeinde vo Büre send Göiesee, Chnuutu, Schlierpech ond Trienge.

Im Jahr 1130 werd zom erschte Mau en "Chono von Burron" aus Züüg in ere Urkund ufgfüert.

Quälle: Bundesamt für Statistik 2005

Dr Uusländeraateil esch 2014 bi 24,9 % gläge.

73,7 % vo dr Iiwooner send im Jahr 2000 römisch-katholisch gsii, 9,1 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,8% , CVP 18,2% , FDP 26,5% , GLP 3,2% , GP 4,2% , SP 8,3% , SVP 33,7% , Süschtigi 5,0%.

Dr Gmeindspräsident vo Büre esch dr Jürg Schär (Stand Februar 2016).

D Arbetslosigkeit esch im Jahr 2011 bi 2,2 % gläge.

Bi dr Volkszellig 2000 hend vo dr 1895 Iiwohner 85 % Dütsch aus Houptsprach aagää, 0,5 % Französisch, 1,5 % Italienisch ond 13 % anderi Sprache.

Z Büre redt me s hochalemannisch Lozärntütsch.





</doc>
<doc id="59821" url="https://als.wikipedia.org/wiki?curid=59821" title="Buttisholz">
Buttisholz

Budishouz (amtlech "Buttisholz") esch e politischi Gmeind im Wahlkreis Soorsi im Kanton Lozärn, Schwiiz.

Budishouz liid im Rottau. Zue dr Gmeind ghöred ou na d Wiiler Gattwil, Guglern, Luternau, St. Ottilien ond Soppensee. Vo dr Gmeindsflechi send 73,7 % Landwirtschaftlechi Flechi, 17 % Waud, 7,5 % Sidligsflechi ond 1,8 % süschtigi Flechi. Nachbergmeinde vo Budishouz send Grosswange, Mänznou, Nottu, Oberchöuch ond Ruusmu.

Budishouz esch zom erschte Mau gnamsed worde im Jahr 1036 aus "Buttensulza".

Quälle: Bundesamt für Statistik 2005

Dr Uusländeraateil esch 2014 bi 12,2 % gläge.

86,4 % vo dr Iiwooner send im Jahr 2000 römisch-katholisch gsii, 5,2 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,5% , CVP 36,5% , FDP 12,9% , GLP 4,1% , GP 2,8% , SP 5,9% , SVP 31,7% , Süschtigi 4,5%.

Dr Gmeindspräsident vo Budishouz esch dr Franz Zemp-Riechsteiner (Stand Februar 2016).

D Arbetslosigkeit esch im Jahr 2011 bi 0,9 % gläge.

Bi dr Volkszellig 2000 hend vo dr 2680 Iiwohner 93,5 % Dütsch aus Houptsprach aagää, 0,2 % Französisch, 1,4 % Italienisch ond 4,9 % anderi Sprache.

Z Budishouz redt me s hochalemannisch Lozärntütsch.





</doc>
<doc id="59823" url="https://als.wikipedia.org/wiki?curid=59823" title="Dagmersellen">
Dagmersellen

Dammersöue (amtlech "Dagmersellen") esch e politischi Gmeind im Wahlkreis Willisou im Kanton Lozärn, Schwiiz.

Dammersöue liid im Schwiizer Mittuland a dr Wigger. Zur Gmeind ghöred ou no d Ortsteil Buchs LU un Uffikon. Vo dr Gmeindsflechi send 54,5 % landwirtschaftlechi Flechi, 34 % Waud, 10,2 % Sidligsflechi ond 1,3 % süschtigi Flechi. Nochbergmeinde vo Dammersöue send Räide im Weschte ond Norde, Chnuutu im Nordoschte, Mouesee im Südoschte, Wauwu, Egouzwiu ond Nebike im Süde ond Autishofe im Südweschte.

Dammersöue esch zom erschte Mou gnamsed worde 1070–90 aus "Tagmarsellen" (1173 "in Tagemarsseldon," 1223 "Tagemarsselidon").

Quälle: Bundesamt für Statistik 2005

Dr Ussländeraateil esch 2010 bi 11,7 % gläge.

81,5 % vo de Iiwoner send im Jahr 2000 römisch-katholisch gsii, 8 % evangelisch-reformiert.

Bi de Nationauraatswahle 2015 het s das Ergäbnis gää: BDP 1,1% , CVP 30,7% , FDP 19,9% , GLP 2,2% , GP 3,0% , SP 7,2% , SVP 31,3% , Süschtigi 4,6%.

Dr Gmeindspresidänt vo Dammersöue esch dr Philipp Buecher (Stand Februar 2016).

D Arbetslosigkeit esch em Johr 2011 bi 2,3 % gläge.

Bi dr Volkszellig 2000 hend vo de 4319 Iiwoner 91 % Tütsch aus Houptsproch aaggää, 0,4 % Französisch, 1,6 % Italiänisch ond 7 % anderi Sproche.

Z Dammersöue redt me s hochalemannisch Lozärntütsch.

Z Dammersöue esch im spöötere 19. Johrhundert eis vo de letschte Giritzegricht duregfüert woorde.




</doc>
<doc id="59824" url="https://als.wikipedia.org/wiki?curid=59824" title="Dierikon">
Dierikon

Dierike (amtlech "Dierikon") esch e politischi Gmeind im Wahlkreis Lozärn-Land im Kanton Lozärn, Schwiiz.

Dierike liid im Rontau zwösche "Dottebärg" ond "Rooter Bärg". Vo dr Gmeindsflechi send 59,2 % Landwirtschaftlechi Flechi, 22,3 % Waud, 17,4 % Sidligsflechi ond 1,1 % süschtigi Flechi. Nachbergmeinde vo Dierike send Äbike, Adlige, Bueri, Root ond Udlige.

Dierike esch zom erschte Mau gnamsed worde im 13. Jh. aus "Dierinkon"

Quälle: Bundesamt für Statistik 2005

Dr Uusländeraateil esch 2014 bi 16,9 % gläge.

70,4 % vo dr Iiwooner send im Jahr 2000 römisch-katholisch gsii, 13,1 % evangelisch-reformiert.

Bi dr Nationauraatswahle 2015 hät s das Ergebnis gää: BDP 4,4% , CVP 18,8% , FDP 14,6% , GLP 4,4% , GP 5,5% , SP 9,3% , SVP 35,3% , Süschtigi 7,7%.

Dr Gmeindspräsident vo Dierike esch dr Hans Burri-Zurkirchen (Stand Februar 2016).

D Arbetslosigkeit esch im Jahr 2011 bi 3 % gläge.

Bi dr Volkszellig 2000 hend vo dr 1279 Iiwohner 90,8 % Dütsch aus Houptsprach aagää, 0,5 % Französisch, 1,1 % Italienisch ond 7,6 % anderi Sprache.

Z Dierike redt me s hochalemannisch Lozärntütsch.




</doc>
<doc id="59825" url="https://als.wikipedia.org/wiki?curid=59825" title="Doppleschwand">
Doppleschwand

Dopplischwand (amtlech "Doppleschwand") esch e politischi Gmeind im Wahlkreis Äntlibuech im Kanton Lozärn, Schwiiz.

Dopplischwand liid uf ere Terrasse zwösche Grosser Fontanne ond Chliiner Ämmi im untere Äntlibuech. Zue dr Gmeind ghöred ou na d Wiiler "Gober", "Holz" ond "Oberhüseren". Vo dr Gmeindsflechi send 55,5 % Landwirtschaftlechi Flechi, 36,3 % Waud, 5,5 % Sidligsflechi ond 2,7 % süschtigi Flechi. Nachbergmeinde vo Dopplischwand send Äntlibuech, Hasli, Romoos ond Wouhuuse.

Dopplischwand esch zom erschte Mau gnamsed worde im Jahr 1275 aus "Towenswande" ond "Togelswande".

Quälle: Bundesamt für Statistik 2005

Dr Uusländeraateil esch 2014 bi 4,8 % gläge.

94,9 % vo dr Iiwooner send im Jahr 2000 römisch-katholisch gsii, 2,1 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,7% , CVP 42,0% , FDP 13,7% , GLP 0,4% , GP 0,9% , SP 1,6% , SVP 39,6% , Süschtigi 1,2%.

Dr Gmeindspräsident vo Dopplischwand esch dr Franz Heer (Stand Februar 2016).

D Arbetslosigkeit esch im Jahr 2011 bi 0,6 % gläge.

Bi dr Volkszellig 2000 hend vo dr 653 Iiwohner 97,7 % Dütsch aus Houptsprach aagää ond 2,3 % anderi Sprache.

Z Dopplischwand redt mer en Dialäkt, wo scho ganz naach am Bärntütsch isch.





</doc>
<doc id="59826" url="https://als.wikipedia.org/wiki?curid=59826" title="Armagnaken">
Armagnaken

Mit Armanjake si gmäint



</doc>
<doc id="59827" url="https://als.wikipedia.org/wiki?curid=59827" title="Armagnaken (Söldner)">
Armagnaken (Söldner)

D Armanjake si Söldner gsi, wo im franzöösische Bürgerchrieg vom Bernard VII. us em Huus Armagnac im Joor 1410 aagworbe worde si und bis in d Middi vom Joorhundert Frankriich unsicher gmacht häi.

Dr Bernard VII. hett 1410 in Südfrankriich Soldate rekrutiert, wo mit iirer Brutalidäät sogar im e Zitalter, wo nid bsundrigs zimperlig gsi isch, uusegstande si und im ganze Land Angst und Schrecke verbräitet häi. Wo dr Bürgerchrieg ume gsi isch, si die Söldner as sogenannti Armanjake (im dütsche Sproochruum: Armigecke), oder as "Les Bandes" noch iire wisse Armbänder dur s Land zooge und häi gmordet und blünderet. Si häi in de 1440er Joor au im Alte Zürichrieg iigriffe. Si si denn beschriibe worde as "„e wilde Hufe vo Söldner, wo us Franzoose, Bretoone, Gasconier, Lombarde, Spanier, Schotte und Ängländer bestoot, mäistens berittes Söldnervolk, 40'000 Chopf stark, doodrvo 20'000 kampffähigs Volk“."

Zum d Armanjake niiderzwärfe, wo in iirem Land marodiert häi, häi die franzöösische Köönig zum erste Mol e stehendi Armee im modärne Sinn ufgstellt. Si het us 9000 Riter bestande, iidäilt in 15 Ordonnanz-Kompanie zu 100 Lanze mit je säggs Maa. Zum sä zaale, häi d Ständ e Sonderstüür gnäämigt. E baar fääigi Chrieger us dene Bande si in die Armee ufgnoo worde, wo denn die irreguläre Armanjakehufe underworfe het. Räst vo de Armanjake si uf Lothringe, in s Elsass und in d Schwiz verdriibe worde, wo si d Schlacht bi St. Jakob an dr Birs (1444) zwar gwunne häi, aber iiri Verlust wägen em erbitterete Widerstand vo dr eidgenössische Vorhuet eso schweer gsi si, ass d Armee iiri Kampfchraft verlore het und usenanderbroche isch.

 


</doc>
<doc id="59829" url="https://als.wikipedia.org/wiki?curid=59829" title="Glarus Nord">
Glarus Nord

Glaris Nord isch ä politischi Gmeind im Kantuu Glaris.

Die Gmeind isch bi de Glarner Gmeindsreform per 1. Jänner 2011 entstande, wo di bishärige Gmeinde Bilte, Filzbach, Mollis, Mülihorn, Näfels, Niderurne, Oberurne und Obstalde zu de nüüe Gmaind Glaris Nord fusioniert händ.

D Gmaind liit im Nordtail vom Kantuu. I de Mitti isch dr under Tail vum Lintl mit de Ortschafte Mollis, Näfels und Oberurne und Wiiler Schnaisige und Beglige; undedra chunt dr glarner Tail vu dr Linthebeni, mit de Dörfer Niderurne und Bilte und de Sidlig Ziegelbrugg. D Nordgränze isch im Linthkanaal. Im Nordoschte gaat de Gmaindsbann bis an Waalesee. Uf em Cheränzerbärg sind d Ortschafte Filzbach und Obstalde; am See unde nuch Mülihorn.

Uf de Weschtsiiten isch d Bärglandschaft rund um s Niderurnertal, s Schwändital und s Oberseetal. En Vorgipfel vum Rädertestogg () zhinderscht im Oberseetal isch de höggscht Punkt uf der Site vu de Gmaind; der Spitz isch uf .

Im Oberseetal sind de Obersee und de Haslesee.

Im Oschte vom Tal gaat de Gmaindsbann bis wit über de Müürtschestogg use. Es Sitetal vum Murgtal ghört nuch dezue, und im Norde de Cheränzerbärg oben em Waalesee.

Dur d Linthebeni und em Waalesee naa lauft d Ysebaan vo Züri uf Chur und au d Autobaan und e Kantonsstraas. A de Autobaan häts uf em Gmainsbann drüü Uusfaarte. De Baanhof Ziegelbrugg isch uf de andere Site vom Linthkanal uf Bode vu Schänis.

Z Mollis isch e Flugplatz.



</doc>
<doc id="59830" url="https://als.wikipedia.org/wiki?curid=59830" title="Göran Andersson">
Göran Andersson

De Claes Göran Andersson (* 7. Juni 1951) esch en schwedische Professer ade ETH Züri, Schwiiz. Er esch en Profässer för elektrischi Energiesüschtem am Departemänt för Informationstechnologi und Elektrotechnik set 2000. 

De Göran Andersson hed em Johr 1975 en Masterabschloss in technischer Füüsik vode Universität Lund becho. Er hed denne ade gliche Uni doktoriärt und sini Diss em Bereich mathematischi Füüsik im Johr 1980 abgschlosse. Noch sim Doktorat heder denne als Ingeniöör bede ASEA, höt bekannt als ABB, im Johr 1980 afo schaffe. Dete heder ide Gliichstrom-Abteilig gschaffet und esch Sektionsmänäger worde. Dete esch er denne bloobe bes 1986 und är hed vor allem dünamischi und Kontrollfroge im Bereich elektrischi Energiesüschtem agluegt, mit Konzäntration uf Hochspannigsgliichstrom. Noch sinnere Ziit bede ASEA esch er denne Profässer ade Königliche Hochschuel för Technology (KTH) en Stockholm worde. Dete hed er sech vor allem um Stabilität vo elektrischi Energiesüschtem kömmeret ond hed 14 PhD-Studänte gha. Im Johr 2000 esch er denne i d Schwiiz zoge. Sidhär esch er Profässer ade ETH Züri und Chef vom Inschtitut för elektrischi Energiesüschtem. 

Sini Forschig chan in drüü grossi Bereich iteilt wärde, natürlich alles im Gebiet elektrischi Energiesüschtem:


De Profässer Andersson esch sehr aktiv gsi im Entwickle und Erneuere vo Vorläsige im Bereich elektrischi Energiisüschtem ade ETH Züri. Folgendi Vorläsige hed er persönlich dete ghalte:

Är hed de IEEE PES Outstanding Power Educator Award (2007) und de George Montefiore International Award (2010). becho.

De Göran Andersson esch Mitglied vo de Royal Swedish Academy of Sciences (1994), Fellow vo de IEEE (1997), Mitglied vo de Schwiizer Akademi för Ingeniöör Wisseschafte (2015) und Mitglied vo de US National Academy of Engineering (2016).



</doc>
<doc id="59835" url="https://als.wikipedia.org/wiki?curid=59835" title="Gugler (Begriffsklärung)">
Gugler (Begriffsklärung)

Gugler bezäichnet:
Gugler isch de Familiename vo däne Persone:
Lueg au:


</doc>
<doc id="59836" url="https://als.wikipedia.org/wiki?curid=59836" title="Ebersecken">
Ebersecken

Äbersecke (amtlech "Ebersecken") esch es Dorf und en ehmolegi politeschi Gmeind im Wahlkreis Willisou vom Kanton Lozärn, Schwiiz.

Äbersecke liid im ene Sitetau vom Wiggertau. Zue dr ehmolige Gmeind hend näbem Dorf ou na d Wiiler "Goldbach" (643 m ü.M.), "Lingi" (698 m ü.M.), "Badachtal" (525 m ü.M.) ond "Wallbrig" (604 m ü.M.) ghört. Vo dr Gmeindsflechi send 79 % Landwirtschaftlechi Flechi, 17,2 % Waud, 3,7 % Sidligsflechi ond 0,1 % süschtigi Flechi gsi. Nachbergmeinde vo Äbersecke send Autbüre, Autishofe, Feschbech, Grossdietu, Nebike, Räide, Schööz ond Zäu gsi.

Äbersecke esch zom erschte Mau gnamsed worde im Jahr 1274 aus "Eberseche" (1275 "Ebersegge"). Uf en 1. Jänner hed Äbersecke met Autishofe fusioniert.

Quälle: Bundesamt für Statistik 2005

Dr Uusländeraateil esch 2010 bi 3,1 % gläge.

86,6 % vo dr Iiwooner send im Jahr 2000 römisch-katholisch gsii, 5,7 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,0 %, CVP 35,9 %, FDP 25,2 %, GLP 0,2 %, GP 2,4 %, SP 1,7 %, SVP 32,0 %, Süschtigi 1,7 %.

Dr letscht Gmeindspräsident vo Äbersecke esch dr Thomas Roos gsi. Er isch uf e 1. Jänner 2020 ou dr nöi Gmeindspräsident vo dr Fusionsgmeind Autishofe worde.

D Arbetslosigkeit esch im Jahr 2011 bi 0,8 % gläge.

Bi dr Volkszellig 2000 hend vo dr 404 Iiwohner 98 % Dütsch aus Houptsprach aagää, 0,2 % Französisch ond 1,8 % anderi Sprache.

Dr hochalemannisch Dialäkt vo Äbersecke ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.




</doc>
<doc id="59837" url="https://als.wikipedia.org/wiki?curid=59837" title="Egolzwil">
Egolzwil

Egouzwiu (amtlech "Egolzwil") esch e politischi Gmeind im Wahlkreis Willisou im Kanton Lozärn, Schwiiz.

Egouzwiu liid am verlandete Wauwilersee am Egouzwilerbärg, emene Uuslöufer vom Santebärg. Zue dr Gmeind ghöred ou na d Strafaastaut Wauwilermoos ond dr Ortsteil "Engelberg" (625 m.ü.M.). Vo dr Gmeindsflechi send 61,9 % Landwirtschaftlechi Flechi, 24 % Waud, 12,9 % Sidligsflechi ond 1,2 % süschtigi Flechi. Nachbergmeinde vo Egouzwiu send Dammersöue im Norde, Wauwu im Oschte, Schööz im Süde ond Südweschte ond Nebike im Nordweschte.

Egouzwiu esch zom erschte Mau gnamsed worde im Jahr Im Jahre 1150 aus "Egolswil"

Quälle: Bundesamt für Statistik 2005

Dr Uusländeraateil esch 2010 bi 7,9 % gläge.

80,6 % vo dr Iiwooner send im Jahr 2000 römisch-katholisch gsii, 7,7 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,2% , CVP 35,8% , FDP 22,1% , GLP 3,6% , GP 3,4% , SP 4,3% , SVP 24,1% , Süschtigi 5,6%.

Dr Gmeindspräsident vo Egouzwiu esch dr Urs Hodel (Stand Februar 2016).

D Arbetslosigkeit esch im Jahr 2011 bi 1,9 % gläge.

Bi dr Volkszellig 2000 hend vo dr 1226 Iiwohner 93 % Dütsch aus Houptsprach aagää, 0,2 % Französisch, 0,5 % Italienisch ond 6,3 % anderi Sprache.

Z Egouzwiu redt me s hochalemannisch Lozärntütsch.




</doc>
<doc id="59838" url="https://als.wikipedia.org/wiki?curid=59838" title="Ermensee">
Ermensee

Ärmisee (amtlech "Ermensee") esch e politischi Gmeind im Wahlkreis Hofdere im Kanton Lozärn, Schwiiz.

Ärmisee liid zwösche Baldeggersee ond Hallwilersee am Aabach. Zue dr Gmeind ghörtz ou na dr Wiiler "Herrenberg" (). Vo dr Gmeindsflechi send 58,9 % Landwirtschaftlechi Flechi, 35,3 % Waud, 5,4 % Sidligsflechi ond 0,4 % süschtigi Flechi. Nachbergmeinde vo Ärmisee send Autwiis, Hetzchöuch, Möischter ond Römerswiu.

Ärmisee esch zom erschte Mau gnamsed worde im Jahr 1036 aus "Armense".

Quälle: Bundesamt für Statistik 2005

Dr Uusländeraateil esch 2014 bi 11,3 % gläge.

84,9 % vo dr Iiwooner send im Jahr 2000 römisch-katholisch gsii, 8,6 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,9% , CVP 30,0% , FDP 23,0% , GLP 4,4% , GP 4,0% , SP 5,4% , SVP 29,4% , Süschtigi 2,9%.

Dr Gmeindspräsident vo Ärmisee esch dr Reto Spörri (Stand Februar 2016).

D Arbetslosigkeit esch im Jahr 2011 bi 1,5 % gläge.

Bi dr Volkszellig 2000 hend vo dr 746 Iiwohner 96,1 % Dütsch aus Houptsprach aagää, 0,1 % Französisch, 0,1 % Italienisch ond 3,7 % anderi Sprache.

Z Ärmisee redt me s hochalemannisch Lozärntütsch.




</doc>
<doc id="59839" url="https://als.wikipedia.org/wiki?curid=59839" title="Eschenbach LU">
Eschenbach LU

Öschebach (amtlech "Eschenbach") esch e politischi Gmeind im Wahlkreis Hofdere im Kanton Lozärn, Schwiiz.

Öschebach liid zwösche Rüüstau ond Seetau. Vo dr Gmeindsflechi send 74,1 % Landwirtschaftlechi Flechi, 14,5 % Waud, 10,5 % Sidligsflechi ond 0,8 % süschtigi Flechi. Nachbergmeinde vo Öschebach send Ämme, Baubu, Bueri, Eibu, Hofdere, Räin ond Rooteborg .

Öschebach esch zom erschte Mau gnamsed worde im Jahr 924 aus "Eskinpah".

Quälle: Bundesamt für Statistik 2005

Dr Uusländeraateil esch 2014 bi 10,2 % gläge.

80,5 % vo dr Iiwooner send im Jahr 2000 römisch-katholisch gsii, 8,6 % evangelisch-reformiert.

Z Öschebach git s e Nonnechloster vo de Zisterzienser.

Bi dr Nationauraatswahle 2015 hät s das Ergebnis gää: BDP 1,7 % , CVP 31,5 % , FDP 19,9 % , GLP 3,9 % , GP 3 % , SP 6,8 % , SVP 27,4 % , Süschtigi 5,8 %.

Dr Gmeindspräsident vo Öschebach esch dr Guido Portmann (Stand Februar 2016).

D Arbetslosigkeit esch im Jahr 2011 bi 1,4 % gläge.

Bi dr Volkszellig 2000 hend vo dr 2966 Iiwohner 94,9 % Dütsch aus Houptsprach aagää, 0,5 % Französisch, 0,8 % Italienisch ond 3,8 % anderi Sprache.

Z Öschebach redt me s hochalemannisch Lozärntütsch.




</doc>
<doc id="59840" url="https://als.wikipedia.org/wiki?curid=59840" title="Escholzmatt-Marbach">
Escholzmatt-Marbach

Äschlismatt-Marbach (amtlech "Escholzmatt-Marbach") esch e politischi Gmeind im Wahlkreis Äntlibuech im Kanton Lozärn, Schwiiz.

Äschlismatt-Marbach liid im obere Äntlibuech, am Übergang zum Ämmitau. Vo dr Gmeindsflechi send 48 % Landwirtschaftlechi Flechi, 45,5 % Waud, 2,9 % Sidligsflechi ond 3,5 % süschtigi Flechi. Nachbergmeinde vo Äschlismatt-Marbach send Trueb (BE) im Nordweschte ond Norde, Romoos im Nordnordoschte Schüpfe im Nordoschte, Flüeli im Oschte, Schangnou (BE) im Süde ond Eggiwiu (BE) im Südweschte.

D Gmeind Äschlismatt-Marbach esch per 1. Jänner 2013 entstande dür d Fusion vo dr Gmeinde Äschlismatt ond Marbach.

Quälle: Bundesamt für Statistik 2005

Dr Uusländeraateil esch 2014 bi 5,8 % gläge.

78,4 % vo dr Iiwooner vo Äschlismatt send im Jahr 2000 römisch-katholisch gsii (Marbach: 73,1 %), 11 % evangelisch-reformiert (Marbach 20,3 %).

Bi dr Nationauraatswahle 2015 hät s das Ergebnis gää: BDP 1,4% , CVP 40,1% , FDP 13,8% , GLP 1,2% , GP 1,8% , SP 3,0% , SVP 35,2% , Süschtigi 3,6%.

Dr Gmeindsammann vo Äschlismatt-Marbach esch dr Pius Kaufmann (Stand Februar 2016).

D Arbetslosigkeit esch im Jahr 2011 unter 1 % gläge.

Bi dr Volkszellig 2000 hend vo dr 4362 Iiwohner 95,8 % Dütsch aus Houptsprach aagää, 0,1 % Französisch, 0,1 % Italienisch ond 4 % anderi Sprache.

Z Äschlismatt-Marbach redt mer en Dialäkt, wo scho ganz naach am Bärntütsch isch.





</doc>
<doc id="59841" url="https://als.wikipedia.org/wiki?curid=59841" title="Ettiswil">
Ettiswil

Ettiswiu (amtlech "Ettiswil") esch e politischi Gmeind im Wahlkreis Willisou im Kanton Lozärn, Schwiiz.

Ettiswiu liid am Südrand vom Wauwilermoos am Iigang zum Rottau. Zue dr Gmeind ghöred ou na d Ortsteil "Ausserdorf", "Kottwil", "Zuswil" ond "Seewagen". Vo dr Gmeindsflechi send 73,7 % Landwirtschaftlechi Flechi, 17,3 % Waud, 8,3 % Sidligsflechi ond 0,6 % süschtigi Flechi. Nachbergmeinde vo Ettiswiu send Wauwu im Norde, Mouesee im Nordoschte, Grosswange im Südoschte, Willisou im Südweschte, Auberswiu im Weschte ond Schööz im Nordweschte.

Ettiswiu esch zom erschte Mau gnamsed worde im Jahr 1076 aus "Ettiswile". Zom 1. Jänner 2006 hät Ettiswiu mit de früenere Gmeind Kottwil fusioniert.

Quälle: Bundesamt für Statistik 2005

Dr Uusländeraateil esch 2010 bi 6,9 % gläge.

86,6 % vo dr Iiwooner send im Jahr 2000 römisch-katholisch gsii, 4,9 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,9% , CVP 31,1% , FDP 26,5% , GLP 2,4% , GP 2,1% , SP 5,6% , SVP 27,1% , Süschtigi 4,2%.

Dr Gmeindspräsident vo Ettiswiu esch dr Peter Obi-Felber (Stand Februar 2016).

D Arbetslosigkeit esch im Jahr 2011 bi 1,6 % gläge.

Bi dr Volkszellig 2000 hend vo dr 0 Iiwohner 96,1 % Dütsch aus Houptsprach aagää, 0,3 % Französisch, 0,2 % Italienisch ond 3,4 % anderi Sprache.

Z Ettiswiu redt me s hochalemannisch Lozärntütsch.




</doc>
<doc id="59842" url="https://als.wikipedia.org/wiki?curid=59842" title="Gugler">
Gugler

D Gugler, mänggisch au Gügler, si änglischi und französischi Ritter gsi, wo im Hundertjöörige Chrieg as Söldner kämpft und sich in Zite vo Waffestillständ zu Bande zämmegrottet häi. Si si denn vor allem dur Frankriich zooge und häi d Lüt terrorisiert und usgraubt. Iir Kennzäiche si iiri Helm in dr Form von ere Kalotte gsi. Iire Naame chunnt woorschinlig vo middelhoochdütsch "gugel(e)" „Kabuze“ us latiinisch "cuculla".
In de 1360er Joor häi d Gugler im Elsass und in Lothringe iir Unwääse driibe, bis dass dr Johann vo Lothringe si bi Neuville und dr Wenzel vo Luxeburg si bi Diedehoofe gschlaage häi. Denn het dr Herzog vo Brabant dr Räst usenanderdriibe.
Aber im Joor 1375 si Zääduusigi vo Gugler under em Kommando vom Enguerrand VII. de Coucy dur s Elsass über Waldshuet in s Schwizer Middelland zoge. Si si vo de Bärner im Guglerchrieg in meerere Gfächt gschlaage und us em Gebiet vo dr Schwiz verdriibe worde.

Im kollektive Bewusstsii si d Gugler im Bärner Middelland immer no bresänt: z Ins git s immer no e Fäld, wo Gugelacker häisst, und z Fraubrunne, wo d Bärner die entschäidendi Schlacht gwunne häi, stöön zwäi Gedänkstäi.
Au dr Luzärner Hirsmändig goot uf d Guglerzit zrugg: Noch dr Schlacht bi Buttisholz häige d Äntlebuecher em letschte Gugler d Uniform abzooge und im d Naase abgschnitte. D Naase häige si uf Ängland zruggschiggt und sich versproche, ass si jedes Joor an dä Daag wurde dänke. As Hirsmändig isch das dr eltischt Luzärner Fasnachtsbruuch. Am Andi vom 19. Joorhundert isch er aber verschwunde und erst in de 1990er Joor widerbeläbt worde.


</doc>
<doc id="59844" url="https://als.wikipedia.org/wiki?curid=59844" title="Söldner">
Söldner

E Söldner isch e Soldat, wo für Gäld (Sold) aagworbe wird. Mäistens dient er für e gwüssi Zit und isch dur e Verdraag bunde. S Söldnerwääse het s scho in dr Antike gee. Es het vom Middelalter bis zur Franzöösische Revoluzioon s öiropäische Milidäärwääse brägt. 
Söldner si sältener worde, wo stehendi Heer und die allgemäini Weerpflicht iigfüert worde si. Im 20. Joorhundert häi Söldner u. a. in de Chrieg und Bürgerchrieg in Afrika, Asie und uf em Balkan kämpft. Mä het sä vor allem in Situazioone gfunde, wo d Staate schwach gsi si. Hützudags, in ere Zit vo dr Brivatisierig vo staatlige Funkzioone und dr schliichende Kapitaluzioon vo de demokratische Chreft vor em globale Kapitalismus, verbräitet sich s Söldnerwääse wider, vilmol in dr Form vo Sicherhäitsundernääme.

In vile Länder isch s Söldnerwääse gsetzlig verbote und wär in ere fremde Armee Chriegsdienst läistet, cha stroofgsetzlig verfolgt wärde. Im Allgemäine wird so öbbis mit Gfängnis bestrooft, aber en Ööstriicher, wo in ere fremd Armee dient het, cha under Umständ si ööstriichischi Bürgerschaft verliere oder e Schwizer wäge Landesverroot vor Gricht cho.



</doc>
<doc id="59845" url="https://als.wikipedia.org/wiki?curid=59845" title="Rosch Chodesch">
Rosch Chodesch

Rosch Chodesch (hebräisch: ראש חודש) isch d Bezäichnig für dr erst Daag vo jedem Monet im jüüdische Kaländer, wo in däm Lunisolarkaländer immer öbbe chunnt, wemm mä d Mondsichle noch em Nöimond zum erste Mol wider cha gsee. D Sitte, ass mä dr nöi Mond begrüesst und mit eme Fest fiirt, stammt us dr Nomadezit vom jüüdische Volk. Si het au überläbt, wil mit de Faase vom Mond d Zit gmässe wird.

Wil e lunare Monet im Durchschnitt 29½ Dääg het, cha "Rosch Chodesch" äntwääder äi oder zwäi Dääg lang si: In dr Zit noch em Exil het sich dr Hoochi Root an jedem 30. Daag vom ene Monet versammlet. Wenn Züüge scho an däm Daag gsäit häi, ass si d Mondsichle chönne gsee, het mä us em angloffene Monet e Monet mi 29 Dääg gmacht. Wil dr drissigsti Daag vom Monet potenziell immer e "Rosch Chodesch" gsi isch, wird dä näben em erste Daag vom Monet au as "Rosch Chodesch" begange.

Hüte häi die Möönet e zwäidäägige "Rosch Chodesch": Cheschwan, Adar (und Adar II), Ijjar, Tammus, und Elul.

In dene Möönet wird nume äi Daag "Rosch Chodesch" begange: Tischri, Schwat, Nisan, Sivan, und Aw.

Bi de Möönet Kislew und Tewet cha s eso oder eso si: In mängge Joor häi bäidi nume äi Daag, in andere häi bäidi zwäi Dääg "Rosch Chodesch", und es git au Joor, wo dr Kislew äine und dr Tewet zwäi Dääg "Rosch Chodesch" het.

Dr "Rosch Chodesch" isch e mindere Fiirdig, äänlig wie d Dääg vom "Chol haMoed" (de Wuchedääg zwüsche de Festdääg) vo Sukkot und Pessach.
S briesterlige Gsetz anerkennt dr Nöimonddaag zwar und bestimmt die bsundrige Opfer drfür (Num 28,11), verlangt aber nid, ass mä nid wurd schaffe wie am Sabbat. Im dradizionelle Juudedum aber müesse d Fraue an däm Daag alli tüpische Frauenarbäite, wo chönne ufgschoobe wärde wie Spinne und Wääbe, nid mache. 

Wie am Sabbat het au am Nöimonddaag e Festversammlig am Häiligdum stattgfunde (Jes 1,13); (Hos 2,13), (Ez 46,1), und wil dr Briester an son eme häilige Daag in ere fiirligi Stimmig gsi isch, isch s vorchoo, ass er grad an däm Daag vom göttligen Wort ergriffe worde isch.(Ez 26,1), (Hag 1;1). In 1 Sam 20,6 wird dr Bruuch beschriibe, s Jooresopfer vo dr Sippe am Nöimond z mache, was e Zäiche drfür isch, wie dr Nöimonddaag sit alter Zit as Fiirdig beliebt gsi isch.

Au im Urchristedum het es Kräis gee, wo d Nöimönd und s Sabbat begange häi (Kol 2,16), (Gal 4,10).



</doc>
<doc id="59846" url="https://als.wikipedia.org/wiki?curid=59846" title="Umberto Eco">
Umberto Eco

Dr Umberto Eco (* 5. Januar 1932 z Alessandria, Piemont; † 19. Februar 2016 z Mailand) isch en italiänische Schriftsteller, Kolumnist, Filosoof, Mediewüsseschaftler und woorschinlig dr bekanntist zitgenössischi Semiotiker gsi. Dur sini Romään, vor Allem "Der Name der Rose", isch er uf dr ganze Wält berüemt worde.

Mit sim erste Roman "Der Name der Rose", wo 1980 (dütsch: 1982) erschiine isch, isch dr Eco uf dr ganze Wält und eender as en Überraschig as Romansier bekannt worde. Au si Roman "Das Foucaultsche Pendel", wo 1988 uusechoo isch, und sini spöötere Wärk si in alli Wältsprooche übersetzt worde. Dr Name Umberto Eco isch dorum eme bräitere Publikum vor allem dur die literarische Wärk bekannt, wo vo vile as "die" postmodärne Romään überhaupt aagluegt wärde. Är sälber isch im Begriff vo dr Postmodärne eender skeptisch gegenüber gstande und het s vorzooge, vo Intertextualität z schwätze, d. h. vo dr innere Verflächdig und Verwobehäit vo alle literarische Teggst mitenander.


alli si illustriert vom Eugenio Carmi




</doc>
<doc id="59847" url="https://als.wikipedia.org/wiki?curid=59847" title="Harper Lee">
Harper Lee

D Harper Lee, bürgerlig Nelle Lee (* 28. April 1926 z Monroeville, Alabama; † 19. Februar 2016 z Monroeville), isch en amerikanischi Schriftstellere und Pulitzer-Briisdräägere gsi. Bis zum Juli 2015 het si nume en äinzigs Buech veröffentligt, "To Kill a Mockingbird", dütsch "Wer die Nachtigall stört", aber vo däm si 40 Millione Exemplar verchauft worde.

D Harper Lee isch s jüngste vo vier Chinder vom Amasa Coleman Lee, eme Rächtsaawalt und Staats-Senator vo Alabama vo dr Demokratischen Bardei, und dr Frances Cunningham Lee, geboreni Finch. Si het 1944 am Huntingdon College z Montgomery Rächtswüsseschafte afo studiere und het scho im neggste Joor uf d University of Alabama z Tuscaloosa gwäggslet. Noch eme Summerkurs 1948 im änglische Oxford über „Die öiropäischi Zivilisazioon im 20. Joorhundert“ het si sich uf d Litratuur afo konzentriere. 1949 het si iir Studium abbroche und isch uf Nöi York go lääbe. 1960 isch "To Kill a Mockingbird" (dütsch "Wer die Nachtigall stört") uusecho und het im Joor druf dr Pulitzer-Briis bechoo. 1962 isch er vom Robert Mulligan mit em Gregory Peck in dr Rolle vom Atticus Finch verfilmt worde. Für e Peck het s en Oscar gee, dr Film het im ganze drei Oscar bechoo.
In deene Joor het d Lee iirem Fründ Truman Capote ghulfe, für e Roman "In Cold Blood" (dütsch "Kaltblütig") z röscherschiere. 2015 isch iire zwäit Roman "Go Set a Watchman" uusechoo.





</doc>
<doc id="59850" url="https://als.wikipedia.org/wiki?curid=59850" title="Al-Aqsa-Moschee">
Al-Aqsa-Moschee

D al-Aqsa-Moschee () isch e Moschee uf em Tämpelbärg in dr Jerusalemer Altstadt. Si gältet as die drittwichtigsti Moschee vom Islam noch dr al-Haram-Moschee mit em zentrale Häiligdum vo dr Kaaba z Mekka und dr Brofeetemoschee mit em Graab vom Brofeet Mohammed z Medina.

D Moschee stoot uf em Blatz, wo ursprünglig die jüüdische Tämpel gstande si. Fast e halbs Joorduusig noch dr Zerstöörig vom zwäite Tämpel het dr byzantinisch Kaiser Justinian I. um 530 e christligi Chille dört lo baue, und die isch denn vom sassanidische Groossköönig Chosrau II. zerstöört worde, won er 614 Jerusalem erooberet het. 

Im Joor 638 het dr Kalif Umar ibn al-Chattab am Ort vo dr hütige al-Aqsa-Moschee en ersts Moscheegeböid us Holz lo baue. Dr Kalif Abd al-Malik het denn um 692 dr Felsedom grad näbedraa lo baue, denn d Moschee us Holz lo abrisse und an iirem Blatz zwüsche 706 und 717 d al-Aqsa-Moschee us Stäi lo baue.

D Chrüzfaarer häi im Joor 1099 Jerusalem erooberet und vo 1104 aa s Geböid zerst as Köönigsbalast brucht, und denn isch dr Orde vo de „arme Ritter vom Christus“ under em Hugo vo Payns und em Gottfried vo Saint-Omer dri cho, wo e Zitli spööter sich wäge däm as Tämplerorde bezäichnet het.

Dr Saladin het 1187 Jerusalem zruggerooberet und wider e Moschee drus gmacht, was si sit denn bliibe isch.



</doc>
<doc id="59852" url="https://als.wikipedia.org/wiki?curid=59852" title="Fischbach LU">
Fischbach LU

Feschbech (amtlech "Fischbach") esch e politischi Gmeind im Wahlkreis Willisou im Kanton Lozärn, Schwiiz.

Feschbech liid am glichnamige Bach a dr Strass vo Zäu uf St. Urban. Zue dr Gmeind ghöred ou na d Wiiler "Leimbütz" (649 m ü.M.) ond "Schönenthül". Vo dr Gmeindsflechi send 80,6 % Landwirtschaftlechi Flechi, 13,9 % Waud, 5,3 % Sidligsflechi ond 0,1 % süschtigi Flechi. Nachbergmeinde vo Feschbech send di lozärnische Gmeinde Autishofe, Grossdietu, Ufhuuse ond Zäu ond Gummiswiu im Kanton Bärn.

Feschbech esch zom erschte Mau gnamsed worde im Jahr 1224 aus "Viscebach".

Quälle: Bundesamt für Statistik 2005

Dr Uusländeraateil esch 2010 bi 10,7 % gläge.

70,1 % vo dr Iiwooner send im Jahr 2000 römisch-katholisch gsii, 18 % evangelisch-reformiert.

Bi dr Nationauraatswahle 2015 hät s das Ergebnis gää: BDP 2,0 %, CVP 30,3 %, FDP 14,1 %, GLP 0,5 %, GP 2,1 %, SP 1,8 %, SVP 45,9 %, Süschtigi 3,2 %.

D Gmeindspräsidentin vo Feschbech esch d Martha Stöckli-Riedweg (Stand Februar 2016).

D Arbetslosigkeit esch im Jahr 2011 bi 1,8 % gläge.

Bi dr Volkszellig 2000 hend vo dr 678 Iiwohner 94 % Dütsch aus Houptsprach aagää, 0,6 % Italienisch ond 5,4 % anderi Sprache.

Dr hochalemannisch Dialäkt vo Feschbech ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.



</doc>
<doc id="59853" url="https://als.wikipedia.org/wiki?curid=59853" title="Flühli">
Flühli

Flüeli (amtlech "Flühli") esch e politischi Gmeind im Wahlkreis Äntlibuech im Kanton Lozärn, Schwiiz.

Flüeli liid i de Zäntralschwizer Voraupe. Uf em Gmeindsbiet lige zwei vo dr gröschte Mooslandschafte vo dr Schwiz: Glaubenberg ond Sörenberg. Zue dr Gmeind ghört ou na dr Ortsteil "Sörenberg". Dr höchscht Punkt vo dr Gmeind isch ds Brienzer Rothorn (2350 m ü.M.). Vo dr Gmeindsflechi send 44,8 % Landwirtschaftlechi Flechi, 37,9 % Waud, 2,2 % Sidligsflechi ond 15,1 % süschtigi Flechi. Nachbergmeinde vo Flüeli send di lozärnische Gmeinde Äschlismatt-Marbach, Hasli ond Schüpfe, d Bärner Gmeinde Briens, Habkere, Oberried, Schangnou ond Schwanden ond im Kanton Obwaude Giswil ond Saarne.

Flüeli esch zom erschte Mau gnamsed worde i dr 1. Heulfti vom 17. Jh. aus "Flüli".

Quälle: Bundesamt für Statistik 2005

Dr Uusländeraateil esch 2014 bi 17,3 % gläge.

81,3 % vo dr Iiwooner send im Jahr 2000 römisch-katholisch gsii, 7,8 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,5% , CVP 36,1% , FDP 20,9% , GLP 0,8% , GP 1,2% , SP 2,1% , SVP 36,6% , Süschtigi 1,8%.

D Gmeindspräsidentin vo Flüeli esch d Sabine Wermelinger-Lötscher (Stand Februar 2016).

D Arbetslosigkeit esch im Jahr 2011 bi 0,3 % gläge.

Bi dr Volkszellig 2000 hend vo dr 1737 Iiwohner 93,5 % Dütsch aus Houptsprach aagää, 0,1 % Französisch, 0,8 % Italienisch ond 5,6 % anderi Sprache.

Z Flüeli redt mer en Dialäkt, wo scho ganz naach am Bärntütsch isch.




</doc>
<doc id="59854" url="https://als.wikipedia.org/wiki?curid=59854" title="Gettnau">
Gettnau

Gättnou (amtlech "Gettnau") esch e politischi Gmeind im Wahlkreis Willisou im Kanton Lozärn, Schwiiz.

Gättnou liid südlech vo dr Luutere, in ere ‚Ebeni nordweschtlech vo Willisau. Vo dr Gmeindsflechi send 53 % Landwirtschaftlechi Flechi, 36,7 % Waud, 9,8 % Sidligsflechi ond 0,5 % süschtigi Flechi. Nachbergmeinde vo Gättnou send Schööz im Nordoschte, Auberswiu im Oschte, Willisou im Süde ond Zäu im Weschte.

Gättnou esch zom erschte Mau gnamsed worde im Jahr 893 aus "Kepinhouva".

Quälle: Bundesamt für Statistik 2005

Dr Uusländeraateil esch 2010 bi 13,7 % gläge.

80,2 % vo dr Iiwooner send im Jahr 2000 römisch-katholisch gsii, 11,5 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,3% , CVP 37,7% , FDP 20,9% , GLP 1,1% , GP 1,0% , SP 3,0% , SVP 32,7% , Süschtigi 3,3%.

Dr Gmeindspräsident vo Gättnou esch dr Urs Vollenwyder (Stand Februar 2016).

D Arbetslosigkeit esch im Jahr 2011 bi 1,3 % gläge.

Bi dr Volkszellig 2000 hend vo dr 990 Iiwohner 89 % Dütsch aus Houptsprach aagää, 0,6 % Französisch, 0,9 % Italienisch ond 9,5 % anderi Sprache.

Dr hochalemannisch Dialäkt vo Gättnou ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.



</doc>
<doc id="59855" url="https://als.wikipedia.org/wiki?curid=59855" title="Geuensee">
Geuensee

Göiesee (amtlech "Geuensee") esch e politischi Gmeind im Wahlkreis Soorsi im Kanton Lozärn, Schwiiz.

Göiesee liid am Oschtrand vom Suretau. Zue dr Gmeind ghöred ou na d Wiiler Krumbach () ond Hunzikon (729 m ü. M.). Vo dr Gmeindsflechi send 74,5 % Landwirtschaftlechi Flechi, 15,1 % Waud, 10,3 % Sidligsflechi ond 0,2 % süschtigi Flechi. Nachbergmeinde vo Göiesee send Büre, Chnuutu, Möischter, Reckebach, Schänke, Schlierpech ond Soorsi.

Göiesee esch zom erschte Mau gnamsed worde 1217/22 aus "Geinwison".

Quälle: Bundesamt für Statistik 2005

Dr Uusländeraateil esch 2014 bi 21,7 % gläge.

68,9 % vo dr Iiwooner send im Jahr 2000 römisch-katholisch gsii, 10,4 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,3% , CVP 22,2% , FDP 17,0% , GLP 5,7% , GP 7,4% , SP 11,2% , SVP 28,2% , Süschtigi 6,9%.

Dr Gmeindspräsident vo Göiesee esch dr Paul Gerig (Stand Februar 2016).

D Arbetslosigkeit esch im Jahr 2011 bi 2,3 % gläge.

Bi dr Volkszellig 2000 hend vo dr 1946 Iiwohner 85,9 % Dütsch aus Houptsprach aagää, 0,4 % Französisch, 0,7 % Italienisch ond 13 % anderi Sprache.

Z Göiesee redt me s hochalemannisch Lozärntütsch.



</doc>
<doc id="59856" url="https://als.wikipedia.org/wiki?curid=59856" title="Gisikon">
Gisikon

Gisike (amtlech "Gisikon") esch e politischi Gmeind im Wahlkreis Lozärn-Land im Kanton Lozärn, Schwiiz.

Gisike liid im Rüüsstau am Fuess vom Rooterberg. Vo dr Gmeindsflechi send 50 % Landwirtschaftlechi Flechi, 20 % Waud, 24,5 % Sidligsflechi ond 5,5 % süschtigi Flechi. Nachbergmeinde vo Gisike send Honau, Eibu ond Root.

Gisike esch zom erschte Mau gnamsed worde im Jahr 1270.

Quälle: Bundesamt für Statistik 2005

Dr Uusländeraateil esch 2014 bi 17,5 % gläge.

69,1 % vo dr Iiwooner send im Jahr 2000 römisch-katholisch gsii, 17,2 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,2% , CVP 16,5% , FDP 19,0% , GLP 4,2% , GP 1,8% , SP 7,6% , SVP 43,9% , Süschtigi 5,9%.

Dr Gmeindspräsident vo Gisike esch dr Alois Muri (Stand Februar 2016).

D Arbetslosigkeit esch im Jahr 2011 bi 2,5 % gläge.

Bi dr Volkszellig 2000 hend vo dr 847 Iiwohner 92,3 % Dütsch aus Houptsprach aagää, 1,2 % Französisch, 0,2 % Italienisch ond 6,3 % anderi Sprache.

Z Gisike redt me s hochalemannisch Lozärntütsch.



</doc>
<doc id="59857" url="https://als.wikipedia.org/wiki?curid=59857" title="Grossdietwil">
Grossdietwil

Grossdietu (amtlech "Grossdietwil") esch e politischi Gmeind im Wahlkreis Willisou im Kanton Lozärn, Schwiiz.

Grossdietu liid uf dr rächte Site vom Rotbach. Zue dr Gmeind ghöred ou na d Exklave "Eppenwil" (668 m.ü.M), "Erpolingen" (700 m.ü.M.) ond "Kället" (631 m.ü.M.). Vo dr Gmeindsflechi send 72,2 % Landwirtschaftlechi Flechi, 22 % Waud ond 5,8 % Sidligsflechi. Nachbergmeinde vo Grossdietu send d Lozärner Gmeinde Äbersecke, Autbüre, Feschbech, Pfaffnou, Räide, Roggu ond Schööz ond im Kanton Bärn Gummiswiu ond Mäuchnou.

Grossdietu esch zom erschte Mau gnamsed worde 1184/90 aus "Toutewilare".

Quälle: Bundesamt für Statistik 2005

Dr Uusländeraateil esch 2010 bi 6,2 % gläge.

81,7 % vo dr Iiwooner send im Jahr 2000 römisch-katholisch gsii, 9,7 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,7% , CVP 40,8% , FDP 16,0% , GLP 2,4% , GP 3,3% , SP 4,1% , SVP 30,3% , Süschtigi 2,5%.

Dr Gmeindspräsident vo Grossdietu esch dr Christian Leuenberger-Lingg (Stand Februar 2016).

D Arbetslosigkeit esch im Jahr 2011 bi 0,8 % gläge.

Bi dr Volkszellig 2000 hend vo dr 808 Iiwohner 93,4 % Dütsch aus Houptsprach aagää, 0,2 % Französisch, 0,4 % Italienisch ond 6 % anderi Sprache.

Dr hochalemannisch Dialäkt vo Grossdietu ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.



</doc>
<doc id="59858" url="https://als.wikipedia.org/wiki?curid=59858" title="Grosswangen">
Grosswangen

Grosswange (amtlech "Grosswangen") esch e politischi Gmeind im Wahlkreis Soorsi im Kanton Lozärn, Schwiiz.

Grosswange liid im Rottau. Vo dr Gmeindsflechi send 78,3 % Landwirtschaftlechi Flechi, 15,3 % Waud, 5,9 % Sidligsflechi ond 0,5 % süschtigi Flechi. Nachbergmeinde vo Grosswange send Mouesee ond Oberchöuch im Norde, Budishouz im Oschte, Mänznou ond Willisou im Süde ond Ettiswiu im Weschte.

Grosswange esch zom erschte Mau gnamsed worde im Jahr 893 aus "Wanga".

Quälle: Bundesamt für Statistik 2005

Dr Uusländeraateil esch 2014 bi 11,8 % gläge.

86,3 % vo dr Iiwooner send im Jahr 2000 römisch-katholisch gsii, 4,8 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,9% , CVP 33,6% , FDP 25,3% , GLP 2,7% , GP 2,7% , SP 4,4% , SVP 26,8% , Süschtigi 3,7%.

Dr Gmeindspräsident vo Grosswange esch dr Beat Fischer (Stand Februar 2016).

D Arbetslosigkeit esch im Jahr 2011 bi 0,7 % gläge.

Bi dr Volkszellig 2000 hend vo dr 2731 Iiwohner 93,6 % Dütsch aus Houptsprach aagää, 0,4 % Italienisch ond 6 % anderi Sprache.

Z Grosswange redt me s hochalemannisch Lozärntütsch.



</doc>
<doc id="59859" url="https://als.wikipedia.org/wiki?curid=59859" title="Hasle LU">
Hasle LU

Hasli (amtlech "Hasle") esch e politischi Gmeind im Wahlkreis Äntlibuech im Kanton Lozärn, Schwiiz.

Hasli liid uf dr rächte Site vo dr Chliine Ämme. Zue dr Gmeind ghöred ou na d Ortsteil Habschwanden (849 m ü.M.), (822 m ü.M.) ond Heiligkreuz (1'127 m ü.M.). Vo dr Gmeindsflechi send 50,6 % Landwirtschaftlechi Flechi, 39,6 % Waud, 2,9 % Sidligsflechi ond 6,9 % süschtigi Flechi. Nachbergmeinde vo Hasli send Dopplischwand, Äntlibuech, Flüeli, Romoos ond Schüpfe im Kanton Lozärn ond Giswil im Kanton Obwaude.

Hasli esch zom erschte Mau gnamsed worde im Jahr 1236.

Quälle: Bundesamt für Statistik 2005

Dr Uusländeraateil esch 2014 bi 4,8 % gläge.

93,7 % vo dr Iiwooner send im Jahr 2000 römisch-katholisch gsii, 3,2 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,9 % , CVP 34,1 % , FDP 15,8 % , GLP 0,8 % , GP 0,8 % , SP 3,9 % , SVP 41,4 % , Süschtigi 2,3 %.

Dr Gmeindspräsident vo Hasli esch dr Bruno Schnider-Roos (Stand Februar 2016).

D Arbetslosigkeit esch im Jahr 2011 bi 0,7 % gläge.

Bi dr Volkszellig 2000 hend vo dr 1701 Iiwohner 96,4 % Dütsch aus Houptsprach aagää, 0,2 % Französisch, 0,5 % Italienisch ond 2,9 % anderi Sprache.

Z Hasli redt mer en Dialäkt, wo scho ganz naach am Bärntütsch isch.



</doc>
<doc id="59860" url="https://als.wikipedia.org/wiki?curid=59860" title="Hergiswil bei Willisau">
Hergiswil bei Willisau

Hergiswiu bi Wilisou (amtlech "Hergiswil bei Willisau") esch e politischi Gmeind im Wahlkreis Willisou im Kanton Lozärn, Schwiiz.

Hergiswiu liid nördlech vom Napf. Zue dr Gmeind ghöred ou na d Ortsteil "Hübeli" (), "Opfersei" (708–715 m ü. M.), "Unterskapf" (860–879 m) ond "St. Joder" (). Vo dr Gmeindsflechi send 59,3 % Landwirtschaftlechi Flechi, 36,6 % Waud, 3,5 % Sidligsflechi ond 0,5 % süschtigi Flechi. Nochbergmeinde vo Hergiswiu bi Wilisou send Luutere, Wilisou, Mänznou ond Romoos im Wauchreis Äntlibuech.

Hergiswiu esch zom erschte Mau gnamsed worde 1217/22 aus "Hergiswile".

Quälle: Bundesamt für Statistik 2005

Dr Uusländeraateil esch 2010 bi 3,1 % gläge.

86,1 % vo dr Iiwooner send im Jahr 2000 römisch-katholisch gsii, 7,5 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,4 %, CVP 44,1 %, FDP 12,6 %, GLP 1,1 %, GP 1,8 %, SP 1,6 %, SVP 36,3 %, Süschtigi 2 %.

Dr Gmeindspräsident vo Hergiswiu bi Wilisou esch dr Urs Kiener-Schmid (Stand Februar 2016).

D Arbetslosigkeit esch im Jahr 2011 bi 0,5 % gläge.

Bi dr Volkszellig 2000 hend vo dr 1809 Iiwohner 98 % Dütsch aus Houptsprach aagää, 0,1 % Französisch, 0,2 % Italienisch ond 1,7 % anderi Sprache.

Dr hochalemannisch Dialäkt vo Hergiswiu bi Wilisou ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.



</doc>
<doc id="59861" url="https://als.wikipedia.org/wiki?curid=59861" title="Hildisrieden">
Hildisrieden

Höudisriede (amtlech "Hildisrieden") esch e politischi Gmeind im Wahlkreis Soorsi im Kanton Lozärn, Schwiiz.

Höudisriede liid uf dr Erlosen oberhaub vo dr Gedänkstätte zue dr Schlacht bi Sämpech. Zue dr Gmeind ghöred ou na d Wiiler "Breite", "Mühlacker", "Gimmermeh" (616-628 m.ü.M.), "Ohmelingen" (657 m.ü.M.) ond "Traselingen" (680 m.ü.M.). Vo dr Gmeindsflechi send 78 % Landwirtschaftlechi Flechi, 11,9 % Waud ond 10,2 % Sidligsflechi. Nachbergmeinde vo Höudisriede send Möischter, Nöiechöuch, Räin, Römerswiu ond Sämpech.

Höudisriede esch zom erschte Mau gnamsed worde 1077/1101 aus "Hiltegesrein".

Quälle: Bundesamt für Statistik 2005

Dr Uusländeraateil esch 2014 bi 8,3 % gläge.

78,8 % vo dr Iiwooner send im Jahr 2000 römisch-katholisch gsii, 10,9 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,4% , CVP 31,3% , FDP 18,6% , GLP 5,5% , GP 3,1% , SP 6,3% , SVP 27,4% , Süschtigi 6,4%.

Dr Gmeindspräsident vo Höudisriede esch dr Christoph Troxler (Stand Februar 2016).

D Arbetslosigkeit esch im Jahr 2011 bi 1,4 % gläge.

Bi dr Volkszellig 2000 hend vo dr 1675 Iiwohner 95,8 % Dütsch aus Houptsprach aagää, 0,3 % Französisch, 0,7 % Italienisch ond 3,2 % anderi Sprache.

Z Höudisriede redt me s hochalemannisch Lozärntütsch.



</doc>
<doc id="59867" url="https://als.wikipedia.org/wiki?curid=59867" title="Hochdorf LU">
Hochdorf LU

Hoofdere (amtlech "Hochdorf") esch e politischi Gmeind im Wahlchreis Hoofdere im Kanton Lozärn, Schwiiz.

Hoofdere liid im Lozärner Seetau. Zue dr Gmeind ghöred ou no d Ortsteil Baldegg, Ligschwil ond Urswil. Vo dr Gmeindsflechi send 68,1 % Landwirtschaftlechi Flechi, 10,1 % Waud, 21,3 % Sedligsflechi ond 0,5 % süschtigi Flechi. Nachbergmeinde vo Hoofdere send Hoonri, Baubu, Öschebach, Räin ond Römerswiu.

Hoofdere esch zom erschte Mou gnamsed worde im Johr 851 aus "Hoftrahun".

Quälle: Bundesamt für Statistik 2005

Dr Uusländeraateil esch 2014 bi 20,9 % gläge.

77,3 % vo de Iiwooner send im Jahr 2000 römisch-katholisch gsii, 8,6 % evangelisch-reformiert.

Bi de Nationaurootswahle 2015 hed s das Ergebnis ggää: BDP 1,3 %, CVP 30,4 %, FDP 16,7 %, GLP 4,7 %, GP 5,2 %, SP 10,0% , SVP 26,2 %, Süschtigi 5,4 %.

Dr Gmeindspräsident vo Hoofdere esch dr Peter Huber (Stand Februar 2016).

Em Johr 2011 send 2,1 % arbetslos gsii.

Bi dr Vouchszellig 2000 hend vo de 7761 Iiwohner 87,2 % Tüütsch aus Houptsprooch aaggää, 0,5 % Französisch, 2,6 % Italienisch ond 9,7 % anderi Sprooche.

Z Hoofdere redt me s hochalemannisch Lozärntütsch.



</doc>
<doc id="59868" url="https://als.wikipedia.org/wiki?curid=59868" title="Hohenrain">
Hohenrain

Hoonri (amtlech "Hohenrain") esch e politischi Gmeind im Wahlkreis Hofdere im Kanton Lozärn, Schwiiz.

Hoonri liid am Lindebärg. Zue dr Gmeind ghöred ou na d Wiiler "Günikon" (), "Oberebersol" (), "Ottenhusen" (), "Unterebersol" (), "Kleinwangen" (), "Ferren" (), "Sennenmoos" ond "Ober-Ilau" ().- Vo dr Gmeindsflechi send 75,5 % Landwirtschaftlechi Flechi, 19 % Waud ond 5,6 % Sidligsflechi. Nachbergmeinde vo Hoonri send Baubu, Hetzchöuch ond Hoofdere im Kanton Lozärn ond Apel, Au, Boiel ond Seis im Kanton Aargau.

Hoonri esch om 1182 gründet worde aus Kommende vom Johanniterorde.

Quälle: Bundesamt für Statistik 2005

Dr Uusländeraateil esch 2014 bi 6,6 % gläge.

82,9 % vo dr Iiwooner send im Jahr 2000 römisch-katholisch gsii, 7,5 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,0% , CVP 31,1% , FDP 9,4% , GLP 3,7% , GP 3,5% , SP 6,1% , SVP 38,8% , Süschtigi 6,4%.

Dr Gmeindspräsident vo Hoonri esch dr Herbert Schmid (Stand Februar 2016).

D Arbetslosigkeit esch im Jahr 2011 bi 0,9 % gläge.

Bi dr Volkszellig 2000 hend vo dr 0 Iiwohner 95,9 % Dütsch aus Houptsprach aagää, 0,4 % Französisch, 0,3 % Italienisch ond 3,4 % anderi Sprache.

Z Hoonri redt me s hochalemannisch Lozärntütsch.



</doc>
<doc id="59869" url="https://als.wikipedia.org/wiki?curid=59869" title="Honau LU">
Honau LU

Honau esch e politischi Gmeind im Wahlkreis Lozärn-Land im Kanton Lozärn, Schwiiz.

Honau liid zwösche Rüüss ond Rooterberg. Dr höchscht Punkt vo dr Gmeind esch uf . Vo dr Gmeindsflechi send 68,8 % Landwirtschaftlechi Flechi, 19,2 % Waud, 9,6 % Sidligsflechi ond 2,4 % süschtigi Flechi. Nachbergmeinde vo Honau send Gisike ond Root im Kanton Lozärn, Riisch im Kanton Zug ond Dietel im Kanton Aargau.

Im Jahr 1344 werd zom erschte Mau en "Ulrico de Honowa" aus Züüpf in ere Urkund ufgfüert.

Quälle: Bundesamt für Statistik 2005

Dr Uusländeraateil esch 2014 bi 8,7 % gläge.

60,3 % vo dr Iiwooner send im Jahr 2000 römisch-katholisch gsii, 20,6 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,5% , CVP 20,3% , FDP 10,4% , GLP 5,3% , GP 5,4% , SP 12,3% , SVP 40,5% , Süschtigi 5,3%.

Dr Gmeindspräsident vo Honau esch dr Amadé Koller (Stand Februar 2016).

D Arbetslosigkeit esch im Jahr 2011 bi 0,4 % gläge.

Bi dr Volkszellig 2000 hend vo dr 320 Iiwohner 94,1 % Dütsch aus Houptsprach aagää, 0,3 % Italienisch ond 5,6 % anderi Sprache.

Z Honau redt me s hochalemannisch Lozärntütsch.



</doc>
<doc id="59870" url="https://als.wikipedia.org/wiki?curid=59870" title="Inwil LU">
Inwil LU

Eibu (amtlech "Inwil") esch e politischi Gmeind im Wahlkreis Hofdere im Kanton Lozärn, Schwiiz.

Eibu liid zwösche "Inwilerberg" ond Rüüss. Zue dr Gmeind ghöred ou na d Wiiler "Oberhofen" , "Pfaffwil" ond "Ausserschachen" ond s ehmaulig Chloschter "St. Kathrinen". Vo dr Gmeindsflechi send 70,8 % Landwirtschaftlechi Flechi, 16,3 % Waud, 11,4 % Sidligsflechi ond 1,5 % süschtigi Flechi. Nachbergmeinde vo Eibu send Baubu, Bueri, Öschebach, Gisike, Honau ond Root im Kanton Lozärn ond Dietel ond Seis im Kanton Aargau.

Eibu esch zom erschte Mau gnamsed worde im Jahr 1145 aus "Ingenwilare", Utigen scho 1045

Quälle: Bundesamt für Statistik 2005

Dr Uusländeraateil esch 2014 bi 10,3 % gläge.

83,3 % vo dr Iiwooner send im Jahr 2000 römisch-katholisch gsii, 7,3 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,7% , CVP 25,6% , FDP 20,3% , GLP 4,8% , GP 3,2% , SP 6,3% , SVP 33,2% , Süschtigi 5,0%.

Dr Gmeindspräsident vo Eibu esch dr Josef Mattmann (Stand Februar 2016).

D Arbetslosigkeit esch im Jahr 2011 bi 0,7 % gläge.

Bi dr Volkszellig 2000 hend vo dr 1783 Iiwohner 95,6 % Dütsch aus Houptsprach aagää, 0,2 % Französisch, 0,1 % Italienisch ond 4,1 % anderi Sprache.

Z Eibu redt me s hochalemannisch Lozärntütsch.



</doc>
<doc id="59871" url="https://als.wikipedia.org/wiki?curid=59871" title="Knutwil">
Knutwil

Chnuutu (amtlech "Knutwil") esch e politischi Gmeind im Wahlkreis Soorsi im Kanton Lozärn, Schwiiz.

Chnuutu liid a dr Verzwiigig vo Hürn- ond Suretau. Zue dr Gmeind ghöred ou na dr Wiiler "Eriswil" (), ond dr Ortsrteil "Teret" (St. Erhard, 526 m.ü.M.). Vo dr Gmeindsflechi send 69 % Landwirtschaftlechi Flechi, 20 % Waud, 10,7 % Sidligsflechi ond 0,2 % süschtigi Flechi. Nachbergmeinde vo Chnuutu send Dammersöue, Büre, Göiesee, Mouesee, Soorsi ond Trienge.

Chnuutu esch zom erschte Mau gnamsed worde im Jahr 1050 aus "Gnuthwilare".

Quälle: Bundesamt für Statistik 2005

Dr Uusländeraateil esch 2014 bi 9,6 % gläge.

81,6 % vo dr Iiwooner send im Jahr 2000 römisch-katholisch gsii, 8,8 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,5% , CVP 27,9% , FDP 20,8% , GLP 3,7% , GP 5,7% , SP 8,5% , SVP 27,7% , Süschtigi 4,3%.

Dr Gmeindsammann vo Chnuutu esch dr Peter Boog (Stand Februar 2016).

D Arbetslosigkeit esch im Jahr 2011 bi 1,3 % gläge.

Bi dr Volkszellig 2000 hend vo dr 1583 Iiwohner 97,2 % Dütsch aus Houptsprach aagää, 0,4 % Französisch, 0,3 % Italienisch ond 2,1 % anderi Sprache.

Z Chnuutu redt me s hochalemannisch Lozärntütsch.



</doc>
<doc id="59872" url="https://als.wikipedia.org/wiki?curid=59872" title="Luthern">
Luthern

Luutere (amtlech "Luthern") esch e politischi Gmeind im Wahlkreis Willisou im Kanton Lozärn.

S Doorff und d Gmeind Luutere ligge im Luuteretau. Dur das Tau flüsst vom Napf () und vom Hochänzi häär gäge Norde der Bärgbach Luutere. Dää isch 27 Kilometer läng und lauft bi Näbike id Wiggere. Er isch auso e Teil vom Gwässersischteem vo dr Aare. Die oberi Helfti vom ganze Bachlauf isch im Gmeindbann vo Luutere. Im Schache bi "Eimatt" lauft dr Bach us em Piet vo Luutere use uf "Ruefswil" abe.

Der Name "Luutere" chunt vom alte Wort "luuter," und er bedüütet so vill wie «der Bach mit klarem Wasser».

Wyt hingen im Tau isch dr Wyler Luutere-Bad und ganz z’hingerscht de no dr Hof "Hinger Ey". Us de Grääbe us beide Site vom Tau chöme vill Sitebech ad Luutere abe, so wie dr Älbach, s Niespelbächli, dr Schwarzebach, dr Wilmisbach, dr Änzibach, s Niespelbächli und s Badbechli bim Luutere-Bad. 

Unden im Tau sind d Wyler Hofstatt, Rüediswil, Chrutzi, und Warmisbach ligt im ene Näbetau im Weschte vom Luuteretau. Uf de Höger, den Eggen un de Kreete zwüsche de Grääben un Tääler obe sind vil einzelne Puurehööf, und am Napf es paar Alpbetriib: d Alp "Ober Badegg," d "Ahornalp" und d Alp "Trachsu-Egg," wo’s bi allne e Bärgwirtschaft het. Z Luutere isch d Chääsi für s Tal, si heisst "Napf-Chääsi".

Vo dr Gmeindsflechi send 47,8 Prozänt Landwirtschaftlechi Flechi, 47,6 Prozänt Waud, 3,5 Prozänt Sidligsflechi ond 1,1 Prozänt süschtigi Flechi.

Im Weschten und im Süde isch s March vom Gmeidbann vo Luutere au grad das vom Kanton Luzärn em Bärnbiet zue. S March vo de beede Kantöön lauft über s ganze Napf-Bärgland übere, über d Bärge Ahorn (), Guume (), Chatzerschwand (), Ober Scheidegg (, Höchänzi ( und Niederänzi () ufe Napf. Numen ufe Ahorn het’s e Strooss vo Luutere us; suscht cha men a de stotzige Bärghäng numen über d Fuesswääg ufegoo.

D Nachbergmeinde vo Luutere send Hergisweyl, Ufhuuse ond Willisou im Kanton Lozärn ond Eriswiu, Sumiswaud ond Trueb im Kanton Bärn.

Der Ortsname vo Luutere chunt zom erschte Mau im ene Konstanzer Schriftstück vom Jahr 1275 vor; er heisst döört "Lutrun".

Ufem Hoger zwüsche de Hööf "Voroberwalsburg" und "Hinderoberwalsburg" isch dr Platz von ere uralte Burg. Das isch d "Walsburg" gsi, d Wonig vo den alte Herre vom Luutertal.

Im 15. Joorhundert isch s Luutertau a d Stadt Luzärn choo.

Im Tau hinge het anne 1581 em Jakob Minder d Erschynig vo dr Äinsidler Maria gseit, er wärdi gsung wenner dört in ere Quelle baadi. Das isch guet usecho, dr Luzärner Grichtschryber Renward Cysat het s z Protokoll gnoo, und de het wägedäm der Wallfahrtsoort "Luutere Bad" agfange. 1583 het me s erschte Badbrünnelichäppeli bout; der Bischof vo Konstanz isch s sälber cho ysägne. Vo anne 1949 isch a däm Oort d Chile "Maria-Heilbronn". I dere drin gseht me vill Votivdafele wo eim dra maane, wie d Muettergottes de Lüüt ghulfe het. Bim "Badbrünneli" näbedra chame gsungs Wasser nää. Anne 2018 het me s modärne Bad für d Ärm und d Füess ygrichtet.

Ringsume Dorfplatz z Luutere gseht me es paar schööni Hüüser: Im 18. Joorhundert het s Chlooschter Santurbe, wo dr Chilesatz anne 1579 gchauft het, die nöji, choschtbar usgschmückti Pfarrchile vo Luutere bout; si het s Patrozinium vom heilige Ulrich. Au s Pfarrhuus isch vo denn, und dr steinig Pfarrspycher näbedra het s Wappe vom Santurbener Apt. Ufem Höibäärg, wo me wyt über s Mittelland und bis a Jura cha luege, stoot d Nothälfer-Chappele, si isch vo 1502. D Grund-Chappele het me 1642 bout, d Underflüechappele 1822, d Hinderoberwalsburgchappele 1819.

Quälle: Bundesamt für Statistik 2005

Dr Uusländeraateil esch 2010 bi 2,9 Prozänt gläge.

83,1 Prozänt vo dr Iiwooner send im Jahr 2000 römisch-katholisch gsii, 11,4 Prozänt evangelisch-reformiert.

Bi dr Nationauraatswahle 2015 hät s das Ergebnis gää: BDP 1,2 Prozänt, CVP 49,7 Prozänt, FDP 8,6 Prozänt, GLP 1,6 Prozänt, Grüeni 1,9 Prozänt, SP 2,1 Prozänt, SVP 32,7 Prozänt.

Dr Gmeindspräsident vo Luutere esch dr Beat Burri-Barmettler (Stand Februar 2016).

Bi dr Volkszellig 2000 hend vo dr 1520 Iiwohner 98,5 Prozänt Dütsch aus Houptsprach aagää, 0,2 Prozänt Italienisch ond 1,3 Prozänt anderi Sprache.

Dr hochalemannisch Dialäkt vo Luutere ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.




</doc>
<doc id="59873" url="https://als.wikipedia.org/wiki?curid=59873" title="Mauensee LU">
Mauensee LU

Mouesee (amtlech "Mauensee") esch e politischi Gmeind im Wahlkreis Soorsi im Kanton Lozärn, Schwiiz.

Mouesee liid am Oschtrand vom Wauwilermoos. Zue dr Gmeind ghöred ou na d Wiiler "Kaltbach" (521 m ü. M.) ond "Bognau" (517 m ü. M.). Vo dr Gmeindsflechi send 68,5 % Landwirtschaftlechi Flechi, 17,2 % Waud, 6,8 % Sidligsflechi ond 7,5 % süschtigi Flechi. Nachbergmeinde vo Mouesee send Dammersöue im Nordweschte, Chnuutu im Norde, Soorsi im Nordoschte, Oberchöuch im Südoschte, Grosswange im Süde, Ettiswiu im Südweschte ond Wauwu im Weschte.

Mouesee esch zom erschte Mau gnamsed worde 1184/90 aus "Moginse".

Quälle: Bundesamt für Statistik 2005

Dr Uusländeraateil esch 2014 bi 8 % gläge.

83,1 % vo dr Iiwooner send im Jahr 2000 römisch-katholisch gsii, 9,9 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,1 %, CVP 26,4 %, FDP 19,1 %, GLP 4,5 %, GP 6,7 %, SP 9,2 %, SVP 26,1 %, Süschtigi 7 %.

Dr Gmeindspräsident vo Mouesee esch dr Urs Niffeler (Stand Februar 2016).

D Arbetslosigkeit esch im Jahr 2011 bi 1,4 % gläge.

Bi dr Volkszellig 2000 hend vo dr 958 Iiwohner 96,1 % Dütsch aus Houptsprach aagää, 0,3 % Italienisch ond 3,6 % anderi Sprache.

Z Mouesee redt me s hochalemannisch Lozärntütsch.




</doc>
<doc id="59874" url="https://als.wikipedia.org/wiki?curid=59874" title="Meierskappel">
Meierskappel

Mäierschappu (amtlech "Meierskappel") esch e politischi Gmeind im Wahlkreis Lozärn-Land im Kanton Lozärn, Schwiiz.

Mäierschappu liid uf mene Uuslöufer vom Rooterberg ond gränzt a de Zugersee. Zue dr Gmeind ghöred d Ortsteil Dörfli, Oberbuonas, Dietisberg, Böschenrot, Ländiswil, Brünnismatt, Laubbach ond Robmatt. Vo dr Gmeindsflechi send 66,1 % Landwirtschaftlechi Flechi, 25,2 % Waud ond 8,7 % Sidligsflechi. Nachbergmeinde vo Mäierschappu send Root ond Udlige im Kanton Lozärn, Riisch im Kanton Zug ond Chüsnacht im Kanton Schwyz.

Mäierschappu esch zom erschte Mau gnamsed worde im Jahr 858.

Quälle: Bundesamt für Statistik 2005

Dr Uusländeraateil esch 2014 bi 13,6 % gläge.

65,8 % vo dr Iiwooner send im Jahr 2000 römisch-katholisch gsii, 17,7 % evangelisch-reformiert.

Bi dr Nationauraatswahle 2015 hät s das Ergebnis gää: BDP 3,1% , CVP 12,0% , FDP 18,8% , GLP 5,9% , GP 3,2% , SP 11,0% , SVP 41,0% , Süschtigi 5,1%.

Dr Gmeindspräsident vo Mäierschappu esch dr André Iten (Stand Februar 2016).

D Arbetslosigkeit esch im Jahr 2011 bi 1,5 % gläge.

Bi dr Volkszellig 2000 hend vo dr 1019 Iiwohner 94,4 % Dütsch aus Houptsprach aagää, 0,1 % Französisch, 0,3 % Italienisch ond 5,2 % anderi Sprache.

Z Mäierschappu redt me s hochalemannisch Lozärntütsch.



</doc>
<doc id="59875" url="https://als.wikipedia.org/wiki?curid=59875" title="Menznau">
Menznau

Mänznou (amtlech "Menznau") esch e politischi Gmeind im Wahlchreis Willisou im Kanton Lozärn, Schwiiz.

Mänznou liid zwösche "Krachebach" ond Chliiner Fontanne. Zue dr Gmeind ghöred d Ortsteil "Geiss" (616 m ü.M.), "Twerenegg" (910 m ü.M.), "Mänzbärg" (1'016 m ü.M.), "Elsnou" (610 m ü.M.), "Elswiu" (600 m ü.M.), "Tutesee" (618 m ü.M.), "Rengg" (896–933 m ü.M.), "Rötelbärg" (612 m ü.M.), "Seehof" (602 m ü.M.) ond "Blochwil" (576 m ü.M.). Vo dr Gmeindsflechi send 59,3 % Landwirtschaftlechi Flechi, 34,7 % Waud, 5,4 % Sidligsflechi ond 0,6 % süschtigi Flechi. Nachbergmeinde vo Mänznou send Budishouz, Grosswange, Hergiswiu, Romoos, Ruusmu, Wouhuuse ond Willisou.

Mänznou esch zom erschte Mau gnamsed worde im Jahr 1185 aus "Menzenowa".

Quälle: Bundesamt für Statistik 2005

Dr Uusländeraateil esch 2010 bi 7,9 % gläge.

83,8 % vo dr Iiwooner send im Jahr 2000 römisch-katholisch gsii, 7,4 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,8 %, CVP 36,5 %, FDP 24,1 %, GLP 1,6 %, GP 1,9 %, SP 2,4 %, SVP 29,8 % ond Süschtigi 2,9 %.

Dr Gmeindspräsident vo Mänznou esch dr Adrian J. Duss-Kiener (Stand Februar 2016).

D Arbetslosigkeit esch im Jahr 2011 bi 0,7 % gläge.

Bi dr Volkszellig 2000 hend vo dr 2850 Iiwohner 94 % Dütsch aus Houptsprach aagää, 0,2 % Französisch, 0,2 % Italienisch ond 5,6 % anderi Sprache.

Z Mänznou redt me s hochalemannisch Lozärntütsch.



</doc>
<doc id="59876" url="https://als.wikipedia.org/wiki?curid=59876" title="Nebikon">
Nebikon

Nebike (amtlech "Nebikon") esch e politischi Gmeind im Wahlkreis Willisou im Kanton Lozärn, Schwiiz.

Nebike liid im mittlere Wiggertau a de Möndig vo dr Luutere. Vo dr Gmeindsflechi send 38,3 % Landwirtschaftlechi Flechi, 39,9 % Waud, 20,6 % Sidligsflechi ond 1,1 % süschtigi Flechi. Nachbergmeinde vo Nebike send Dammersöue im Nordoschte, Egouzwiu im Südoschte, Schööz im Süde, Äbersecke im Südweschte ond Autishofe im Nordweschte.

Nebike esch zom erschte Mau gnamsed worde im Jahr 893 aus "Nevinchova".

Quälle: Bundesamt für Statistik 2005

Dr Uusländeraateil esch 2010 bi 24 % gläge.

70,3 % vo dr Iiwooner send im Jahr 2000 römisch-katholisch gsii, 8,6 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,6% , CVP 22,1% , FDP 40,8% , GLP 2,8% , GP 2,2% , SP 4,6% , SVP 24,7% , Süschtigi 2,3%.

Dr Gmeindspräsident vo Nebike esch dr Kurt Kumschick (Stand Februar 2016).

D Arbetslosigkeit esch im Jahr 2011 bi 2,1 % gläge.

Bi dr Volkszellig 2000 hend vo dr 2141 Iiwohner 84,4 % Dütsch aus Houptsprach aagää, 0,5 % Französisch, 1,8 % Italienisch ond 13,3 % anderi Sprache.

Z Nebike redt me s hochalemannisch Lozärntütsch.



</doc>
<doc id="59877" url="https://als.wikipedia.org/wiki?curid=59877" title="Neuenkirch">
Neuenkirch

Nöiechöuch (amtlech "Neuenkirch") esch e politischi Gmeind im Wahlkreis Soorsi im Kanton Lozärn, Schwiiz.

Nöiechöuch liid südlech vom Sempachersee. Zue dr Gmeind ghöred ou na D Ortsteil "Sempach Station" ond "Hellbühl" ond d Wiiler. "Nellen", "Werligen", "Klosterhöfli", "Klösterli", "Lippenrüti", "Trutigen", "Sellenboden" (530–), "Neuhus" (), "Weiherhüsli" (), "Rippertschwand" (533–), "Helfenstegen" (), "Moosschür" (), "Wartensee" (), "Adelwil" (), "Gottsmännigen", "Mettenwil" () ond "Brämenstall" (). Vo dr Gmeindsflechi send 71,2 % Landwirtschaftlechi Flechi, 19,6 % Waud, 9,2 % Sidligsflechi ond 0,1 % süschtigi Flechi. Nachbergmeinde vo Nöiechöuch send Ämme, Höudisriede, Lozärn, Mauters, Nottu, Räin, Rooteborg, Ruusmu ond Sämpech.

Nöiechöuch esch zom erschte Mau gnamsed worde im Jahr 1228 aus "Nova Ecclesia",scho früener imene Schutzbrief vo 1173 d Ortsteil Adelwil ("Adelwile"), Gottsmännigen ("Cotsmaningen") ond Lippenrüti ("Loupenrouti").

Quälle: Bundesamt für Statistik 2005

Dr Uusländeraateil esch 2014 bi 9,5 % gläge.

78,9 % vo dr Iiwooner send im Jahr 2000 römisch-katholisch gsii, 9,2 % evangelisch-reformiert.

Bi dr Nationauraatswahle 2015 hät s das Ergebnis gää: BDP 2,1% , CVP 25,2% , FDP 21,0% , GLP 4,7% , GP 4,4% , SP 9,2% , SVP 28,0% , Süschtigi 5,4%.

Dr Gmeindspräsident vo Nöiechöuch esch dr Karl Huber (Stand Februar 2016).

D Arbetslosigkeit esch im Jahr 2011 bi 1,4 % gläge.

Bi dr Volkszellig 2000 hend vo dr 5517 Iiwohner 95 % Dütsch aus Houptsprach aagää, 0,3 % Französisch, 0,5 % Italienisch ond 4,2 % anderi Sprache.

Z Nöiechöuch redt me s hochalemannisch Lozärntütsch.



</doc>
<doc id="59878" url="https://als.wikipedia.org/wiki?curid=59878" title="Pfaffnau">
Pfaffnau

Pfaffnou (amtlech "Pfaffnau") esch e politischi Gmeind im Wahlkreis Willisou vom Kanton Lozärn, Schwiiz.

Pfaffnou liid a dr Pfaffnere zwösche Rotbachtau ond Wiggertau. Zue dr Gmeind ghöred d Ortsteil "Pfaffnou-Dorf" ond "St. Urban" ond d Wiiler "Ludligen" (), "Berghof" ("Unterberghof" 496 ond "Berghof" 550 m ü.M.), "Grosse Sonnhalde" (493 m ü.M.), "Weiherhof", "Neuschür", "Murhof", "Krummen" (523 m ü.M.), "Sagen", "Hubel", "Schulerslehn" (526 m ü.M.) , "Tannbach" (560 m ü.M.), "Käppeli", "Nuttelen", "Burg", "Eberdingen" (650–769 m ü.M.), "Uelihof" (653 m ü.M.) ond "Witelingen" (673 m ü.M.). Vo dr Gmeindsflechi send 65,7 % Landwirtschaftlechi Flechi, 25,2 % Waud, 8,8 % Sidligsflechi ond 0,3 % süschtigi Flechi. Nachbergmeinde vo Pfaffnou send Mäuchnou, Roggu BE ond Langetau im Kanton Bärn, Brittnou ond Murgetau im Kanton Aargau ond Altbüron, Grossdietu, Räide ond Roggu LU im Kanton Lozärn.

Pfaffnou esch zom erschte Mau gnamsed worde im Jahr 893 aus "Fafanhaa".

Quälle: Bundesamt für Statistik 2005

Dr Uusländeraateil esch 2010 bi 10,2 % gläge.

70,8 % vo dr Iiwooner send im Jahr 2000 römisch-katholisch gsii, 15,8 % evangelisch-reformiert.

Bi dr Nationauraatswahle 2015 hät s das Ergebnis gää: BDP 2,8 %, CVP 32,3 %, FDP 14,1 %, GLP 3,4 %, GP 4,6 %, SP 6,5 %, SVP 31,8 %, Süschtigi 4,6 %.

Dr Gmeindspräsident vo Pfaffnou esch dr Thomas Grüter (Stand Februar 2016).

D Arbetslosigkeit esch im Jahr 2011 bi 1,6 % gläge.

Bi dr Volkszellig 2000 hend vo dr 2390 Iiwohner 94 % Dütsch aus Houptsprach aagää, 0,4 % Französisch, 0,3 % Italienisch ond 5,3 % anderi Sprache.

Dr hochalemannisch Dialäkt vo Pfaffnou ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.

Im Ortsteil Sant Urbe, noch a de Gränze zu Roggu BE, stoht s ehmolegi Chloschter Sant Urbe, wo hüt vo dr Lozärner Psychiatrii gnozt werd.



</doc>
<doc id="59879" url="https://als.wikipedia.org/wiki?curid=59879" title="Rain LU">
Rain LU

Räin (amtlech "Rain") esch e politischi Gmeind im Wahlkreis Hofdere im Kanton Lozärn, Schwiiz.

Räin liid uf ere Hochebeni am Südhang vo dr Erlose zwöschen em südleche Seetau ond em Sempachersee. Zue dr Gmeind ghöred ou na dr Ortsteil "Sandblatten" () ond dr Wiiler "Gundolingen" (. Vo dr Gmeindsflechi send 74,9 % Landwirtschaftlechi Flechi, 16,8 % Waud ond 8,3 % Sidligsflechi. Nachbergmeinde vo Räin send Öschebach, Höudisriede, Hofdere, Nöiechöuch, Römerswiu ond Rooteborg.

Räin esch zom erschte Mau gnamsed worde im Jahr 1269 aus "Rein", Herbrig 1256.

Quälle: Bundesamt für Statistik 2005

Dr Uusländeraateil esch 2014 bi 5,4 % gläge.

86,3 % vo dr Iiwooner send im Jahr 2000 römisch-katholisch gsii, 6,9 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,5% , CVP 30,2% , FDP 24,5% , GLP 4,8% , GP 2,3% , SP 5,3% , SVP 27,4% , Süschtigi 3,9%.

Dr Gmeindspräsident vo Räin esch dr Peter Brunner (Stand Februar 2016).

D Arbetslosigkeit esch im Jahr 2011 bi 1,6 % gläge.

Bi dr Volkszellig 2000 hend vo dr 1831 Iiwohner 96,5 % Dütsch aus Houptsprach aagää, 0,3 % Französisch, 0,4 % Italienisch ond 2,8 % anderi Sprache.

Z Räin redt me s hochalemannisch Lozärntütsch.



</doc>
<doc id="59880" url="https://als.wikipedia.org/wiki?curid=59880" title="Reiden">
Reiden

Räide (amtlech "Reiden") esch e politischi Gmeind im Wahlkreis Willisou im Kanton Lozärn, Schwiiz.

Räide liid im untere Wiggertau öschtlech vo dr Wigger. Zue dr Gmeind ghöred ou na d Wiiler "Unterdorf", "Bifang", "Unterwasser", "Sonnhalden", "Hinterberg", "Oberdorf", "Reidermoos" (485-497 m.ü.M.) ond "Klempen" (500 m.ü.M.). Vo dr Gmeindsflechi send 52,7 % Landwirtschaftlechi Flechi, 36,7 % Waud, 10,2 % Sidligsflechi ond 0,5 % süschtigi Flechi. Nachbergmeinde vo Räide send Äbersecke, Autishofe, Dammersöue, Grossdietu, Pfaffnou, Trienge ond Wigge im Kanton Lozärn ond Brittnou ond Rèitnòu im Kanton Aargau.

Räide esch zom erschte Mau gnamsed worde im Jahr 1168.

Quälle: Bundesamt für Statistik 2005

Dr Uusländeraateil esch 2010 bi 21,7 % gläge.

65,1 % vo dr Iiwooner send im Jahr 2000 römisch-katholisch gsii, 16,8 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,6% , CVP 24,9% , FDP 20,7% , GLP 3,9% , GP 2,8% , SP 8,1% , SVP 31,6% , Süschtigi 6,4%.

Dr Gmeindspräsident vo Räide esch dr Hans Kunz (Stand Februar 2018).

D Arbetslosigkeit esch im Jahr 2011 bi 2,5 % gläge.

Bi dr Volkszellig 2000 hend vo dr 0 Iiwohner 86,9 % Dütsch aus Houptsprach aagää, 0,2 % Französisch, 2,5 % Italienisch ond 10,4 % anderi Sprache.

Z Räide redt me s hochalemannisch Lozärntütsch.



</doc>
<doc id="59881" url="https://als.wikipedia.org/wiki?curid=59881" title="Rickenbach LU">
Rickenbach LU

Reckebach (amtlech "Rickenbach") esch e politischi Gmeind im Wahlkreis Soorsi im Kanton Lozärn, Schwiiz.

Reckebach liid zwösche "Buttebärg" () "Stierebärg" () ond "Bogete" (). Zue dr Gmeind ghöred ou na d Wiiler "Nieder Wetzwil" (), "Sagen" (), "Mullwil" (), "Bohler" (629-), "Rüchlig", "Vorder-Sterenberg" (), "Hinter Sterenberg" () ond "Niederwil" (657-). Vo dr Gmeindsflechi send 57,7 % Landwirtschaftlechi Flechi, 31,5 % Waud ond 10,8 % Sidligsflechi. Nachbergmeinde vo Reckebach send Göiesee, Möischter ond Schlierpech im Kanton Lozärn ond Burg, Gonteschwil, Mänzike, Rynech ond Schmedrued im Kanton Aargau.

Reckebach esch zom erschte Mau gnamsed worde im Jahr 1210 aus "Richenbach".

Quälle: Bundesamt für Statistik 2005

Dr Uusländeraateil esch 2014 bi 17,3 % gläge.

75,8 % vo dr Iiwooner vo Reckebach send im Jahr 2000 römisch-katholisch gsii (Pfeffikon 55,5 %), 9,8 % evangelisch-reformiert (Pfeffikon 28,9 %).

Bi dr Nationauraatswahle 2015 hät s das Ergebnis gää: BDP 1,1 %, CVP 27,4 %, FDP 22,6 %, GLP 2 %, GP 2,3 %, SP 4,9 %, SVP 36,0% , Süschtigi 3,8 %.

Dr Gmeindspräsident vo Reckebach esch dr Roland Häfeli (Stand Februar 2016).

D Arbetslosigkeit esch im Jahr 2011 z Reckebach bi 1,8 % gläge.

Bi dr Volkszellig 2000 hend vo dr 3031 Iiwohner 92,1 % Dütsch aus Houptsprach aagää, 0,4 % Französisch, 0,6 % Italienisch ond 6,9 % anderi Sprache.

Z Reckebach redt me s hochalemannisch Lozärntütsch.



</doc>
<doc id="59882" url="https://als.wikipedia.org/wiki?curid=59882" title="Roggliswil">
Roggliswil

Roggu (amtlech "Roggliswil") esch e politischi Gmeind im Wahlkreis Willisou im Kanton Lozärn, Schwiiz.

Roggu liid im Nordweschte vom Kanton weschtlech vo dr Pfaffnere. Zue dr Gmeind ghöred d Ortsteil "Roggu-Dorf" ond "Niederwil" (539 m.ü.M.) ond dr Wiiler "Netzelen" (578–589 m.ü.M.). Vo dr Gmeindsflechi send 66 % Landwirtschaftlechi Flechi, 27,6 % Waud, 6,1 % Sidligsflechi ond 0,3 % süschtigi Flechi. Nachbergmeinde vo Roggu send Autbüre, Grossdietu ond Pfaffnou.

Roggu esch zom erschte Mau gnamsed worde im Jahr 1256 aus "Rocliswil".

Quälle: Bundesamt für Statistik 2005

Dr Uusländeraateil esch 2010 bi 3 % gläge.

83 % vo dr Iiwooner send im Jahr 2000 römisch-katholisch gsii, 8,5 % evangelisch-reformiert.

Bi dr Nationauraatswahle 2015 hät s das Ergebnis gää: BDP 3,1% , CVP 28,4% , FDP 22,6% , GLP 2,8% , GP 2,3% , SP 5,5% , SVP 32,0% , Süschtigi 3,2%.

Dr Gmeindspräsident vo Roggu esch dr Josef Steinmann-Kreienbühl (Stand Februar 2016).

D Arbetslosigkeit esch im Jahr 2011 bi 1,9 % gläge.

Bi dr Volkszellig 2000 hend vo dr 648 Iiwohner 96,3 % Dütsch aus Houptsprach aagää, 0,6 % Französisch ond 3,1 % anderi Sprache.

Dr hochalemannisch Dialäkt vo Roggu ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.



</doc>
<doc id="59883" url="https://als.wikipedia.org/wiki?curid=59883" title="Römerswil">
Römerswil

Römerswiu (amtlech "Römerswil") esch e politischi Gmeind im Wahlkreis Hofdere im Kanton Lozärn.

Römerswiu liid südwestlech vom Baldeggersee uf em Bäärg Eerloose. Es isch am Südrand vom Seetal.

Uf em Gmeindgebiet het’s Räschte vo Morääne vom yschzytliche Rüüssgletscher; bim Wyler Lauffebärg isch e bekante Findling, wo me früener au as Chindlischtei agluegt het.

Zue dr Gmeind Römerswiu ghört dr Ortsteil Herlisberg (), wo bis ane 2004 en eigeti Gmeind gsi und de zum 1. Jänner 2005 iigmeindet worde esch.

Derzue het’s im wyte gGeindbann non es par Wyler und Sidlige: Waldhuus (), Lauffebärg (), Oberriinech (), Schteihuus, Ludige (), Nunwil (), Ärebolge, Tämpike, Räckolderen und Eiholdere, Sydebärg, Huwil (), Rehag, Williswil (), Niffel, Goschperdinge, Ludiswil, Bäärelinge, e Teil vo Ligschwil und Bueche – alles schöni alte alemannischi Ortsnääme.

Im Oschte chunt dr Gmeindbann bis an Fluss Ron, wo dr Talbach vom obere Seetal isch. Vom Römerswiler Bärg lauffen es paar Bech ad Ron und dr Baldeggersee abe: Dr Geissbach chunt uf Ligschwil füre, dr Eiholderbach chunt unden a Niffel is Tal abe, der Sagibach laufft vom Wyler Saagi dure Saagiwald uf Huwil, im Räckholdertobel isch dr Bach für Nunwil, der Ärebolgetobel bach flüüsst im Eigetobel a Baldeggersee, dr Mülibach laufft bi Hinderalp verby uff Retschbel abe, wo die alt Müüli isch. Retschbel isch scho i dr Gmeind Hetzchöuch. Der Burgbach vo Oberriinech chunt au ufs Land vo Hetzchöuch abe, der Schoorebach und der Wyssebach au, und zwüsche all dene BEch sind non es paar chlyni Gwässer, wo uf der Schattsyte vo der Erloose zum Baldeggersee abelauffe.

Vo dr Gmeindsflechi send 77 Prozänt Puureland, uf 16,5 Prozänt het’s Waud und uf 6,5 Prozänt Sidlige.

D Nochbergmeinde vo Römerswiu send: Ärmisee, Höudisriede, Hetzchöuch, Hofdere, Möischter ond Räin.
Der Name Römerswiu chunt zum erschte mau im ene Dokumänt vo Beromöischter vom Jahr 1270 vor, er heisst döört "Remerswil"; Herlisberg isch 1150 erwäänt aus "Erlinsberg". "Nunwil" isch scho anne 860 im Zinsrodel vom Zürcher Fraumöischter.

Bi Oberriinech isch d Ruyne vo der alte Burg Oberriinech.

Anne 1275 wird dr Pfaarer vo Römerswil in ere Lischter vom Bischtum Konstanz ufgschribe; das isch dr eerscht Nochwys für d Chilche im Doorff.

1386 isch d Gägend zu Luzäärn cho. 1836 het dr Kanton die alti Groosgmeind am Bäärg ufteilt und druus die nöie Gmeinde Römerswiu, Rain und Hiudisriede gmacht.

Anne 1882 het men uf em Platz vo der alte die nöiromanischi Pfarrchile bout. 1932 isch drby d Lourdes-Grotte ygrichet worde. D Chappele z Herlisbärg isch vo 1838; me het se ufem Platz von ere eltere Chappele bout, und si isch em Opfer vo dr Muettergottes gweiht. Im Bueche isch d Adrianschappele.

Ane 2005 sind die beide Gmeinde Römerswiu und Herlisbärg en einzegi worrde.

Quälle: Bundesamt für Statistik 2005

Dr Uusländeraateil esch 2014 bi 5,3 Prozänt gläge.

83,1 Prozänt vo dr Iiwooner send im Jahr 2000 römisch-katholisch gsii, 6,7 Prozänt evangelisch-reformiert.

Bi dr Nationauraatswahle 2015 hät s das Ergebnis gää:

Bi dr Volkszellig 2000 hend vo dr Iiwohner 98,3 Prozänt Dütsch aus Houptsprach aagää, 0,2 Prozänt Französisch, 0,1 Prozänt Italienisch ond 1,4 Prozänt anderi Sprache.

Z Rämerswiu redt me s hochalemannisch Lozärntütsch.





</doc>
<doc id="59884" url="https://als.wikipedia.org/wiki?curid=59884" title="Romoos">
Romoos

Romoos esch e politischi Gmeind im Wahlkreis Äntlibuech im Kanton Lozärn, Schwiiz.

Romoos liid im öschtleche Teil vom Napfbergland a dr Grosse Fontanne. Zue dr Gmeind ghört ou na dr Wiiler Bramboden (). Vo dr Gmeindsflechi send 34,6 % Landwirtschaftlechi Flechi, 61,8 % Waud, 2,2 % Sidligsflechi ond 1,4 % süschtigi Flechi. Nachbergmeinde vo Romoos send Trub im Kanton Bärn im Weschte ond di lozärnische Gmeinde: Hergiswiu im Nordweschte, Mänznou im Norde, Wouhuuse im Nordoschte, Dopplischwand im Oschte, Äntlibuech (Exklave Dieplischwand) ond Hasli im Südoschte, Schüpfe im Süde ond Äschlismatt-Marbach im Südweschte.

Romoos esch zom erschte Mau gnamsed worde im Jahr 1184 aus "Rormoos".

Quälle: Bundesamt für Statistik 2005

Dr Uusländeraateil esch 2014 bi 1,5 % gläge.

91,4 % vo dr Iiwooner send im Jahr 2000 römisch-katholisch gsii, 4,5 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,7% , CVP 48,2% , FDP 11,4% , GLP 0,8% , GP 0,9% , SP 2,5% , SVP 34,1% , Süschtigi 1,3%.

Dr Gmeindspräsident vo Romoos esch dr Franz Koch (Stand Februar 2016).

D Arbetslosigkeit esch im Jahr 2011 bi 0,4 % gläge.

Bi dr Volkszellig 2000 hend vo dr 732 Iiwohner 98,5 % Dütsch aus Houptsprach aagää, 0,1 % Französisch, 0,1 % Italienisch ond 1,3 % anderi Sprache.

Z Romoos redt mer en Dialäkt, wo scho ganz naach am Bärntütsch isch.



</doc>
<doc id="59885" url="https://als.wikipedia.org/wiki?curid=59885" title="Root LU">
Root LU

Root esch e politischi Gmeind im Wahlkreis Lozärn-Land im Kanton Lozärn, Schwiiz.

Root liid im Rontau am Rooterberg. Vo dr Gmeindsflechi send 50,9 % Landwirtschaftlechi Flechi, 27,8 % Waud, 17 % Sidligsflechi ond 4,3 % süschtigi Flechi. Nachbergmeinde vo Root send Gisike, Honau, Riisch im Kanton Zug, Mäierschappu, Udlige, Dierike, Bueri ond Eibu.

Im Jahr 1236 werd zom erschte Mau en "Ulricus de Rota" aus Züüg in ere Urkund ufgfüert.

Quälle: Bundesamt für Statistik 2005

Dr Uusländeraateil esch 2014 bi 24,9 % gläge.

67,2 % vo dr Iiwooner send im Jahr 2000 römisch-katholisch gsii, 9,2 % evangelisch-reformiert.

Bi dr Nationauraatswahle 2015 hät s das Ergebnis gää: BDP 2,7% , CVP 19,0% , FDP 18,3% , GLP 4,9% , GP 4,5% , SP 10,3% , SVP 32,2% , Süschtigi 8,0%.

Dr Gmeindspräsident vo Root esch dr Heinz Schumacher (Stand Februar 2016).

D Arbetslosigkeit esch im Jahr 2011 bi 3 % gläge.

Bi dr Volkszellig 2000 hend vo dr 3625 Iiwohner 85,6 % Dütsch aus Houptsprach aagää, 0,4 % Französisch, 1,9 % Italienisch ond 12,1 % anderi Sprache.

Z Root redt me s hochalemannisch Lozärntütsch.



</doc>
<doc id="59886" url="https://als.wikipedia.org/wiki?curid=59886" title="Rothenburg LU">
Rothenburg LU

Rooteborg (amtlech "Rothenburg") esch e politischi Gmeind im Wahlkreis Hofdere im Kanton Lozärn, Schwiiz.

Rooteborg liid i dr Agglomeration Lozärn. Vo dr Gmeindsflechi send 67,8 % Landwirtschaftlechi Flechi, 16,6 % Waud, 15,5 % Sidligsflechi ond 0,2 % süschtigi Flechi. Nachbergmeinde vo Rooteborg send Ämme, Nöiechöuch, Öschebach ond Räin.

Um 1230 werd zom erschte Mau en "Walther de Rodemburg" aus Züüg in ere Urkund ufgfüert.

Quälle: Bundesamt für Statistik 2005

Dr Uusländeraateil esch 2014 bi 8,7 % gläge.

77 % vo dr Iiwooner send im Jahr 2000 römisch-katholisch gsii, 12,4 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,7% , CVP 22,2% , FDP 15,2% , GLP 4,6% , GP 5,0% , SP 16,0% , SVP 29,7% , Süschtigi 5,6%.

Dr Gmeindspräsident vo Rooteborg esch dr Bernhard Büchler (Stand Februar 2016).

D Arbetslosigkeit esch im Jahr 2011 bi 1,4 % gläge.

Bi dr Volkszellig 2000 hend vo dr 6239 Iiwohner 94,1 % Dütsch aus Houptsprach aagää, 0,5 % Französisch, 1 % Italienisch ond 4,4 % anderi Sprache.

Z Rooteborg redt me s hochalemannisch Lozärntütsch.



</doc>
<doc id="59887" url="https://als.wikipedia.org/wiki?curid=59887" title="Schlierbach LU">
Schlierbach LU

Schlierpech (amtlech "Schlierbach") esch e politischi Gmeind im Wahlkreis Soorsi im Kanton Lozärn, Schwiiz.

Schlierpech liid ufmene Hüguzug öschtlech vom Suretau. Zue dr Gmeind ghöre ou na d Ortsteil "Etzelwil" ond "Wetzwil" (728 m ü.M.) ond d Wiiler "Weiherbach" ond "Brämhüser". Vo dr Gmeindsflechi send 62,5 % Landwirtschaftlechi Flechi, 31 % Waud ond 6,5 % Sidligsflechi. Nachbergmeinde vo Schlierpech send Büre, Göiesee, Reckebach ond Trienge im Kanton Lozärn ond Schmiedrued im Kanton Aargau.

Schlierpech esch zom erschte Mau gnamsed worde im Jahr 1178 als "Slierbach".

Quälle: Bundesamt für Statistik 2005

Dr Uusländeraateil esch 2014 bi 8,4 % gläge.

85,9 % vo dr Iiwooner send im Jahr 2000 römisch-katholisch gsii, 4,4 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,4 %, CVP 29 %, FDP 34 %, GLP 2,4 %, GP 2 %, SP 3,6 %, SVP 24,7 %, Süschtigi 3,9 %.

Dr Gmeindspräsident vo Schlierpech esch dr Franz Steiger-Häfliger (Stand Februar 2016).

D Arbetslosigkeit esch im Jahr 2011 bi 1,4 % gläge.

Bi dr Volkszellig 2000 hend vo dr 567 Iiwohner 95,2 % Dütsch aus Houptsprach aagää, 0,5 % Französisch, 0,2 % Italienisch ond 4,1 % anderi Sprache.

Z Schlierpech redt me s hochalemannisch Lozärntütsch.



</doc>
<doc id="59888" url="https://als.wikipedia.org/wiki?curid=59888" title="Schongau LU">
Schongau LU

Schoonge (amtlech "Schongau") esch e politischi Gmeind im Wahlkreis Hofdere im Kanton Lozärn, Schwiiz.

Schoonge liid über em Hallwilersee uf dr nördleche Uuslöufer vom Lindebärg. Zue dr Gmeind ghöre ou na d Ortsteil "Niederschongau" mit Hinterdorf (620 m.ü.M.) ond Vorderdorf (639 m.ü.M.), "Mettmenschongau" (671 m.ü.M.), "Oberschongau" (745 m.ü.M.) mit em Wiiler "Chalchtaren" (776 m.ü.M.), "Rüdikon" (663 m.ü.M.) ond d Wiiler "Kretzhof" (754 m.ü. M.), "Peyerhof" (791 m.ü.M.) ond "Luckel" (802 m.ü.M.). Vo dr Gmeindsflechi send 70,4 % Landwirtschaftlechi Flechi, 26,1 % Waud, 3,5 % Sidligsflechi ond 0,1 % süschtigi Flechi. Nachbergmeinde vo Schoonge send Äsch ond Hetzchöuch im Kanton Lozärn ond Bepmel, Fahrwange ond Buttu im Kanton Aargau.

Schoonge esch zom erschte Mau gnamsed worde im Jahr 831 aus "Scongaua".

Quälle: Bundesamt für Statistik 2005

Dr Uusländeraateil esch 2014 bi 5,6 % gläge.

83,1 % vo dr Iiwooner send im Jahr 2000 römisch-katholisch gsii, 8,9 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,4% , CVP 26,6% , FDP 12,4% , GLP 4,1% , GP 4,5% , SP 6,1% , SVP 41,3% , Süschtigi 3,5%.

Dr Gmeindspräsident vo Schoonge esch dr Josef Muff-Keusch (Stand Februar 2016).

D Arbetslosigkeit esch im Jahr 2011 bi 1 % gläge.

Bi dr Volkszellig 2000 hend vo dr 729 Iiwohner 97,3 % Dütsch aus Houptsprach aagää, 0,1 % Französisch ond 2,6 % anderi Sprache.

Z Schoonge redt me s hochalemannisch Lozärntütsch.



</doc>
<doc id="59889" url="https://als.wikipedia.org/wiki?curid=59889" title="Schötz">
Schötz

Schööz (amtlech "Schötz") esch e politischi Gmeind im Wahlkreis Willisou im Kanton Lozärn, Schwiiz.

Schööz liid in ere Ebeni am Weschtrand vom Wauwilermoos zwzösche dr Luutere im Weschte ond dr Wigger im Oschte. Zue dr Gmeind ghöre ou na d Wiiler "Hostris" (504–506 m ü.M.), "Hinter Buttenberg" (585 m ü.M.), "Unterer Wellberg" (493–498 m ü.M.), "Gläng" (501–504 m ü.M.) ond alli Wiiler vo Ohmstau. Vo dr Gmeindsflechi send 68,9 % Landwirtschaftlechi Flechi, 20,4 % Waud, 9,1 % Sidligsflechi ond 1,5 % süschtigi Flechi. Nachbergmeinde vo Schööz send Äbersecke, Auberswiu, Egouzwiu, Ettiswiu, Gättnou, Nebike ond Wauwu.

Schööz esch zom erschte Mau gnamsed worde im Jahr 1173 aus "Scotis".

Per 1. Jänner 2013 hät Schööz mit dr damalige Nachbergmeind Ohmstau fusioniert.

Quälle: Bundesamt für Statistik 2005

Dr Uusländeraateil esch 2010 bi 14,7 % gläge.

81 % vo dr Iiwooner vo Schööz send im Jahr 2000 römisch-katholisch gsii (Ohmstal 78,5 %), 7,3 % evangelisch-reformiert (Ohmstal 14,5 %).

Bi dr Nationauraatswahle 2015 hät s das Ergebnis gää: BDP 0,8 %, CVP 33,4 %, FDP 16,8 %, GLP 3,1 %, GP 2,5%, SP 5,5 %, SVP 34,5 %, Süschtigi 3,4 %.

D Gmeindspräsidentin vo Schööz esch d Regula Lötscher-Walthert (CVP). (Stand Januar 2020)

D Arbetslosigkeit esch z Schööz im Jahr 2011 bi 2,6 % gläge.

Bi dr Volkszellig 2000 hend vo dr 3769 Iiwohner 91,7 % Dütsch aus Houptsprach aagää, 0,4 % Französisch, 0,6 % Italienisch ond 7,6 % anderi Sprache.

Z Schööz redt me s hochalemannisch Lozärntütsch.



</doc>
<doc id="59890" url="https://als.wikipedia.org/wiki?curid=59890" title="Schwarzenberg LU">
Schwarzenberg LU

Schwarzebärg (amtlech "Schwarzenberg") esch e politischi Gmeind im Wahlkreis Lozärn-Land im Kanton Lozärn, Schwiiz.

Schwarzebärg liid am Nordhang vom Nordabhang des Pilatus. Zue dr Gmeind ghört ou na dr Ortsteil Eigenthal im glichnamige Tau. Vo dr Gmeindsflechi send 36,7 % Landwirtschaftlechi Flechi, 53,8 % Waud, 2,7 % Sidligsflechi ond 6,9 % süschtigi Flechi. Nachbergmeinde vo Schwarzebärg send Äntlibuech, Chriens, Mauters ond Wärtischtei im Kanton Lozärn, Alpnach im Kanton Obwaude ond Hergisweyl im Kanton Nidwaude.

Schwarzebärg esch zom erschte Mau gnamsed worde im früene 14. Jh. aus "Swarzenberg".

Quälle: Bundesamt für Statistik 2005

Dr Uusländeraateil esch 2014 bi 6,4 % gläge.

80,5 % vo dr Iiwooner send im Jahr 2000 römisch-katholisch gsii, 10,1 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,2% , CVP 31,2% , FDP 18,7% , GLP 2,5% , GP 2,0% , SP 7,6% , SVP 33,8% , Süschtigi 3,0%.

Dr Gmeindspräsident vo Schwarzebärg esch dr Marcel Gigon (Stand Februar 2016).

D Arbetslosigkeit esch im Jahr 2011 bi 0,6 % gläge.

Bi dr Volkszellig 2000 hend vo dr 1489 Iiwohner 97,6 % Dütsch aus Houptsprach aagää, 0,3 % Französisch, 0,2 % Italienisch ond 1,9 % anderi Sprache.

Z Schwarzebärg redt me s hochalemannisch Lozärntütsch.



</doc>
<doc id="59891" url="https://als.wikipedia.org/wiki?curid=59891" title="Sempach">
Sempach

Sämpech (amtlech "Sempach") esch e politischi Gmeind im Wahlchreis Soorsi im Kanton Lozärn, Schwiiz.

Sämpech liid am Südoschtend vom Sämpechersee. Zue dr Stadt ghört ou no dr Wiiler Kirchbühl (573–581 m ü. M.). Vo dr Gmeindsflechi send 68,7 % landwirtschaftlechi Flechi, 14,5 % Waud, 16,3 % Sidligsflechi ond 0,4 % süschtigi Flechi. Nachbergmeinde vo Sämpech send Eich, Höudisriede, Möischter ond Nöiechöuch.

Sämpech esch zom erschte Mou gnamsed worde im Johr 1150 i de Acta Muresia, em Bsetzverzeichnis vom Chloschter Muri. Am 9. Juli 1386 hed do bi Sämpech di glichnamig Schlacht stattgfonde, ond em Johr 1393 esch do de Sempacherbrief uusghandlet worde.

Quälle: Bundesamt für Statistik 2005

Dr Uusländeraateil esch 2014 bi 7,4 % gläge.

76,9 % vo de Iiwooner send im Johr 2000 römisch-katholisch gsii, 13,9 % evangelisch-reformiert.

Bi de Nationaurootswahle 2015 hed s das Ergebnis ggää: BDP 1,4 %, CVP 29,4 %, FDP 20,1 %, GLP 5,8 %, GP 6,4 %, SP 10,6 %, SVP 20,2 %, Süschtigi 6 %.

Dr Gmeindspräsident vo Sämpech esch dr Franz Schwegler (Stand Februar 2016).

Em Johr 2011 send 1,1 % arbetslos gsii.

Bi dr Vouchszellig 2000 hend vo de 3483 Iiwohner 93,8 % Tüütsch aus Houptsprooch aaggää, 0,6 % Französisch, 0,4 % Italienisch ond 5,2 % anderi Sprooche.

Z Sämpech redt me s hochalemannisch Lozärntütsch.



</doc>
<doc id="59892" url="https://als.wikipedia.org/wiki?curid=59892" title="Triengen">
Triengen

Trienge (amtlech "Triengen") esch en Iiwonergmeind im Wahlchreis Soorsi im Kanton Lozärn, Schwiiz.

Trienge liid im untere Suhretau. Vo dr Gmeindsflechi send 64,6 % Landwirtschaftlechi Flechi, 25,1 % Waud, 10 % Sidligsflechi ond 0,3 % süschtigi Flechi. Nachbergmeinde vo Trienge send Büre, Chnuutu ond Schlierpech im Kanton Lozärn ond Moosleerau, Reitnau ond Schmiedrued im Kanton Aargau.

Trienge esch zom erschte Mou gnamsed worde 1184/90 aus "Triingin".

Per 1. Jänner 2005 hend d früenere Gmeinde Wilihof ond Kulmerau mit Trienge fusioniert. Am 1. Jänner 2009 hed sech di früener Gmeind Winikon Triengen aagschlosse.

Quälle: Bundesamt für Statistik 2005

Dr Uusländeraateil esch 2014 bi 23,4 % gläge.

72,6 % vo de Iiwooner send im Johr 2000 römisch-katholisch gsii, 10,4 % evangelisch-reformiert.

Bi de Nationaurootswahle 2015 het s das Ergebnis ggää: BDP 1,9 %, CVP 24 %, FDP 24,4 %, GLP 2,8 %, GP 4,2 %, SP 6,2 %, SVP 31,4 %, Süschtigi 5,1 %.

Dr Gmeindspräsident vo Trienge esch dr Martin Ulrich-Bättig (Stand Februar 2016).

Em Johr 2011 send 2,4 % arbetslos gsii.

Bi dr Vouchszellig 2000 hend vo de Iiwohner 87,2 % Tüütsch aus Houptsprooch aaggää, 0,3 % Französisch, 1,5 % Italienisch ond 11 % anderi Sprooche.

Z Trienge redt me s hochalemannisch Lozärntütsch. Vo Trienge chont de Ludwig Fischer, won en omfangrychi lozärntütschi Grammatik gschrebe het.



</doc>
<doc id="59893" url="https://als.wikipedia.org/wiki?curid=59893" title="Udligenswil">
Udligenswil

Uedlige (amtlech "Udligenswil") esch e politischi Gmeind im Wahlkreis Lozärn-Land im Kanton Lozärn, Schwiiz.

Uedlige liid uf ere Terrasse am Südhang vom Rooterberg Vo dr Gmeindsflechi send 66,7 % Landwirtschaftlechi Flechi, 22,7 % Waud, 9,9 % Sidligsflechi ond 0,6 % süschtigi Flechi. Nachbergmeinde vo Udlige send Adlige, Dierike, Mäierschappu ond Root im Kanton Lozärn ond Chüsnacht im Kanton Schwyz.

Uedlige esch zom erschte Mau gnamsed worde im Jahr 1036 aus "Uodelgoswilare".

Quälle: Bundesamt für Statistik 2005

Dr Uusländeraateil esch 2014 bi 9,6 % gläge.

70,6 % vo dr Iiwooner send im Jahr 2000 römisch-katholisch gsii, 14,9 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,8% , CVP 17,0% , FDP 23,7% , GLP 11,4% , GP 5,1% , SP 7,5% , SVP 29,4% , Süschtigi 5,1%.

Dr Gmeindspräsident vo Uedlige esch dr Thomas Rebsamen (Stand Februar 2016).

D Arbetslosigkeit esch im Jahr 2011 bi 1,4 % gläge.

Bi dr Volkszellig 2000 hend vo dr 1851 Iiwohner 94,8 % Dütsch aus Houptsprach aagää, 0,6 % Französisch, 0,2 % Italienisch ond 4,4 % anderi Sprache.

Z Uedlige redt me s hochalemannisch Lozärntütsch.



</doc>
<doc id="59894" url="https://als.wikipedia.org/wiki?curid=59894" title="Ufhusen">
Ufhusen

Ufhuuse (amtlech "Ufhusen") esch e politischi Gmeind im Wahlkreis Willisou im Kanton Lozärn, Schwiiz.

Ufhuuse liid im Hüguland a dr Kantonsgrenze Bärn/Lozärn. Zue dr Gmeind ghöre ou na d Wiiler "Engelprächtigen" (658 m.ü.M.) ond dr Ortsteil "Ruefswil" (653 m.ü.M.). Vo dr Gmeindsflechi send 73,6 % Landwirtschaftlechi Flechi, 20,7 % Waud, 5,6 % Sidligsflechi ond 0,2 % süschtigi Flechi. Nachbergmeinde vo Ufhuuse send Feschbech, Luutere, Willisou ond Zäu im Kanton Lozärn ond Eriswiu, Gummiswiu ond Huttu im Kanton Bärn.

Ufhuuse esch zom erschte Mau gnamsed worde im Jahr 1160 aus "de Ufhusen" i de Acta Murensia, em Bsitzverzeichnis vom Chloschters Muri.

Quälle: Bundesamt für Statistik 2005

Dr Uusländeraateil esch 2010 bi 3,3 % gläge.

72,6 % vo dr Iiwooner send im Jahr 2000 römisch-katholisch gsii, 21,4 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,7% , CVP 41,6% , FDP 9,4% , GLP 2,4% , GP 0,4% , SP 2,2% , SVP 39,0% , Süschtigi 3,2%.

Dr Gmeindspräsident vo Ufhuuse esch dr Leo Kneubühler-Fritsche (Stand Februar 2016).

D Arbetslosigkeit esch im Jahr 2011 bi 0,5 % gläge.

Bi dr Volkszellig 2000 hend vo dr 789 Iiwohner 98,6 % Dütsch aus Houptsprach aagää, 0,5 % Französisch ond 0,9 % anderi Sprache.

Dr hochalemannisch Dialäkt vo Ufhuuse ghört zue dr Übergangsmundarte zwösche dr Weschtschwiizer ond dr Oschtschwiizer Dialäkt.



</doc>
<doc id="59895" url="https://als.wikipedia.org/wiki?curid=59895" title="Vitznau">
Vitznau

Vitznau (amtlech au ase) isch e politischi Gmeind im Wahlkreis Lozärn-Land im Kanton Luzärn, Schwiiz.

Vitznau liid am Vierwaldstättersee am Südfuess vo dr Rigi. Zue dr Gmeind ghöred au na d Wiiler "Reimen", "Zihl", "Tschuopis", "Altdorf", "Wilen", "Lauisegg", "Husen" (), "Hasliweid" und "Hinterbergen" Vo dr Gmeindsflechi sind 32,2 % Landwirtschaftlechi Flechi, 56,3 % Wald, 7,5 % Sidligsflechi und 4 % süschtigi Flechi. Nachbergmeinde vo Vitznau sind Wäggis im Kanton Luzärn, Arth und Gersau im Kanton Schwyz und im Vierwaldstättersee Ennetbürgen im Kanton Nidwalde.

Vitznau isch zum erschte Mal gnamsed worde im Jahr 998.

Quälle: Bundesamt für Statistik 2005

Dr Uusländeraateil esch 2014 bi 24 % gläge.

74,2 % vo de Iiwooner sind im Jahr 2000 römisch-katholisch gsii, 12,7 % evangelisch-reformiert.

Bi de Nationauraatswahle 2015 het s das Ergebnis ggää: BDP 0,9% , CVP 12,4% , FDP 29,2% , GLP 8,2% , GP 5,2% , SP 9,3% , SVP 29,7% , Süschtigi 5,1%.

Dr Gmeindspräsident vo Vitznau isch dr Noldi Küttel-Roder (Stand Februar 2016).

D Arbetslosigkeit esch im Jahr 2011 bi 2,6 % gläge.

Bi dr Volkszellig 2000 hend vo de 1039 Iiwohner 91,7 % Dütsch als Hauptsprach aaggää, 0,5 % Französisch, 1,2 % Italienisch und 6,6 % anderi Sprache.

Z Vitznau redt me scho s höchschtalemannisch Schwyzerisch.



</doc>
<doc id="59896" url="https://als.wikipedia.org/wiki?curid=59896" title="Wauwil">
Wauwil

Wauwu (amtlech "Wauwil") esch e politischi Gmeind im Wahlkreis Willisou im Kanton Lozärn, Schwiiz.

Wauwu liid zwöschen em Südhang vom Santebärg ond em Wauwilermoos. Zue dr Gmeind ghöre ou na d Wiiler "Engelberg" (621 m ü.M.) ond "Schönbühl/Berghof". Vo dr Gmeindsflechi send 72,1 % Landwirtschaftlechi Flechi, 9,9 % Waud ond 18 % Sidligsflechi. Nachbergmeinde vo Wauwu send Dammersöue, Egouzwiu, Ettiswiu, Mouesee ond Schööz.

Wauwu esch zom erschte Mau gnamsed worde im Jahr 1070 aus "Wawile".

Quälle: Bundesamt für Statistik 2005

Dr Uusländeraateil esch 2010 bi 28,2 % gläge.

67,9 % vo dr Iiwooner send im Jahr 2000 römisch-katholisch gsii, 6 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,7% , CVP 29,3% , FDP 19,0% , GLP 3,5% , GP 4,2% , SP 8,0% , SVP 29,3% , Süschtigi 5,1%.

D Gmeindspräsidentin vo Wauwu esch d Vreni Gassmann (Stand Februar 2016).

D Arbetslosigkeit esch im Jahr 2011 bi 2,4 % gläge.

Bi dr Volkszellig 2000 hend vo dr 1671 Iiwohner 81,4 % Dütsch aus Houptsprach aagää, 0,2 % Französisch, 2,6 % Italienisch ond 15,8 % anderi Sprache.

Z Wauwu redt me s hochalemannisch Lozärntütsch.



</doc>
<doc id="59897" url="https://als.wikipedia.org/wiki?curid=59897" title="Weggis">
Weggis

Wäggis (amtlech "Weggis") isch e politischi Gmeind im Wahlkreis Luzärn-Land im Kanton Luzärn, Schwiiz.

Wäggis liid am Vierwaldstättersee am Südweschtfuess vo dr Rigi. Zue dr Gmeind ghöred d Quartier Unterdorf, Oberdorf, Hinterdorf, Rain, Laugneri, Baumen, Dörfli, Tischital ond Rigiblick, dr Ortsteil Hertenstein ond d Wiiler Riedsort, Bannholz (), Bodenberg () und Sentiberg (). Vo dr Gmeindsflechi sind 46,1 % Landwirtschaftlechi Flechi, 38,9 % Wald, 14 % Sidligsflechi und 1,1 % süschtigi Flechi. Nachbergmeinde vo Wäggis sind Chüsnacht und Greppe im Norde, Arth im Kanton Schwyz im Nordoschte und Vetznau im Oschte ond Südoschte.

Wäggis isch zum erschte Mal gnamsed worde im Jahr 1116 aus "Guategisso".

Quälle: Bundesamt für Statistik 2005

Dr Uusländeraateil esch 2014 bi 22,3 % gläge.

60 % vo de Iiwooner sind im Jahr 2000 römisch-katholisch gsii, 16,7 % evangelisch-reformiert.

Bi de Nationauraatswahle 2015 het s das Ergebnis gää: BDP 2,1% , CVP 17,4% , FDP 25,3% , GLP 6,0% , GP 5,8% , SP 9,0% , SVP 29,3%, Süschtigi 5,0%.

Dr Gmeindspräsident vo Wäggis isch dr Roger Dähler (Stand Februar 2017).

D Arbetslosigkeit isch im Jahr 2011 bi 2 % gläge.

Bi dr Volkszellig 2000 hend vo de 3616 Iiwohner 84,9 % Dütsch als Hauptsprach aagää, 1,2 % Französisch, 0,6 % Italienisch ond 13,3 % anderi Sprache.

Z Wäggis redt me scho s höchschtalemannisch Schwyzerisch.



</doc>
<doc id="59898" url="https://als.wikipedia.org/wiki?curid=59898" title="Werthenstein">
Werthenstein

Wärtischtei (amtlech "Werthenstein") esch e politischi Gmeind im Wahlkreis Äntlibuech im Kanton Lozärn, Schwiiz.

Wärtischtei liid a dr Chliine Ämme. Zue dr Gmeind ghöre ou na d Ortsteil Schachen () ond Wolhusen-Markt (). Vo dr Gmeindsflechi send 59,6 % Landwirtschaftlechi Flechi, 32,4 % Waud, 6,9 % Sidligsflechi ond 1,1 % süschtigi Flechi. Nachbergmeinde vo Wärtischtei send Äntlibuech, Mauters, Ruusmu, Schwarzebärg ond Wouhuuse.

Wärtischtei esch zom erschte Mau gnamsed worde im Jahr 1303 aus "Werdenstein".

Quälle: Bundesamt für Statistik 2005

Dr Uusländeraateil esch 2014 bi 13,1 % gläge.

84 % vo dr Iiwooner send im Jahr 2000 römisch-katholisch gsii, 6,7 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,5% , CVP 29,6% , FDP 11,8% , GLP 2,0% , GP 3,2% , SP 4,1% , SVP 42,2% , Süschtigi 5,7%.

Dr Gmeindspräsident vo Wärtischtei esch dr Beat Bucheli (Stand Februar 2016).

D Arbetslosigkeit esch im Jahr 2011 bi 0,9 % gläge.

Bi dr Volkszellig 2000 hend vo dr 1892 Iiwohner 96,4 % Dütsch aus Houptsprach aagää, 0,1 % Französisch, 0,7 % Italienisch ond 2,8 % anderi Sprache.

Z Wärtistei redt me s hochalemannisch Lozärntütsch.



</doc>
<doc id="59899" url="https://als.wikipedia.org/wiki?curid=59899" title="Wikon">
Wikon

Wigge (amtlech "Wikon") esch e politischi Gmeind im Wahlkreis Willisou im Kanton Lozärn, Schwiiz.

Wiigge liid zwösche dr Wigger im Weschte ond dr Uerke im Oschte. Zue dr Gmeind ghöre d Ortsteil Wigge-Dorf, Adelboden () ond Rotfarb (). Vo dr Gmeindsflechi send 39,4 % Landwirtschaftlechi Flechi, 51,6 % Waud, 8,8 % Sidligsflechi ond 0,1 % süschtigi Flechi. Nachbergmeinde vo Wigge send Räide im Kanton Lozärn ond Bottewiu, Brittnou, Wiliberg ond Zofige im Kanton Aargau.

Wigge esch zom erschte Mau gnamsed worde im Jahr 1256 aus "apud Wiggen".

Quälle: Bundesamt für Statistik 2005

Dr Uusländeraateil esch 2010 bi 13 % gläge.

52,3 % vo dr Iiwooner send im Jahr 2000 römisch-katholisch gsii, 34,2 % evangelisch-reformiert.

Bi dr Nationauraatswahle 2015 hät s das Ergebnis gää: BDP 1,4% , CVP 16,5% , FDP 18,2% , GLP 5,4% , GP 2,5% , SP 12,6% , SVP 37,6% , Süschtigi 5,9%.

Dr Gmeindspräsident vo Wigge esch dr Hans Golling (Stand Februar 2016).

D Arbetslosigkeit esch im Jahr 2011 bi 2,4 % gläge.

Bi dr Volkszellig 2000 hend vo dr 1342 Iiwohner 90,4 % Dütsch aus Houptsprach aagää, 0,5 % Französisch, 1,5 % Italienisch ond 7,6 % anderi Sprache.

Z Wigge redt me s hochalemannisch Lozärntütsch.



</doc>
<doc id="59900" url="https://als.wikipedia.org/wiki?curid=59900" title="Wolhusen">
Wolhusen

Wouhuuse (amtlech "Wolhusen") esch e politischi Gmeind im Wahlkreis Äntlibuech im Kanton Lozärn, Schwiiz.

Wouhuuse liid uf dr linke Siite vo dr Chliine Ämme. Vo dr Gmeindsflechi send 58,1 % Landwirtschaftlechi Flechi, 32,6 % Waud, 8,6 % Sidligsflechi ond 0,7 % süschtigi Flechi. Nachbergmeinde vo Wouhuuse send Äntlibuech, Dopplischwand, Mänznou, Romoos, Ruusmu ond Wärtischtei

Wouhuuse esch zom erschte Mau gnamsed worde im Jahr 1070 aus "Vuolhusen".

Quälle: Bundesamt für Statistik 2005

Dr Uusländeraateil esch 2010 bi 15,1 % gläge.

76,4 % vo dr Iiwooner send im Jahr 2000 römisch-katholisch gsii, 8,4 % evangelisch-reformiert.

Bi dr Nationauraatswahle 2015 hät s das Ergebnis gää: BDP 0,6% , CVP 33,5% , FDP 14,7% , GLP 2,1% , GP 4,1% , SP 6,4% , SVP 32,3% , Süschtigi 6,3%.

Dr Gmeindspräsident vo Wouhuuse esch dr Peter Bigler (Stand Februar 2016).

D Arbetslosigkeit esch im Jahr 2011 bi 1,4 % gläge.

Bi dr Volkszellig 2000 hend vo dr 4086 Iiwohner 92,4 % Dütsch aus Houptsprach aagää, 0,1 % Französisch, 0,8 % Italienisch ond 6,7 % anderi Sprache.

Z Wouhuuse redt me s hochalemannisch Lozärntütsch.



</doc>
<doc id="59901" url="https://als.wikipedia.org/wiki?curid=59901" title="Tu B’Av">
Tu B’Av

Tu B’Av (hebräisch ט״ו באב, dütsch "15. Aw") isch e "chliine" jüüdische Fiirdig, wo in dr Vollmondnacht zwüschen em 14. und 15. Daag vom Monet Aw afoot. Er gältet as Fröidedaag, wil er sit dr Zit vom Tämpel z Jerusalem dr Aafang vo dr Wiilääsi sümbolisiert und dr Jom Kippur s Ändi. An dene bäide Dääg häi die leedige Mäitii vo Jerusalem wissi Chäider aazooge und si in d Wiibärg go danze. S Drakdaat "Ta’anit" 30b-31a verzellt au, ass es käni frööligere Fiirdig für d Juude gäb as dr "Tu B’Av" und dr Jom Kippur. Dorum wird er hüte z Israel as s Fest vo dr Liebi (Hebräisch: חג האהבה, "Hag HaAhava") begange, äänlig zum Valentinsdaag im angelsäggsische Ruum. 

Dr Daag erinneret au an e baar historischi Eräigniss. Zu dene ghööre zum Bischbil dr Siig vo de Farisäer über d Sadduzäer und d Erlaubnis, d Aahänger vom Bar Kochba, wo in Betar gfalle si, z begraabe. 

Die ersti offizielli Erwäänig vom "Tu B’Av" findet mä in dr Mischna am Ändi vom zwäite Joorhundert. Es handlet sich um kä dradizionelle Fiirdig, sondern um e normale Aarbetsdaag, au wenn in dr Nacht vorhär vil gsunge und danzt wird.



</doc>
<doc id="59902" url="https://als.wikipedia.org/wiki?curid=59902" title="Bar Kochba">
Bar Kochba

Dr Simon bar Kochba (aramäisch שמעון בר כוכבא, "Schim'ôn Bar Kochba" oder "Schim'on Bar Kochva", „Soon vom Stärn“; † 135, äigentlig "Schim'on bar Kosiba") isch e jüüdische Rebell und messianische Pretendent gsi. Er het vo 132 bis 135 noch dr Zitewändi en Volksufstand gege s Röömische Riich under em Kaiser Hadrian agfüert und eme unabhängige churzläbige jüüdische Staat as "Nasi" – hebräisch נשיא, was denn öbbe Brinz bedütet het und hüte dr Bresidänt wär – vorgstande isch.

Über si Lääbe wäiss mä wenig. Bim Ufstand het er zerst gröösseri Erfolg gege d Römer gha, het sich aber spööter in d Festig vo Betar müesse zruggzieh und isch dört belaageret worde. D Verdäidiger si usghungeret worde und häi schliesslig müesse kapituliere. Dr Bar Kochba isch denn vo sine Mitkämpfer umbrocht worde.

Es git nume e baar wenigi Kwelle über e Bar Kochba. Si Vornaame Schimon (dütsch „Simon“) isch uf Münze us dr Zit vom Ufstand brägt.

Si aramäische Noochnaame „Bar Kochba“, won em noch dr jüüdische Legände vom Rabbi Akiba gee worden isch, bedütet "Soon vom Stärn", was sich uf die messianischi Brofezeijig vom "Stärn us Jakob" söll bezie (4. Buech Mose 24, 17). Wil er gschiteret isch und si Ufstand schlimmi Folge für d Juude gha het, chunnt er in dr rabbinische Litratuur as "Bar Koseba" vor – das heisst uf aramäisch בר כוזיבא und bedüütet „Soon vo dr Luug“.

Dr ursprünglig Naame isch "Ben Kosiba" gsi. In de 1960er Joor het mä in Höölene im Wadi Murabba`at und im Nahal Hever (am Westufer vom Doote Meer in dr Nööchi vo dr Oase En Gedi) e baar vom Bar Kochba gschribeni Breif gfunde. Si wärde hüt im Israelmuseum ufbewaart. Im ene griechische Brief wird si Naame as σιμων χωσιβα, Simon Chosiba gschriibe. Im Gegesatz zur hebräische oder aramäische Sprooch, wo käni Vokal kenne und nume d Konsonante vom Naame schriibe (KSBA), isch im Griechische d Vokalisierig äidütig.





</doc>
<doc id="59905" url="https://als.wikipedia.org/wiki?curid=59905" title="Peter Leuthold">
Peter Leuthold

Dr Peter E. Leuthold (* 23. Februar 1937 z Villinge, Dytschs Rych; † 13. Februar 2016 z Eerlibach ZH) isch e Schwyzer Eläktroingenieur gsii.

Dr Peter Leuthold isch e Suhn vum Schwyzer Ingenieur Eugen Leuthold gsii, wu syter anne 1929 bim Radiohärsteller SABA z Villinge gschafft het. Sy Mueter isch e Villingeri gsii. D Familie isch anne 1943 in d Schwyz uf Mitlödi un speter uf Nöühuuse zoge. 

Dr Leuthold het an dr ETH Züri Eläktrotächnik studiert un het anne 1962 s Ingenieurdiplom iberchuu. Im Johr 1963 het er an dr ETH as Assischtänt gschafft. Vu 1964 bis 1967 isch er wisseschaftlige Mitarbaiter im Philips Forschungslaboratorium z Eindhoven gsii, wun er si mit dr Digitaltächnik un dären ihren Aawändig in dr Nochrichtetächnik bscheftigt ghaa het. 1967 isch er an dr ETH promoviert wore un isch as Oberassischtänt an s Inschtitut fir Hochfrequänztächnik retuurchuu. Anne 1971 het er si uf em Biet vu dr Eläktrotächnik habilitiert.

Im Johr 1974 isch er as Dozänt fir Nochrichtetächnik un Elektrizitetslehr an s 1972 grindet Interkantonal Tächnikum Rapperschwil (ITR) gange un 1977 isch er as Profässer fir Nochrichtetächnik an s Inschtitut fir Hochfrequänztächnik vu dr ETH beruefe wore, wun er bis zue syre Emeritierig anne 2002 glaitet het.

Schwärpinkt vu syre Forschig sin drohtlosi un optischi Iberdragigstächnik, optischi Netzwärch, Modellierig un Mässig vu Iberdragigskanäl un analogi un digitali Modulazionsverfahre gsii

Näbe syre Forschig un Lehr isch dr Leuthold dr erscht Bresidänt vu dr Informationstächnische Gsellschaft vum Schwyzerische Eläktrotächnische Verain (SEV) wore. Derzue isch er Mitgliid vu dr Aidgnessische Fachhochschuelkommission un vu dr Aidgnessische fir Eläktrischi Aalage gsii.





</doc>
<doc id="59906" url="https://als.wikipedia.org/wiki?curid=59906" title="Mosche Scharet">
Mosche Scharet

Dr Mosche Scharet (; * 15. Oktober 1894 z Cherson im Russische Riich, hüte Ukraine as "Mosche Schertok"; gstorbe am 7. Juli 1965 z Jerusalem) isch en israelische Politiker gsi. Zwüsche zwäi Amtszite vom David Ben-Gurion isch dr Scharet vo 1953 bis 1955 dr zwäit Ministerbresidänt vo Israel gsi und bis zu sim Rückdritt 1956 dr erst israelisch Usseminister.

Er het 1906 mit sinere Familie "Alija" uf "Eretz Israel" gmacht, und het mitghulfe d Stadt Tel Aviv z gründe. 1916 bis 1918 het er für d Türkei Milidäärdienst gmacht. 1931 isch er Sekretär vo dr politische Abdäilig vo dr Jüüdische Agentuur worde und 1933 dr Vorsteher. Er isch verantwortlig gsi drfür, ass e jüüdischi Brigade in dr britische Armee ufgstellt worde isch und het die illegali Iiwanderig understützt. 1947 häi en d Brite für e Zit in Haft gnoo.

Noch dr Gründig vom Stat Israel isch er dr erst Usseminister worde. Zämme mit em dütsche Bundeskanzler Konrad Adenauer het er im Septämber 1952 s Luxeburger Abkomme underschriibe, wo dr erst Schritt vo dr dütsche Widerguetmachigspolitik gsi isch. 

Wo dr Ben Gurion zruggdräte isch, het dr Scharet am 7. Dezämber 1953 s Amt vom Ministerbresidänt übernoo und sich für diplomatischi Verhandlige mit de Noochberstaate iigsetzt im Geegesatz zum Ben Gurion. Dä het en am 2. Novämber 1955 wider abglööst.

Dr Scharet isch no bis 1956 Usseminister gsi, isch denn aber vor dr Sueskriise 1956 dur d Golda Meir ersetzt worde, wo weniger barat gsi isch, Kompromiss z mache. Vo denn bis 1960 het er dr Vorsitz vo dr Jüüdische Agentuur gha.




</doc>
<doc id="59912" url="https://als.wikipedia.org/wiki?curid=59912" title="Bezirk Hinterrhein">
Bezirk Hinterrhein

Da Bezirk Hinterrhii () isch bis am 31. Dezember 2015 a Verwaltigsainhait vom Kanton Graubünda gsii. Am 1. Januar 2016 isch er dur d Region Viamala ersetzt worda.

Zum Bezirk Hinterrhii händ die Krais und Gmainda khört:













</doc>
<doc id="59914" url="https://als.wikipedia.org/wiki?curid=59914" title="Region Viamala">
Region Viamala

D Region Viamala ischt e Verwaltigseinheit vam Kanton Graubünde, Schwiz, wa dür d Gebietsreform uf der 1. Januar 2016 entstanden ischt. 

Bis uf d Gmeind Mutte, wa uf der 1. Januar 2016 vam Bezirk Albula här gwächslet het, ischt d Region Viamala mit em Bezirk Hinterrhii identisch, wa s bis am 31. Dezember 2015 ggä het. D Chreis Òòver, Rhiiwald, Schams und Thusis sind uf der 31. Dezember 2015 ufglöösti cho, der Chreis Domläschg gits no bis am 31. Dezember 2017 für uberkommunali Ufgabe.

Zur Region Viamala gchööre die Gmeinde:



</doc>
<doc id="59915" url="https://als.wikipedia.org/wiki?curid=59915" title="Mutten">
Mutten

Mutten bezaichnet verschideni Ortschafte:


</doc>
<doc id="59961" url="https://als.wikipedia.org/wiki?curid=59961" title="Schwarzenberg">
Schwarzenberg

Schwarzenberg isch de Name vo folgende Ortschafte:

Gmeinde:
Ortsteil:

historisch:

Baute:

Bärg:
Lueg au:


</doc>
<doc id="59962" url="https://als.wikipedia.org/wiki?curid=59962" title="Sueskrise">
Sueskrise

D Sueskrise (au Suezkrise oder Sinai-Chrieg und Sinai-Fäldzug, Hebräisch: מבצע קדש, Arabisch: أزمة السويس – العدوان الثلاثي) isch en internazionale Komflikt gsi, wo im Herbst 1956 in ere milidäärische Interwenzioon von ere Allianz us Groossbritannie, Frankriich und Israel in Egüpte gipflet het. Dr Aalass isch d Verstaatligung vo dr Sueskanal-Gsellschaft, wo zum grösste Däil in britisch-französischem Bsitz gsi isch, dur e Bresidänt vo Egüpte, Gamal Abdel Nasser. Dr Sueskanal isch für d Ärdölversorgig vo Groossbritannie seer wichdig gsi. Dr politisch Hindergrund isch gsi, ass dr Nasser Egüpte, wo zwar formal suwerään gsi isch, sich us dr britische Iiflusssfääre het welle befreie.

Noch resultatlose internazionale Verhandlige über d Nutzigsrächt am Sueskanal häi Frankriich und Groossbritannie zämme abgmacht, ass si dr Bresidänt vo Egüpte, dr Gamal Abdel Nasser, wo zum ene „Hitler vom Nil“ stilisiert worde isch, z stürze. Frankriich isch dur die egüptischi Understützig vo dr algerische Befreijigsbewegig FLN motiviert gsi, wo gege die französischi Kolonialherrschaft kämpft het. Israel het sich us dr arabische Umchlammerig welle befreie, de Gränzgfächt mit de Palestinenser, wo vom Sinai und vom Gasasträife us Israel aagriffe häi, en Ändi mache und dr frei Zuegang dur d Strooss vo Tiran sichere. Die Verbündete häi dr Blan, wo en israelische Aagriff uf Egüpte vorgsee het, vor de USA ghäimghalte. Die bäide westöiropäische Staate hätte sich denn as aagääblig nöitrali Vermiddler sölle iimische und dr Nasser stürze. 
Noch em israelische Aagriff si Luftaagriff und Bombardemänt dur Frankriich und Groossbritannie blant gsi und denn e Landig vo Bodedrubbe. 

D USA und d Sowjetunion häi interweniert und häi s anglo-französische Undernääme vor d UNO brocht. Die britisch-französische Interwenzionsdrubbe, wo im Oktober 1956 glandet gsi si, häi sich müesse zrugzie, ooni dr Nasser z stürze. S Resultat isch gsi, ass drotz em milidäärische Erfolg vo sine Gegner die egüptisch Posizioon im Nooche Oste gsterkt worde isch und dass sich Egüpte änger an d Sowjetunion bunde het und eso dr Chalt Chrieg uf e Komflikt im Nooche Oste usgwitet worde isch.

Wil Groossbritannie und Frankriich brobiert häi, dur e milidäärischi Aggression s egüptische Reschiim z stürze und Egüpte z zwinge, dr Sueskanal zruggzgee, und zur gliiche Zit d Sowjetarmee dr Ungarisch Volksufstand niidergschlaage het, si die drei Länder in dr öffentlige Woornäämig uf dr gliichi spootimperialistische Stuefe gstande. Uf dr ganze Wält isch das as „imperiale Machismo“ kritisiert worde.



</doc>
<doc id="59967" url="https://als.wikipedia.org/wiki?curid=59967" title="Netstal">
Netstal

Netstal isch en Ort und en ehemooligi politeschi Gmäind vom Kanton Glarus in dr Schwiz. Dr Ort het guet 3000 Iiwooner.

Netstal isch im Raame vo dr Glarner Gmäindireform uf en 1. Januar 2011 mit de Gmäinde Ennedal, Glarus und Riedere zur nöije Gmäind Glarus zämmegläit worde.

Dr Ort Netstal lit uf 458 m ü. M. Si Gebiet isch nume uf dr westlige (linggs vu de Linth) Site vom Hauptdaal besiidlet. Däil vom Dorf lige aber uf bäide Site vo dr Löntsch, wo us em Chlöndaal uusefliesst. S Dorfbild isch brägt vo vier Hügel, wo vom ene prehistorische Bärgsturz vom Glärnisch stamme.

D eltisti Erwäänig vo Netstal wo mä kennt, datiert uf s Joor 1289. Es isch nid klar, öb dr Name, wo as "Stall vom Net" dütet wird, uf s althoochdütsche Wort „Netz“ (in der Bedütig vo "Kwelle") zruggoot oder en andere Ursprung het.

Im Tagwen Netstal si bis zum 16. Joorhundert d Siidlige Leuzinge, Löntsche und e Däil vom verschwundene Tagwen Turserron ufgange. Bis um 1900 het mä au s Klöndaal zum Gmäindigebiet grächnet.

S Dorf isch im Lauf vom 2. Koalizionschrieg 1799 schwer beschädigt worde. E russischi Kanonechuugele und d Ufschrift "1799" am Restorant "Stärne" erinnere an die heftige Kämpf zwüsche de Franzoose und de Russe in und um Netstal.


</doc>
<doc id="59974" url="https://als.wikipedia.org/wiki?curid=59974" title="Schma Jisrael">
Schma Jisrael

S Schma Jisrael ( "Sch’ma Jisrael", "Schᵉma Jisrael" oder churz "Schma" ‚Loos, Israel!‘) und d Värs us dr Tora, wo denn ufgsäit wärde, si zentrali Bestanddäil vom dääglige Gebät vo de Juude: Schacharit (hebr. ), das isch s jüüdische Morgegebät, und Maariw (hebr. ), das isch s jüüdische Oobegebät.

Dr Usdruck "Schma" umfasst die monotheistische Essänz vom Juudedum und dr Zentralkonteggst vo dr Tora, wo din d Kärnbotschaft vo dr Nöggsteliebi vorchunnt:

Dr hebräisch Teggst vo däm zentrale Satz isch:
Es isch dr eltist Usdruck vom jüüdische Sälbstverständniss und si Thema isch d Äihäit und Äinzigkäit vo Gott und meerere zentrale Gebot vom Juudedum:

Dr Teggst wird uf Hebräisch zwäimol am Daag bätet, am Morge früe noch em Ufstoo am Oobe vor em Schloofe. Es bestoot us 5. Buech Mose 6,4, eme Satz us dr Mischna (mJoma 6,2) und de Toraabschnitt 5. Buech Mose 6,5–9 , 11,13–21 und 4. Buech Mose 15,37–41.

In dr jüüdische Liturgii wird s "Schma" vo drei Lobsprüch umraamt, wo sich jeede filosofisch-inhaltlig uf äi Abschnitt vom "Schma" beziet. S "Schma Jisrael" wird lut rezitiert.







</doc>
<doc id="59975" url="https://als.wikipedia.org/wiki?curid=59975" title="Adonai">
Adonai

Adonai (hebr. "ădonāy" „mi Herr“), in dr aschkenasische Ussprooch Adaunoi, Adoinoi, Adonoi, isch äini vo de Umschriibige für JHWH, dr Naame vo Gott im Tanach, dr jüüdische Biible. S Wort stoot – wie "Elohim" – im grammatische Plural ("mini Herre"), zum d Hochachdig vor Gott uszdrucke. D Äizaal wär אדוני "Adoni", im Hebräische hützudags as Höflichkäitsaareed brucht wird. Vor eme Naame brucht mä äifach אדון "Adon", wie in Adon Cohen, dr Herr Cohen.

Wil religiöösi Juude dr göttlig Naame „JHWH“ us Eerfurcht vor däm sinere Häiligkäit nit sääge, wird us dr Tora und im Gebät immer "Adonai" glääse, wenn „JHWH“ vorchunnt. Sust bruche si mäistens HaSchem („dr Naame“) wenn si Gott mäine, wie zum Bischbil in "Baruch HaSchem", was öbben em Gottsäidank entspricht. Mänggi gottesfürchtigi Juude ersetze Adonai im alldääglige Gsprööch dur "Adoschem", e Kombinazion us Adonai und HaSchem. Das wird aber au kritisiert, wil s bedütigslos und dorum respäktlos sig.


</doc>
<doc id="59977" url="https://als.wikipedia.org/wiki?curid=59977" title="Risch">
Risch

Risch chan folgendes bedüte:
Risch isch de Familiename vo däne Persone:


</doc>
<doc id="59978" url="https://als.wikipedia.org/wiki?curid=59978" title="Küsnacht">
Küsnacht

Küsnacht chann folgendes bedüte:

Uf Schriftdütsch gliich usgschproche, aber andersch gschribe:

Lueg au:


</doc>
<doc id="59980" url="https://als.wikipedia.org/wiki?curid=59980" title="Cham">
Cham

Cham isch de Name vo däne geografische Objekt:


Cham chan au folgendes bedüte:
Cham isch de Name vo däne Persone:

und witers: 


</doc>
<doc id="59982" url="https://als.wikipedia.org/wiki?curid=59982" title="Levi Eschkol">
Levi Eschkol

Dr Levi Eschkol (, ursprünglig "Levi Schkolnik"; * am 25. Oktober 1895 z Oratiw im Guwernemänt Kiew im Russische Riich, hüte Oblast Winnyzja, Ukraine; gstorbe am 26. Februar 1969 z Jerusalem), isch vo 1963 aa dr dritt Ministerbresidänt vo Israel gsi.

Dr Levi Eschkol isch 1895 in dr Ukraine, wo denn zum Russische Riich ghöört het, uf d Wält cho. Si Familie isch vermööglig und religiöös gsi, d Mueter eender uf dr Site vo de Chassidim, dr Vater vo de Mitnagdim. As Chind isch er uf e dradizionelli Schuel gange, wo religiöös brägt gsi isch (sog. "Cheder") und spööter uf s Hebräische Gümnasium z Wilna. Im Joor 1914 isch dr Eschkol uf Palestina, wo denn no Däil vom Osmanische Riich gsi isch. Im Erste Wältchrieg het er in dr Jüüdische Legion uf dr Site vo dr Britische Armee dient. Noch em Ändi vom Chrieg het er bi dr Gründig vom Kibbuz Degania B mitghulfe und isch isch dört bald Schatzmäister und Wirtschaftsblaner worde. Vo 1921 aa het er e Hufe Iirichdige vo dr Gwärkschaft Histadrut gründet und gläitet. 1922 isch er uf Öiropa zum Waffe chaufe und isch vo dr Bolizei z Wien verhafdet worde. Er isch meereri Wuche in Undersuechigshaft gsässe wäge illegalem Waffechauf. Er het "Mekorot" gründet, en Organisazion, wo d Wasserversorgig vo de jüüdische Siidlige sicher gstellt het, und isch vo 1937 bis 1951 deren iire Diräkter gsi. 1934 isch er bim Abschluss vom Ha’avara-Abkomme drbii gsi, wo d Überwiisig vo jüüdischem Kapital us em nationalsozialistische Dütschland uf Palestina greeglet het. 1940 isch er e Mitgliid vom nazionale Kommando vo dr Hagana worde, het deren iiri Finanzabdäilig gläitet und die illegali Brodukzioon vo Waffe organisiert. Vo 1948 bis 1963 het er d Siidligsabdäilig vo dr Jewish Agency gläitet.

1951 isch dr Levi Eschkol zum erste Mol as Mitgliid vo dr sozialdemokratische Mapai in d Knesset gweelt worde. Er isch Landwirtschaftsminister worde und 1952 as Noochfolger Elieser Kaplan, wo gstorbe isch, Finanzminister. In deene Joor isch er für en Usbau vom nazionale Wassersüsteem bekannt worde. Kritiker häi em in de 1950er Joor für d Feeler bi dr Ufnaam vo Iiwanderer d Schuld gee.

1960 isch er Mitgliid vom Kabinettusschuss worde, wo dr Pinchas Lavon vo dr Verantwortig in dr Lavon-Affäre entlastet het, aber e baar Möönet spööter het er im Lavon si Entlassig as Generalsekretär vo dr Histadrut understützt und het sich in de Joor druf Müeh gee, d Krise mit em David Ben Gurion zun ere guete Löösig z füere. Wo dr Ben Gurion schliesslig 1963 as dr israelisch Ministerbresidänt het müesse zruggdräte, isch dr Eschkol zu sim Noochfolger as Brömiee und Verdäidigungsminister gweelt worde. Dr Ben Gurion het Druck uf en gmacht, d Lavon-Affäre witerzundersueche, dr Eschkolhet aber nid welle. Dr Eschkol isch vom amerikanische Bresidänt Lyndon B. Johnson iiglaage worde und het as erste israelische Ministerbresidänt in de Veräinigte Staate e Bsuech gmacht. D USA häi druf aagfange, Israel bedütendi Mänge vo Waffe z verchaufe, aber bis zum Säggsdaagchrieg isch Frankriich dr wichdigst Waffelieferant vo Israel bliibe. Under em Eschkol het Israel 1965 zum erste Mol diplomatischi Kontakt mit dr Bundesrepublik Dütschland ufgnoo. Er het kulturelli Kontakt mit dr Sowjetunion aagstoosse und dorum häi e baar jüüdischi Sowjetbürger däfe usräise. Vo 1963 bis 1967 isch er au Verdäidigungsminister gsi, und het wääred dr Krise im Säggsdaagchrieg im Ben Gurion si Bardei "Rafi" und im Menachem Begin si Bardei "Gachal" iiglaade, sich ere „Regierig vo dr Nazionale Äihäit“ aazschliesse. Verdräter von ere hertere Linie wie dr Begin und dr Mosche Dajan häi druf groosse Iifluss uf d Politik überchoo, au wenn dr Eschkol dr Jigal Allon vorzooge hät. 

Noch em Säggsdaagchrieg isch dr Eschkol d Hauptfigur bi dr Gründig vo dr Awoda, dr israelische Aarbetsbardei, gsi, wo us dr Fusion vo Mapai, Achdut Haawoda/Poale Zion und Rafi im Januar 1968 entstande isch. Dr Eschkol isch bis zu sim blötzlige Dood im Februar 1969 iir Vorsitzend gsi.



</doc>
<doc id="59984" url="https://als.wikipedia.org/wiki?curid=59984" title="Steinhausen">
Steinhausen

Steinhausen isch de Name vo däne geografische Objekt:



Steinhausen isch de Familiename vo däne Persone:


</doc>
<doc id="59985" url="https://als.wikipedia.org/wiki?curid=59985" title="Jüdische Literatur">
Jüdische Literatur

Vo Jüüdischer Litratuur reedet mä bi Wärk, wo, vor allem vo Juude, über jüüdischi Thema verfasst worde si, bi literarische Wärk über irgend e Thema, wo in äinere vo de jüüdische Sprooche gschriibe si und bi Litratuur in irgend ere Sprooch, wo vo jüüdische Autore verfasst worde si. 

Die antiki jüüdischi Literatuur umfasst d Büecher vo dr Biible und die elteri rabbinischi Litratuur. Us em Middelalter stamme religiöösi, müstischi, ethischi und filosofischi Wärk aber au wältligi Prosa und Lürik. Ufblüeit isch die jüüdischi Litratuur aber in dr spöötere Nöizit, wo sich as Folg vo dr Ufkläärig und iirer jüüdische Entsprächig, dr "Haskala", e sekulääri jüüdischi Kultur het afo entwiggle. Die modärni jüüdischi Litratuur umfasst Wärk uf Jiddisch, Ladino und sit dr Gründig vom jüüdische Jischuv in Palestina Wärk im modärne Hebräisch. Wichdig isch au die jüüdischi Litratuur uf Änglisch dank dr groosse Zaal vo jüüdische Autore z Amerika in de letschte zwäi Joorhundert. 


</doc>
<doc id="59986" url="https://als.wikipedia.org/wiki?curid=59986" title="Risch ZG">
Risch ZG

Risch [] (mäistens und vo 2007 bis 2013 offiziell Risch Rotchrüz) isch e politischi Gmäind im Kanton Zug in dr Schwiz.

D Gmäind wird us dr Chliistadt Rotchrüz und de Dörfer Risch, Buonas und Holzhüüsere und em Wyler Ibike bildet.

Si lit in dr Region Ennetsee und isch Däil vo dr Metropolregioon Züüri. Wäge dr Nööchi zur Groossstadt, em Status as Energiistadt und em niidrige Stüürfuess isch Risch äini vo de attraktivste Gmäinde in dr Schwiz und het die höggste Standortkwalidääte im Land. D Bevölkerig waggst im Joor um 1,7 Brozänt und Risch ghöört zu de Schwizer Gmäinde, wo am sterkste waggse. D Gmäind het 10'439 Iiwooner (30. Juni 2015) und isch die viertgrössti im Kanton Zug.
Noch dr milidärische Interwenzioon vo Frankriich in dr Schwiz im Joor 1798 si d "Vogtei Gangolfswil" und d "Herrschaft Buonas" zur hütige politische Gmäind Risch zämmegfasst worde. Wo d Iisebaan baut worde isch, isch Rotchrüz zum wirtschaftlige Zentrum worde und wo det s Roothuus baut worde isch au zum Hauptort vo dr Gmäind Risch. Wäge däm häisst si de facto "Risch Rotchrüz" und vo 2007 bis 2013 au offiziell. Sithär isch de Doppelname no i de Webadrässe und im Logo vo de Gmäind dine. Im Joor 2009 het dr Ort Risch si 850. Jubileum gfiirt.

Bekannt isch d Gmäind dur e Peter vo Hertestäi, wo doo die bäbstligi Schwizergarde gründet het, dur s "Guet Aabach", d Schlösser "Buonas" und "Fröidebärg", dr grösst Golfblatz in dr Schwiz, dr wichdig Baanhof Rotchrüz und as regional wichdige Farmastandort dur Roche Diagnostics (Hauptsitz vom Undernääme und Fortbildigszentrum) und Novartis (Standortzentralisierig).

Quälle: Bundesamt für Statistik 2005

De Uusländeraatäil isch 2015 bi 26,6 % gläge.

62,9 % vo de Iiwoner sind im Jaar 2000 römisch-katholisch gsii, 15,6 % evangelisch-reformiert.

De Gmäindspresidänt vo Riisch isch de Peter Hausherr (Stand Novämber 2017).

Bi de Volchszellig 2000 hend vo dr 7241 Iiwoner 84,3 % Tüütsch als Hauptspraach aagää, 1,1 % Franzöösisch, 2,7 % Italienisch und 11,9 % anderi Spraache.

De Tieläkt vo Riisch liit im Übergangsberiich vom Hoochalemannisch zum Hööchschtalemannisch.




</doc>
<doc id="59990" url="https://als.wikipedia.org/wiki?curid=59990" title="Inwil">
Inwil

Inwil isch de Name vo däne Ort i de Schwiz:
Nöd verwägle mit:


</doc>
<doc id="59992" url="https://als.wikipedia.org/wiki?curid=59992" title="Buchrain">
Buchrain

Buchrain isch de Name vo däne Ort:


</doc>
<doc id="59996" url="https://als.wikipedia.org/wiki?curid=59996" title="Georg Gottlob von Gutbrod">
Georg Gottlob von Gutbrod

Dr Georg Gottlob von Gutbrod (* 19. Februar 1791 z Stuegert, wo-nr am 22. Okdobr 1861 au gschdorba ischt) ischt a wirdabergischer Landes- ond Kommunalpolidiker gwäa, so zom Beischbiil vo 1833 bis 1861 Oberbirgermoischtr vo dr wirdabergischa Residenzstadt Stuegert. 

Dr Georg Gottlob Gutbrod – vorlaifich noh ohne Adlstitl – kommt am 19. Februar 1791 z Stuegert uff d Welt. Sei Vadder ischt a Metzgermoischtr en dera Stadt. Dr Georg ischt sei zehnts ond gleichzeidich sei jengschts Kend. Noch seira Schuelausbildong fangt der jonge Kerle – er ischt grad amol 17 Johr alt – en seira Hoimetstadt bei dr Stadtvorwaldong a Lehr oo ond schafft sich em Lauf dr Zeit bis zom Ratsschreiber nuff. Ab-em Johr 1820 isch dr August Willibald Feuerlein sei Chef. Neabaher isch der abr au noh Abgeordneder em wirdabergischa Landdag. Wia-nr abr 1832 gegenibr seim Mitbewerber Ludwig Uhland a Niiderlage eistecka muaß, spiilt’r de beleidicht Leaberwurscht ond legt zom Johresende au glei noh sei Amt als Stadtobrhaupt niider. Jetzt muaß dr Keenich Wilhelm I. vo Wirdaberg fir da Feuerlein an Nochfolger suacha, ond sei Wahl fellt uff da Georg Gottlob Gutbrod.
Oina vom Gutbrod seine erschde Amtshandlonga ischt, dass dui vellich voraldada Stuegerter Stroßabeleichdong, wo et viil daugt, durch moderne Gasladerna ersetzt werret, damit d Birger, wo en dr Nacht ondrweags send, besser ihr Ziil erreicha ond au leichder hoimfenda kennet. Als nägschder graußer Schridd ondrschditzt dr Gutbrod sein Keenich ond da Archidekda Carl Etzel (1812 bis 1865) beim Bau vom Stuegerter Zentral-Bohhof en dr Nähe vom Schlossplatz. Em Gutbrod sei Amtszeit fallet ondr andrem au noh dr Bau vom Wilhelmspalää, vom Kronprinzapalää ond vo dr Wilhelma. Da Schillerplatz loot’r vorscheenra mit-ma Denkmal vo seim graußa Landsmoo Friedrich Schiller, gschaffa vom dänischa Bildhauer Bertel Thorvaldsen. Wia dr Gutbrod mit seira Feschtred ferdich ischt, kriagt’r a schees Lob vom Oberferschder Carl Friedrich Ludwig Freiherr von Schiller (1793 bis 1857). Der moint, sei Vadder Friedrich häb en dr gleicha akkurada Schbroch gschwätzt, abr bloß wenn’r bees gwäa wär.

Wia sei Vorgenger Feuerlein isch dr Gutbrod neaba seim Amt als Oberbirgermoischtr noh Abgeordneder em wirdabergischa Landdag, ond zwar vo 1839 bis 1843. Em Johr 1858 schliaßlich koo dr Gutbrod sei 25-jährigs Dinschtjubileom feira. Des nemmt dr Keenich zom Olass, dean Moo weaga seine grauße Vordinscht om dui Residenzstadt en da persenlicha Adlsstand zo erheba. Jetzt derf’r sich "Ritter des Ordens der württembergischen Krone" nenna. Lang ko-nr an sellem Titl abr koi Freid meh han, denn drei Johr schbäder kriagt’r am 22. Okdobr a Schlägle, was noh am gleicha Dag sein Dod zor Folge hot. 




</doc>
<doc id="59997" url="https://als.wikipedia.org/wiki?curid=59997" title="Jitzchak Schamir">
Jitzchak Schamir

Dr Jitzchak Schamir (; uf d Wält choo am 15. Oktober 1915 z Ruschany, Gouvernement Grodno im Russische Kaiserriich, hüte Breszkaja Woblasz, Wissrussland, as "Icchak Jaziernicki"; gstorbe am 30. Juni 2012 z Tel Aviv) isch e israelische Politiker, Ministerbresidänt und Usseminister gsi.

Scho as Jugendlige isch dr Schamir under em Iidruck vom starke Antisemitismus in dr Zwäite Polnische Republik Mitgliid vo dr zionistische Betar-Organisazioon worde. Er het si Abitur an dr hebräische Schuel z Białystok gmacht und und denn Jura an dr Uniwersidäät Warschau afo studiere, bis er 1935 s Studium abbroche het und uf Palestina usgwanderet isch. 

Im Schamir si Familie, wo z Pole bliibe isch, isch im Holocaust ermordet worde.

Dr Schamir isch mit dr Schulamit verhürootet gsi. Si häi zwäi Chinder ghaa, dr Yair und d Gilada. Si Frau isch 2011 gstorbe.

Z Palestina isch dr Schamir Mitgliid vom Irgun worde, ere jüüdische Undergrundorganisazioon. 1940 het er mit em Avraham Stern und andere Irgun-Mitgliider e radikali Splittergruppe, dr Lechi bildet, wil dr "Irgun" e Waffestillstand mit de Brite abgschlosse het. Dr Schamir isch 1941 vo de Brite verhafdet worde. Noch em Dood vom Stern 1942 het er us em Internierigslaager chönne flächte. 1943 het er dr Lechi nöi bildet, wo denn terroristischi aaschleeg under anderem uf e britisch Minister für e Nooche Oste Lord Moyne und uf e UN-Vermittler im Nooche Oste Folke Bernadotte begange. 

Vo 1955 bis 1965 het dr Schamir für e Uslandsghäimdienst Mossad gschafft. 1973 isch er zum erste Mol in d Knesset gweelt worde und 1977 zum Bresidänt vo dr Knesset. 1980 isch er Usseminister under em Begin worde und drei Joor druf si Noochfolger as Ministerbresidänt.

Er het gegenüber de Araber e herti Linie verdrätte, het aber dr Bsuech vom egüptische Bresidänt Anwar as-Sadat z Israel im Joor 1977 understützt und au d Friidensverhandlige mit Egüpte, wo denn d Beziejige mit Israel normalisiert het, und 1983 au mit em Libanon, wo dr Friidensverdraag aber nie ratifiziert het.

Won er 1987 wider Ministerbresidänt gsi isch, isch die Ersti Intifada (dr bewaffnet Kampf vo de Palestinenser gege Israel) usbroche.
1991 häi en d Amerikaner drzuedrängt zu Friidensgsprööch uf Madrid z goo, wo ooni Resultat bliibe si. Gliichzitig het si Regierig s Baue vo jüüdische Siidlige im Westjordanland understützt, und het d Alija vo duusige vo ethiopische Juude in dr Operation Solomon mööglig gmacht.

1992 het dr Likud d Waale zur Knesset verloore. Im Joor druf isch dr Schamir vom Vorsitz über e Likud zruggdräte.

Im Joor 2001 het dr Schamir dr Israel-Briis überchoo. Er isch am 30. Juni 2012 z Tel Aviv gstorbe.


</doc>
<doc id="59999" url="https://als.wikipedia.org/wiki?curid=59999" title="Homberg">
Homberg

Homberg isch de Name oder Namesbestandteil vo däne Ortschaften:

z Dütschland:

i de Schwiz:
Homberg isch de Name vo däne Bärg i de Schwiz:
Homberg isch de Familiename vo däne Persone:
Lueg au:


</doc>
<doc id="60000" url="https://als.wikipedia.org/wiki?curid=60000" title="Gianni Infantino">
Gianni Infantino

Dr Giovanni Vincenzo Infantino (* 23. Merz 1970 z Brig) isch e Schwyzer Rächtsaawalt un Generalsekretär vu dr Verainigung vu europäische Fueßallverbänd (UEFA). Am 26. Februar 2016 isch dr Infantino au zum Bresidänt vum Wältfueßballverband FIFA gwehlt woren as Noofolger vum Sepp Blatter.

Dr Gianni Infantino isch dr Suhn vun eme italienische Vater vu Reggio Calabria un ere Mueter vu Val Camonica in dr Lombardei. Är isch z Brig ufgwachse, wun er in syre Juged Fueßball bim FC Folgore (speter FC Brig-Glis) in dr 5.  Liga gspiilt het.

Dr Infantino het Jura studiert un derno as Rächtsaawalt gschafft. Voreb er bi dr UEFA as Generalsekretär vum Internationale Zäntrum fir Sportstudien (CIES) gschafft het, isch er an dr Universitet Nöieburg Beroter vu verschidene nazionale un internazionale Fueßballgremie gsii. Ab em Augschte 2000 het er bi dr UEFA gschafft, in divärsen Ämter, dodrunter ab em Jänner 2004 d Laitig vu dr Rächts- un Klublizenzierigsabdailig. Vum 1. Februar bis Mai 2007 isch er noch em Ruggdritt vum Schwed Lars-Christer Olsson Interims-Generaldirektor vu dr UEFA gsii (sy Noofolger isch dr Schott David Taylor gsii) un isch derno zum Vize-Generalsekretär wore. Syt em 1. Oktober 2009 isch er, au as Noofolger vum David Taylor, Generalsekretär gsii. Am 26. Oktober 2015 het dr Infantino sy Kandidatur zue dr Wahl vum FIFA-Bresidänt as Noofolger vum Sepp Blatter verchindet.

Dr Infantino het im erschte Wahlgang 88 Stimmen iberchuu. Im zweete Wahlgang het er schließli s Mee iberchuu mit 115 vu 207 Stimme, dodermit isch er zum FIFA-Bresidänt gwehlt gsii.

Dr Walliser isch ghyrote, Vater vu vier Chinder, un läbt mit syre Familie am Gämfersee. Är schwätzt Wallisertisch, Dytsch, Italienisch, Änglisch, Franzesisch, Spanisch un Arabisch un het näbe dr schwyzerischen au di italienisch Staatsburgerschaft. Sy Frau stammt us em Libanon, wu si as stellverdrättendi Generalsekretäri bim Fueßballverband gschafft ghaa het.



</doc>
<doc id="60002" url="https://als.wikipedia.org/wiki?curid=60002" title="68er-Bewegung">
68er-Bewegung

Under em Schlagwort 68er-Beweegig wärde internazionali und politisch linggsgrichdeti Bürgerrächtsbeweegige zämmegefasst, wo in dr Middi vo de 1960er Joor aktiv worde si. Si häi mit de Brotest vo amerikanische Bürgerrächtler aagfange. Au in Öiropa het s intensivi zivili Komflikt gee. Noch em Bau vo dr Berliner Muure am 13. August 1961 het sich dr Fokus vom Ost-West-Konflikt verlaageret, und die sowjetisch-chinesische Spannige und d Stellverdräterchrieg, wie si in Vietnam gfüert worde si, si in Vordergrund cho. Die kubanischi Revoluzioon, die ersti Eskalazioon im amerikanische Chrieg z Vietnam, d Klassekämpf im Kongo und d Revoluzioon z Algerie häi s Dänke in e nöiji Richdig glänkt. 1968 häi sich d Komflikt verscherft, wo vo dene Beweegige thematisiert worde si. In de USA isch s zu Demonstrazioone gegen e Vietnamchrieg cho und gegen e Mord am Theolog und Bürgerrächtler Martin Luther King. D Intensivierig vom Vietnamchrieg isch für die Nöiji Linggi e zentrale Bezugspunkt worde, wo sä zum ene globale Fenomeen gmacht häi.

Abgsee vom Prager Früelig wird d 68er-Beweegig hüfig as e westligs Fenomeen aagluegt. 1968 sig sogar „zum Sünonüüm für die kulturelli Verwestligung worden“. Dr Immanuel Wallerstein hingege gseet d Bürgerrächtsbeweegige vo de 1960er-Joor as e globals Eräignis, wo gegen e Kapitalismus grichdet gsi isch. Er verwändet dr Begriff vo dr „Wältrevoluzioon“. Dr Wallerstein goot vo dr Aanaam us, ass dr Kapitalismus e Wältsüsteem sig, und es dorum uf dr nazionale Ebeni kä Revoluzioon chönn gee. Die gliichzitige Ufständ in de 1848 und 1968 sige ächti Wältrevoluzioone. 1968 sig d Hegemonii vo de USA die wichdigsti gmäinsami Aagriffsflechi gsi. 

Dr Marcel van der Linden brobiert z erkläre, wiso im ene churze Zitli am Ändi vo de 1960er und am Aafang vo de 1970er Joor e hufe verschiideni Brozäss abglofe si. Er füert drei strukturelli Faktore uf:
Näbe dene strukturelle Iiflüsse zelt er meereri Eräigniss uf, wo zu andere Forme vom Politisiere inspiriert häi: Die kubanischi Revoluzioon, die chinesischi Groossi Proletarischi Kulturrevoluzioon und dr Prager Früelig 1968. Grad so wichdig isch d Tet-Offensive im Vietnamchrieg. Au häi d Lüt mee internazionali Kontakt gha und mee von enander gleert. Kontakt zwüsche Arbäiter, wo im Zug vom Ufstiig vo de multinazionale Undernääme brobiert häi, e globali Verdrätig vo ihrer Interässe z organisiere, und au Kontakt zwüsche radikale Studänte und Arbäiter. Die nitstudäntische Beweegige, bsundrigs d Arbäiterufständ z Frankriich, Italie und Spanie, stöön bim van der Linden im Fokus. 

Die dransnazionali Dimensioon vo dr 68er-Beweegig isch dur d Dekolonisierig, dr Antiimperialismus und dr Widerstand gege verschiideni Forme vom Neokolonialismus gförderet worde. Bsundrigs dr Antikolonialismus het die underschidlige Aktöör uf dr ganze Wält verbunde. D Fokustheorii vom Ernesto Che Guevara und d Schrifte vom Frantz Fanon, wo d Algerier in iirem Unabhängigkäitschrieg understützt het, häi e gmäinsame Integrazioonsraame bildet und zu konkrete Organisazioonsforme im Sinn von ere Guerillamentalitäät gfüert. Die kubanischi Revoluzioon vo 1959 und dr Algeriechrieg (1954-1962) chönne as Usgangsstazioone vo dr 68er-Beweegig aagluegt wärde.

Im Zitgäist vo de 68er het sich dank dr dransnazionale Struktur vo dr katholische Chille d Befreijigstheologii chönne entwiggle. S Zwäite Vatikanische Konzil vo 1962 bis 1965 het gforderet, ass d Chille sich umfassend wurd ernöijere. Vor däm Hindergrund und wäge dr Armuet, dr Unterdrückig und dr Ungrächtikäit in Latiinamerika het 1968 d Bischofskomferänz vo Medellín d Idee vo dr Theologii vo de Arme akzeptiert. Äänligi Konzept häi sich in Südafrika und in Asie entwigglet. Die „schwarzi Theologii“, wo iire Ursprung in dr amerikanische Bürgerrächtsbeweegig gha het, het sich as e radikali Form vo dr Befreijigstheologii gsee.

Drotz dr internazionale Bedütig vom Begriff, wärde im dütsche Sproochruum d Eräigniss in dr Bundesrepublik Dütschland as 68er-Beweegig bezäichnet, wo vo dr Studäntebeweegig vo de 1960er Joor usgänge si. Si het ere ganze Generazioon iire Name gee. Für sii si die spoote 1960er Joor e Faase gsi, wo sä brägt het. Wär zu dere Generazioon ghöört het und bi de Brotest mitgmacht het, wird as 68er oder Alt-68er bezäichnet. Dr Publizist Rainer Böhme definiert die acht Millione Dütsche vo de Joorgäng 1940 bis 1950 as 68er. Vo 2005 aa isch die Generazioon in s Bangsioonsalter choo. 

Wil mä in dr Öffentlikäit vor allem jungi Lüt gsee het demonstriere, git s sonigi, wo d Ufleenig vo de 68er as Generazioonekomflikt oder as Jugedbeweegig gseen. Die vergässe aber, ass underschidligi Generazione Däil an de Komflikt gha häi. Uf dr Basis vom ene differenzierte theoretische Konzept cha mä die soziali Beweegig vo 1967/68 as e generazionali Brotestbeweegig aaluege, won en internazionali Bedütig bechoo het.




</doc>
<doc id="60004" url="https://als.wikipedia.org/wiki?curid=60004" title="Berliner Mauer">
Berliner Mauer

D Berliner Muure isch wäärend dr Ziit vo dr Däilig vo Dütschland nach em Zwäite Wältchrieg e Gränzbefestigungssüsteem vo dr Dütsche Demokratische Republik (DDR) gsi, wo Oschtberlin hermetisch vo Weschtberlin abgschlosse het. Si isch mee as 28 Joor, vom 13. Augschte 1961 bis zum 9. Novämber 1989, gstande.

Mä muess underschäide zwüsche dr Berliner Muure, wo do beschribe wird, und dr Befeschtigung a dr ehemoolige innerdütsche Gränze zwüsche de Staatsgebiet vo Wescht- (die alti BRD) und Oschtdütschland (d DDR).

Dr Bau vo dr Berliner Muure isch die letschti Akzioon vo dr Däilig vo dr «Viersektorestadt» Berlin gsi, wo in dr Noochchriegsornig vo de Alliierten entstande isch. Si isch es Ereignis und gliichzitig e markants Sümbol vom Komflikt im Chalte Chrieg zwüsche de Weschtmächt, wo aagfüert gsi sind vo de Veräinigte Staate, und em sogenannte Oschtblock, wo d Sowjetunion dominiert het. Die politischi Füerig vo dr Sowjetunion het dr Bau vo dr Muure am Aafang vom Augschte 1961 pschlosse und e baar Dääg druf dr DDR-Regierig dr Befääl gee, drmit aazfoo. Mit dere Alaag het me d Sicherig vo der 1378 Kilometer lange innerdütschi Gränze zwüsche dr DDR und dr Bundesrepublik Dütschland ergänzt; die isch scho mee as nüün Joor vorhär „befeschtiget“ worde, zum d Flucht vo DDR-Bürger in Weschte z verhindere.

Für d DDR-Gränzsoldate het sit 1960 in Fäll vom ene «ungsetzlige Gränzübertritt» dr Schiessbefääl gulte, wo 1982 formell gsetzlig worde isch. Es isch immer wider vorchoo, ass Lüüt irgendwo über die 167,8 Kilometer langi Gränze, wo schwer bewacht gsi isch, uf Weschtberlin gflüchtet sind, und hützudags (2009) dänggt mä, ass drbii zwüsche 136 und 245 Persoone umchoo si. Die genaui Zaal vo de Opfer isch nit bekannt.

In de spoote 1980er Joor isch dr Druck vo dr oschtdütsche Bevölkerig, wo mee Freihäit verlangt het, immer wie gröösser worde. D Berliner Muure isch am Oobe vom 9. Novämber 1989 im Lauf vo dr politische Cheeri in dr DDR ufdoo worde. Dr Fall vo dr Muure isch dr Aafang gsi vom Ändi vom oschtdütsche Syschteem, und in numen eme Joor isch d Diktatur vo dr SED zämmebroche und d DDR het sich mit dr BRD zum hütige Dütschland zämetoo.

D Gränze isch uf chly mee weder sächzg Kilometer zmitzt i de Hüüser vo dr Stadt und vo Sidligen am Rand vo dr Berliner Aglomerazioon gläge, öppe dryssg Kilometer sind dur Wald ggange und drüezwänzg Kilometer sind u offenem Kulturland gsi. Im flache Land rund um Berlin mit em dichte Netz vo Gwässer isch s au nid z vermiide gsi, ass es vil Gränzabschnitt dur Wasserflechine gha het; fasch vierzg Kilometer Gränze sind i de Seeè, Flüss und Kanääl gsi, wo me jewyls d Ändine vo de Muurstück näbedra bsunders gsicheret het.

D Sperralaag het hundertzwölf Kilometer Beton- und Schteimuure gha und vierevierzg Kilometer Heeg vo Metallgitter. Im Stadtzäntrum isch d Muur eifach i teil Huusfassade iibout worde. Hinder der Muure isch uf hundertsächzg Kilometer e Streife Land gsi, wo men i dr Nacht mit Schynwärfer belüüchtet het zum luege, ob öpper über d Gränze wott furtlaufe. A dr Gränze rund um Weschtberlin het d DDR 1986 e Reie vo 302 Beobachtigstürm ufgstellt, und zum d Flüchtling foo het me 259 Hundelaufalaage gha. Zum s Überstyge vo dr Muur no schwiriger z mache isch Stacheldroot usgleit gsi, und im Stadtzäntrum, psunders bi dr sümbolträchtige Alaag grad bim Brandeburger Toor, het s Gränzmilitär schwääri Beton- und Yseelemänt higleit, wo me mit Auto nid eifach hätt chönne durefaare.

D DDR het d Bouwiis vo dr Berliner Muure immer mee verbesseret; grossi Inveschtizioone i stercheri Alaage sind no i de 1980er Joore gmacht worde.

Füre Militärdienscht a dr Berliner Muur isch bi de DDR-Gränztruppe s «Gränzkommando Mitti» zueständig gsi. Das het anne 1989 11500 Soldate gha. Dr Kommandostab isch z Berlin-Karlshorst gsi. S Gränzkommando Mitti het au schwääri Usrüschtig chönne bruuche; me het em füre Kampf a dr Gränze mee weder füüfhundeert Schützepanzer, Granatwärfer, Panzerabweerkanoone, Flammewäärfer und fasch tuusig Hünd gää. Uf de Gwässer sind d Gränzsoldate mit Militärboot go patruliere.

I dr Muur rund um Berlin het me bi 25 Gränzübergäng chönne duregoo. D Vercheerskontrolle sind döört vo Lüüt vom DDR-Minischteerium für Staatssicherheit MfS gmacht worde. Vo dr Weschtberliner Syte här het’s Polizei- und Zollpöschte gha. A de berüemte Gränzstelle «Checkpoint Bravo» und «Checkpoint Charlie» i dr Stadt inne sind Kontrollpöschte vom alliierte Militär gsi.

Wo anne 1989 d Muure ufgangen isch, het me scho gly die meischten Alaage gschlisse. Es git es paar Räschte wo me no cha go aluege. Und für die Lüüt, wo bi irere Flucht a dr Gränze vo de DDR-Gränzsoldate verwütscht und teils tödet worde sind, het me Tänkmööler ufgstellt. D «Stiftig Berliiner Muure» tuet eim a die Gschicht maane.




</doc>
<doc id="60006" url="https://als.wikipedia.org/wiki?curid=60006" title="Kubanische Revolution">
Kubanische Revolution

Dr Begriff Kubanischi Revoluzioon bezäichnet dreierläi: Erstens verstoot mä drunder s historische Eräignis vom Sturz vom korrupte kubanische Diktator Fulgencio Batista dur d Widerstandsbeweegig «Beweegig vom 26. Juli» wo dr Fidel Castro aagfüert het. S erklärte Ziil vom Widerstand isch s gsi, die kubanisch Verfassig vo 1940, wo dr Batista sit 1952 zum Däil usser Chraft gsetzt het, wider häärzstelle mit alle demokratische Grundrächt und dr Landreform, wo si vorgseet. Dr bewaffneti Kampf isch sit 1956 vo stedtische Undergrundaktiviste und von ere Guerillaarmee, wo vom Bärgland us operiert het, gfüert worde. Im Lauf vom Joor 1958 isch er intensiver worde und uf nöji Gebiet usgwitet worde. Er isch mit dr Flucht vom Batista am 1. Januar 1959 ume gsi. 

Zwäitens verstoot mä drunder alli radikale Maassnaame, wo dr Castro as dr politisch Füerer zwüsche 1959 und 1961 äini noch dr andere usgfüert het, zum dr Staat, d Wirtschaft und d Gsellschaft vom Land im Sinn vo dr marxistisch-leninistische Ideologii umzbaue und e totalitäri Diktatur z errichde. 

Drittens wird dr Begriff vor allem vo dr kubanische Füerig sälber brucht, für d Erhaltig vom revolutionäre Kurs z Kuba. Er stoot denn für e Füerigsaaspruch vo dr Kommuniste Bardei vo Kuba und iirer marxistisch-leninistische Politik. In däm Sinne wird dr Begriff mäistens au vo dr kubanische Bevölkerig sälber verwändet.




</doc>
<doc id="60008" url="https://als.wikipedia.org/wiki?curid=60008" title="École centrale de Nantes">
École centrale de Nantes

D École centrale de Nantes esch e Technischi Hochschuel vu Nantes (Frànkrich). Si isch Mitgliid vo der "Conférence des Grandes Ecoles" und vo der "Gruppe Centrale" und vo der "France AEROTECH".

Si isch 1919 als "Institut polytechnique de l'Ouest" gründet worde. Si isch bekannt als "École nationale supérieure de mécanique de Nantes".



</doc>
<doc id="60009" url="https://als.wikipedia.org/wiki?curid=60009" title="Stellvertreterkrieg">
Stellvertreterkrieg

As Stellverdräterchrieg wird e Chrieg bezäichnet, wenn sich zwei oder mee Groossmächt sich im e Komflikt befinde, aber sich nit diräkt milidäärisch usenandersetze, sondern die milidäärischi Usenandersetzig vo äim oder meerere Drittstaate lön lo usdrääge. Die Drittstaate handle also kwasi as "Stellverdräter" vo de Grossmächt, wo eso chönne im Hindergrund bliibe und e diräkti milidäärischi Konfrontazioon chönne vermiide.

Dr Begriff isch wääred em Chalte Chrieg ufchoo und isch zum erste Mol wääred em Vietnamchrieg verwändet und in dr Litratur und dr Politik ufgriffe worde. Ursprünglig het er sich nume uf d Chrieg bezooge, wo noch em Zwäiten Wältchrieg usbroche si, und wo d USA und iiri Verbündete uf dr äinte Site, und d Sowjetunion und iiri Verbündete (dr so genannt "Ostblock") uf dr andere Site, iiri geopolitische und ideologische Inträssekomflikt in Drittstaate milidäärisch usdräit häi. Si häi drbii e Komflikt, wo scho bestande het wien e Bürgerchrieg für iiri äigene Zwäck instrumentalisiert. Si häi für das äi Bardei im Komflikt finanziell, diplomatisch und milidäärisch understützt und mänggisch au mit äigene Drubbe.

Bischbil für Stellverdräterchrieg si dr Spanisch Bürgerchrieg (1936–1939), wo s faschistische Italie und Nazidütschland d Putschiste under em General Franco understützt häi, wääred d Sowjetunion d Regierig mit Waffe und Berooter understützt het, und dr Chinesisch Bürgerchrieg noch em Zwäite Wältchrieg (1945–1949), wo d Sowjetunion d Kommuniste under em Mao Zedong understützt het und d USA d Nazionaliste under em Chiang Kai-shek.



</doc>
<doc id="60011" url="https://als.wikipedia.org/wiki?curid=60011" title="Neue Linke">
Neue Linke

Nöji Linggi isch e Sammelbegriff für verschiideni Persone, Grubbe, politischi Beweegige, Bardeie und Bardeiflügel vor allem in Westöiropa und Nordamerika, wo sit dr Middi vo de 1960er Joor alli mööglige sozialistischi, anarchistischi und anderi politisch linggi Konzept mit eme revolutionäre Aaspruch verdräte häi. Iiri Schwerpünkt si mäistens uf emanzipatorisch-sozialistische und internationalistische Ideal gsi.

Die Nöiji Linggi gränzt sich bi allen Underschiid zwüschen iire Aahänger vo klassische lingge Bardeie ab, sige si vo dr etablierte Sozialdemokratii oder vom Marxismus-Leninismus, wo bis 1990 in de realsozialistische Länder in Ostöiropa an dr Macht gsi isch.

Däil vo dr Nöije Lingge stütze sich aber au uf elteri Theorie und Konzept, wo zum Däil us dr vorstalinistische kommunistische Zit stamme und in dr erste Helfti vom 20. Joorhundert e Rolle gspiilt häi und vo de Staliniste underdruckt worde si. Zu dene ghööre s Konzept von dr sozialistische Röötdemokratii vo dr Rosa Luxemburg oder dr Trotzkismus, wo uf de Ideä vom Leo Trotzki basiert.

Grubbe vo dr dogmatische nöije („orthodoxe“) Lingge, drunder die mäiste dütsche K-Gruppe, luege d Entwigglig vo dr Sowjetunion noch 1956 kritisch aa und leene d Entstalinisierig, wo under em Chruschtschow aagfange het, as "rewisionistisch" ab. Si bezien sich mäistens uf e Maoismus, aber au uf e Stalinismus oder verwandti Konzept.

In de spoote 1960er Joor häi d Filosofie vo dr Frankfurter Schuel vom Theodor W. Adorno, Herbert Marcuse, Jürgen Habermas und vom Ernst Bloch mit dr kritische Theorii und dr französisch Existentialismus vom Jean-Paul Sartre und André Gorz e wichdige Iifluss uf die Nöiji Linggi ghaa. Verdräter vom Operaismus wie dr italiänisch Ethiker und politischi Filosof Antonio Negri und spööter dr John Holloway häi uf die Nöiji Linggi gwirkt und häi Iifluss uf d Globalisierigskritiker bis in d Gegewart.




</doc>
<doc id="60013" url="https://als.wikipedia.org/wiki?curid=60013" title="Fantasy Basel">
Fantasy Basel

D Fantasy Basel, au "The Swiss Comic Con", isch e Comic-Veraastaltig, wo jedes Joor im Früelig in dr Schwizer Stadt Baasel stattfindet.

D Baasler "Fantasy" isch 2015 vom Martin Schorno gründet worde und isch denn die äinzig Veraastaltig vo dere Art in dr Schwiz gsi. Si het in dr Mäss Baasel stattgfunde und 20'000 Bsuecher aazooge. 

S Festiwal stellt wääred drei Dääg Nöis us de Beriich vo de "Games", Kinofilm, Färnseeserie und Comics vor. Mä cha dört also nid nume d Klassiker gsee sondern au Figure us Serie wie «Game of Thrones», «The Walking Dead» oder us dr Wält vo dr Middelärde.




</doc>
<doc id="60015" url="https://als.wikipedia.org/wiki?curid=60015" title="Sozialdemokratie">
Sozialdemokratie

D Sozialdemokratii isch e politischi Beweegig und Ideologii, wo sich sälber as e Form vom ene reformistische demokratische Sozialismus aaluegt. Si setzt sich noch iirem Sälbstverständnis mit demokratische und sozialistische Middel für e sozial grächti Gsellschaft ii. Bis zum Aafang vo de 1960er Joor het zu iire allgemäin anerkannte Ziil ghöört, ass d Brodukzioonsmiddel zum Däil verstaatligt wurde. Das Ziil het zum Bischbil in Westdütschland d SPD mit em Godesbärger Brogramm vo 1959 ufgee.

Ursprünglig isch d Sozialdemokratii revoluzionär-sozialistisch gsi, het sich denn aber vom Aafang vom 20. Joorhundert aa mee und mee vo kommunistische Beweegige drduur afo underschäide, ass si die soziale Brobleem nit mit ere Revoluzioon dur d Arbäiterklass het welle lööse, sondern mit demokratische Reforme. These in däm Sinn si z Dütschland bsundrigs vom Eduard Bernstein vo de spoote 1890er Joor a verdräte worde und si dört vo de revoluzionääre Marxiste as revisionistisch verdüüflet worde. Spöötistens noch em Erste Wältchrieg isch us dr reformistische Minderhäit e Meerhäit worde. Das het Spaltige in dr Sozialdemokratii zur Folg gha: 1919 isch die revoluzionääri KPD gründet worde. 

D Sozialdemokratii stoot in e baar Länder nooch zum Linggsliberalismus, au wenn dä im Geegesatz zur d Sozialdemokratii, mäistens nit em Staat die entschäidendi Rolle bi dr Löösig vo politische Brobleem will überloo. D Sozialdemokratii orientiert sich hüte weniger an gsellschaftlige Klassestrukture, bsundrigs an dr Arbäiterklass, as in dr Vergangehäit. So isch au z Ängland d Rolle vo de Gwärkschafte in dr Labour Party chliiner worde as früener. 

D Kommuniste häi dr Sozialdemokratii immer wider Verroot an dr Aarbäiterklass vorgworfe, wil si uf d Revoluzioon verzichdet het, sich dr parlamentarische Demokratii verschriibe het und sich mit de bürgerlige Schichte und Bardeije zu Kompromiss iigloo het. Uf dr andere Site häi Kräis us em politisch rächte Spektrum d Sozialdemokratii vilmol mit de Kommuniste gliichgsetzt, und behauptet, ass si iiri woore Absichte hinder bluralistisch-demokratische Slogan wurd verstecke.





</doc>
<doc id="60017" url="https://als.wikipedia.org/wiki?curid=60017" title="Internationalismus">
Internationalismus

Dr Internazionalismus isch dr politisch Geegesatz zum Nazionalismus, Schowinismus und andere Ideologie, wo partikularistischi Grubbierige wie Staate, Nazioone, Völker, Religioone usw. as Ideal hoochhalte.
Er isch e politischs Brinzip, wo gröösseri politischi und wirtschaftligi Zämmenaarbet vo Nazioone und Völker aasträbt. Er het sini ideologische Wurzle im Sozialismus und Liberalismus. Vor allem d Sozialiste häi sich under em Iifluss vom Marxismus und sine Ufrüef wie «Broletarier vo alle Länder: düend öich zämme!» scho früe über die nazionale Gränze äwägg in Internazionale organisiert
Internazionaliste glaube im Allgemäine, ass d Wält sich sött veräinige und d Lüt as Persone oder Grubbe, aber au iiri Regierige, über nazionali, kulturelli oder soziali Gränze übere sötte kooperiere, zum gmäinsaami Inträsse fördere und s Schiggsaal vo dr Menschhäit in dr lange Sicht verbessere.

Dr Internazionalismus stützt sich hüte uf starki Bürokratie wie die vo de Veräinte Nazioone und iire Organ, wo zwar die nazionalistische Elimänt nid usschalte, aber iine e Raame gäbe, wo si din vilmol denn au zämmeschaffe.



</doc>
<doc id="60018" url="https://als.wikipedia.org/wiki?curid=60018" title="Soziale Gruppe">
Soziale Gruppe

Dr Begriff soziali Grubbe bezäichnet in dr Soziologii und Psüchologii e Sammlig vo mindestens zwei Persone. Soziologisch definiert sich e "Grubbe" drmit, ass alli iiri Mitgliider en ummiddelbari soziali Beziejig zunenander häi. Jeedes Mitgliid kennt die andere Mitgliider und zwüschen alle Mitgliider si soziali Interakzioone mööglig. Wääge de Interakzioone wo nöötig si, isch d Gröössi von ere Grubbe also grundsätzlig begränzt. 

Daas isch dr Underschiid zwüschen ere soziale Grubbe und ere "Organisazioon". Organisazioone chönne im Vergliich zun ere Grubbe seer vil Mitgliider haa und iiri Sozialstruktur cha seer komplex si, zum Bischbil chönne si en anonüümi Struktur mit formalisierte, anonüüme Begeegnige haa. Gläägentlig wärde si dorum as "formelli Grubbe" bezäichnet.

In dr Psüchologii, bsundrigs dr Sozialpsüchologii, wird d Gröössi von ere Grubbe nit begränzt; es git Wüsseschaftler, wo aber zwüsche Fenomeen in chliinere Grubbe und sonige in gröössere en Underschiid mache. Äi Definizion, wo vo vile anerkennt wird, stammt vom Sozialpsücholoog Henri Tajfel, won e (soziali) Grubbe as e Sammlig vo Indiwidue definiert het:


Im Tajfel si Theorii wird bi chliine Grubbe wie au bi ethnische Grubbe und ganze Nazioone aagwändet.



</doc>
<doc id="60019" url="https://als.wikipedia.org/wiki?curid=60019" title="Marxismus-Leninismus">
Marxismus-Leninismus

Dr Begriff Marxismus-Leninismus bezäichnet die offizielli politischi Ideologii vo dr Sowjetunion vo dr Middi vo de 1920er-Joor aa. Dr Josef Stalin het en definiert as "„d Leer vom Marx, wo dr Lenin under de nöije Verheltniss vom Klassekampf in dr Epoche vom Imperialismus und vo de proletarische Revoluzioone“" witerentwigglet het.

Noch em Dood vom Lenin im Joor 1924 isch dr Marxismus-Leninismus zur offizielle Staatsdoktrin vo dr Sowjetunion worde. Er het as e wüsseschaftligi Wältaaschaujig vo dr Arbäiterklass gulte. Ursprünglig isch nume d Bezäichnig Leninismus im Bruuch gsi, spööter isch s Begriffsbäärli Marxismus-Leninismus in erster Linie vo de kommunistische Bardeie verwändet worde, zum sich vom Trotzkismus und andere Grubbe, wo gegen e Stalinismus gsi si, und au vom Reformismus und Revisionismus vo dr Sozialdemokratii abzgränze.

Mit dr Verbindig vo de bäide Begriff het mä au dr äigeständig theoretisch und braktisch Verdienst vom Lenin bi dr Witerentwigglig vom Marxismus welle würdige. D SED het sich uf e Stalin gstützt, wo di dr Marxismus-Leninismus as…

definiert het.

Au noch dr offizielle Stalin-Kritik uf em XX. Bardeidaag vo dr KPdSU isch dr Begriff Marxismus-Leninismus vo de kommunistische und sozialistische Bardeije, wo iine noochgstande si, witer verwändet worde.

Lut em Lenin het dr Marxismus-Leninismus drei Hauptbestanddäil:

In dr DDR isch dr Marxismus-Leninismus an alle Uniwersidääte, Hoochschuele und Fachschuele e Pflichtkurs gsi. Studänte us alle Fachrichdige häi an Leerveraastaltige in Marxismus-Leninismus (ML) nüesse mitmache und Brüefige müess ableege. Au d Brofässer, Dozänte und wüsseschaftlige Mitarbäiter höi die ganz Zit Kürs in ML müesse nee. Für daas het s an jedere Hoochschuel und Uniwersidäät en Instidut für Marxismus-Leninismus und an de Fachschuele entsprächendi Sekzioone gee.




</doc>
<doc id="60020" url="https://als.wikipedia.org/wiki?curid=60020" title="Klassenkampf">
Klassenkampf

Dr Begriff Klassekampf bezäichnet ökonomischi, politischi und ideologischi Kämpf zwüsche gsellschaftlige Klasse. Noch dr marxistische Theorii si d Inträsse vo de Klasse, wo usbüte und dene, wo usbütet wärde, antagonistisch und füere zu Klassekämpf zwüsche de Usbüter und de Usbütete, wo die menschligi Gschicht und bsundrigs d Revoluzioone aadriibe häi. Im Kampf vo de gsellschaftlige Klasse manifestiert sich lut em Karl Marx dr Widerspruch zwüsche de gsellschaftlige Broduktivchreft (em Entwiggligsstand vo dr Aarbetschraft, de Brodukzioonsmiddel und Brodukzioonstechnike) und de Brodukzioonsverheltniss (bzw. de Äigedumsverheltniss an de Brodukzioonsmiddel) as Klassegeegesatz. Dä wurd schliesslig dur en Umsturz vo dr Klasseherschaft, wie si bestoot, e revoluzionäri Umwälzig vo de Brodukzioonsverheltniss bringe. Im Kapitalismus si die zentrale Klasse in dr Konfrontazioon d Aarbäiterklass und d Kapitalisteklass. D Revoluzioon vo dr Aarbäiterklass, wo dr Marx wäge de krisehafte Entwiggligsgsetz vo dr kapitalistische Brodukzioonswiis erwartet het, wurd dr Klasseherrschaft en Änd gmacht, wenn alli Klassenunderschiid ufghoobe si.

vom Karl Marx:





</doc>
<doc id="60021" url="https://als.wikipedia.org/wiki?curid=60021" title="Walter Scheel">
Walter Scheel

Dr Walter Scheel (* 8. Juli 1919 z Höhscheid, hite Ortsdail vu Solingen; † 24. Augschte 2016 z Chrozige) isch e dytsche Bolitiker (FDP) gsii. Är isch dr viert Bundesbresidänt vu dr Bundesrepublik Dytschland gsii. 

Vu 1961 bis 1966 isch er Bundesminischter fir wirtschaftligi Zämmenarbet un vu 1969 bis 1974 Bundesminischter vum Uuswärtige un au Vizechanzler gsii. Noch em Ruggdritt vum Bundeschanzler Willy Brandt am 7. Mai 1974 het dr Scheel wäge däm d Regierigsgschäft gfiert, bis am 16. Mai 1974 dr Helmut Schmidt zum Bundeschanzler gwehlt woren isch. Derno isch dr Scheel vu 1974 bis 1979 Bundesbresidänt gsii.





</doc>
<doc id="60024" url="https://als.wikipedia.org/wiki?curid=60024" title="Orthodoxie">
Orthodoxie

Orthodoxie ( "orthós" ‚richdig‘, ‚in ere grade Linie‘ und "dóxa" ‚Mäinig‘, ‚Glaube‘, also „Rächtglöibigkäit“) bezichnet allgemäin en Interpretazioon von ere Leer, wo sich — noch dr Aasicht vo dene, wo die Interpretazioon understütze — stark an die ursprüngligi und dorum richdigi Interpretazioon haltet. D Aahänger von ere Orthodoxii glaube, ass si uf d Leer müesse ufbasse, für dass si nid wie s grad chunnt oder äim beliebt veränderet wurd. D Kritiker hingeege sääge, ass en orthodoxi Interpretazioon nid wurd zueloo, ass sich d Leer chönn witerentwiggle und sich chönn aabasse, wenn sich die religiööse, politische und kulturelle Verheltniss verändere.

Orthodoxie git s in vile Religioone. Im Christedum zum Bischbil het s aagfange mit em 1. Konzil vo Nicaea im Joor 325, wo sich die katholischi Chille uf d Trinitäät festgläit het und sich eso vo de Arianer abgränzt het. Aber dr Begriff het erst in dr Zit noch dr Reformazioon afo bedüte, ass mä uf bestimmti dradizionelle Leermäinige, Ideologie oder Handligswiise wurd bestoo, im Geegesatz zu "Ernöierigsbeweegige" (Heterodoxii).

Au im Juudedum git s en Orthodoxii, wo men ere vilmol normativs Juudedum säit. Drzue ghööre s modärn- oder nöiorthodoxe und s ultraorthodoxe Juudedum. Vilerorts gränze sich die orthodoxe Juude sträng vo de Konserwative und vo de Liberale ab und akzeptiere iiri religiööse Entschäidige nid.

Im Islam wird dr Begriff Orthodoxii vor allem für Muslim vo dr sunnitische Richdig verwändet, wo die mäiste Muslim drzueghööre. Si stützt sich uf vier Rächtsschuele ("Madhhab") vo de Hanafite, d Hanbalite, d Malikite und d Schafiite. Si gränze sich vo Minderhäitsrichdige wie de Alewite, dr Ahmadiyya und de Schiite ab.

Orthodoxie häi e Näigig drzue, die wo nid dr «richdig» Glaube häi, z verfolge. Bsundrigs schlimm wird s im Allgemäine für die, wo äigentlig zur Gmäinschaft ghööre, aber an «Falschs» glaube, und dorum as «Abdrünnigi» vilmol bis zum Dood verfolgt wärde. Au in Psöidoreligioone wie em Marxismus het d Orthodoxii immer wider under de «Abwiichler» Opfer gforderet.


</doc>
<doc id="60026" url="https://als.wikipedia.org/wiki?curid=60026" title="Arbeiterklasse">
Arbeiterklasse

S Wort „Arbäiterklass“ wird hüte in erster Linie im Marxismus brucht, vilmol as Sünonüüm vo „Proletariat“. Dr Begriff goot uf die industrielli Revoluzioon zrugg, aber hüte isch si Definizioon umstritte. 

Mä het mit dr Arbäiterklass mäistens d Arbäiter gmäint, wo vor allem körperlig gege Loon für öbber anders gschafft häi. Es git aber Marxiste und Marxismusforscher wo dr Begriff witer fasse. Lut em amerikanische Sozialist Hal Draper bildet s industrielle Proletariat dr Kärn vo dr Arbäiterklass, drzue chunnt s nit-industrielle Proletariat, also d Loonbarbäiter im Beriich vo de Dientsläistige und dr Landwirtschaft. Noch em Draper ghööre Loonarbäiter in de Beriich, wo kä Meerwärt im marxistische Sinn erzügt wird, wie zum Bischbil im staatlige Dienst nid zum Proletariat. Aber Familiemitgliider vo Buure, wo ushälfe aber kä Loon bechömme ghööre drzue, wie au chliini sälbständigi Handwärker, Buure, Laadebsitzer und ähnligi wo s dradizionelle Chliibürgerdum usmache.

D Zaal vo de Fabrikarbäiter, wo dradizionell e groosse Däil vo dr Arbäiterklass usgmacht het und wo sich organisiert häi, zum iiri Inträsse duurezsetze, isch in westlige Staate noch em Zwäite Wältchrieg immer mee gsunke. Dr Begriff Arbäiterklass isch dorum us dr Moode cho. Wenn er no brucht wird, zelt mä hützudags mäistens alli die zur Arbäiterklass, wo nüt anders zum verchaufe häi as iiri Arbetschraft und iir Chönne. Si umfasst also usser de Arbäiter au die Aagstellte und Beamte, schliesst aber die us, wo s Iikomme von ene e Brodukt vo iirem Bsitz, em Kapital, isch. 




</doc>
<doc id="60027" url="https://als.wikipedia.org/wiki?curid=60027" title="Karl Carstens">
Karl Carstens

Dr Karl Carstens (* 14. Dezämber 1914 z Bremen; † 30. Mai 1992 z Meckenheim) isch e dytsche Bolitiker (CDU) gsii. Är isch vu 1976 bis 1979 Bresidänt vum Dytsche Bundesdag un vu 1979 bis 1984 dr fimft Bundesbresidänt vu dr Bundesrepublik Dytschland gsii.

Dr Carstens isch im Bremer Stadtdail Schwachhausen uf d Wält chuu as Suhn vum Carl Carstens, eme Oberlehrer un Studierot an dr Handelsschuel z Bremen, ewu churz vo dr Geburt vum Suhn im Erschte Wältchrieg gfallen isch. Noch em Abitur am Alte Gymnasium z Bremen anne 1933 het dr Carstens z Frankfurt am Main, z Greifswald, z Dijon, München, z Königsberg un z Hamburg Rächtswisseschaft studiert un s Studium 1936 mit em erschten un 1939 mit em zwaite juristische Staatsexamen abgschlosse. Anne 1938 het er zum Dr. jur. promoviert. Är isch Referendar am Landgricht Bremen wore. Vu 1939 bis 1945 isch er as Soldat bi dr Flakartillery im Zweete Wältchrieg gsii (1940 as Unteroffizier, 1941 Wachtmaischter vu dr Reserve, 1942 Leutnant).

Noch em Chrieg isch dr Carstens z Bremen as Rächtsaawalt zuegloo wore un het in dr Chanzlei Ahlers & Vogel aagfange. Vu Juni 1945 bis 1947 het er au fir dr Burgermaischter Theodor Spitta gschafft. 1948/1949 het er e Masters of Laws (LL.M.) an dr Yale-Universität z New Haven (Connecticut) gmacht.

Vu 1949 bis 1954 isch er Rächtsberoter vum Bremer Senat un vum Bevollmächtigte vu Bremen bim Bund gsi. Ab 1950 het er e Lehrufdrag an dr Universitet z Köln ghaa, wun er si 1952 habilitiert het. Anne 1954 isch er derno in dr Uuswärtige Dienscht vu dr Bundesrepublik Dytschland yydrätte. Bis 1955 isch er Ständige Verdrätter vu dr Bundesrepublik bim Europarot z Stroßburi gsii un het derno im Uuswärtigen Amt z Bonn gschafft. Anne 1960 isch er zum Profässer fir Staats- un Velkerrächt an dr Universitet Köln beruefe wore. Vu 1970 bis 1972 het er s Forschigsinschtitut vu dr Dytsche Gsellschaft fir Uuswärtigi Bolitik z Bonn glaitet.

Dr Carstens het anne 1944 d Veronica Prior ghyrote. D Veronica Carstens (1923–2012) isch speter Fachärzti fir Inneri Medizin wore. D Eh isch chinderlos blibe. S Ehbaar het 1982 d „Karl un Veronica Carstens-Stiftig“ grindet mit em Zyl Naturhailkunde un Homöopathy z ferdere.

Dr Carstens isch syt 1934 Mitglid im Sturm 5/75 vu dr SA gsii. Vu 1940 bis 1945 isch er Mitglid vu dr NSDAP gsii. 

Anne 1955 isch er Mitglid vu dr CDU wore.

Vu 1972 bis 1979 isch er Mitglid vum Dytsche Bundesdag gsii. Do isch er vu Mai 1973 bis Oktober 1976 Vorsitzer vu dr CDU/CSU-Bundesdagsfraktion un Oppositionsfierer gsii. No dr Bundesdagswahl 1976 isch dr Carstens am 14. Dezember 1976 zum Bresidänt vum Dytsche Bundesdag gwehlt wore.

Dr Karl Carstens isch 1972 iber d Landeslischt Schleswig-Holstein un 1976 as diräkt gwehlte Abgordnete vum Wahlchrais Oschtholstein in dr Bundesdag yyzioge.

Vu Juli 1960 bis Dezämber 1966 isch er Staatssekretär im Uuswärtigen Amt gsii, in dr Zyt vu dr Große Koalition vu Dezämber 1966 bis 1968 Staatssekretär im Bundesminischterium vu dr Verdaidigung. Vu 1968 bis 1969 isch er as Staatssekretär Schef vum Bundeschanzleramt bim Bundeschanzler Kurt Georg Kiesinger.

Bi dr Wahl vum dytsche Bundesbresidänt het en d Bundesversammlig am 23. Mai 1979 zum 5. Bundesbresidänt vu dr Bundesrepublik Dytschland gwehlt.Em Carsten sy Kandidatur isch wäg syre friejere NSDAP-Mitglidschaft kritisiert wore. Är isch Noofolger vum Walter Scheel wore.

In syre Amtszyt het si dr Carstens gege Forderige vu dr Friidesbewegig noch ere aisytige Abrischtig un d Bezugnahm uf d Bärgpredig.

Wäge syre Vorlieb fir s Wandere isch dr Carstens as „Wanderbresidänt“ bekannt gsii. Är het die Wanderige gnutzt zum mit e Huffe andere Lyt schwätze, wu mit em gwanderet sin. Er nutzte diese Wanderungen zur Begegnung mit vielen Menschen, von denen er sich streckenweise begleiten ließ und mit denen er unterwegs einkehrte. 

Us Altersgrind het er uf e zwootoi Kandidatur verzichtet un isch dodermit zum 30. Juni 1984 us em Amt gschide.





</doc>
<doc id="60029" url="https://als.wikipedia.org/wiki?curid=60029" title="Arts et Métiers ParisTech">
Arts et Métiers ParisTech

D Arts et Métiers ParisTech (früener ENSAM, "École nationale supérieure d'arts et métiers") esch e Technischi Elitehochschuel z Frànkrich mit Kampus z Paris, Metz, Bordeaux, Angers, Lille, Cluny, Châlons-en-Champagne und Aix-en-Provence. D Schuel isch Mitgliid vo der "Conférence des Grandes Ecoles" und vo der "France AEROTECH". 

D Arts et Métiers isch für iir Ääscheniöörstudium bekannt. Si nimmt in Aaspruch Uniwersalääscheniöör uuszbilde, s Studium isch aber seer maschinebaulastig.

Die mäiste Studänte si Mitgliid in dr Studänteverbindig vo dr "Gadz'Arts" (vo "Garçon des Arts et Métiers"), won ene will gsellschaftligi Wärt, wie z. B. Brüederligkäit, vermiddle, und sich für soziali Brojekt angaschiert.



</doc>
<doc id="60030" url="https://als.wikipedia.org/wiki?curid=60030" title="Johannes Rau">
Johannes Rau

Dr Johannes Rau (* 16. Jänner 1931 z Wuppertal; † 27. Jänner 2006 z Berlin) isch e dytsche Bolitiker (SPD) gsii. Är isch vu 1999 bis 2004 dr acht Bundesbresidänt vu dr Bundesrepublik Dytschland gsii.

Vorhär isch er Kommunal-, Landes- un Bundesbolitiker gsii. Vu 1969 bis 1970 isch er Oberburgermaischter vu dr Stadt Wuppertal gsii, vu 1977 bis 1998 Landesvorsitzer vu dr SPD z Nordrhy-Weschtfale un vu 1978 bis 1998 dr sechst Minischterbresidänt vum Land Nordrhy-Weschtfale. Bi dr Bundesdagswahl 1987 isch er Chanzlerkandidat vu dr SPD gsii. Noch em Ruggdritt vum Björn Engholm het er kommissarisch dr Vorsitz vu dr SPD-Bundesbartei gfiert.

Dr Johannes Rau isch syt em 9. Augschte 1982 ghyrote gsii mit dr Christina Delius (* 1956), ere Änkeldochter vum friejere Bundesbresidänt Gustav Heinemann. Us dr Eh sin drei Chinder firigange, d Anna Christina (* 19. Dezember 1983), dr Philip Immanuel (* 28. Januar 1985) un d Laura Helene (* 10. November 1986).





</doc>
<doc id="60031" url="https://als.wikipedia.org/wiki?curid=60031" title="Trotzkismus">
Trotzkismus

Dr Trotzkismus isch e Richdig im Marxismus, wo vom Leo Trotzki usgange isch und im Geegesatz zum orthodoxe Marxismus-Leninismus stoot. Er isch au as e politische Kampfbegriff verwändet worde, wo dr Josef Stalin und sini Noochfolger brucht häi, zum politischi Gegner z diffamiere und z verfolge.

Dr Trotzkismus wiicht vo dr Linie vom orthodoxe Marxismus-Leninismus vor allem im Bezuug uf d Revoluzioonstheorii und d Bardeileer ab. E wääsentlige Bestanddäil isch d Theorii vo dr „Permanänte Revoluzioon“, das häisst: die sozialistischi Revoluzioon uf dr ganze Wält as e ständige Brozäss under dr Füerig vo Arbäiterrööt.

Dr Trotzki sälber het dänggt, ass är die ursprüngligeLeere vom Lenin vo dr russische Oktoberrevoluzioon, wo, internazional usgrichdet gsi si, im Geegesatz zum Stalinismus mit sim Sozialismus in äim Land, wo spööter die orthodoxi Leer verdrüllt het. Er het dr Begriff in de 1920er Joor definiert as „die richdigi Aawändig vom Marxismus in dr nöije Etappe in dr Entwigglig vo dr Oktoberrevoluzioon und vo unserer Bardei.“

Im Geegesatz zur These vom mööglige „Sozialismus in äim Land“, wo dr Stalin verdräte het, isch dr Trotzki für e konsekwänte Internazionalismus gstande. Lut sinere Theorii vo dr permanänte Revoluzioon cha dr Sozialismus as Übergangsgsellschaft zum Kommunismus nume uf ere internazionaale Eebeni funkzioniere, und dorum müess die ganzi Wält dur e Revoluzioon vom Kapitalismus befreit wärde. Dr Usgangspunkt für e Trotzkismus isch im Trotzki si Studie "Verrooteni Revoluzioon. Was isch d Sowjetunion und wo aane dribt si?" us em Joor 1936. Din analüsiert er d "Bürokratisierig" in de Länder, wo e proletarischi Revoluzioon stattgfunde het und wo denn hüfig as "degenerierti" Aarbäiterstaate bezäichnet worde si. D Trotzkiste gseen sich als Verdräter vom Leninismus, wie e hufe anderi marxistischi Ströömige au.

E Methode zum an d Macht cho, wo under anderem vo trotzkistische Beweegige verwändet worde isch und immer no verwändet wird, isch dr „Entrismus“, wo Trotzkiste offe oder im versteckte in Bardeije und Organisazioone mitschaffe mit em Ziil, die äigeni Ideologii z verbräite, Mitgliider z gwünne, dr Kurs vo dr Organisazioon z verändere, zum in Zite vo dr Marginalisierig beziejigswiis vom e Verbot vo revoluzionäre Organisazioone nit vollständig vo dr Politik usgschlosse z si oder zum politisch legal chönne schaffe.

Dr „Trotzkismus“ isch as politische Begriff vor 1917 in erster Linie innerhalb vo dr Sozialdemokratische Aarbäiterbardei vo Russland verwändet worde, zum im Trotzki sini Uffassige z beschriibe.
Bim Stalin isch dr Begriff noch 1923 as „Modällfall für alli Forme vo dr Linggsopposizioon in dr kommunistische Beweegig bzw. in dr Sowjetunion“ verwändet worde, und denn vo dr Middi vo de 1930er-Joor isch er hauptsächlig in dr politische Usenandersetzig mit dr Lingge Opposizioon innerhalb vo dr Dritte Internazionaale as Kampf- und Bropagandabegriff brucht worde. Abwiichler vo dr Bardeilinie vo dr KPdSU si vilmol as "Trotzkiste" bezäichnet worde, so zum Bischbil in de Moskauer Brozäss 1936 bis 1938, wo under anderem ehemooligi Mitgliider vom Zentralkomitee verurdäilt worde si.





</doc>
<doc id="60032" url="https://als.wikipedia.org/wiki?curid=60032" title="Roman Herzog">
Roman Herzog

Dr Roman Herzog (* 5. April 1934 z Landshut; † 10. Jänner 2017 z Jagsthausen) isch e dytsche Jurischt un Bolitiker (CDU) gsii. Är isch vu 1994 bis 1999 dr sibt Bundesbresidänt vu dr Bundesrepublik Dytschland gsii. Dervor isch er 1978 bis 1980 Kultus-, vu 1980 bis 1983 Inneminischter vum Land Bade-Wirttebärg gsii un vu 1983 bis 1994 Richter am Bundesverfassigsgricht, ab 1987 as Bresidänt vum Gricht.

Noch em Abitur het dr Herzog ab 1953 z Minche Rächtswisseschafte studiert un s Studium 1957 mit em erschten un 1961 mit em zwaite juristische Staatsexamen abgschlosse. Anne 1958 het er zum Dr. jur. promoviert. Bis 1964 het er derno as wisseschaftlige Assischtänt bim Theodor Maunz an dr Juristische Fakultet vu dr Universitet Minche gschafft. Um des Zyt het er sich au habilitiert. Bis 1965 het er derno as Privatdozänt an dr Universitet Minche glehrt. Anne 1965 isch er as ordelige Professor uf dr Lehrstuel fir Staatsrächt un Bolitik an di Frei Universitet Berlin gruefe. Der tisch er vu 1967 bis 1968 Dekan un vu 1968 bis 1969 Prodekan vu dr Juristische Fakultet gsii. Anne 1969 isch er uf dr Lehrstuel fir Staatslehr un Bolitik an dr Dytsche Hochschuel fir Verwaltigswisseschafte Speyer gruefe wore. Vu 1971 bis 1972 isch er Rektor vu däre Hochschuel gsii.

Syter anne 1970 isch dr Herzog Mitglid vu dr CDU. Vu 1978 bis 1983 isch er er Bundesvorsitzer vum Evangelische Arbetschrais vu CDU un CSU. Um des Zyt het er ab ab 1979 au em Bundesvorstand vu dr CDU aaghert. Syt syre Amtszyt as Bundesbresidänt ruet sy Barteimitglidschaft.

Anne 1973 isch dr Herzog as Staatssekretär un Bevollmächtigte vum Land Rhyland-Pfalz bim Bund in Landesregierig vum Minischterbresidänt Helmut Kohl gruefe wore. In däre Funktion isch dr Herzog glychzytig au Mitglid vum Bundesrot gsii. Des Amt het er au unter em Minischterbresidänt Bernhard Vogel wytergfiert.

Vu 1978 bis 1980 isch er in dr vum Minischterbresidänt Lothar Späth gfierte Landesregierig Minischter fir Kultus un Sport vum Land Bade-Wirttebärg gsii. No dr Wahl zum Landdag vu Bade-Wirttebärg 1980 isch dr Herzog as Abgordnete fir dr Wahlchrais Geppenga in dr Landdag yyzoge. Är isch derno Inneminischter vu Bade-Wirttebärg wore.

Nodäm er s Landdagsmandat niderglait het, isch dr Herzog am 20. Dezämber 1983 zum Vizebresidänt un Vorsitzer vum erschte Senat vum Bundesverfassigsgricht ernännt wore. Wu dr Wolfgang Zeidler in Ruestand gangen isch, isch dr Herzog am 16. Novämber 1987 sy Noofolger im Amt vum Bresidänt wore. Är het des Amt ghaa bis zum 30. Juni 1994. Sy Noofolgeri isch d Jutta Limbach.

Näbe syre Arbet as Verfassigsrichter het er as Honorarprofessor vu 1984 bis 1994 e Lehrufdrag an dr Hochschuel fir Verwaltigswisseschafte Speyer un vu 1986 bis 1994 an dr Eberhard Karls Universität Dibenga ghaa. Im Rame vu dr Heinrich-Hertz-Gaschtprofessur 1999/2000 isch dr Roman Herzog Gaschtprofessor an dr Universitet Charlsrue (TH) gsii.

Am 23. Mai 1994 isch dr Herzog vu dr Bundesversammlig im dritte Wahlgang mit dr Stimme vu CDU/CSU und FDP zum sibte Bundesbresidänt vu dr Bundesrepublik Dytschland gwehlt wore. Är het s Amt zum 1. Juli 1994 aadrätten as Noofolger vum Richard von Weizsäcker. Uf e Kandidatur zuen ere zwoote Amtzyt het er scho zum amtsaadritt verzichtet. Sy Noofolger isch derno am 1. Juli 1999 dr Johannes Rau wore.

Anne 1996 het dr Herzog dr Dag vum Gedänken an d Opfer vum Nationalsozialismus as Gedänkdag z Dytschland proklamiert. In syre erschte Red het dr Herzug uusghfiert: „Die Erinnerung darf nicht enden; sie muss auch künftige Generationen zur Wachsamkeit mahnen. Es ist deshalb wichtig, nun eine Form des Erinnerns zu finden, die in die Zukunft wirkt. Sie soll Trauer über Leid und Verlust ausdrücken, dem Gedenken an die Opfer gewidmet sein und jeder Gefahr der Wiederholung entgegenwirken.“

Großi Beachtig het sy Red am 26. April 1997 z Berlin gfunde, wun er gsait het: "„Durch Deutschland muß ein Ruck gehen. Wir müssen Abschied nehmen von liebgewordenen Besitzständen. Alle sind angesprochen, alle müssen Opfer bringen, alle müssen mitmachen.“" Dä "Ruck" wird syterhär vymol, au satirisch, zitiert.

Dr Roman Herzog isch in erschter Eh syt 1958 mit dr Christiane Krauß ghyrote gsii. Us däre Eh sin zwee Sihn firigange, dr Markus (*1959) un dr Hans Georg (*1964). D Christiane Herzog isch am 19. Juni 2000 z München gstorbe. Ab em 4. Septämber 2001 isch dr Roman Herzog in zwooter Eh mit dr Alexandra Freifrau von Berlichingen (* 1941) geb. von Vultejus ghyrote gsii.





</doc>
<doc id="60033" url="https://als.wikipedia.org/wiki?curid=60033" title="Establishment">
Establishment

Establishment ( [] ‚Iirichdig‘, ‚organisierti Körperschaft‘) bezäichnet e Miliöögrubbierig oder Klass, wo wirtschaftlig, politisch und gesellschaftlig iiflussriich isch: en etablierti Elite. Dr Begriff het mäistens Konotazioon, wo kritisch bis abläänend isch.

Dr Usdruck isch vor allem dur d Juuged- und Studäntebeweegig vo de middlere 1960er Joor as Schlagwort für d Chreft brucht worde, wo an dr Macht gsi si und wo alles gmacht häi, zum iiri Macht z befestige und die nid-briwilegierte Schichte z underdrucke. Im Lauf vo dr 68-Beweegig isch er e ständigs Schlagwort gsi, z. B. vo de „Republikanische Klub“, wo dennzumol entstande si.



</doc>
<doc id="60034" url="https://als.wikipedia.org/wiki?curid=60034" title="Lachen (Begriffsklärung)">
Lachen (Begriffsklärung)

Lachen chan folgendes bedüte:
Lachen ich de Name vo däne Örtlichkaite:

z Dütschland:

i de Schwiz:
Lueg au:


</doc>
<doc id="60035" url="https://als.wikipedia.org/wiki?curid=60035" title="Soziale Klasse">
Soziale Klasse

Dr Begriff (Soziali) Klass bezäichnet in de Sozialwüsseschafte e Klass vo Lüt wo gmäinsami soziali Merkmol häi, vor allem wirtschaftligi.

Dr Begriff vo dr soziale Klass bezieht isch vom Karl Marx brucht worde im Sinn von ere Differenzierig vo dr Gsellschaft noch underschiidlige "Klasse". Lut em Marx isch e Klassegsellschaft im Wääsentlige dichotom und het scho immer us de opposizionelle Inträssegmäinschafte vo de Herrscher und de Beherrschte bestande. Dr Marx het dr Begriff vo dr Klass brucht, zum vom ene sogenannte Klassekampf z reede und die regierti Meerhäit as en Inträssegmäinschaft z würdige und politisch aktiwiere.
S Gfüül, zämmezghööre, oder Klassebewusstsi cha in ere Gmäinschaft existiere, muess es aber nid, so wie s öiropäische Proletariat am Aafang vom 19. Joorhundert no kä Klassebewusstsii entwigglet het. Ass mä au für die Zit vo soziale Klasse cha reede bedütet nid, ass es in dene Klasse e Gfüül vom Zämmeghööre gee hätti, und scho gar nid ass si politisch gmäinsam hätte chönne handle.

In dr Soziologii git s Kontrowärse wägen em Klassebegriff. Er isch vor allem in sine polemisch-politische Uswirkige umstritte.
In dr Geegewart wärde Diskussioone gfüert über e "dransnazionali kapitalistischi ‚Klass‘, wo am sich bilde isch". Im überdräite Sinne wird vo dr "politische Klass" as dr Füerigsschicht vo de Bruefspolitiker greedet.

Im Underschiid zum dütschsproochige Ruum wird im angelsäggsische dr Klassebegriff "(class)" brucht, ooni dass mä sofort in däm, won en verwändet, e Marxist gseet; dört wird au hüte vo „Kapitalismus“ "(capitalism)" greedet, wääred sich im Dütsche „Määrtwirtschaft“ as Bezäichnig duuregsetzt het.






</doc>
<doc id="60036" url="https://als.wikipedia.org/wiki?curid=60036" title="Gustav Heinemann">
Gustav Heinemann

Dr Gustav Walter Heinemann (* 23. Juli 1899 z Schwelm; † 7. Juli 1976 z Essen) isch e dytsche Jurischt un Bolitiker un dr dritt Bundesbresidänt vu dr Bundesrepublik Dytschland gsii.

Dr Heinemann het ab 1919 an dr Universitete z Münster, z Marburg, z München, z Göttingen un z Berlin Rächtswissenschafte studiert un 1922 s erscht juristisch Staatsexame gmacht. Anne 1922 het er an dr Philipps-Universitet z Marburg zum Dr. phil. promoviert, 1926 het er s zwait Staatsexame gmacht. Vu 1926 bis 1928 het er z Exxen as Rächtsaawalt gschafft. 1929 het er z Münster zum Dr. jur. promoviert. Vu 1929 bis 1949 het er as Juschtiziar vu dr Rhynische Stahlwärch z Essen gschafft. In dr Zyt vum Nationalsozialismus isch er Rächtsberoter vu dr Bekännende Chilche gsii. Är het si aber nit bolitisch engaschiert, sunder het water as Jurischt gschafft. Vu 1933 bis het er e Lehrufdrag fir Bärg- un Wirtschaftsrächt an dr Universitet z Köln ghaa. Vu 1936 bis 1949 isch er au no Bärgwärchdiräkter bi dr Rhynische Stahlwärch z Essen gsii.

Noch em Chreg het dr Heinemann im Oktober 1945 mit andere Rotsverdrätter vu dr Evangelische Chilche z Dytschland (EKD) s Stuegerter Schuldbekänntnis unterschribe. Bis 1955 isch er erschte Bresidänt im Rot vu dr EKD gsii, wun er bis anne 1967 Mitglid din gsii isch. Vu 1949 bis 1962 isch er Mitglid vu dr Laitig vu dr Evangelische Chilche im Rhyland gsii. vu 1949 bis 1955 derzue as PRäses vu dr gsamtdytsche Synode vu dr EKD.

Dr Heinemann het zue dr Mitgrinder vu dr CDU ghert. Vu 1946 bis 1949 isch er Oberburgermaischter vu Essen gsii, vu 1946 bis 1950 CDU-Landdagsabgordnete z Nordrhy-Weschtfale un vu 1947 bis 1948 Juschtizminischter vum Land Nordrhy-Weschtfale. Vu 1949 bis 1950 isch er derno im Kabinett vum Konrad Adenauer Bundesminischter vum Innere gsii. Wäg dr Widerbewaffnig, wu vum Adenauer yyglaitet woren isch, isch er anne 1950 als Inneminischter zruggdrätte. Anne 1952 het er d CDU verloo un di Gsamtdytsch Volksbartei (GVP) mitgrindet. Anne 1957 isch er dr SPD byydrätte. Von 1966 bis 1969 isch dr Heinemann im Kabinett vum Kurt Georg Kiesinger (Großi Koalition) Bundesminischter vu dr Juschtiz gsii.

Am 5. Merz 1969 isch er vu dr Bundesversammlig im dritte Wahlgang zum Bundesbresidänt gwehlt wore. Är het s Amt derno am 
1. Juli 1969 aadrätte as Noofolger vum Heinrich Lübke. Dr Heinemann het si as „Burgerbresidänt“ gsääne. Är het ylmol Sischtemmängel vu dr Noochriegsdemokraty kritisiert un het versuecht, d Aigeninitiativ vu dr Burger gegeniber Barteie z sterke. Us Altersgrind het er uf e Kandidatur fir e zwooti Amtszyt verzichtet un isch zum 30. Juni 1974 us em Amt gschide.

Syt 1926 isch dr Heinemann mit dr Hilda Ordemann (1896-1979) ghyrote gsii. Si hän vier Chinder zäme ghaa, d Uta (* 1927), d Christa (* 1928), d Barbara (* 1933) un dr Peter (* 1936).


Biografischs

Chilcheverdrätter

Bolitiker

Bundespräsident



</doc>
<doc id="60037" url="https://als.wikipedia.org/wiki?curid=60037" title="Volker Beck">
Volker Beck

Dr Volker Beck (* 12. Dezämber 1960 z Stuegart-Bad Cannstatt) isch e dytsche Bolitiker (Bindnis 90/Di Griene) un Mänscherächtler. Vu 1994 bis 2017 isch er Mitglid vum Dytsche Bundesdag gsii. Bis aafangs Merz 2016 isch er innebolitische Sprächer vu dr Bundesdagsfraktion, Vorsitzer vu dr dytsch-israelische Barlemäntariergruppe vum Dytsche Bundesdag un Sprächer fir Religionsbolitik vu syre Fraktion gsii.

Noch em Abitur 1980 z Sendelfenga un em Zivildienscht het dr Beck an dr Universitet Stuegert Chunschtgschicht, Gschicht un Germanischtik studiert, het mit em Studium aber ohni Abschluss ufghert.

No 17 Johr Beziehig het dr Beck sy Partner Jacques Teyssier, e Manager un LGBT-Aktivischt, anne 2008 ghyrote. Im Juli 2009 isch dr syt vyl Johr HIV-positiv Teyssier an Chräbs gstorbe. S Paar het langi Johr z Köln, z Berlin un z Paris gläbt. Wenigi Wuche vor em Dod vum Teyssier sin si zäme in e Wohnig z Berlin zoge.

Bolitisch isch er aafangs 1980er Johr in dr Fridesbewegig aktiv gsii, het si fir dr Volkszelligsboykott engaschiert un isch anne 1985 dr Griene byydrätte. 1986 isch er in dr Chraisvorstand vu dr Griene z Stuegert gwehlt wore un isch vu 1987 bis 1990 Schwulereferänt vu dr Bundesdagsfraktion vu dr Griene gsi.

Bis 1994 isch dr Beck au Sprächer vu dr Bundesarbetsgmainschaft Schwulebolitik vu syre Bartei gsii. Bi dr Bundesdagswahl 1994 isch dr Beck zum erschte Mol iber d Landeslischt Nordrhy-Weschtfalen in dr Dytsch Bundesdag gwehlt wore. Dert het en sy Fraktion zum rächtsbolitische Sprächer gwehlt.

No dr Bundesdagswahl 1998 isch dr Beck zuesätzlig im Fraktionsvorstand Bolitische Koordinator vum Fraktionsarbetschrais Inne, Rächt, Frauen un Juged wore. No der Bundesdagswahl 2002 het en d Fraktion zum erschte Mol zum Erschte Barlemäntarische Gschäftsfierer im Fraktionsvorstand gwehlt, 2005 un 2009 isch er widergwehlt wore. Är het zum nyynchepfige Spitzeteam vu syre Bartei bi dr Bundesdagswahl 2005 ghert. Fir d Bundesdagswahl sin d Bärbel Höhn un ä ras Sptzekandidate uf dr erschte beede Blätz vu dr Landeslischt vu dr nordrhy-weschtfälisch Griene gstande, un des au bi dr Bundesdagswahl 2013. No dr het dr Beck aagchindet, ass er nimi fir s Amt vum barlemäntarische Gschäftsfierer wett kandidiere.

Dr Volker Beck isch bis 2013 Mitglid vum Barteirot vu Bindnis 90/Di Griene gsii un Sprächer vu dr Landesgruppe vu Bindnis 90/Di Griene NRW im Bundesdag.

Vu 2014 bis Merz 2016 isch dr Volker Beck Sprächer fir Innebolitik un Religionsbolitik vu dr Griene-Fraktion im Bundesdag gsii.

Wu am 2. März 2016 bi re Bolizeikontroll z Berlin bim Beck 0,6 Gramm vun ere „drogesuspekte Substanz“ gfunde wore sin, het er am nämlige Dag alli Fraktionsämter niderglait. D Staatsaawaltschaft het am 17. Merz 2016 Ermittlige gege ihn ufgnuu, wu dr Bundesdag d Immunitet vun em glupft ghaa het. Die Ermittlige sin am am 13. April 2016 wäge „gringer Schuld“ gege ne Zahlig vu 7000 Euro yygstellt wore.

In syre Funktion im Dytsche Bundesdag isch dr Beck Mitglid vu verschidene Ususschiss vum Bundesdag gsii. In dr 16. un 17. Wahlperiod isch er Mitglid im Elteschterot vum Barlemänt gsii. In dr 17. Wahlperiod isch er erschte Barlemäntarische Gschäftsfierer, Sprächer fir Mänscherächtsboliti un stellverdrättende Vorsitzer vu dr dytsch-franzesische Barlemäntariergruppe gsii, in dr 18. Wahlperiod isch er Vorsitzer vu dr dytsch-israelische Barlemäntariergruppe gsii.

Wel er zue dr Bundesdagswahl 2017 nit uf e sichere Lischteblatz vu dr nordrhy-weschtfälische Landeslischt gwehlt woren isch, isch er nimi as Kandidat aadrätte.

Anne 1986 het dr Beck bi Aktionen gege d AIDS-Bolitik vum Peter Gauweiler mitgmacht. Dr Beck isch Mitglid im Bundesverband Homosexualität (BVH) gsii un het no dr Wändi mitgschafft an dr Uuswytig vu „Schwuleverband in dr DDR“ zum „Schwuleverband z Dytschland“ (SVD). Är isch vu 1991 bis 2004 ain vu dr Sprächer vu däm mittlerwyli greschte lesbisch-schwule Burgerrächtsverband gsii, wu si as Lesben- un Schwuleverband z Dytschland (LSVD) au fir Lesbe ufgmacht het.

Ass ehmoligi NS-Zwangsarbaiter e finanziälle Uusglych ibercheme, het dr Dytsch Bundesdag anne 2000 unter dr Fäderfierig vum Volker Beck un em Otto Graf Lambsdorff d Bundesstiftig „Erinnerung, Verantwortung, Zukunft“ grindet. D Stiftig het bis 2007 Entschädigigen an 1,7 Millione Zwangsarbaiter us iber 100 Ländern´uuszahlt.

Dr Beck isch Mitglid un zum Dail Sprächer vu verschidene Mänscherächts- un Opferorganisatione.



</doc>
<doc id="60038" url="https://als.wikipedia.org/wiki?curid=60038" title="Jischuw">
Jischuw

Mit Jischuw (hebr.: ישוב; „bewoonts Land, Siidlig“) bezäichnet mä die jüüdischi Bevölkerig in Palestina vor dr Gründig vom Staat Israel.

Dr Begriff stammt us dr zionistische Beweegig vo de 1880er und het ursprünglig die Juude bezäichnet, wo zwüsche dr erste Iiwanderigswälle (= Ersti Alija) im Joor 1882 und em Palestinachrieg im Joor 1948 in Palestina gläbt häi. Dr "Jischuw" het am Aafang vo dr groosse Iiwanderig öbbe 25'000 Mensche umfasst und zur Zit vo dr Staatsgründig scho 700'000.

Dr Begriff Alte "Jischuw wird für d Juude brucht, wo vor 1882 in Eretz Israel gläbt häi und politisch nit organisiert gsi si. Im Geegesatz zu däm, isch dr Nöi "Jischuw organisiert und politisch aktiiv gsi. 1903 het er Waale zu dr erste "Knesset" abghalte und 1920 zur Delegierteversammlig. 1928 isch dr Jischuw vo dr britische Regierig offiziell anerkennt worde.



</doc>
<doc id="60039" url="https://als.wikipedia.org/wiki?curid=60039" title="Heinrich Lübke">
Heinrich Lübke

Dr Heinrich Lübke (* 14. Oktober 1894 z Enkhausen/Sauerland; † 6. April 1972 z Bonn) isch e dytsche Bolitiker (Zäntrum, speter CDU). Är isch vu 1953 bis 1959 Bundesminischter fir Ernehrig, Landwirtschaft un Forscht un vu 1959 bis 1969 dr zweet Bundesbresidänt vu dr Bundesrepublik Dytschland gsii.

Dr Heinrich Lübke isch s sibt vu acht Chinder vum Friedrich-Wilhelm Lübke (1855–1902), eme Schuemacher un Buur, un dr Karoline Lübke geboreni Becker (1859–1922).

Noch em Abitur anne 1913 am Gymnasium Petrinum z Brilon het dr Lübke an dr Landwirtschaftlige Akademy z Bonn aagfange Geodäsy, Landwirtschaft un Kulturböutächnik studiere. Im Augschte 1914 het er s Studium unterbroche un het si freiwillig fir dr Erscht Wältchrieg gmäldet. Noch em Chrieg het er s Studium wider ufgnuu un anne 1921 as Vermässigs- un Kulturingenieur abgschlosse. Vu 1921 bis 1924 er derno z Münster un z Berlin Nationalekonomy studiert.

Vu 1921 bis 1922 het er bim "Weschtfälische Päächter- un Sidlerbund" z Münster gschafft un ab Oktober 1922 isch er Gschäftsfierer vum "Rychsverband vu landwirtschaftlige Chlaibedriib" (ab 1925 au "Mittelbedriib"). Syt 1924 isch er au Mitglid vum ängere Vorstand vum Bund vu Dytsche Bodereformer. 1926 isch er Gschäftsfierer vu dr "Dytsche Buureschaft" wore. Ab 1927 isch er au Gschäftsfierer vu dr "Sidligsgsellschaft Buureland AG". 

Anne 1929 het dr Lübke d Wilhelmine Keuthen (1885–1981) vu Ramsbeck, hite Dail vu dr Gmai Bestwig, ghyrote. 

Vu 1932 bis 1933 isch dr Lübke fir di Dytsch Zäntrumsbartei Mitglid vum Preußische Landdag gsii. Bi dr Landdagswahl am 5. Merz 1933 isch er widergwehlt wore. Am 18. Mai 1933 het dr Landdag wie im Rych gege d Stimme vu dr SPD eme Ermächtigungsgsetz fir Preuße zuegstimmt. Derno isch er nie wider zämedrätte, am 14. Oktober 1933 sin alli Volksverdrättige vu dr Länder ufglest wore.

Im Juli 1933 het er uf Druck vu dr Nationalsozialischten au sy Amt bi dr Dytsche Buureschaft un im Merz 1934 des bi dr Sidligsgsellschaft Buureland mießen abgee. Am 5. Februar 1934 isch gege dr Lübke vu dr Nationalsozialischte ne Ermittligsverfahre wäge Korruption ufgmnuu wore. Är isch verhaftet wore un 20 Monet in Untersuechigshaft blibe. Wun er 11. Oktober 1935 entloo woren isch, isch er zerscht arbetslos gsii un het bis im Summer 1937 bi Flensburg uf em Hof vu sym eltere Brueder Friedrich Wilhelm Lübke gläbt, em spetere Minischterbresidänt vum Land Schleswig-Holstein (1951–1954). Vu 1937 bis 1939 het er as alitende Mitarbaiter bi dr "Nidersächsische Wohnigsböu- un Sidligsgsellschaft" z Berlin gschafft. Im Zweete Wältchrieg isch er Reserveoffizier gsii (ab 1942 Hauptmann vu dr Reserve).

Vu 1939 bis 1945 het er asd Vermässigsingenieur un Böulaiter bim Architäktur- un Ingenieurbiro Walter Schlempp gschafft. Fir Böuprojäkt in dr Heeresversuechsaastalt Peenemünde sin au KZ-Häftling as Zwangsarbaiter yygsetzt wore, dr Lübke het zum Dail sälber KZ-Häftling as Arbaiter aagforderet. In ere Notiz vu 1942 haißt s: 

Noch em Chrieg het er vu 1945 bis 1946 en aige Böubiro z Höxter glaitet.

Anne 1945 isch dr Lübke in d CDU yydrätte. 1946 isch er Abgordnete im vu dr britische Militärregierig ernännte Provinziallanddag vu Weschtfale gsii, ab Oktober 1946 vum ernännte Landdag vu Nordrhy-Weschtfale. Vu Jänner bis Oktober 1953 het er as Generalaawalt vum Dytsch Raiffyyseverband z Bonn gschafft.

Ab April 1947 isch dr Lübke Mitglid vum erschte frei gwehlte nordrhy-weschtfälische Landdag gsii. Am 6. Merz 1954 het er s Landdagsmandat niderglait. Vum 6. Jänner 1947 bis zum 1. Jänner 1953 isch er Minischter fir Ernehrig, Landwirtschaft un Forscht z Nordrhy-Weschtfale gsii. Vu 1949 bis zum 29. Septämber 1950 isch er Abgordnete im Dytsche Bundesdag fir dr Wahlchrais Arnsberg – Soest gsii. In däre Zyt isch er au Vorsitzer vum Uusschuss fir Ernehrig, Landwirtschaft un Forscht gsii. Vu 1953 bis zue syre Wahl zum Bundesbresidänt isch er diräkt gwehlte Bundesdagsabgordnete fir dr Wahlchrais Rees – Dinslaken gsii. No dr Bundesdagswahl 1953 isch er am 20. Oktober 1953 as Bundesminischter fir Ernehrig, Landwirtschaft un Forscht in di vum Bundeschanzler Konrad Adenauer gfiert Bundesregierig gruefe wore.

Am 1. Juli 1959 isch dr Lübke im zweete Wahlgang vu dr Bundesversammlig zum Bundesbresidänt as Noofolger vum Theodor Heuss gwehlt wore. Är het s Amt am 13. Septämber 1959 aadrätte. Am 1. Juli 1964 isch er fir e zwooti Amtszyt widergwehlt wore. Dr Lübke het vu Aafang aa d Entwickligshilf zum Hauptthema vu syre Bresidäntschaft gmacht. Scho in syre Aadrittsred het vu 1959 het er gsait, ass wäg em wältwyte Hunger interantionali Hilf dringed notwändig sei. Im Spotjohr 1962 het er noch eme Ufruef vu dr FAO im Rame vu dr „Freedom from Hunger Campaign“ d Grindig vu dr Wälthungerhilf iniziiert, dr erschte konfessionäll nit bundene Entwickligshilforganisation.

D Lübke isch seli bekannt gsii fir rhetorischi Missgriff, wu au vu dr Kabarettszene ufgriffe wore sin. E Dail Zitat vun em, wu bis hite kursiere, sin aber nit belait un sin ender modärni Sage. Zum Byschpel soll er bi me Staatsbsuech 1962 z Liberia e Red mit em Satz „Sehr geehrte Damen und Herren, liebe Neger“ aagfange haa, doderfir git s aber kai Beleg. Au dr Satz „Equal goes it loose“ het si as Erfindig vu dr Spiegel-Redaktion uusegstellt. Belait isch, ass dr Lübke z Tananarive, dr Hauptstadt vu Madagaskar, dr Bresidänt Philibert Tsiranana un sy Frau Justine mit dr Wort „Sehr geehrter Herr Präsident, sehr geehrte Frau Tananarive“ grießt ghaa het.

In spetere Johr het dr Lübke unter ere Demänz glitte, wu all schlimmer woren isch. Am 6. April 1972 isch er z Bonn im Alter vu 77 Johr gstorbe.




</doc>
<doc id="60043" url="https://als.wikipedia.org/wiki?curid=60043" title="Israel ben Elieser">
Israel ben Elieser

Dr Rabbi Israel ben Elieser (ישראל בן אליעזר), bekannter as Baal Schem Tow (בעל שם טוב, ‚Bsitzer vom guete Naame‘, abkürzt Bescht; uf d Wält choo um 1700 z Okop bi Kamieniec-Podolski in Poole-Litaue; gstorbe am 22. Mai 1760 z Międzyborz in dr Wojewodschaft Podolie, Poole-Litaue) gältet as dr legendäri Begründer vo dr chassidische Beweegig im Juudedum.

Wenn genau er uf d Wält cho isch, wäiss mä nit und e hufe Äinzelhäite vo sinere Biografii si legändehaft. Was mä aber fast ganz sicher wäiss, isch ass er zwäimol verhürootet gsi isch. Mit sinere zwäite Frau het er e Soon und e Dochder gha, und er isch im Mai 1760, am zwäite Daag vom Wuchefest Schawuot, im Schtetl Międzyborz z Podolien gstorbe. Si Dochder Odel (au as Hodel oder Adel bekannt) het zwäi Söön gha, wo bäidi au Rabbiner worde si: dr Rabbi Mosche Chajim Efraim vo Sedilkow und dr Rabbi Baruch vo Tulczyn und Międzyborz.

Zu sine Läbzite het s kuum Brobleem wüsche de Chassidim und de Talmudiste gee und dr Bescht het si Beweegig as Däil vo dr jüüdische Orthodoxii gsee. Dr Bescht het Stellig für d Talmudiste und gege d Frankiste bezooge, wo im Jakob Frank dr Messias gsee häi, aber er het d Mensche, wo an dr Frank glaubt häi, nie verdüüflet. Noch ere Massekonwersioon vo Frankiste häig dr Baal Schem Tow gsäit, ass solang e Gliid no mit em Körper verbunde sig, mä no chönn Hoffnig haa, zum s z rette; aber wenn s emol amputiert sig, gäb s kä Hoffnig me. 




</doc>
<doc id="60046" url="https://als.wikipedia.org/wiki?curid=60046" title="Messianismus">
Messianismus

Hüte verstoot mä under em Begriff vom Messianismus jeedi religiöösi Häilserwartig, aber vilmol au nid religiöösi politisch-soziali, wo s Ändi vo dr Gschicht und s Choo vom ene Retter und Erlöser erwartet. Gschichtsfilosofie wo brimär wältlig brägt si, wärde mit religiööse Vorstellige verchnüpft. Us däm entstoot denn d Dransformazioon vom Glaube an e persöönlige Messias zur Idee vom ene Ändi vo dr Gschicht, wo politisch-soziali Hoffnige erfüllt wärde.

Us dere Hoffnig uuse häi sich immer wider soziali Beweegige bildet, wo s Ändi vo dr Gschicht und s Choo vom Messias häi welle beschlüünige.




</doc>
<doc id="60047" url="https://als.wikipedia.org/wiki?curid=60047" title="Erdwärme">
Erdwärme

Under Ärdwermi verstoot mä


</doc>
<doc id="60048" url="https://als.wikipedia.org/wiki?curid=60048" title="Messianische Bewegungen">
Messianische Bewegungen

Under ere Messianische Beweegige verstoot mä mäistens e religiöös motiwierti Grubbierig, wo druf hofft, ass e göttlige Füerer (bald) uf dr Ärde wurd erschiine und d Menschhäit vom Liide und vom Mangel wurd erlööse. Si dauche vor allem im Juudedum, im Christedum, im Islam und im Buddhismus uf. 
Dr Begriff „Messias“ chunnt vom hebräische Wort משיח („Maschiach“) und bedütet „dr Gsalbti“. D Köönig vo Israel si dur d Salbig in iir Amt iigsetzt worde. Dr Ditel „Messias“ isch e Hohäitsditel, also vor allem e politische. Dr islamisch Ditel „Mahdi“, won em äänlig isch, bedütet hingege dr „Rächtgläitedi“. Dr christlig Begriff vom Messias bezieht sich uf e Jesus in dr Bedütig vom "Häiland" und "Erlööser".

Messianischi Beweegige hets immer wider im Juudedum, im Christedum und im Islam gee. Bsundrigs bi de Juude, wo d Gschicht von ene sit Joorduusige vo nazionaale Katastroofe und Verfolgige brägt isch, häi sich d Lüt immer wider lo verfüere zum an e noochi Erlöösig z glaube. Das het zur Zit vom Röömische Riich zu Ufständ gfüert, wo d Antwort vo de Röömer druf Versklaavig und Verdriibig us "Eretz Israel" gsi isch. In dr Diaspora het sich vor allem in Zite vo antijüüdische Progroom dr Messianismus verbräitet. Bsundrigs bekannt worde si dr Schabbtai Zvi im 17. und dr Jakob Joseph Frank im 18. Joorhundert, wo as Messias ufdräte und vereert worde si.




</doc>
<doc id="60049" url="https://als.wikipedia.org/wiki?curid=60049" title="Theodor Heuss">
Theodor Heuss

De Theodor Heuss (* 31. Januar 1884 z Braggene; † 12. Dezember 1963 z Stuegert) isch en dütsche Politiker, Journalischt und Politikwisseschafter gsi. Er isch vo 1949 bis 1959 de erschti Bundespräsident i de Gschicht vo de Bundesrepublik Dütschland gsi.

De Heuss isch z Braggene ufgwachse und het z Hailbrunn s Gymnasium bsuecht. Aaschlüssend het er z Münche und z Berlin Nationalökonomie, Literatur, Gschicht, Philosophii, Kunschtgschicht und Schtaatswüsseschafte gstudiirt. Nach em Studium isch er politische Redakteur gsi und im 1908 het er d Elly Heuss-Knapp ghürote. Vo 1924 bis 1928 und vo 1930 bis 1933 isch de Heuss Abgeordnete im Dütsche Reichstag gsi, z erscht für d Dütsch Demokratisch Partei (DDP), nach de Fusion vo de DDP mit de Volksnationale Riichsvereinigung zu de Dütsche Staatspartei (DStP) für di. Bi de Abstimmig über s Ermächtigungsgsetz vo de Nazis am 23. Mörz 1933 het er mit sine Fraktionskollege für s Gsetz gstumme, übwohl er sich in de Fraktion für en Ablehnig usgschbroche gha het. Im Juli 1933 isch ihm sis Abgordntemandat aberkannt worde, wil er uf em Wahlvorschlag vo de SPD gwählt worde isch. Im 1936 het er es Publikationsverbot übercho und im 1942i hei alli dütsche Zitige d Aawisig übercho, kei Tekscht vom Heuss meh z veröffentliche. Er het aber unterm Pseudonym "Thomas Brackenheim" witer gschribe. Nach em Chrieg isch er vo de amerikanische Militärregiirig zum erschte Kultusminischter vo Württebärg-Bade ernannt worde. 1946 und 1947 het de Heuss e Professur a de TH Stuegert in Gschicht gha und ich im 1948i Honorarprofessor an de TH Stuegert worde. Am 12. September 1949 isch er zum erschte Bundespräsident vo de Bundesrepublik Dütschland gwählt worde und het das Amt 10 Jahr usgüebt. Am 12. Dezember 1963 isch de Heuss z Stuttgart gschtorbe.





</doc>
<doc id="60050" url="https://als.wikipedia.org/wiki?curid=60050" title="Jakob Joseph Frank">
Jakob Joseph Frank

Dr Jakob ben Lejba (hebr.: יעקב פרנק, äigentlig "Jankiew Lejbowicz") (* 1726 z Korolówka, Podolie, Poole-Litaue; † 10. Dezämber 1791 z Offebach am Main) isch e ostjüdische religöse Füerer gsi.

Er isch 1759 z Warschau römisch-katholisch uf e Naame Jakob Joseph Frank dauft worde, und er isch z Poole-Litaue äine vo de Erste gsi, wo brobiert het s Schtetl ufzdue, so dass d Juude, wo dört gläbt immer no in ungünstige, middelalterlige Verheltniss gläbt häi, e Zuegang zur modärne Wält wurde bechoo. Anders as in Westöiropa, wo zu deere Zit dr Moses Mendelssohn und anderi d Ufkläärig as "Haskala" under de Juude verbräitet häi, het dr Frank mit Hilf vom jüüdische Messianismus brobiert, ungebildeti, liichtglöibigi osteuropäischi Juude z verlocke. Er het sich as dr wiidergeboreni Messias usgee und sini Aahänger welle drvo überzüüge, as dr Talmud kä Sinn wurd mache. Er het iiri schlächte Lääbensverheltnis uf d Dröiji zur Tora zruggfüert, wo mit em Talmud wurd zämmehänke. Dorum het er festgläit, ass es nöötig sig, ass d Juude zum Christedum wurde konwerdiere. 

Dr Frank isch zum Dank drfür, ass er Katholik worde isch, vom polnische König August III. in d Szlachta erhoobe worde. Si "Kontra-Talmudismus" oder au Frankismus het bis wit ins 20. Joorhundert iine in ganz Öiropa e groossi Wirkig gha. 

Dr Jakob Frank isch äini vo de iiflussriichste Figure in dr Gschicht vom Juudedum, wo sich vollständig vom Land Israel glööst het.



</doc>
<doc id="60052" url="https://als.wikipedia.org/wiki?curid=60052" title="Noach">
Noach

Noach (au Noah, Noé oder Noe; נֹח "Noaḥ", נוֹח "Nōaḥ" „Rueh“, ) isch lut em Buech Genesis vo dr Biible dr zäänt Urvater noch em Adam gsi. Wil er sim Glaube immer dröi bliibe isch, het en Gott usglääse, und iim befoole, en Arche z baue, won er denn druf mit siner Familie und eme Bäärli vo jeedere Dierart d Sintflut überläbt het. 
Noch dr Biible göön alli Völker, wo denn bekannt gsi si, uf em Noach sini Söön zrug. Dr Sem isch dr Stammvater vo de Semite im Middlere Oste gsi, dr Ham vo de dunkelhütige Völker vo Afrika und dr Japhet vo de Öiropäer.

In dr Folg vo de Gschlächter in dr Biible isch dr Noach au dr zäänti Vorfaar vom Abraham, was, wenn dr Abraham e historischi Person weer, wurd bedüte, ass mä dr Noach in s früeje 3. Joorduusig v. d. Z. müesst iiordne.



</doc>
<doc id="60054" url="https://als.wikipedia.org/wiki?curid=60054" title="Churwalden">
Churwalden

Karwòòlda (amtlich "Churwalden", rätoromanisch "Curvalda") isch e politischi Gmeind im Karwòòldnertal und ghört zur Region Plessur im Schwiizer Kanton Graubünde. Syt em 1. Jänner 2010 bestoot d Gmeind Karwòòlda us de fusionierte Gmeinde Karwòòlda, Malix und Parpan.

Karwòòlda liit 8 km südlich vu dr Kantonshauptschtadt Khûr am Passwäg zur Lenzerheid.

Khiimzelle vu dr Sidlig isch di um 1150 vermuetlich vu de Freiherre vo Vaz gstifteti Prämonstratenserabtei Kloster Karwòòlda, es Tochterkloster vum süddütsche Roggeburg.

In Karwòòlda lebed zurziit Iiwohner (Stand ). Die Zahl kann aber innerhalb vu eim Johr stark wariiere. In de Wintermönet stigt d Zahl vu den Iiwohner schnäll aa, wil vili Saisonniers us allne Teil vu Öiropa i de Wintersportbetriib und Hotel gu schaffe khömed.

Dr Karwòòldner Gmeindvorschtand (Gmeinderat) zäut siebe Metglieder (inkl. Gmeindbräsident). Ralf Kollegger isch Gmeindbräsident (Stand 2010). Mährmals im Johr findät e Gmeindversammlig statt.

D Gmeinde Karwòòlda bietet e guet usbouti Infrastruktur. In dr Gmeinde git s mehreri Handwärks- und Dienstleischtigsbetrib, e Elektrizidädswärk, Bouundernämige, Fläischdrocknereie un ds Mineralwasserunternääme in Passugg.


</doc>
<doc id="60055" url="https://als.wikipedia.org/wiki?curid=60055" title="Ausfahrsignal">
Ausfahrsignal

È Uusfaarsignaal (Abkürzig "Asig", "AS") isch è Ysèbaasignaal mit ènèrè bschtimmtè bedryblichè Fungtion. È Uusfaarsignaal isch s letschte in Faartrichtung uffgschtellte Hauptsignaal in èm Baanhof, wo bi nèrè Faart dè freiè Streggi zuè bassyrt wörd (diè frei Streggi fangt abber nit am Uusfaarsignaal selber aa, sondern uff dè Höchi vum Yfaarsignaal i dè Gegèrichtig). Kein Zug darf uss ènèm Baanhof ohni Zuèschtimmig vum Faardiènschtleiter abfaarè. Im Regelfall git dè Faardiènschtleiter d Erlaubnis für d Abfaart durch Uusfaarsignaal, wo nèr uff Faart stellè duèt. 

D Faartschtellig vum Uusfaarsignals isch zum eintè vo dè vollschtändigè Yschtellung von èrè Faarschtrõß bis i s Streggègleis abhängig, zum andrè abber au devò, dass dè folgendi Abschnitt frei isch. Sell cha entwedder - wenn s ein git - durch dè Strèggèblogg sichergschtellt wörrè, wo technisch sicherschtellt, dass d Streggi frei isch, odder durch èn entschprechends Zugmeldevofaarè.

D Pflicht für d Uusrüschtig mit Uusfaarsignaal ergit sich us Absatz 3 EBO. Si gildet uff allnè Hauptbaanè un Nebbèbaanè, wenn mit mee wiè 60 km/h uusgfaarè wörrè söll.

Isch es Uusfaarsignaal vom Baanschteig uus nit immer z sää, wörd sellèm sini Faartschtellig mit èm Faartaazeiger aazeigt, sellè isch im Baanschteigberych aabrocht. Dè Aazeiger bschtòt us èm wyß lüchtendè, nõch rächts stygendè Balchè. Dè Faartaazeiger isch nit signaltechnisch sicher un ghört nit zuè dè Ysèbaansignaal; er darf dè Lokfüürer nit devò abhaaltè, s Uusfaarsignaal z beobachtè. Dè Trybfaarzügfüürer muü bi schlèchtè Sichtvohältnis, au wenn dè Faartaazeiger glüchtet hèt, so vorsichtig a s Uusfaarsignaal hèrrèfaarè, dass er dè Zug nò aahaaltè cha, au wenn dè Signaalbegriff Halt nit z erwartè isch.

Z Dütschland wörd durch èn Faartbegriff vum Uusfaarsignaal im Trybfaarzügfüürer kein Abfaaruffdraag erdeilt. S zeigt nu aa, dass d „Uusfaart stòt“, also d Faarschtroõß für d Uusfaart zgschtellt isch un dè Zug gfòrlos abfaarè cha (dõher au dè Uusdrugg "Zuèschtimmig vum Faardiènschtleiter", s.o.). Dè Abfaaruffdraag wörd durch d Zuguffsicht mit èm Signaal Zp 9 gää. D Zuguffsicht cha ènèrè örtlichè Uffsicht odder im Zugfüürer übberdrait sy. Oft isch dezuè am Uusfaarsignaal è Zuèsatzaazeiger aabrocht, wo Zp 9 als Lichtsignaal (è grüèn lüchtendè Ring odder è senkrächtè grüènè Lichtschtreifè) aazeigè duèt. Sell Lichtsignaal wörd mengmòl durch è uff èm Baanschteig uffgschtelltè Schalter betätigt. Isch s Drybfaarzügfüürer selber Zugfüürer, dem mò d Zuguffsicht übberdrait hèt, denn keit d Erteilung vum Signaal Zp 9 ewäg.

Uusfaarsignaal zeigèd bi dè Faartfreigaab unterschydlichi Signaalbegriff aa, sell isch abhängig vom Übbergang vom Baanhofsgleis i d Uusfaarweichè.
Wenn d Weichè graad befaarè wörd, wörd dè Signaalbegriff "Faart" odder Hp1 aazeigt, bi abzwygender Weichèschtellig zeigt s Uusfaarsignaal "Langsamfaart" odder Hp2 aa. Bi dè früèner vowendetè Formsignaal hèt sell bedütet, dass ei Uusfaargleis mit èm einflügeligè Uusfaarsigaal vosää gsi isch, alli witèrè mit èm zweiflügeligè Formsignaal. Usserdèm hèt s bi dè Formsignaal kei Möglichkeit gää, uff èm glychè Signaalschild d Signaalbegriff für s Schutzsignaal aa z zeigè, mit dèm d Rangyrfaartè übber d Uusfaarweichè ewäg greglèt worrè sin. Us sellèm Grund isch uumittelbar vor èm Uusfaarformsignaal è separates Schutzsignaal als Formsignaal uffgschtellt worrè. Sit dè Yfüürig vo dè Lichtsignaal wörred d Signaalbegriff Sh0 un Sh1 mit zuèsätzlichè Signaallichter uff èm glychè Signaalschirm aazeigt.

I dè Schwizer Faardiènschtvorschriftè isch d Definition sinngmäß diè glych wiè z Dütschland, nu isch kei Abkürzig für dè Begriff feschtglait; s Kürzel, wo im dütschsprõchigè Berych üblich isch, lutet uff "AS".

Für Situationè, i dennè im Lokfüürer dè Bligg uffs Uusfaarsignaal nit möglich isch, wörd i dè Schwiz analog zum dütschè Faartaazeiger èn sognanntè "Faartschtelligsmelder" inschtallyrt. Sellè unterscheidet sich i sim Uussää abber grundsätzlich vum dütschè Pendant. Im belüchtetè Zuèschtand zeigt er èn nõch obbè grichtetè wyßè odder urõschigè Pfyl. 
I dè modernè Züüg cha d Zuèschtimmig zu dè Faart au per ZUB-Display a dè Lokfüürer übbermittlèt wörrè.

D Faartschtellig vum Uusfaarsignaal gildet grundsätzlich nu als faardiènschtlichi "Zuèschtimmig für d Faart". 
Si stellt no kei Abfaarerlaubnis dar. Selli wörd durch dè Zugbegleiter erdeilt, entwedder per Handsignaal odder per SMS odder - wo s vorhandè isch - durch Stellè von èm ortsfeschtè Signaal für d Abfaarerlaubnis. Bi sellèm handlet sich um èn quadratischè Signaalschirm mit eim grüènè un eim wyßè Liècht.
Für einigi Züg cha i dè Faarornigè un für mengi Baanhööf i dè Beschtimmigè vum Infraschtrukturbedryber feschtglait sy, dass d Abfaarerlaubnis vum Faardiènschtleiter chò cha.

In älterè Baanhofsaalaagè findet mò deilwys Gruppèuusfaarsignaal.
È söttigs Signaal stòt i dè Regel a dè Uusfaarweichè von è baar zammèfüürendè Gleis und gildet entschprèchend für sämtlichi Faartè übber selli Gleisgruppè. 

Sebbi Konschtellation brucht bi dè Lokfüürer è erhöhti Uffmerksamkeit, sellèwäg geltet è baar bsunderi Bschtimmungè.

Asè findet sich ofter a jeddem vo dè bedrèffendè Gleis è asè benamsti Gruppèignaaal-Haltdaflè, wo dè spôteschte Halteort von èm yfaarendè Zug markyrt. Uffgrund vo irèm Uussää - è urõgefarbigs, uff dè Spitzè stòhends Dreiegg uff wyßem Hintergrund - wörd si au als "Rüèbli"-Daflè benamst. 

Um eidütig z signalisyrè, für welles Gleis d Zuèschtimmig für d Faart gildet, git s unterschydlichi Zuèsatzsignalisyrigè: Faarbegriffsdaflè, Faartschtelligsmelder, Faart zeigends Zwergsignal, belüchtets Gleisnummèririgssignaal, belüchtetè Hywyspfyl Gruppèsignaal.

Isch keins vo sellè vorhandè, muè dè Faardiènschtleiter sämtlichi faarbereitè Lokfüürer i dè Gleisgruppè voschtändigè, für sebbi d Zuèschtimmig für d Faart "nit" gildet. Sell cha byschpillswys au bi nèm einzigè wartendè Zug dè Fall sy, wenn sellè vor enèm durchfaarendè Zug übberholt wörrè soll.

Wegè m höcherè Risiko vo Zugskollisionè wörred Gruppèuusfaarsignaal bi Modernisyrungsmassnaamè vo dè Baanhööf durch reguläri Uusfaarsignaal ersetzt.


</doc>
<doc id="60056" url="https://als.wikipedia.org/wiki?curid=60056" title="Woody Allen">
Woody Allen

Dr Woody Allen (bürgerlich syt 1952 "Heywood Allen", * 1. Dezämber 1935 z Brooklyn, New York as "Allan Stewart Koningsberg") isch en amerikanische Reschissöör, Broduzänt, Komiker, Autor, Schauspiler und Musiker. Nebe de über 50 Film als Dräibuechautor und Reschissöör het er zahlrychi Erzählige, Theaterstück und Kolumne gschribe. Drüber uus isch er passionierte Jazzmusiker. 

Dr Allen isch eine vo de broduktivste Filmreschissöör vo üsere Zyt. Er isch 24mal fir dr Oscar nominiert worde und hed di Uszeichnig viermal bechoo: 1978 fir "Dr Stadtneurotiker" i de Kategoriie Beste Reschissöör und Bests Dräibuech, 1986 mit "Hannah und iire Schwestere" und 2012 mit "Midnight in Paris" jewils fir s beste Dräibuech. Dr Allen hed die Uszeichnige nie persönlich entgägegnoo.




</doc>
<doc id="60058" url="https://als.wikipedia.org/wiki?curid=60058" title="Westeuropa">
Westeuropa

Westöiropa bezäichnet d Länder im Weste vo Öiropa, aber was drzueghöört isch je noch em Konteggst verschiidle.

D Gränze vo Westöiropa si lang vo de Machtverheltniss wääred em Chalte Chrieg bestimmt worde. Öiropa isch vo dr Middi vom 20. Joorhundert aa dur dr sogenannt Iisig Vorhang in zwäi Helfte drennt gsi. E genauji Underschäidig in West- und Ostöiropa isch hüte schwiirig und wird vilmol vermiide.

Im Bezug uf d Gschicht vo dr Nöizit umfasst Westöiropa die Länder, wo relatiiv früe Erfaarige mit Demokratii bzw. konstitutionelle Monarchie, Rächts- und Nazionaalstaatligkäit gmacht häi, also vor allem Frankriich und s Veräinigte Köönigriich, d Niiderlande und Belgie. Denn wird dr Begriff verwändet, zum Länder wie Dütschland, Italie oder Spanie uszschliesse, wo die (politische) Charakteristika vo dr Modärne erst wääsentlig spööter ufdräte si und wo s no bis wit ins 20. Joorhundert autokratischi und diktatorischi Regierigsforme gee het.

Zur Zit vom "Chalte Chrieg" het mä die öiropäische Länder zu Westöiropa zämmegfasst, wo määrtwirtschaftlig orientiert gsi si, im Geegesatz zu de blaanwirtschaftlig usgrichdete Länder vo Ostöiropa, wo as Ostblock bezäichnet worde si.

Vor dr Erwiterig vo dr EU und dr NATO gege Oste het mä dr Begriff denn für die Länder vo Öiropa brucht, wo Mitgliid vo dr EU und/oder dr NATO gsi si, het aber au d Schwiz drzuezelt, wo zu käinere vo dene bäide Organisazioone ghöört het. Das isch öbbe fast s gliiche gsi wie s politische Westöiropa.
Im witiste, politische Sinn umfasst Westöiropa sit denn alli Länder in Öiropa mit dr Usnaam vo dr Ukraine und Georgie und de GUS-Mitgliider Moldawie, Wissrussland, Russland, Armenie und Aserbaidschan. Das Westöiropa isch (bis uf die chliinere Staate Andorra, Bosnie-Herzegowina, Finnland, Irland, Liechtestäi, Mazedonie, Monaco, Montenegro, Ööstriich, San Marino, Serbie, Schweede, d Schwiz, d Vatikanstadt) milidäärisch in dr NATO mit de Veräinigte Staate verbunde und wirtschaftlig ganz uf die Öiropäischi Wirtschaftsunion (EWG) usgrichdet gsi.

Noch dr statistische Iidäilig vo de Veräinte Nazione ghöören die Staate zu Westöiropa: Belgie, Dütschland, Frankriich, Liechtestäi, Luxeburg, Monaco, d Niiderland, Ööstriich und d Schwiz.


</doc>
<doc id="60061" url="https://als.wikipedia.org/wiki?curid=60061" title="Ibrahim Pascha">
Ibrahim Pascha

Dr Ibrahim Pascha al Wali () (uf d Wält choo 1789 z Nusretli im Osmanische Riich; gstorbe am 10. November 1848 z Kairo) het as osmanisch-egüptische General im Osmanisch-saudische Chrieg kämpft und in dr Griechische Revoluzioon, het Sürie erooberet und isch denn Wali (Guwernöör) vo Sürie und Palestina gsi. 1848 isch er Wali vo dr osmanische Browinz Egüpte worde.

Ibrahim isch as dr eltist Soon vom Muhammad Ali und dr Emine z Nusretli (em hütige Dorf Nikiforos im Regionalbezirk Drama) uf d Wält choo. Dr Ibrahim isch im nordgrischische Kavala ufgwaggse. Nochdäm dr Muhammad Ali si Macht noch dr franzöösische Bsetzig gege d Mamluke und gege die osmanischi Zentralregierig het chönne verdäidige, isch er am 9. Juli 1805 zum osmanische Guwernöör ernennt worde und het si Frau und sini Kinder, drunder au dr Ibrahim, uf Kairo lo choo. Dr Ibrahim het er denn sofort Kommandant vo dr Zitadälle vo Kairo gmacht. Die osmanischi Regierig het denn d Absicht ghaa, dr Muhammad Ali abzsetze, er het ere denn 1806 versproche, e Dribut z zaale, für dass er witer döf Guwernöör bliibe und het dr Ibrahim as Pfand uf Konstantinopel gschiggt. Er isch e Joor spööter, no bevor d Schuld abzaalt gsi isch, wider zrugg uf Egüpte cho und isch Defterdar worde. Im Fäldzuug gege d Mamluke het er as Kommandöör kämpft. 1810 si d Mameluke in Ooberegüpte besigt gsi, und 1812 isch dr Ibrahim zum Guwernöör vo Underegüpte ernennt worde und het d Mamluke in Sudan verdriibe. As Defterdar isch er verantwortlig gsi für d Entäignig und Vermessig vo alle brivate Landbsitz (1811 in Ooberegüpte, 1814 in Underegüpte).

Wo dr Muhammad Ali 1811 im Naame vom osmanische Sultan in Chrieg gege d Wahhabite zooge isch, het er dr Ibrahim as Befäälshaaber in Ooberegüpte zrugggloo und dä het d Mamluke witer verfolgt und verdriibe. 1816 isch er dr Noochfolger vo sim Brueder Tusun as Befäälshaaber vo dr egüptische Armee in Arabie worde. Dr Muhammad Ali het scho aagfange gha, öiropäischi Disziplin in dr Armee iizfüere, und dr Ibrahim het woorschinlig en entsprächendi Usbildig bechoo, aber sini erste Fäldzüüg het er no im alte asiatische Stiil gfüert. Dr Fäldzuug in Arabie isch zwäi Joor lang gange und am Schluss si d Wahhabite as politischi Macht vernichdet gsi.
Dr Ibrahim isch am 30. Septämber 1816 z Yanbu, em Haafe vo Medina glandet. Im Merz 1818 isch er z Diriyya gsi, em Zentrum vom Wahabismus. Noch schweere Kämpf und ere säggs Mönet lange Belaagerig, won er drbii schweeri Artillerii iigsetz het, het d Stadt im Septämber kapituliert. Eso het er d Füerer vo de Wahhabite, dr Abdallah I. ibn Saud, chönne zwinge, ufzgee. Am 11. Dezämber 1819 isch er im Driumf z Kairo iizooge.

Er het druf dr franzöösisch Oberst Sève (Süleyman Pascha) drbii understützt, d Armee noch em öiropäische Modäll z drille. Dr Ibrahim het s vorgmacht, und het sich wien e Rekrut lo schluuche. 1821 het en si Vater mit sim Brueder Ismael gschiggt, dr Sudan go eroobere. Dr Ibrahim isch im Januar 1821 vo Kairo abgfaare und het sich am 22. Oktober z Sennar mit sim Brueder droffe. Aber 1822 isch er chrank worde und het wäge däm zrugg uf Kairo müesse. Wo dr Muhammad Ali 1824 vom Sultan zum Wali vo Morea (Peloponnes) gmacht worde isch, zum im Kampf gege die ufständische Grieche mitzhälfe, het er dr Ibrahim mit ere Flotte und ere Armee vo 17'000 Maa gschiggt. Im Juli 1824 isch er ufbroche, het aber langi Zit nüt usgrichdet us Angst vor de griechische Brander. Wo sini griechische Matrose e Möiterei gmacht häi, wil si nid zaalt worde si, isch er am 26. Februar 1825 z Modon glandet. Im Ibrahim si Chriegsfüerig isch energisch und grausam gsi. Er het d Grieche ooni Brobleem im offene Fäld gschlaage. Bi dr Belaagerig vo Messolongi häi sini äigene und die türkische Drubbe schweeri Verlust gha, aber am 24. April 1826 isch si erfolgriich z Änd gange. Griechischi Guerilla häi denn si Armee blogt, und zur Vergältig het dr Ibrahim s Land verwüestet und Duusigi vo Iiwooner uf Egüpte in d Sklaverei gschiggt. Daas het d Öiropäer empöört und es isch zun ere Interwenzioon vo änglische, franzöösische und russischen Gschwaader choo, wo d Osmane bi Navarino entschäidend gschlaage häi. Denn si franzöösischi Expedizionsdrubbe uf em Peloponnes glandet (Morea-Expedition). Dr Ibrahim het kämpft, bis en am 1. Oktober 1828 die westlige Mächt zur Kapitulazioon zwunge häi. Er het druf Griecheland verloo. Änglischi Offizier, won en bi Navarino gsee häi, häi en as chlii und dick beschriibe mit Narbe vo Schwarzw Blootere im Gsicht. Si häi aber au verzelt, ass en si Fett bim Kämpfe nid gstöört häig.

Ass si Vater und die Hoochi Pforte nid grad gut uschoo si, isch 1831 offesichtlig worde. Denn het dr Muhammad Ali dr Ibrahim gschiggt, Sürie und Palestina go z eroobere. Er Palestina bsetzt und schliesslig am 27. Mai 1832 noch ere schweere Belaagerig au Akko iignoo. Am 18. Juni isch er z Damaskus gsi, het am 8. Juli äi türkischi Armee bi Homs und am 29. Juli e zwäiti bi Beilan gschlaage. Denn isch er in Anatolie iigfalle und isch in Richdig Istanbul zooge. Am 21. Dezämber het er en Armee vom Groosswesir bi Konya vernichdet. Sicher häi dr Colonel Sève und die öiropäische Offizier in sinere Armee ghulfe, aber dr Siig isch sim Talänt z verdanke gsi. Er het d Rootschleeg vo de Öiropäer z Härze gnoo und isch mit persöönliger Küenhäit und Energii de itle, fuule und iniorante türkische Generäl überlääge gsi. Er het au drfür gsorgt, ass en d Bevölkerig understützt het und het d Rivalidääte under de türkische Kommandöör usgnützt. Am 8. April 1833 isch dr Friide vo Kütahya abgschlosse worde und die osmanisch Regierig het im Muhammad Ali si Herschaft über Sürie vorlöifig anerkennt. 

Noch em Fäldzuug vo 1832/33 isch dr Ibrahim as Wali z Sürie bliibe. Wähe de Stüüre, won er für si Vater het müesse iidriibe, si immer wider Rebellioone usbroche.
Er het Reforme im Sinn vo dr Franzöösische Revoluzioon usgfüert. Er het sekulääri Grichtshööf iigrichdet und zum erste Mol im e islamische Land die umbeschränkti Gültigkäit vo dr Scharia abgschafft, und au Christe und Juude häi vo denn aa chönne in d Gmäindirööt gweelt wärde. Wo die religiööse Instiduzioonen im Islam zur Revolte ufgrüeft häi, het er die mit egüptische Drubbe zämmebrätscht. Zum erste Mol häi Christe under em Islam döfe Waffe drääge. Im Libanon isch si Reformpolitik vom Amir Bashir II. al-Shehabi understützt worde. Si Abschaffig vom Status vom Dhimmi in dere Zit isch bemerkenswärt.

1838 het d Pforte dänggt, ass si stark gnueg si, und het dr Kampf widerufgnoo. Dr Ibrahim het am 24. Juni 1839 zum letschte Mol für si Vater bi Nizip d Türke gschkaage. Denn häi aber Groossbritannie und Ööstriich sich afo iimische, zum d Integritäät vom Osmanische Riich z beschütze. Iri Gschwaader häi sini Kommunikazioonslinie mit Egüpte über s Meer underbroche. En allgemäini Rewolte het en in Sürie isoliert, und schliesslig het er im Februar 1841 s Land müesse ruume. Dr Räst vo sim Lääbe het er in Friide gläbt, aber si Gsundhäit isch kabutt gsi. 1846 het er e Räis uf Westöiropa gmacht, won er mit Respäkt und groossem Inträsse empfange worde isch.

Si Vater isch 1848 gäistesschwach worde, und dr Ibrahim isch im August uf Konstantinopel, für dass en dr Sultan Abdülmecid I. zum Wali wurd ernenne. Er isch allerdings no vor sim Vater gstorbe und dorum isch si Nöwöö Abbas Nochfolger worde.





</doc>
<doc id="60062" url="https://als.wikipedia.org/wiki?curid=60062" title="Winzer">
Winzer

Winzer isch dä Bruef, wo mit em Wiibou verbundä isch.

S Wort Winzer stammt vom latinische Wort "vinitor" (Wiibuur/Wiiläser) beziehigswis "vinum" (Wii). Im düütschä Sprachruum wärded für dä Bruef au andäri Bezeichnige wie "Räbbuur" z Bade, "Wengerter" z Württemberg, "Weinzierl" uf Bairisch, "Weinhauer" z Öschterriich oder au "Weinbauer" im Tirol brucht. Z Franken isch au d Bezeichnig "Häcker" verbräitet. Als Bruefsbegriff veraltet und nur no als Familienäme bekannt sind "Rebmann" oder "Weinmann (Weimann, Weihmann)".

En Winzer pflägt und kultiviert d Wiiräbe. Au d Ufgabe nach dä Wymät wie s Härstelle und s Verchaufe vom Wii ghöred zum Bruefsbild vom Winzer. Meh als d Helfti vo de Wiibuure füered sälbschtändig en Familiebetrieb.

Zur Värbesserig vo dä Absatzchance und zum rationelle Betrieb händ sich i vielne Gebiät d Winzer zu Winzergnosseschaftä zämegschlosse.

Z Düütschland, i de Schwiiz und z Österrich isch "Winzer" än landwirtschaftlichä Usbildigsbruef mit ere drüüjährige Bruefsusbildig. Bekannt sind z Düütschland die Staatlich Lehr- und Versuechsaastalt für Wii- und Obstbou Weinsberg und d Hochschuel Geisenheim. Z Österriich werded a eigene Schuelä "Weinbau- und Kellerfacharbeiter" usbildet. D Iirichtig Höcheri Bundeslehraastalt und Bundesamt für Wii- und Obstbou in Klosterneuburg bütet als einzig sötigi in Österriich ä foifjährigi Usbildig mit Matur a. I de Schwiiz guet bikannt isch öppe de "Lehr- & Forschungsbetrieb Weinbau Au" vo de Zürcher Fachhochschuel für Aagwandti Wüsseschafte.

Nach de normale Kriterie für d Wiiterbildig zum Meister cha mer au d Wiiterbildig zum Winzermeister mache. Dadezue brucht mer e abgschlosseni ischlägigi Bruefsusbildig (normalerwiis als Winzer) und mindestens drü Jahr ischlägigi Bruefspraxis.

Z Düütschland cha mä Wiibou und Önologi (Chällerwirtschaft) a dä Hochschuel Geisenheim University studiere. Sit 2009 gits in Neustadt a dä Wiistrass än dualä Studiägang "Wiibou und Önologie," wo zäme vo dä Fachhochschuele Bingen, Kaiserslautern und Ludwigshafe am Rhii und äm Dienstleistigszentrum Ländlichä Ruum (DLR) Rheinpfalz aabote wird.

Z Österriich bütet d Fachhochschuelstudiengäng Burgeland z Eisenstadt es Studium i därä Kategorie aa. I i dä Schwiiz mached das öppe d Fachhochschuel Westschwiiz / École d’ingénieurs de Changins und e Zwiigstell vo de Zürcher Fachhochschuel für Aagwandti Wüsseschafte z Wättischwiil.

"lueg au:" Usbildigsmöglichkeitä für Wiibou und Chällerwirtschaft

Schutzpatron vo de Winzer sind dä heilig Cyriak (eine vo de Vierzäh Nothälfer) als Bistand gäge Frost und Unwetter, und de heilig Urban vo Langres, wo oft mit äm Heiligä und Papst Urban I. verwechslet wird, als Hälfer für gsunde Räbwuchs. Beidi Schutzpatron wärded oft mit enere Wiitruube oder eme Wiistock i dä Hand dargstellt.


"Lueg au:"


</doc>
<doc id="60066" url="https://als.wikipedia.org/wiki?curid=60066" title="Johnny Depp">
Johnny Depp

Dr John „Johnny“ Christopher Depp II (* 9. Juni 1963 z Owensboro, Kentucky) isch e US-amerikanische Schauspiler. Är zellt syt 2008 zue dr beschtbezahlte Karakterdarsteller z Hollywood. International bekannt woren isch er Ändi 1980er Johr dur d Färnsehserie "21 Jump Street". Mit dr Darstellig vum exzentrische "Captain Jack Sparrow" in dr Pirateraie "Fluch der Karibik" isch syni Popularitet no gwachse. 
Dr Depp spilt in syne Film vor allem uugwehnligi un extravaganti Figure, aber au reali Personen us dr Vergangehait un Gegewart. Anne 2008 iosch er fir syni Roll in "Sweeney Todd – Der teuflische Barbier aus der Fleet Street" as beschte Hauptdarsteller in ere Kumedi mit eme Golden Globe uuszaichnet wore. Dreimol isch er bishär fir dr Oscar nominiert wore, nomol nyyn Nominierige het er fir e Golden Globe iberchuu, vier Nominierige fir Screen Actors Guild Award un fimf fir dr Saturn Award.

Anne 1983 het dr Depp d Visaschischti Lori Allison ghyrote, d Eh isch no zwai Johr gschide wore. Är het derno Beziehige ghaa mit dr Schauspileri Sherilyn Fenn (1985 bis 1988), mit dr Schauspileri Winona Ryder (1989 bis 1993) un mit em Model Kate Moss (1994 bis 1998). Vu 1998 bis 2012 isch er liiiert gsii mit dr franzesische Schauspileri un Sängeri Vanessa Paradis. Mit ihre het er zwai Chinder, d Lily-Rose Melody Depp (* 1999) un dr John „Jack“ Christopher Depp III (* 2002). D Familie het aafangs z Frankrych gläbt un isch speter uf Los Angeles zoge. Syter 2012 het er e Beziehig mit dr Schauspiileri Amber Heard.






</doc>
<doc id="60072" url="https://als.wikipedia.org/wiki?curid=60072" title="Ali Pascha">
Ali Pascha

Ali Pascha (dr männlig Vornaame "Ali" und dr Ditel "Pascha") bezäichnet die Persone:
<onlyinclude>* Ali Pascha (Admiral) († 1571), Oberbefaalshaber vo dr osmanische Flotte
Ali Pascha stoot für:
Lueg au:


</doc>
<doc id="60073" url="https://als.wikipedia.org/wiki?curid=60073" title="Pascha">
Pascha

Pascha bezäichnet:

Pascha isch dr Naame vo:
Pascha as Ditel häi die Persone gfüert:






</doc>
<doc id="60074" url="https://als.wikipedia.org/wiki?curid=60074" title="Benderli Pascha">
Benderli Pascha

Benderli Pascha isch dr Naame vo deene Persone:

<onlyinclude>* Benderli Ali Pascha, e türkische Groosswesir vom Osmanische Riich


</doc>
<doc id="60075" url="https://als.wikipedia.org/wiki?curid=60075" title="Mehmed Fuad Pascha">
Mehmed Fuad Pascha

Mehmed Fuad Pascha isch dr Naame vo dene Persone:

<onlyinclude>* Mehmed Fuad Pascha (1814–1869), en osmanische Staatsmaa


</doc>
<doc id="60076" url="https://als.wikipedia.org/wiki?curid=60076" title="Osman Pascha">
Osman Pascha

Osman Pascha isch dr Naame vo deene Persone:

<onlyinclude>*Osman Pascha, e Marschall vom Sultan Abdülhamid II.


</doc>
<doc id="60077" url="https://als.wikipedia.org/wiki?curid=60077" title="Pascha (Titel)">
Pascha (Titel)

Pascha (; ; ; ; ; ) isch im osmanische Riich sit em 15. Joorhundert und im osmanische Vizeköönigriich Egüpte und däm sine Noochfolgerstaate dr Ditel vo de höggste Zivilbeamte und Milidäär gsi. Dr Ditel "Pascha" isch noch em Naame gstande.

Bis 1867 isch dr Pascha dr Statthalter von ere osmanische Groossbrowinz (Eyâlet) gsi. Er het under iim vilmol meereri Beys as Guwernöör vo de Underbrowinze (Beylik, Sandschak) ghaa. E bsundrigi Stellig häi d Deys vo Algier, Tunis und Tripolis ghaa, wo as Paschas zitwiis fast vollständigi politischi Autonomii gnosse häi. 

As Rangabzäiche si vor eme Pascha zwäi bis drei Rossschwänz ("tuğ") dräit worde; dä alterdümlig Bruuch isch vom Sultan Mahmud II. (1808–1839) abgschafft worde. Öbbe im gliiche Rang si d Aghas vo de Janitschare (zwei bis drei Rossschwänz) gstande. Hööcheri Ditel si Groosswesir (fümf Rossschwänz) und Wesir (drei Rossschwänz) gsi. Under de Paschas si d Beys (äi Rossschwanz), niideri Aghas und Efendis gstande. 

Im Zämmehang mit dr türkisch-dütsche Milidäärkooperazioon im 19. und 20. Joorhundert häi au e baar Dütschi dr Ditel bechoo. Bekannti Bischbil si dr Offizier Colmar Freiherr vo dr Goltz Pascha (1843–1916) und dr Iisebaanääscheniöör Heinrich August Meißner (1862–1940). Im 19. Joorhundert si im Osmanische Riich au meereri Öiropäer iigsetzt worde, zum d Verwaltig in bsetzte Gebiet z organisiere und em Sklavehandel im Sudan en Änd z mache. E baar von ene häi dr Rang vom ene Pascha behoo, wie dr Eduard Schnitzer (Emin Pascha), dr Charles George Gordon (Gordon Pascha) und dr Rudolf Slatin (Slatin Pascha).

In dr Türkei isch dr Ditel 1934, in Egüpte 1953 abgschafft worde.

S dütsche Wort "Pascha" goot uf s türkische "paşa" zrugg. Für daas git s verschiideni etymologischi Häärläitige. Wil s in früeje öiropäische Kwellen hüfig mit "b" im Aalut vorchunnt, lit e Zruggfüerig uf s türkische "başağa" („Hauptherr“, us "baş" ‘Chopf, oberste’ + "ağa" ‘Herr’) uf dr Hand. Es git aber au d Häärläitig vom Wort vo middelpersisch "pati" ‘Herr’ + "šāh" ‘Herrscher’ (vgl. persisch "pād(i)šāh" ‘Fürst, König’ / türkisch "padişah" ‘Sultan’). Dr Soon vom ene Pascha het uf Türkisch "paşazâde" ghäisse, vom persische "zāde" ‘Noochkomme, Chind, Soon’.




</doc>
<doc id="60078" url="https://als.wikipedia.org/wiki?curid=60078" title="Drusen">
Drusen

D Druuse (), offiziell mäistens "Madhhab at-Tauhīd" () si e Religioonsgmäinschaft im Nooche Oste. Druuse lääbe hüt vor allem in Sürie (öbbe 700'000), im Libanon (öbbe 280'000), in Israel (125'300, also 1,63 % vo dr Bevölkerig im Joor 2004) und e Hämpfeli au z Jordanie.

D Religioonsgmäinschaft isch im früeje 11. Joorhundert in Egüpte entstande, wo si sich vo dr ismailitische Schia abgspaltet häi. Iire Gründer isch dr messianistisch Missionäär Hamza ibn Ali ibn Ahmad, us Ostiran gsi, wo die koranisch Offebaarig und iiri ismailitisch Dütig abgleent het. S Bekenntnis vo dr Äinzighäit vo Gott (tauhīd) wurd alli gottesdienstlige Handlige überflüssig mache.




</doc>
<doc id="60079" url="https://als.wikipedia.org/wiki?curid=60079" title="Rischon LeZion">
Rischon LeZion

Rischon LeZion (hebräisch , IPA: [], uf Dütsch „Erste für (zu) Zion“, arabisch ; au as "Rishon LeZion" dranskribiert) isch e Groossstadt z Israel im südlige Däil vom Groossruum Tel Aviv-Jaffa, öbbe zää Kilometer südlig vo Tel Aviv im sogenannte "Gusch Dan". D Stadt het 243'973 Iiwooner (2015) und isch die viertgrössti im Land noch Jerusalem, Tel Aviv und Haifa.

Rischon LeZion isch 1882 as Moschawa vo russische Immigrante gründet worde und isch äini vo de erste jüüdische landwirtschaftlige Siidlige in dr Nöizit im hütige Israel. Dr Naame chunnt us dr Biible: (Gott säit): „Ich sagte als Erster zu Zion...“ (Jesaja 41,27) Danach ist von einer Freudenbotschaft die Rede, die die frühen Einwanderer auf sich bezogen.

E wichdiger Sektor vo dr Landwirtschaft isch scho seer früe dr Wiibau gsi: Im Joor 1887 isch mit dr Understützig vom Baron Edmond de Rothschild e Wiichällerei gründet worde. Zs dere het sich dr grösst Wiibroduzänt vo Israel, Carmel, entwigglet, wo dr formell Hauptsitz von em immer no z Rischon LeZion isch. In dr Zit vom britische Mandat isch in dr Stadt au no die ersti Brauerei z Palestina, "Palestine Breweries", entstande, wo s Bier "Nesher" broduziert het. 

Im Joor 1948 het d Stadt nume 10'000 Iiwooner ghaa. Noch dr Gründig vom Staat Israel het sich Rischon LeZion seer schnäll entwigglet. Iiwanderer us dr früenere Sowjetunion und em hütige Russland, rumänischi, dütschi, jemenitischi, marokkanischi und iranischi Iiwooner und iiri Noochfaare bräge d Stadt.

Die wichdigste Wirtschaftszwiig si d Wiibrodukzioon, s Baugwärb, Dienstläistige, Handel und die farmazöitischi und elektrotechnischi Industrii.

Rischon LeZion ist sit dr Gründig 1988 Sitz vom "Israel Symphony Orchestra Rischon LeZion". Es het e Stadtbibliothek mit em Hauptsitz "Kotar Rishon" und elf Zwiigstelle.

Jeedes Joor wird an Sukkot e Wuche lang e Wiifest gfiirt.

Am 30. Oktober 2017 isch d Paul-Grüninger-Strooss in Aawäsehait vom Schwizer Bundesroot Johann Schneider-Ammann zu Ehre vom ehmoolige Sanggaller Polizeihauptme und Flüchtlingshälfer Paul Grüninger iigweiht worde.

Dr bekanntist Sportveräin in dr Stadt isch Maccabi Rischon LeZion.

Rischon LeZion het acht Partnerstedt, und zwäi verpartnereti Landkräis:



</doc>
<doc id="60080" url="https://als.wikipedia.org/wiki?curid=60080" title="Weinlese">
Weinlese

De Härbscht, de Wimmet, d Wümmete oder d Wimme bezeichnet im Wiibou d Ärn vo Wiitruubä. Im Wallis säged me em Herbscht au Wimde, De Uusdruck "Härbscht" isch uf di ursprünglich Bedütig vom Wort Härbscht („Ärntezit“) zurüggzfüehre. Im Herbscht schnided d Härbster (Winzer) d Wiitrube ab.

Bim manuellä Härbscht (tradizionell) schnidet mer die riife Truube vo Hand ab. Zum d Qualität steigere, chamer bi dere Methode nur die bsunders rife Truube uswähle (die Usläsi isch namensgäbend bim glichnamigä Prädikat innerhalb vo de Qualitätswii mit Prädikat). 

Nur die riife Truube werded gärntät. D Truube sötted debi gsund si. E Usnahm sind di edelfulä Truubä. 

Für de maschinell Härbscht gits Vollärnter, wo über d Räbreihe fahred. Dur Chlopfe und Rüttle werded d Truube vo de Räbe trännt. Es Lamellesüschtem, wo d Stämm vo de Räbe umschlüsst, fangt die Truubebeeri uf, wenn si abegheie. S Läseguet gaht denn über es Förderband in en Uffangbhälter. Bi däm Värfahrä chömed aber au Laub und chliini Escht is Läseguet. En grosse Teil wird aber vom ene Gebläs wäggblase.

In Mitteleuropa findet d Wimme vum Spatsummer bis im Härbscht statt, je nach Lag und Truubesortä, underschiidlich. Will Truube für Iiswii bin ere Temperatur vo nöd meh als −7 °C gärntet werde dörfed, cha mer si oft ersch im Dezämber oder im Jänner ärnte.


</doc>
<doc id="60081" url="https://als.wikipedia.org/wiki?curid=60081" title="Zwiebel">
Zwiebel

D Ziibele ("Allium cepa"), ou Ziible, Züb(e)le, Zwibele, Belle oder Bölle gnannt, isch e Pflanzeart us dr Gaddig Lauch ("Allium").

Dr Usdruck Ziibele bzaichnet d Pflanzeart und ou ihr typisches Spiicherorgan, e Ziibele, wo ou vo andere Pflanzearte biudet wird.

Vrwändet wird dr Ziibelelauch oder d eigentliche Ziibele meischt fiin ghackt oder in Ring verschnitte, si wird roh oder gröschtet gässe oder bim Gare vo andere Spiise (wie Gmües) metdünschtet. Ziibele enthaute e sulfidhautigs ätherischs Öu und wirke wäge dem räizend uf e Maage. Dur s Koche, Dünschte oder Brate wird us de glycosidische Verbindige vo dr Ziibele dr Zucker freigsetzt. D Ziibele wird eso süesser. Aagschnitteni Ziibele söte gar nit oder nur under ere Chäsglocke im Chüelschrank ufbewahrt werde, wil sich ihr Gruch uf alli andere Läbensmittel und Verpackige oberträit und dene ihr Gschmack liidet.

Landsberg 1997, ISBN 3-609-64082-0.


</doc>
<doc id="60084" url="https://als.wikipedia.org/wiki?curid=60084" title="Max-Planck-Institut für Immunbiologie und Epigenetik">
Max-Planck-Institut für Immunbiologie und Epigenetik

S Max-Planck-Inschtitut fir Immunbiologii un Epigenetik (MPI-IE) z Friburg isch e interdisziplinär Forschigsinschtitut vu de Max-Planck-Gsellschaft. De aktuell Forschigsrame vum MPI-IE umfasst verschideni Beriich vu de moderne Immun- un Entwickligsbiologii, dodezue ghert de evolutionär Ursprung vum Immunsischtem, d Entwicklig vu lymphoide Organ, Signalprozess dur Antigen-Rezeptor Komplex, Wirt/Pathogen-Interaktione, entwickligsbiologischi Signalweg, d Regulation vu de Genexpression un de Chromatinstruktur, Zell-Zell-Interaktione un d Zelldifferenzierig. Die Forschig hilft, d Mechanisme vu de Bildig un de Funktion vum Immunsischtem un andere biologische Strukture ufzklere.

Zum 1. Dezember 2010 isch de Name vum Inschtitut um d Epigenetik erwitteret wore, wu sit 2006 e wichtige Forschigsschwerpunkt am Inschtitut isch un wu d Verbindig vun ere zue de Immunbiologii no usse het solle sichtbar gmacht wäre..

Direktore un Direktorine am Inschtitut sin (Stand Endi 2015): Asifa Akhtar (Chromatinregulation), de Thomas Boehm (Entwicklig vum Immunsischtem), de Rudolf Grosschedl (Zelluläri un Molekulari Immunologii), de Thomas Jenuwein (Epigenetik) un d Erika Pearce (Immunmetabolismus). Zum Inschtitut ghere 14 unabhängigei Forschigsgruppe mit insgsamt 345 Mitarbaiter un Mitarbaiterne. En uuswärtig Wisseschaftlig Mitglid vum Inschtitut isch de Michael Reth, wu im Hauptamt Professor an de Universitet Friburg isch.

S Inschtitut bedribt zämme mit de Universitet Friburg d "International Max Planck Research School for Molecular and Cellular Biology". En International Max Planck Research School (IMPRS) isch en englischsprochig Doktorandeprogramm, wu ne strukturierti Promotion erlaubt. Sprecher vum IMPRS vum Inschtitut her isch de Rudolf Grosschedl.



</doc>
<doc id="60088" url="https://als.wikipedia.org/wiki?curid=60088" title="Nablus">
Nablus

Nablus ( vo griechisch "Neapolis" ‚Nöistadt‘, hebräisch: שכם "Schechem") isch e Stadt in de palestinensische Autonomiigebiet. Si het im Joor 2014 146'493 Iiwooner ghaa. D Stadt lit zwüsche zwäi Bärg (arab.: Ibāl und Dschirzim, in dr Biible Ebal und Garizim). S biblische Sichem (arabisch "Dschabal an-Nār", ‚Füürbärg‘) und die römischi Gründig Flavia Neapolis häi emol an däm Blatz gstande.

Nablus isch dr Sitz vo dr an-Najah-Nationaluniversidäät. Am Stadtrand vo Nablus wird s Graab vom Joseph vo Juude, Muslim und Christe vereert.

In dr Altstadt vo Nablus het s e hufe Räst vo historischer Bausubstanz. Dört isch au dr Suq won e turistischi Attrakzioon isch. Dr Jakobsbrunne, wo im Johannesevangelium erwäänt wird, isch für christligi Pilger intressant. Dört häig dr Jesus e samaritanischi Frau aadroffe, won em zum Drinke gee het. Drüber stoot hüte e griechisch-orthodoxi Chille. 

Im Vorort Balata al-Balad wird s alte Sichem usgrabt. Us dr römische Zit het s no Räst vom ene Amfitheater. Mä cha au uf e Bärg Garizim, wo no e chliini Samaritaner-Gmäind existiert.



</doc>
<doc id="60096" url="https://als.wikipedia.org/wiki?curid=60096" title="Abu Dhabi">
Abu Dhabi

Abu Dhabi () isch d Hauptstadt vum Emirat Abu Dhabi un vu dr Verainigte Arabische Emirat (VAE).

Dr Chärn vu dr Stadt mit ihre 621.000 Yywohner lyt uf ere 70 Quadratkilometer große Insle im Persische Golf, Mangrovegürtel. Mit em Feschtland verbunde isch si dur d Mussafa-Brugg, d al-Maqtaa-Brugg un d Sheikh-Zayed-Brugg. Um d Hauptinsle het s e Chranz us chinschtli greßer gmachte oder nei ufgsetzte Insle, wu zurzyt erscht zum Dail beböut sin un s Stadtbiet solle uuswyte.




</doc>
<doc id="60101" url="https://als.wikipedia.org/wiki?curid=60101" title="Scharia">
Scharia

D Scharia, au Scharīʿa gschriibe, isch s religiööse Gsetz vom Islam. (Scharīʿa ( im Sinn vom «Wääg zur Wasserkwelle»; au: „religiööses Gsetz“, „Ritus“; abgläitet us em Wärb )).

Dr Begriff Scharia bezäichnet s islamische Rächt und umfasst alli Gsetz, wo in ere islamische Gsellschaft müesse beachtet und erfüllt wärde. „D Scharia basiert uf em Koran und uf dr Überliiferig vom normsetzende Reede und Handle vom Mohammed, wo sich vo dr Middi vom 7. Joorhundert uusebildet het.“ D Scharia isch aber kä fixierti Gsetzsammlig (wie öbbe dütschi Gsetzteggst im Bürgerlige Gsetzbuech oder im Stroofgsetzbuech), sondern e Methode und Methodologii zum Rächt schöpfe. Es reglet die kultische und rituelle Vorschrifte vom Mensch und au sini Beziejige zu sine Mitmensche . S Gsetz basst uf, dass die religiööse Pflichte vo Jedem Gott gegenüber erfüllt wärde und au alli Beziejige vom Äinzelne zu sine Mitmensche – Vermöögensrächt, Familierächt und Erbrächt, Stroofrächt under anderem – immer däm Gsetz entspräche. Um Glaubensfrooge im ängere Sinn kümmeret sich d Scharia nit. Dr Mensch muess s islamische Rächt mit sine Bestimmige und Widersprüch aanee, ooni z kritisiere. Mä daf nume in dene Fäll noch dr Bedütig und innere Logik vo de göttlige Gsetz forsche, wenn Gott sälber e Wääg drzue zäigt. Die religiöösi Wärtig vo alle Lääbensverheltniss isch also d Grundtendänz vo dr Scharia.

Under "Fiqh" verstoot mä hingege d Gesetzeswüsseschaft im Islam, wo d Scharia zum Thema het. Es entspricht dr "iuris prudentia" (Rächtswüsseschaft) vo de Röömer und gältet für alli Beziejige vom religiööse, bürgerlige und staatlige Lääbe im Islam. Die religiööse Gsetz wärde in de Büecher vom Fiqh daargstellt und sidkutiert. E „Familierächt“, „Erbrächt“, „Stroofrächt“ usw. im öiropäische Sinn kennt s islamische Rächtssüsteem nit. Si wärde in de Fiqh-Büecher vo de Rächtsschuele behandlet, mänggisch mit dütlig kontrowärse Rächtsuffassige.

Dr Underschiid zwüsche Scharia und Fiqh isch wääsentlig. D Scharia chunnt vo Gott und wird im Koran und dr Sunna offebaar und isch in iire Grundzüüg und as Wärtornig für immer und überall gültig. S Rächtssüsteam "Fiqh" hingeege isch us dr Scharia abgläitet und vo Mensche gmacht und doorum veränderlig und bietet Spiilruum für Kontrowärse. "Fiqh" isch kä Rächtssüsteem, wo für immer festgläit isch und sich nid cha verändere und überall gültig isch. Islamwüsseschaftler, Arabiste und Ethnologe (zum Bischbil d Gudrun Krämer, dr Thomas Bauer oder d Ingrid Thurner) bedoone immer wider, ass Mäinigsunderschii nid im Widerspruch zur Scharia stöön.




</doc>
<doc id="60102" url="https://als.wikipedia.org/wiki?curid=60102" title="Jaffa">
Jaffa

Jaffa, hebräisch יפו (Yafo), arabisch يافا (Yafa), isch en antiki Haafestadt an dr israelische Middelmeerküste und isch hüte Däil vo dr Groossstadt Tel Aviv-Jaffa.

S Gebiet vo Jaffa isch scho 3500 v. d. Z. bewoont gsi. Dr Ort wird uf egüptische Inschrifte um 2000 v. d. Z. under em Naame "Ipu" erwäänt und Kanaaniter häi dört gläbt. Mä vermuetet, ass es e Kultort für d Gotthäit Derketo gsi isch. Im Buech Jona in dr Biible daucht Joppe as Haafen vo de Tarsis-Schiff uf. Im Alterdum isch dr Haafenort mäistens in de Händ vo de Fönizier gsi, und die häi au Holz us em Libanon gliiferet für d Jerusalemer Tämpel, wo denn über Land vo Jaffa uf Jerusalem dransbortiert worde isch.

D Makkabäer häi dr Ort erooberet und spööter denn d Röömer. Jaffa isch denn Däil vo dr röömische Browinz Judäa, wo vom e Prokurator verwaltet worde isch. Under em Konstantin em Groosse isch d Stadt Bischofssitz worde. Im Joor 636 het dr Kalif Omar Jaffa erooberet, und im Joor 1099, wääred em Erste Chrüzzuug, dr Gottfriid vo Bouillon.

Im Middelalter isch Jaffa milidäärisch und wirtschaftlig wichdig gsi, bsundrigs für d Chrüzfaarer, wil si Haafe dr nöggst zu Jerusalem gsi isch. Dr Gottfried vo Bouillon het d Stadt drum 1100 befestigt, und si isch s Zentrum von ere Groofschaft gsi. Wo dr Groof vo Jaffa dr Hugo II. vo Le Puiset 1134 gegen e Köönig Fulko rebelliert het, isch d Grafschaft in chliineri Äihäite ufdäilt worde und Jaffa sälber zum Chroonguet worde.

Noch dr Niiderlaag vo de Chrüzfaarer in dr Schlacht bi Hattin im Joor 1187, het dr Ayyubide-Sultan Saladin Jaffa erooberet. Im Septämber 1191 het d Armee vom Dritte Chrüzzuug under em Richard Löijehärz dr Saladin in dr Schlacht bi Arsuf gschlaage und denn d Stadt ooni Kampf iignoo. Im Juli und August 1192 het dr Saladin Jaffa belaageret, isch aber abgweert worde. Im e Waffestillstandsabkomme im Septämber 1192 het dr Saladin Jaffa de Chrüzfaarer überloo. Im Fümfte Chrüzzuug häi 1229 dr Kaiser Friedrich II. und dr Sultan al-Kamil dr Friide vo Jaffa abgschlosse, nochdäm d Christe under anderem Jerusalem ooni Kampf zruggbechoo häi.

1268 häi d Mamluke under em Sultan Baibar I. d Stadt erooberet und d Herrschaft vo de Chrüzfaarer isch ume gsi. D Mameluke häi d Stadt fast vollständig zerstöört und fast käni Lüt häi me dört gläbt. 1516 isch Jaffa an s Osmanische Riich gfalle und isch wie früener wirtschaftlig bedütend worde, bsundrigs as Haafe für Pilger uf em Wääg uf Jerusalem.

Dr Napoléon Bonaparte wäärend sinere Egüptische Expedizioon vom 4. bis 7. Merz 1799 Jaffa belaageret. D Verdäidiger häi eme franzöösische Parlamentär dr Chopf abgschnitte. D Franzoose häi druf d Stadt säggs Stunde lang mit Kanoone beschosse, d Stadt erooberet und usblünderet und dr Kommandant Abu-Saab und 2000 Gfangnigi umbrocht.

1832 häi egüptischi Drubbe vom Muhammad Ali Pascha d Stadt ooni Kampf iignoo, aber scho vo 1841 aa isch si wider osmanisch gsi.

Am 31. Merz 1890 het e franzöösischi Gsellschaft d Baanstrecki Jaffa-Jerusalem afo baue, und am 26. Septämber 1892 isch si in Bedriib gnoo worde.

1945 het Jaffa 101'580 Iiwooner ghaa. Vo dene si 53'930 muslimisch gsi, 30'820 jüüdisch und 16'800 christlig. Im Däiligsblaan vo dr UNO isch d Vorstadt Tel Aviv, wo vor allem Juude gläbt häi, zum jüüduische Staat choo und Jaffa wer en arabischi Enklave worde. D Araber höi dr Blaan aber abgleent, und im Chrieg, wo denn usbroche isch, häi die israelischi Milizorganisazioone Hagana und Irgun Jaffa iignoo. E groosse Däil vo dr arabische Bevölkerig isch gflüchdet oder verdriibe worde und vo öbbe 65'000 arabische Iiwooner, wo vor de Kämpf z Jaffa gläbt häi, si nume öbbe 5'000 übrig bliibe.

1950 si Jaffa und Tel Aviv zum hütige Tel Aviv-Jaffa veräinigt worde. Dr Haafe, wo wääred Joorduusige d "raison d'être" für d Stadt gsi isch, het hützudags kä wirtschaftligi Bedütig mee und isch zum e Jacht- und Fischerhaafe abgsunke.




</doc>
<doc id="60103" url="https://als.wikipedia.org/wiki?curid=60103" title="Marianen">
Marianen

D Mariane sin e Inselgruppe im Weschtpazifik (Ozeanie), wu geografisch zue dr Inselregion Mikronesie ghert. Bolitisch ghere d Insle zue zwai Ussebiet vu dr USA, "Guam" un "Nerdligi Mariane".

Dr Inselboge vu dr Mariane goht iber e Strecki vu rund 800 km vu dr nerdligschten Insle Farallon de Pajaros bis zue dr sidligschten Insle Cocos Island bi Guam. Di meischten Insle sin vulkanisch entstande, s git aber au Insle mit eme koralline Ursprung. Im Marianegrabe eschtli vu dr Insle het s mit ere Maximaldiefi vu 11.034 m di diefscht Stell vum Wältmeer. Zäme mit dr Ogasawara- un dr Izu-Inslen im Norde bilde d Mariane s Sischtem vum Izu-Bonin-Mariane-Inselboge.

Di wichtigschte Insle sin:


Bewohnt sin nume wenig vu dr Insle, in dr Hauptsach Guam, Rota, Saipan un Tinian. D Insle im Norde sin fascht alles Schichtvulkän, wu zum Dail no aktiv sin, wäge däm läbt dert nieme.

Di erschte archäologische Hiiwys uf Bsiidlig dur Mänsche stammen us dr Zyt zwische 1500 un 1400 v. Chr.

Dr erscht Europäer, wu zue dr Mariane chu isch, isch dr prtugiesisch Seefahrer Fernão de Magalhães am 6. Merz 1521 gsii. Wel er mir dr Yywohner vu dr Insle Händel ghaa het, het er d Insle "Islas de Ladrones" „Diebsinsle“ gnännt. As Zwischestation zwische dr spanische Kolonie uf dr Philippine un z Mexiko sin, isch d Inselgruppe schließlig anne 1667 offiziäll unter d Herrschaft vu dr spanische Chrone gstellt wore. D Insle sin derno no dr Frau vum spanische Chenig Philipp IV., dr Maria Anna vu Eschtrych, in „Islas Marianas“ umdaift wore.

Noch em Spanisch-Amerikanische Chrieg het Spanie d Insle Guam an d USA abdrätte un het mit em Dytsch-Spanische Verdrag vum 12. Februar 1899 di andre Insle an s Dytsch Rych verchauft, wu si zuen eme Dail vu dr Kolony Dytsch-Neiginea gmacht het.

Noch em Erschte Wältchrieg sin d Mariane dur dr Völkerbund unter japanischi Kontroll gstellt wore. Im Zwäite Wältchrieg hän d Amerikaner d Insle eroberet. Noch em Chrieg isch s Biet dur d UNO unter d Kontroll vu dr USA gstellt wore. Anne 1978 hän d Mariane dr Status vun eme mit dr USA assoziierte Staat iberchuu, Guam isch dergegen as wichtige militerische Stitzpunkt unter dr diräkte Kontroll vu dr USA blibe („dependent territory“).

Uf dr Insle wäre vor allem di malayo-polynesische Sproche Chamorro un Karolinisch gschwätzt, derzue s fascht uusgstorbe Tanapag.




</doc>
<doc id="60104" url="https://als.wikipedia.org/wiki?curid=60104" title="Petach Tikwa">
Petach Tikwa

Petach Tikwa (, uf Dütsch "Tor vo dr Hoffnig", ; au Petah Tiqwah, Petah Tikva gschriibe) isch e Stadt z Israel. Si lit im Gusch Dan, e baar Kilometer östlig vo Tel Aviv. Petach Tikwa het 209'600 Iiwohner (2009) und isch äini vo de grösste Stedt im Land. 1878 isch dr Ort as die ersti jüüdischi Buuresiidlig („Moschawa“) im domoolige Palestina gründet worde, het aber nid lang existiert. 1882 häi jüüdischi Iiwanderer Petach Tikwa nöi gründet.

Vo dr landwirtschaftlige Vergangehäit isch nüt me übrig usser em so genannte "Gründergarte" im Stadtzentrum. D Wirtschaft basiert uf Industrii, vor allem in de Beriich Textil, Metall, Naarigsmiddel und Holz. Z Petach Tikwa isch au dr Sitz vom Farmakonzärn Teva, wo uf dr ganze Wält operiert.



</doc>
<doc id="60107" url="https://als.wikipedia.org/wiki?curid=60107" title="Edelfäule">
Edelfäule

Edlfüli (au Edlriifi) seit me em Schimmelpilz "Botrytis cinerea", also em Grauschimmel, uf riife Wiitrube.

Edlfüli gits bi rifä Trubä ab öppe 80 Grad Oechsle oder 12,5 KMW bi warmem Herbstwätter. Di nötig Füechtigkeit, damit d Edlfüli wachse chan, chunnt meistens mit em Früenäbel. D Täg müend aber no warm gnueg sii, das d Trubä no tröchnä chönnd. Es hend aber nur wenigi Wiibougegende ä söttigs Klima.

De Schimmel pärforiärt d Trubä mit sine Enzym, indäm d Zällwänd vo de Beerihuut abbout werded. Durdas gaht bi trochnem Wätter Flüssigkeit us de Trube use und verdunstet. Debi stiigt d Konzentrazion vo de Inhaltsstoff im Saft vo de Beeri, und d Saftmängi wird au chlinner. Gliichzitig veränderet de Schimmel d Zämesetzig vo de Trubä. Dä Schimmel verschtoffwächslet Zucker, Süürene und Schtickschtoff. Relativ gseh brucht er aber viel meh Süüri als Zucker und git debi Stoffwächselprodukt wie Glycerin ad Trubä ab. Die mikrobiologischä Prozäss verändered au d Farb und d Aromè vom Trubäsaft. Es tüpischs Byspil drfür isch ds honigartigä "Edlfülibukett" bzw. "Botrytiston".

Im Extremfall cha dä Zuckerateil vu dr Trubä durd Konzentrazion bis uf 45 % astiigä. Das git höchschti Moschtgwicht. Die Trubä chönd zu hochwärtigä Möscht für Usläse, Beeriusläse oder Trochäbeeriuusläse wiiterväredlät wärde. De Verlust durd Konzentrazion chan mit de höchere Qualität usgliche wärde.

Wii, wo us däne Möscht gmacht sind, sind meistens sehr süess, will de Zucker vo de Häfe wäge siner hoche Konzentrazion bi de alkoholische Gärig nur no teilwiis abbout wärde chan. Wiiteri bsunderi Merkmal vo dene Wii sind" extrem langi Haltbarkeit "und dä "Botrytiston". 

Hoche Botrytisbefall würkt bi trochnigem Wisswii qualitätsmindränd und füert dezue, dass de Wii früeziitig vergreist, dass de Gschmack bitter und de Gruch abstossend wird.

Bi Rotwii wird dur Botrytis-Befall s Enzym "Laccase" id Trubä abgäh. D Laccase isch nach em Prässe im Moscht bzw. im Wii drin und immer no aktiv (sogar mit hoche SO-Gabä vo über 100 mg/l freyer SO wird d Laccase nöd ghemmt/inaktiviert) und spaltet d Struktur vo de farbgäbendä Anthocyane uf. Das macht sich im Rotwii eher schlächt, will d Farb denn vom Rote is Orangsch-Brünliche tendiert.

Bim Wiisswii isch de Farbton vo de Mängi vo de Laccase, wo abgäh worde isch, abhängig (wie bim Rotwii, bim Wisswii isch es äfach besser igsehbar). Das cha vo Gältön bis (im schlimmstä Fall) zu sehr brun und fascht Cognac-ähnlicher Brunfärbig gah. S Aroma wird id Richtig vom obe gnännte Botrytistons värschobä, und de wird mit de Lagerig no meh usprägt. Z Österriich und z Düütschland brucht mer dezue oft d Räbsorte Risling und Traminer.

Wänn de "Botrytis cinerea" aber Trube, wo nonig voll usgriift sind befallt, no entstaht bi nassem Wätter di gfürchteti Rohfüli, wo mer au "Suurfüli" nännt.

Die Wiibougägende sind für hervorragendi edelsüessi Wii bekannt:



</doc>
<doc id="60114" url="https://als.wikipedia.org/wiki?curid=60114" title="Rosch Pina">
Rosch Pina

Rosch Pina (hebräisch , au „Rosh Pina“ gschriibe) isch en Ortschaft im oobere Galiläa und het öbbe 2600 Iiwooner. Si ghöört zum Nordbezirk vo Israel. D Stadt isch 1882 gründet worde. "Rosch Pina" bedütet «Grundstäi» (wörtlig «Eggestäi») und chunnt us eme Psalmvärs, wo au unde im Ortswabbe stoot.

Rosch Pina isch äini vo de erste modärne jüüdische Siidlige in Palestina gsi, wo denn no Däil vom Osmanische Riich gsi isch.

1878 isch am Blatz, wo spööter Rosch Pina entstande isch, Gei Oni vo Juude us Safed gründet worde. Noch drei Joor fast ooni Rääge, si alli usser drei Familie gange. 1882 si 30 Iiwandererfamilie us dr rumänische Stadt Moinești uf Gei Oni cho, häi sich dört niidergloo und dr Naame zu Rosch Pina gänderet, noch em Spruch us em Psalm 118, 22: "Dr Stäi, wo d Baulüt verworffe häi, isch zum Grundstäi worde."

D Siidlig isch im Joor 1883 die ersti jüüdischi Siidlig under em Patronat vom Baron Edmond James de Rothschild worde. Dr Ort isch hüte en israelische Lokalverband.

1948, im Joor vo dr Gründig vo Israel und e, Aafang vom israelische Unabhängikäitschrieg het dr Ort 346 Iiwooner gha.
Am Ändi vo si s öbbe 2600 gsi, die mäiste Juude.

Rosch Pina lit nördlig vom See Genezareth, öbbe 2 km südöstlig vo dr Stadt Safed uf ere Hööchi vo 420 Meter über em middlere Meeresspiegel. Nördlig vo Rosch Pina lit d Hulaebeni mit de Räst vom Hule-See, wo äigentlig e Sumpfgebiet isch, wo in de 1950er-Joor drochegläit worde isch.

Dr Flugplatz Mahanaim / Flughaafe Rosch Pina isch 2,1 km vo Rosch Pina äwäg. Er isch nume für e nazional Flugvercheer vo Bedütig.



</doc>
<doc id="60115" url="https://als.wikipedia.org/wiki?curid=60115" title="Zichron Ja'akow">
Zichron Ja'akow

Sichron Jaakow ( – es git alli mööglige Umschrifte wie Zikhron Ya'akov (änglisch), Zichron Ja’akow (dütsch) usw.) isch e Lokalverband im israelische Bezirk Haifa am süüdlige Ändi vom Karmelgebirg. Im Joor 2007 het er 17'800 Iiwooner gha.

D Stadt isch 1882 vo jüüdischen Iiwanderer mit dr Understützig vom Baron Edmond de Rothschild as "Moschawa" gründet worde. Dr Naame vo dr Stadt („Erinnerig an Jakob“) isch im Rothschild sim Vater, Jakob Rothschild, z Eere gweelt worde.

Dr Baron Rothschild het in de erste Joor noch dr Gründig vom Ort Wiirääbe lo aapflanze und e Wiiguet lo baue. D Middelmeerküste isch ganz nooch und dört het mä am Blatz, wo hüte s Kibbuz Nachscholim isch, e Fläschefabrik baut. No hüte het dr grösst Wiibroduzänt vo Israel, „Carmel“, wo uf die Gründig zrugggoot, z Sichron Jaakow äine vo sine Hauptsitz.

Im August 1903 isch im Verwaltigsgeböid vo dr J. C. A. z Sichron Jaakow die ersti "Knessia" zämmedräte. Das isch e churzlääbigi Verdrätig vom "Jischuw" gsi und isch vom Ussischkin gl'itet worde. E baar Möönet spööter het sich die Veräinigung wider ufglööst, wil si dr Herzl abgleent het.

Äini vo de Seenswürdigkäite vo Sichron Jaakow isch "Ramat haNadiv" (d „Hüüchi vom Wooldääter“). Dört befindet sich in ere Parkaalaag s Graab vom Rothschild und sinere Fra. Iiri Überräscht si us us Frankriich dört aane brocht und am 6. April 1954 begraabe worde.

In dr Stadt befindet sich au s christlige Kibbuz Beth-El, wo vor allem Bunkerbelüftige und -filter härstellt. Es isch noch de kommunale Instituzioone dr zwäitgrösst Arbetgääber in dr Region mit öbbe 600 israelische Arbäiter, wo nit Däil vom Kibbuz si, und fast 400 us em Kibbuz sälber. Beth-El het no Standort z Binjamina, Shahak, Magen Shaul und Bnei Yehuda.




</doc>
<doc id="60118" url="https://als.wikipedia.org/wiki?curid=60118" title="Samarien">
Samarien

Samarie (lat./ängl. "Samaria") bezäichnet im Wääsentlige dr nördlig Däil vom hütige Westjordanland (s Gebiet vo Nablus). Es isch e Bärgregion zwüsche Galiläa witer im Norde und Judäa im Süüde. Samarie häisst uf Nöihebräisch "Schomron" שומרון, und isch au as bekannt; griechisch heissts "Samaria" Σαμαρεία).

S biblische Land Samarie isch entstande, wo sich die zää nördlige Stämm vo Israel vom Köönigshuus David 926 v. d. Z. drennt häi. Dr Omri, wo öbbe 885−874 v. d. Z. Köönig vom Nordriich gsi isch, het d Stadt Samaria as Hauptstadt vom Nordriich usbaut. Wägen sinere sünkretistische Religionspolitik wird er in dr Biible stark kritisiert. Nume e chliini Grubbe vo JHWH-Glöibige het dr Undergang vom Köönigriich überläbt.

Z Israel säged di konservativere Lüüt em bsetzte Weschtjordanland in ere Wideruufnaam vo alte biblische Landschaftsnäme hüt «Judäa und Samaria» "(Jehuda ve Schomron)". Si wänd daademit zäige, dass s Weschtjordanland alts jüdischs Territorium isch.


</doc>
<doc id="60119" url="https://als.wikipedia.org/wiki?curid=60119" title="Hot-Spot">
Hot-Spot

Hot Spot oder Hotspot (ängl. wörtlig ‚häissi Stell‘, im Sinn nooch öbbe Brennpunkt) stoot für:

Hot Spot u.ä. häisse:


</doc>
<doc id="60126" url="https://als.wikipedia.org/wiki?curid=60126" title="Internationaler Frauentag">
Internationaler Frauentag

Dr International Frauedag, Wältfrauedag oder Frauedag isch e bolitische Aktionsdag, wu alljohr am 8. Merz gfyyrt wird. Är isch as Initiativ vu sozialistische Organisationen in dr Zyt vor em Erschte Wältchrieg entstanden im Kampf um d Glychberächtigung, s Wahlrächt fir Frauen un d Emanzipation vu Arbaiterne. Di Verainte Natione hän dr Dag zum erschte Mol anne 1975 gfyyrt un hän en 1977 zum Dag vu dr Verainte Natione fir d Rächt vu dr Frau un dr Wältfride uusgruefe.

Dr erscht Frauedag in dr USA het s am 28. Februar 1909 gee, organisiert dur s National Frauekomitee vu dr Sozialistische Bartei vu Amerika] (SPA). Uf dr Zwoote Internationale Sozialistische Frauekumferänz am 27. Augschte 1910 z Kopenhagen het di dytsch Sozialischti Clara Zetkin en Internationale Fraudag vorgschlaa. Dr erscht International Frauedag isch derno am 19. Merz 1911 z Dänemark, z Dytschland, z Eschtrych-Ungarn un in dr Schwyz gfyyrt wore. In dr erschte Johr isch s vor allem um d Yyfierig vum Frauewahlrächt gange. S Datum isch aafangs nonig fescht gsii, anne 1921 isch in dr Sowjetunion schließli dr 8. Merz fir dr dr Frauedag feschtglait wore.

In dr Zyt vum Nationalsozialismus isch dr Frauedag z Dytschland verbote gsii. Noch em Chrieg isch dr Dag vor allem in sozialistische Länder gfyyrt wore, erscht mit dr neie Frauebewegig Ändi 1960er Johr isch au im Weschte wider sterker Achtig gee wore uf dr Frauedag.

Im Internationale Johr vu dr Frau anne 1975 hän di Verainte Natione zum erschte Mol am 8. März dr Frauedag gfyyrt. Am 16. Merz 1977 het d UN-Generalversammlig e Resolution verabschidet, wu alli Staate vu dr Wält din ufgforderet wore sin, e Dag im Johr zum Dag vu dr Verainte Natione fir d Rächt vu dr Frau un dr Wältfride z mache.

Hite isch dr International Frauedag am 8. Merz e gsetzlige Fyyrdig z Angola, z Armenie, z Aserbaidschan, z Burkina Faso, z Eritrea, z Georgie, z Guinea-Bissau, z Kasachstan, z Kambodscha, z Kirgisistan, z Laos, z Madagaskar, z Moldawie, in dr Mongolei, z Nepal, z Russland, z Sambia, z Serbie, z Tadschikistan, z Turkmenistan, z Uganda, in dr Ukraine, z Usbekistan, z Vietnam un z Wyssrussland, derzue z Dytschland im Land Berlin. In dr VR China isch dr Nomittag arbetsfrei fir Fraue.




</doc>
<doc id="60127" url="https://als.wikipedia.org/wiki?curid=60127" title="Münster (Westfalen)">
Münster (Westfalen)

Di chraisfrei Stadt Münster (weschtfälisch "Mönster", niderländisch [veraltet] un friisisch "Munster" z Weschtfalen isch Sitz vum glychnamige dytsche Regierigsbezirk im Bundesland Nordrhy-Weschtfale. Vu 1815 bis 1946 isch Münster Hauptstadt vu dr domolige preußische Provinz Weschtfale gsii. D Stadt an dr Münstersche Aa lyt zwische Dortmund un Osnabrück im Zäntrum vum Münsterland, wu si ne Oberzäntzrum isch.

Syter anne 1915 het Münster offiziäll dr Status vun ere Großstadt. Im Johr 2014 isch d Yywohnerzahl zum erschte Mol iber d March vu 300.000 Persone gstige; am 31. Dezämber 2014 sin z Münster 302.178 Yywohner gmäldet gsii. Mit fascht 55.000 Studänte ghert Münster zue dr zeh greschte Universitetsstedt z Dytschland.

D Stadt giltet as Dienschtlaischtigs- un Verwaltigsstandort un isch Sitz vu ne baar Hochschuele. Wichtigi Gricht un Verwaltigsyyrichtige vum Land Nordrhy-Weschtfale hän ihre Sitz z Münster, dodrunter dr Verfassigsgrichtshof un s Oberverwaltigsgricht. Di ehmolig weschtfälisch Provinzialhauptstadt isch au Sitz vum Landschaftsverband Weschtfale-Lippe.

Münster isch Sitz vun eme katholische Bischof. Anne 799 het dr Papscht Leo III. bi sym Dräffe mit em Chaiser Karl em Große s Bischtum Münster un d Diözese Osnabrück, Minden un Paderborn grindet. Anne 805 isch dr hailig Ludgerus im Kölner Dom zum erschte Bischof vu Münster gweit wore. Vo 1646 bis 1648 hai d Fridensverhandlige im Raame vom Westfäälische Friidenskongräss z Münster stattgfunde.

Bekannt isch Münster as Fahrradstadt un fir syni historisch Altstadt, wu noch em Zweete Wältchrieg zum große Dail widerhärgstellt woren isch.



</doc>
<doc id="60129" url="https://als.wikipedia.org/wiki?curid=60129" title="Hermann Umgelter">
Hermann Umgelter

Dr Hermann Ludwig Umgelter, wia-nr mit-em volla Nama ghoißa hot (* 28. Februar 1891 z Botnang [seit 1922 a Stadtdoil vo Stuegert], wo-nr am 24. Juli 1962 au gschdorba ischt), ischt a bedeidender schwäbischer Landschaftsmoler gwäa.

Dr Hermann Umgelter kommt am 28. Februar 1891 z Botnang uff d Welt. Sei Vadder isch dr Drexler ond Tiirpräparator Gustav Adolf Umgelter ond sei Mueder Karoline a Bauramädle vo Rutesheim. Scho beim Bsuech vo dr Volksschuel en seim Hoimetort fellt de Lehrer auf, was fir a gscheids Kerle der Bua ischt. Drom wuud em Hermann seim Vadder empfohla, er meeg doch sein Soh noch Stuegert uff d Birgerschuel schicka, ond des duet der Moo au. Bald stellt sich raus, dass dr Hermann a bsondra Begabong zom Zoichna ond Mola hot. S grauße Lob vom berihmde Landschaftsmoler Otto Reiniger (1863–1909) vorolasst dean Bua, bei dr Firma Henninger z Stuegert a Lehr zom Dekorazions- ond Theadermoler zo durchlaufa. Hendrher fangtt’r z Mincha a Studiom an dr Kunschtgewerbeschuel oo. Deet kriagt’r abr bald Krach mit seim Professor, was zor Folge hot, dass’r sei Studiom nooschmeißt. 

1910 macht sich dr Umgelter z Fuaß uff da Weag noch Italia. Ondrweags molt’r fleißich Bild om Bild, om mit-em Vorkauf vo selle Werk sein Lebensondrhalt bestreida zo kenna. Des klabbt abr et emmer so guad, wia-nr sich des vorgschdellt hot, so dass’r zwischadurch emmer mol wiider dui Zeit als Hongerleider frischda muaß. Mit dr Zeit ibrmannt da Umgelter so arg s Hoimweh, dass’r – au wiider z Fuaß – ens Schwobalendle zruckkommt. 1911 wuud’r zom Kommiss eizoga. Sein Denscht leischdet’r ab bei dr Kaiserlicha Marine z Wilhelmshava am Jadebusa. Ond d Herzogin Wera von Wirteberg (1854–1912), wo sellen Kerle en ihr Herz gschlossa hot, losst ihrn ganza Eifluss spiila, dass’r net ällzoviil Zeit mit de Kanona ond de Torpedos hantiira mueß, sondern gnuag Zeit zor Vorfigong hot, om seira Liblengsbeschäfdigong nochganga zo kenna. Neaba de oschtfriisische Landschafda zoichnet ond molt’r jetzt halt au noh Porträäs vo älle megliche hohe Milidär. So ibrstoht’r da Erschda Weltkriag ohne Blessura.

Wia dr Umgelter wiider en seira Hoimet ischt, koo-nr sich’s leischda, sei Leaba als freischaffender Kinschtler zo gschdalda. Seine Bilder werdet mit-ma graußa Erfolg uff viile Ausstellonga zeigt, zom Beispiil beim Wirdabergischa Kunschtvorei ond en dr Stuegerter Staatsgalerii. Dia Ei-nahma us-em Vorkauf vo deane Bilder ermeglichet em Umgelter, Reise noch Frankreich, Italia, Eschtreich ond en d Schweiz zo macha. Zo seine Kunda gheeret bald an Haufa vo de Stuegerter Graußkopfede wie zom Beispiil dr Robert Bosch ond dr Obrbirgermoischtr Arnulf Klett. 

A-ma scheena Dag fellt’s em Schwäbischa Albvorei ei, er kennt jo amol an Weddbewerb ausschreiba, wo s schenschde Bild vo dr Schwäbischa Alb gsuecht wuud. Ond neamert wondret sich do driber, dass dr Hermann Umgelter da erschda Preis kriagt.

Am 24. Juli 1962 schließt dr Umgelter seine Auga fir emmer. S ischt-em vorgennt gwäa, 71 Johr alt zo werra. Sei ledschda Ruah fendet der Moo uff-em Friidhof wo seim Hoimetort, wo seit 1922 zo Stuegert gheert.




</doc>
<doc id="60130" url="https://als.wikipedia.org/wiki?curid=60130" title="Politische Linke">
Politische Linke

Under dr politische Lingge verstoot mä die underschiidligste wältaaschaulige Ströömige im politische Spektrum, wo aber alli drvo usgönge, ass d Mensche grundsetzlig gliich si. Mit lingger Politik bezäichnet mä e Politik, wo Ungliichhäite will ufheebe und Sozialstrukture, wo as Underdruckig aagluegt wärde, füür die wirtschaftlig oder gesellschaftlig Bschissene will ändere. Iire draditionell Gegepol isch die Politischi Rächti.

Dr Begriff isch scho vor dr „groosse“ Franzöösische Revoluzioon (1789–1799) verwändet worde. Politisch Linggi und Rächti si denn noch dr Julirevoluzioon vo 1830 wäärend dr sogenannte „Julimonarchii“ im franzöösische Parlamänt uf dr lingge, repektiv dr rächte Site ghockt. Zerst si die "Lingge" alli die gsi, wo gege die dradizionelle, monarchische Herrschaftsforme vo de öiropäische Staate Politik gmacht häi, das häisst mä het mit em Begriff antimonarchistischi, republikanischi und klassisch liberali Ströömige gmäint.

Hutzüdags verstoot mä under ere „lingge“ politische Posizioon mäistens e Haltig, wo sich ideologisch vo mee oder weniger usbrägte sozialistische Grundsetz abläitet. Er wird vor allem aagwändet uf e Kommunismus und Anarchismus, hützudags weniger as früeber au uf d Sozialdemokratii und dr Sozialliberalismus (Linggsliberalismus).

Es git Lüt, wo "rächts" und "linggs" für überhoolti Begriff halte, wil in dr Politik d Blickwinkel in de verschiidene Beriich vom öffentlige Lääbe seer underschiidlig chönne si und es seer schwiirig cha wärde, die verschiidene Standpünkt in e dradizionells Linggs-Rächts-Schema z kwätsche. Drotzdäm wird dr Begriff überall brucht, vilmol zum sich mit Indiwiduum, politische Grubbe und Barteie chönne identifiziere.




</doc>
<doc id="60132" url="https://als.wikipedia.org/wiki?curid=60132" title="Julimonarchie">
Julimonarchie

D Julimonarchii het z Frankriich 1830 aagfange, wo dr Köönig Louis-Philippe I. an d Macht cho isch. Si Vorgänger, dr Karl X., het as Folg vo dr Julirevoluzioon abdankt.

Dr Louis Philippe isch us dr bourbonische Nääbelinie Orléans abgstammt. Wäge sinere relatiiv liberaale Haltig het men em "Bürgerköönig" gsäit. Wenigstens am Aafang isch si Regäntschaft vom Groossbürgerdum understützt worde.

Die politisch Struktur vo dr Julimonarchii isch e Mischig us ere konstituzionelle und ere parlamentarische Monarchii gsi. D Abgeordnetekammere und d Kammere vo de "Pairs" us dr Restaurazioonszit het seer vil mee Macht überchoo, aber dr Köönig het immer no e bedütende Iifluss uf d Regierig und uf die uswärtigi Politik gha.

D Julimonarchii isch in dr bürgerlige Februarrevoluzioon vo 1848 gstürzt und mit dr Zwäite Franzöösische Republik ersetzt worde.


</doc>
<doc id="60133" url="https://als.wikipedia.org/wiki?curid=60133" title="Staatsoberhaupt">
Staatsoberhaupt

S Staatsoberhaupt stoot am Spitz vo dr staatlige Ämterhierarchii. Es representiert dr Staat gege inne und gege usse. Es isch im Sinn vom Völkerrächt dr Verdräter vo sim Land, wo im Allgemäine en umfassendi Vollmacht het. Es bestätigt formal d Ernennig in Staatsämter und setzt Gsetz in Chraft. Wie s Staatsoberhaupt gweelt wird und was für Funkzioone es het isch e zentraals Merkmol vo dr Staatsform.

Staatsschef isch en inoffizielli Bezäichnig, wo chürzer isch und doorum in Wändige wie "Staats- und Barteischef" (vom ene kommunistische respektiv eme realsozialistische Staat) oder "Staats- und Regierigsschef" (vo dr Öiropäische Union) verwändet wird und sich allgemäin uf die Staatsoberhäupter beziet, wo näbe iire representative Ufgoobe au exekutivi häi und eso in dr Politik vo iirem Land maassgääblig si, zum Bischbil dr franzöösisch oder dr amerikanisch Bresidänt.




</doc>
<doc id="60136" url="https://als.wikipedia.org/wiki?curid=60136" title="Regierungschef">
Regierungschef

Dr Regierigsschef isch dr Läiter vo dr Regierig vom ene Staat (zum Bischbil Nazionalstaat oder Gliidstaat). Mäistens setzt er die politische Richtigsentschäidige um.


D Kompetänze vom Regierigsschef si vo Regierigssüsteem zu Regierigssüsteem verschiide. Si si in dr Verfassig vo jeedem Land festgläit. Im Beriich vo de internazionale Beziejige isch dr Regierigsschef vilmol dr bevollmächtigti Verdräter vo sim Land.


</doc>
<doc id="60141" url="https://als.wikipedia.org/wiki?curid=60141" title="Nils Feigenwinter">
Nils Feigenwinter

De Nils Feigenwinter, i de Mundart "Figewinter" (* 24. Juni 2000), isch e junge Schwizer Medieundernähmer und ehemalige Chindermoderator.

De Figewinter isch vo 2010 bis 2013 für s Schwizer Radio und Färnseh bim Chinderprogramm Zambo im Isatz gsi. Debi het er churzi Sändige moderiert und spöter au sälber Biträg produziert, wo unter anderem uf "SRF zwei" zeigt worde sind. Mit 13 Johr het er s Webradio "DieFreezer" gründet, wo über zäh Jugendlichi us dr ganze Schwiz Radiosändige gstaltet händ.

Er wohnt z Büüre und het s Gymnasium z Lieschtel bsuecht, mit em Schwärpunkt uf Wirtschaft. An dr Frankfurter Buechmäss 2018 isch er mit em "Young Talent-Award" uszeichnet worde.

Im August 2015 het de Nils Figewinter denn s einzige Online-Magazin i de Schwiz mitgründet, wo vo und für Jugendlichi gmacht wird. D Websyte "Tize.ch" erreicht monatlich knapp 15 Tuusig Jugendlichi und jungi Erwachseni. De Figewinter het im ene Interview uf em Radiosender SRF 3 gseit, dass er "Tize" i Zuekunft zum ene Mediehus usbaue möcht, wo näb eme Magazin au no es Musig-Label und es Filmstudio umfasst. Am 8. Dezember 2017 hät de Nils Figewinter sin Poschte als Leiter em 16-jährige Tristan Scherer abgee und bi "Alas Entertainment" de Poste vom CEO übernoh. "Alas Entertainment" entwicklet Chinder- und Jugendunterhaltig und kümmeret sich um Lizenze vo Chinder- und Jugendbrands.

Nach sinere Matura isch de Figewinter hüt witerhin in unterschidlichsti Medieprojäkt involviert, unter anderem im Europa-Park z Rust.



</doc>
<doc id="60143" url="https://als.wikipedia.org/wiki?curid=60143" title="Nikita Sergejewitsch Chruschtschow">
Nikita Sergejewitsch Chruschtschow

Dr Nikita Sergejewitsch Chruschtschow ( [] , wüss. Dransliterazioon "", ängl. Dranskripzioon "Nikita Khrushchev"; * z Kalinowka, Ujesd Dmitrijew, Guwernemänt Kursk, Russischs Kaiserriich, hüte Oblast Kursk, Russland; † 11. Septämber 1971 z Moskau) isch e sowjetische Politiker gsi. Dr Chruschtschow isch vo 1953 bis 1964 Bardeischef vo dr KPdSU gsi und vo 1958 bis 1964 au no as Vorsitzende vom Ministerroot (Ministerbresidänt) au Regierigsschef vo dr UdSSR. Er het as e schlaue Machtpolitiker gulte und as Mäister vo dr sozialistische Rhetorik.

Noch em Dood vom Stalin im Merz 1953 isch er Bardeischef (nominell "dr erst Bardeisekretär") vo dr KPdSU worde. Am XX. Bardeidaag vo dr KPdSU 1956 het er e Ghäimreed riskiert und din dr Stalin agriffe und eso d "Entstalinisierig" iigläitet. Er isch druf dr sowjetisch Politiker mit em grösste Iifluss gsi. 1958 isch er au Ministerbresidänt worde und het e hufe Reforme aagstoosse, vor allem in dr Gsellschafts- und dr Wirtschaftspolitik, dr Bildig und dr Kultur. Ussepolitisch isch er für e friidligi Koexistänz mit em Weste gstande, het aber nit Rageetetechnik und Ufrüstig dr UdSSR die globali Füerigsrolle welle verschaffe. Eso isch s 1962 zur Kuba-Krise mit de USA cho, doch isch dank dr Ghäimdiplomatii mit em Bresidänt John F. Kennedy e Dritte Wältchrieg vermiide worde.

Wäge sinere Bardeireform und dr Politik vo dr Aanööcherig an d Bundesrepublik Dütschland het er e hufe Aahänger verloore und isch 1964 vom Leonid Breschnew gstürzt und 1966 us em Zentralkomitee usgschlosse worde. E Joor vor sim Dood si 1970 sini Memuaare "Khrushchev remembers" erschiine, er het aber us Rücksicht uf d Bardei nie zuegee ass är dr Autor gsi sig. Si Soon Sergej Chruschtschow isch in dr Sowjetunion Ruumfaartääscheniöör gsi und läbt hüt in de USA.




</doc>
<doc id="60144" url="https://als.wikipedia.org/wiki?curid=60144" title="Maoismus">
Maoismus

S Mao-Zedong-Dänke (veräifachts Chinesisch: 毛泽东思想; dradizionells Chinesisch: 毛澤東思想; pinyin: Máo Zédōng Sīxiǎng), oder Maoismus, isch e politischi Theorii, wo vom chinesische Füerer Mao Zedong (1893–1976) stammt. Iiri Aahänger si as Maoiste bekannt und gseen din en antirewisionistischi Form vom Marxismus-Leninismus. D Ideologii het sich in de 1950er Joor entwigglet und isch die füerendi politischi und milidäärischi Wältaaschauijig vo dr Kommunistische Bardei vo China gsi, bis dr Deng Xiaoping noch em Dood vom Mao 1976 e nöiji Verfassig und wirtschaftligi Reforme iigfüert het und füerendi Maoiste wie im Mao si Witwe het lo verhafde. Dr "Sozialismus mit ere chinesische Bräägig" het s Mao-Zedong-Dänke z China abglööst. Revoluzionääri Beweegige uf dr ganze Wält häi sich ideologisch uf e Maoismus gstützt und luege die nöiji Linie vo dr Kommunistische Bardei vo China as rewisionistisch aa. 

Dr wääsentlig Underschiid zwüschen em Maoismus und andere Forme vom Marxismus isch, dass dr Mao z China in de Buure die revoluzionääri Klass gsee het, und weeniger in de Fabrikarbäiter, wo d Masse vom öiropäische Broletariat usgmacht häi. 

Wichdigi Bestanddäil vo dr maoistische Ideologii si: 



</doc>
<doc id="60145" url="https://als.wikipedia.org/wiki?curid=60145" title="Staatsgründung">
Staatsgründung

As Staatsgründig bezäichnet mä dr formal Akt vo dr Gründig vom ene nöije Staat. Für daas bruchts mindestens, ass mä e Staatsgebiet und sini territoriale Gränze festläit und d Gründig vom nöie Staat broklamiert. 
Mit dr Broklamazioon wändet sich dr nöi Staat an d Staate vo dr Wältgmäinschaft mit dr Bitt um Anerkennig. 

D Staatsgründig stützt sich äntwääder uf e Verfassig oder en Übergangsverfassig, wo no vorhär bromulgiert worde isch oder es wird festgläit, ass e Nazionaalversammlig iiberüeft wurd, won em Staat e Verfassig wurd gee und e Staatsoberhaupt wurd weele.


</doc>
<doc id="60147" url="https://als.wikipedia.org/wiki?curid=60147" title="Staatsgebiet">
Staatsgebiet

S Staatsgebiet oder Staatsterritorium (in dr Umgangssprooch mänggisch äifach as "Land" bezäichnet) isch näben em Staatsvolk und dr Staatsgwalt äins vo de drei Elimänt vom ene Staat im völkerrächtlige Sinn.

Es isch dr territoriali Beriich, wo dr Staat uf Duur beherrscht und won er e Verwaltigs- und Rächtsornig iigsetzt het. Mit deene wird under anderem d Rächtmäässikäit und d Legitimidäät vom staatlige Gwaltmonopol für d Mensche härgstellt und ufrächt erhalte, wo in däm Gebiet lääbe. Im ene Rächtsstaat wird eso für d Rächtssicherhäit und der Rächtsfriide gsorgt und für daas git s innerhalb vom Staatsgebiet e legitimierte, das häisst e gsetz- und verfassigskonforme Zwang uf d Bürger und au uf die öffentlige Instituzioone, zum s Verhalte vo alle im Sinn vom Gmäinwool z beiiflusse.
S Staatsgebiet setzt sich dreidimensional zämme us dr Landflechi, de Hohäitsgwässer, em Luftruum und em Boode. E Ruum wird nume denn zum Staatsgebiet zelt, wenn es faktisch mööglig isch, iin z beherrsche. Wil aber d Rüüm, wo vo dr Technik us chönne beherrscht wärde, immer gröösser worde si, isch s immer mee bassiert, ass äi Staat Aaspruch uf e gwüsses Gebiet erhoobe het. Soonigi Komflikt wärde vilmol in internazionaale Abkomme glööst wie zum Bischbil im so genannte Wältruumverdraag vom 27. Januar, aber es chunnt immer wider emol vor, ass e sonigi politischi Usenandersetzig bis zun ere milidäärische Konfrontazioon füert.




</doc>
<doc id="60149" url="https://als.wikipedia.org/wiki?curid=60149" title="Bevölkerungsentwicklung">
Bevölkerungsentwicklung

D Bevölkerigsentwigglig beschribt, wie sich Zaal vo de Iiwooner uf ere gwüsse Flechi entwigglet. Si chunnt uf dr äinte Site us dr Differänz zwüsche dr Geburteroote und dr Doodesroote "(natürligi Bevölkerigsentwigglig)". Drzue chunnt dr Migrazioonssaldo. Dä isch d Differänz zwüsche de Zuewandrige und de Abwandrige über d Gränze vom Gebiet. Je noch em Vorzäiche vom Gsamtsaldo reedet mä vo "Bevölkerigswaggsdum" oder "Bevölkerigsrückgang". D Bevölkerigsentwigglig isch äins vo de zentraale Undersuechigsgebiet vo dr Demografii.

D Bevölkerigsentwigglig vo dr Wält, bsundrigs in de letschte 200 Joor, isch vom ene starke hüperexponenzielle Waggsdum brägt gsi, dorum reedet mä au vo "Bevölkerigsexplosioon". 1962/63 het s e Wändipunkt gee und d Waggsdumsroote het afo sinke und sit 1989 au s absolute Waggsdum.

S Bevölkerigswaggsdum isch äins vo de zentraale globaale Brobleem und äine vo de Gründ für die Globaali Erwermig.




</doc>
<doc id="60150" url="https://als.wikipedia.org/wiki?curid=60150" title="Bruttoinlandsprodukt">
Bruttoinlandsprodukt

S Bruttoinlandbrodukt (Abgkürzt BIP; ), git dr Gsamtwärt vo alle Güeter aa, d. h. vo alle Waare und Dienstläistige, wo innerhalb vom ene Joor innerhalb vo de Landesgränze von ere Volkswirtschaft häärgstellt worde si minus alli Vorläistige. Es wärde also nume alli finaale Güeter, also Güeter uf dr Stuefe vo dr Ändverwändig, as Wirtschaftsläistig erfasst. Güeter, wo nit diräkt witerverwändet sondern glaageret wärden, wärde as Vorrootsveränderig berücksichtigt.

Im Underschiid zum Bruttonazionaaliikomme wärde bi dr Berächnig vom BIP nume d Läistige vo Inländer erfasst noch em sogenannte "Inland"brinzip. S Bruttonazionaaliikomme hingege richtet sich noch em "Inländer"brinzip. Bi däm wärde au d Läistige vo Bürger berücksichtigt, wo im Usland lääbe. Wemm mä vom BIP d Abschriibige abziet, bechunnt mä s Nettoinlandbrodukt (NIP).

S BIP isch e Määss für die wirtschaftligi Läistig von ere Volkswirtschaft im ene bestimmte Zitruum. D Veränderigsroote vom reale BIP dient as Mässgröössi für s Wirtschaftswaggsdum vo de Volkswirtschafte und isch die wichdigsti Gröössi vo dr volkswirtschaftlige Gsamträchnig.

S Bruttoinlandbrodukt cha sich uf Staate und au uf anderi administrativi oder geografischi Äihäite bezieh. Mänggisch brucht mä denn d Begriff "Bruttoregionalbrodukt", "Gross Provincial Product", "Bruttowältbrodukt" und äänligi.




</doc>
<doc id="60152" url="https://als.wikipedia.org/wiki?curid=60152" title="George Martin">
George Martin

Dr Sir George Henry Martin (CBE; * 3. Januar 1926 z Holloway, hüte London Borough of Islington, Ängland, † 8. Merz 2016) isch äine vo de bedütendste britische Muusigbroduzänte gsi. Er het e maassgääblige Iifluss uf d Karriere vo de Beatles gha und het sine Ufnaame für d Beatles und anderi Bänds nöji Drend gsetzt. Doorum ghöört er zu de Persoone, wo d Medie iine dr Status vom „fümfte Beatle“ gee häi.




</doc>
<doc id="60153" url="https://als.wikipedia.org/wiki?curid=60153" title="Schallbecher">
Schallbecher

Als Schallbecher, odder au im hochdütschè Schallstück, benamst mò s Èndi von èrè Röörè von èm Holzblõsinschtrumänt. S isch meischtens zǜlindrisch (asè bi dè modernè Querflötè) odder konisch (bi dè Obo! odder Klarinettè). Dè Schallbecher hèt èn wesèntlichè Yfluss uff d Klangfarb von èm Inschtrumänt. Asè dönt d Oboè mit èm konischè Schallbecher offè, hell un strahlend, d Lièbesoboè mit èm Lièebesfuèß dönt ehnder gedeggt un duèt stärker näsalyrè. Èn zimli wittè, konischè Schallbecher diènt bi mengè Inschtrumänt brimär im Klang (Schalmei, Zurna), bi andrè Inschtrumänt brimär dekorativè Zwèck (Bordundrichter a dè Sackpfiifè). Sekundär gildèt für alli Blõsinschtrumänt, dass dè Schallbecher wiè nèn akustischè Voschtärker wǜrkè duèt, è Eigèschaft vo konischè, bsunders vo hǜperbolisch gformtè Klanghörner, wiè nèr z. B. bi Megaphon odder Sirenè ebbèfalls uusgnutzt wörd. Bi dè Oboè und Klarinettè isch dè Voschtärkigseffèkt ehnder moderat z wǜrksam, well beidi Inschtrumänt èn kurzè Schallbecher mit èm ebbèso gringè Durchmesser hèn. Sell dürft bi dè Klarinettè demit zämmèhängè, dass mò dè Schallbecher erscht mit èm Übbergang vo dè Chalumeau, dè Vorgängerin vo dè Klarinettè, uff selli selbèr aabrocht hèt.
Bi Blèchblõsinschtrumänt erwittert dè Schallbecher (Schalldrichter) sich stark drichterförmig gegè s Ènd zuè. D Öffnung vum Schallbecher wörd als Mensur vum Schallbecher benamst. D Mensur hèt Yfluss uff d Obberdonreihè vum Klang bi m jewyligè Inschtrumänt. Grundlegend cha gsait wörrè: 
D Längi vum gsamtè Schallbecher isch fèrtigungstechnisch bedingt, s Hauptroor, wo sich aaschlièßt, wörd bi größerè Instrumänt oft als "Aaschtoß" odder "Bügel" benamst, well dè Schallbecher as Hauptroor aaschtoßt, d. h. sell heißt diè beidè Roordeile wörred bim Aaschtoß mitènand vobundè. Sell wörd eso gmacht, dass mò a beidi Schtöß èn Falz macht, mit dèm si inènand vozaant wörrè chönnèd, abschli!ßend wörd dè Schallbecher mit èm Aaschtoß volötet. Vo allem bi lackyrtè Inschtrumänt cha mò sellen Falz guèt sää. Bi mengè Inschtrumänt gòt dè Schallbecher dirèkt i dè "Stimmzug" übber, tùpischerwys bi dè Bosuunè. 

Grundlegendè Yfluss au uff dè exakte Intervallabschtand innerhalb vo dè Naturdonreiè hèt d Mensur vum Schallbecher, abhängig vo sinèrè prozentualè Längi im gsamtè Inschtrumänt:

Schlièßlich beyflusst d Schallbecher-Mensur au d Möglichkeit, mit èm Aasatz vom Spiller d Dönhöchi z beyflussè. Dõ gildet dè Grundsatz:
Dè Grund für sell eigètumliche Vohaltè lyt bim Übbergang vo dè schwingendè Luftsüülè im Roor zu dè Umgebigsluft. sell heisst, dè akustische Èndpungt vo dè Stehendè Wellè cha im wit mensuryrtè Schallbecher besser voschobè wörrè. Im Gegèsatz zum Hèrrèbygè vum Don raschtet dè Don bi èng mensuryrte Inschtrumänt vill besser yy, dè Spiller drùfft dè Dön vill ringer.

Dè Schallbecher bim Waldhorn isch mitunter "abschruubbar" uusgfüürt. Sell diènt dezuè, s Inschtrumènt lychter dransportyrè z chönnè, well s Inschtrumänt somit kompakter ypackt wörrè cha. Vo allem bi Hörner wärd dè Schallbecher au "Stürze" benamst, vomuètlich well er bim Waldhorn uff èm letschtè Stugg förmlich usè stürzt, d. h. sich stark uffwittet, wodurrè dè Don voschtärkt wörd, s Waldhorn ergo luter klingt. Diè für dè Klang entscheidendi Mensur isch bim Waldhorn moderat wit un s prozentuale Vohältnis zwǜschè Schallbecher un Hauptroor isch zimli chly, wodurch dè Klang wegèm langè, èngè Hauptroor zimli oberdonrych blybt, ooni diè horntǜpischi weichi Klangfarb wèg dè witè Mensur z volyrè.



</doc>
<doc id="60154" url="https://als.wikipedia.org/wiki?curid=60154" title="Demografie">
Demografie

D Demografi ( „Vouk“, un "graphé" „Schrift, Bschrybig“) oder Bevöukerigswüsseschaft isch d Wüsseschaft, wo sich schtatistsch und theorätisch mit dr Äntwicklig vo Bevöukerige und ihre Struktuure befasst. Si untersuecht ihri auters- und zahlemässigi Gliiderig, ihri geografischi Verteilig und d Umwält- und soziali Faktore, wo für Veränderige verantwortlech sind. D Ärforschig vo de Rägumässigkeite und Gsätzmässigkeite im Zuestand und in dr Äntwicklig vo dr Bevöukerig wird vor allem met Hiuf vo dr Statistik ärfasst und gmässe, wo Bschrybigs- und Ärklärigsmodäu defür äntwicklet wärde.

D Demografii besteit us vier groosse Fachgebiet:




</doc>
<doc id="60155" url="https://als.wikipedia.org/wiki?curid=60155" title="Koalition">
Koalition

Koalition (lat. "colligatio" ‚Verainigung, Zämeschluss, Zämekumft‘) chan folgendes bedüte:


</doc>
<doc id="60156" url="https://als.wikipedia.org/wiki?curid=60156" title="Einfahrsignal">
Einfahrsignal

S Yfaarsignaal (Abkürzig: "Esig") isch è Ysèbaansignaal. S ghört zu dè Hauptsignaal un kennzeichnèt d Grönz zwǜschè m Baanhof un dè freiè Streggi („Baanhofsgränz“). Isch s Yfaarsignaal nit vorhandè, lyt d Baanhofsgränz a dè Trapezdaflè (Ne 1), odder bi fäälendè Trapezdaflè a dè Spitzè vo dè Yfaarweichè. Mit dè Faartschtellung vum Yfaarsignaal git dè Faardiènschtleiter sini Zuèschtimmung für d Yfaart von èm Zug i dè Baanhof.

Wiè bi Hauptsignaal üblich, stòt s in èm gnau definyrtè Abschtand vor èm èrschtè "Gfòòrèpungt", wellen dè yfaarende Zug im Baanhof passyrè muè, wenn er èmòl nit vor èm Yfaarsignaal zum Haltè cho sött. Sellè Abschtand wörd "Gefòòrpungtabschtand" benamst, un isch uff diè vor èm Signaal zuèlässigi Gschwindigkeit uusglait. I dè Regel isch sell diè èrscht Weichè im Yfaarwäg, "Yfaarweichè" benamst. Muè si hüüfiger bim Rangyrè befaarè wörrè, wörd s Yfaarsignaal witer zuè dè freiè Streggi hy voschobbè, womit sich au dè maßgèbliche Gefòòrèpungt entschprèchend voschièbt. I sellèm Fall isch dè Gfòòrpungt mit èrè "Rangyrhaltdaflè" mit dè Bedütung „Halt für Rangyrfaartè“ (Signaal Ra 10) kennzeichnèt. D Dischtanz zwǜschè Yfaarsignaal und Gfòòrpungt wörd hüüfiger au als Durchrutschwäg bezeichnèt. Dè Unterschyd zwǜschè Gfòòrpungtabschtand un Durchrutschwäg bschtòt dõrin, dass dè Gfòòrpungtabschtand bi jedem statisch isch un nu vo dè Position vum Yfaarsignaal bis zuè dè Rangyrhaltdaflè bzw. Yfaarweichè beschtimmt wörd, dè Durchrutschwäg isch è Schutzschtreggi, wo uffghobbè wörd, wenn dè Zug am Yfaarsignaal ghaltè hèt. 

D Baanhofsgränz bzw. dè Gfòòrpungt isch sowoll für dè yfaarende Zug wiè au für s Rangyrè innerhalb vum Baanhof relevant. Bim Rangyrè in Richtung uff s Yfaarsignaal darf d Yfaarweichè bzw. d Rangyrhaltdaflè nu uusnaamswys mit schriftlichem Bfèèl für d Erlaubnis (diè è gnaui Zeitaagaab, wenn s Rangyrè übber dè Gfòòrpungt usè uffhörè muè, enthaltè duèt) vum Faardiènstleiter übberfaarè wörrè muè. I sellèm Fall darf wôrend èm Rangyrè kein Zug i d Bloggschtreggi vor èm Yfaarsignaal iègfaarè.

I dè Regel müèn z Dütschland d Yfaartè in Baanhööf uff Hauptbaanè immer mit Yfaarsignaal gsicherèt sy; allerdings cha uff Näbbèbaanè, bi dènnè d Yfaargschwindigkeit 50 km/h nit übberschrittè duèt, uff s Yfaarsignaal vozichtet wörrè. I sellèm Fall wörd denn abber au uff kaum frequentyrtè Näbbèbaanè s statischè Ersatzsignaal Ne 1, d Trapezdaflè, ersatzwys uffgschtellt.
Vor villè Yfaarsignaal, wo mit èm H/V-Signaalsischteem realisyrt sin, stòt uumittelbar vor èm Yfaarhauptsignaal no s Uusfaarvorsignaal, wo d Uusfaartsmöglichkeit voraakündigt.
S Yfaarsignaal isch gmäss èm dütschè Signaalbuèch immer rächts vum Gleis aagordnèt. In Uusnaamefäll cha s Yfaarsignaal au mòl links vum Gleis stòò, selli Uusnaam wörd mit dè sognanntè Schachbrèttdaflè (Ne4) rächts näbbè m Gleis aakündigt. Söttigi Uusnaamè chönnèd z. B. Yfaartè in èngè Rächtsbögè sy, welli in Yschnitt volaufèd. 

Yfaarsignaal sin uff Streggè mit älterer Signaltechnig oft no mit Formsignaal realisyrt. I sellèm Fall cha s zwei Variantè gää: S einflügligè Yfaarsignaal wörd bi Baanhööf vowendet, bi dènnè nu in ei Baanhofsgleis ygfaarè wörrè cha un sell übber keini odder übber è graaduus zeigendi Yfaarweichè durrègfüürt wörd. Sellè Signaaltǜp stòt z. B. vor Haltepüngt. Bi Baanhööf mit zwei odder mee Gleis, wo ygfaarè wörrè cha, sin zweiflügligi Yfaarsignaal im Ysatz, dört muèn d Signaalbegriff Hp0, Hp1 un Hp2 aazeigt wörrè chönnè. 

Yfaarsignaal nõch dè H/V-Bauart sin oft mit èm Uusfaarvorsignaal als separatem Signaal vosää. Sell isch bi dè neuerè Signaal nõch dè Ks-Bauart nimmi dè Fall, öört wörd dè Vorsignaalbegriff uff èm glychè Signaalschirm aazeigt. 



</doc>
<doc id="60157" url="https://als.wikipedia.org/wiki?curid=60157" title="Kornett (Instrument)">
Kornett (Instrument)

S Kornètt isch è Blèchblõsinschtrumänt, wo trotz dè drumbeetèähnlichè Form un Stimmlaag uffgrund vo sinèrè Mensur zu dè Horninschtrumänt zellt wörd. S Kornètt isch è transponyrends Inschtrumènt un meischtens in "B" gschtimmt, mèngmòl auch in "Es". Statt èm Uusdrugg Kornètt würd vo allem in älterè Notèsätz dè ebbèso voaaltete Uusdrugg "Piston" vowendet. Bi nèrè Drumbeetè wär sell asè, wiè wenn mò è Jazz-Drumbeetè als "Bumpventyl" benamsè würd

Dè Nammè vum Inschtrumänt chunnt vum französischè "cornet à piston" („Ventilhörnle“). Zèrscht konschtruyrt isch es um 1828 vom Louis Antoine Halary, èm Èrfinder vo dè Ophiklëidè. Halary söll d Idee ghaa haa, s dütsche Poschthorn mit Ventyl z uuszrüschtè, um asè è chromatischi Tonleitèrè erzüügè z chönnè. Datsächlich isch s "cornet à piston" nu è Witterentwicklig von èrè früènèrè ventyllosè Variante ("cornet"), wo i dè französischè "chasseur"-Regimènter d Fungtion von èm Signalhorn übbernõ hèt.

Nõch èrè Witterentwicklig durch dè Franzos Gustave Auguste Besson hèt s Kornètt è enormi Belièbtheit gwunnè. Dè Besson hèt 1837 im Aalter vu 18 Johr s Patent uff è Inschtrumènt chriègt, s Patent hèt alli bschtimmendè Merkmòl vum modernè Kornètt uffgwisè un isch sämtlichi zitgnössischi Modell übberlegè gsi. D Markè Besson exischtyrt bis hüt als Bschtanddeil vo dè Firma Buffet Crampon mit èrè Präferenz i dè Brass Band-Szenè un generèll i dè weschteuropäischè Blõsmusigszenè )Ängland, Frankrych, Benelux-Staatè).

Um 1850 isch è kurzi, düèfi Form vum Kornètt z Ängland unter m Nammè "cornopean" bekannt worrè. Diè änglischi Form isch mit drei Bumpventyl un ènèrè Trillerklappè für Ganzdontriller uusgschtattet. Drübber usè isch es è modulars Inschtrumènt mit uuswechselbarè Umschtimmbögè für As, G un F sowiè Mundschtugg-Stimmzüüg für Bb un A. Bis zum Èrschtè Wältchrièg isch es als billigi Uusfüürig, ooni dè düèfe F-Uffsteggbogè, z Frankrych nõchbaut.

È "Duplex-Variantè" vum Kornètt isch s sog. "Echokornètt" (au "Echohorn" dauft), welles èn ybautè Dämpfer hèt. È Spezialventyl git im Inschtrumentalischtè d Möglichkeit, rasch Wechsel zwǜschè normalem un dämpftem Klang.

S Kornütt findet mò hüt fascht uusschlièßlich in weschteuropäischè un schwizer Blõsorcheschter, Brass Bands un Milidärmusigè. D Affinidät vo dè schwizer Blõsmusigè zu dè tǜpisch änglischè Instrumänt Kornètt un Althorn chunnt vom vomuètlich vom èngè Bezug zu dè Brass Band - Blõsmusig i dè Schwiz. I dè südbaddischè Nõchborschaft z. B. sin söttigi Inschtrumänt wiè s Kornètt nit im Ysatz, dört dominyrt s Flügelhorn. S Kornètt chunnt glegèntlich au in simfonischè Wärch zum Ysatz, bsunders in romanischè Länder, un spillt au i dè früè Jazzmusig è wichtigi Rollè (Louis Armstrong, Nat Adderley, Bix Beiderbecke, Buddy Bolden, Rex Stewart). 

I dè französischè Orcheschter vum 19. Johrhundert ersetzt s hüüfig d Drumbeetè. Vo allem bi chlynè! Strycherbsetzig, wiè i dè Operèttè vom Jacques Offèbach, mischlètt sich s Kornètt besser wiè d Drumbeetè mit dè übbrigeè Inschtrumänt, dôdemit isch dè Klang vo dè Tuttischtellè nimmi asè drochè un hölzig wǜrkt.

Populär isch s Kornètt au als Schuèlinschtrumènt für Drumbeetènschüèler, wo dè Dòn lychter aaschpricht wiè bi dè Drumbeetè un s uffgrund vo sinerè kompakterè Konschtruktion für Kind lychter z haaltè isch. È Byschpill für sell Vorgõ isch s "Brassini"-Programm vum BDB.

I dè Bau- un Spillwys sin s Hörnle un d Drumbeetè fascht glych, dõrum isch èn Wechsl zwǜschem Kornètt un Drumbeetè für fortgschritteni Spiller lycht möglich, anderersits git s nebbè dè schu erwääntè Merkmòl è baar wichtigi witteri Unterschyd: durch dè stärker konisch gformte Schallbecher un è Mundschtüggle, welles èn dünnèrè Rand voglichè mit dè Drumbeetè un èm dùèferè Kessel hèt, hèt s Kornètt èn weicherè, runderè Dòn, wo anderschdummè abber au nit diè dǜnamischè Möglichkeitè vo dè Drumbeetè biètet un s Spillè vo hochè Notè erschwèrè duèt. Diè umfangrycherè Windungè vum Röörli hèn klanglich kein Yfluss.

Vo dè ITG (International Trumpet Guild) isch 2005 è Doppel-CD mit historischè Dondokumänt (s fangt aa 1899 un gòt bis 1950) vorwigènd vo Kornèttsolischtè usègää worrè: European Cornet And Trumpet Soloists. Selli eimòligi Dokumèntation basyrt uff dè Sammlig vom Èrnscht W. Buser, im Begründer vom Säckinger Drumbeetèmuseum .

Bekannti Solischtè uff èm Kornètt:

1931–2000 Nat Adderley
1901–1971 Louis Armstrong
1903–1931 Bix Beiderbecke
1927–2003 Ruby Braff
1843–1906 Theodor Hoch
1885–1938 Joe "King" Oliver
1906–1967 Muggsy Spanier
1907–1967 Rex Stewart
1911–1986 George Swift
1849–1891 Hugo Türpe



</doc>
<doc id="60160" url="https://als.wikipedia.org/wiki?curid=60160" title="Emanzipation">
Emanzipation

Emanzipazioon chunnt vom latiinische "emancipatio", was „s Entloo us dr väterlige Gwalt“ oder au s „Freiloo vom ene Sklav“ bedütet.

Im 17./18. Joorhundert het sich d Bedütig vom Begriff veränderet: wenn er vorhär bedütet het, ass öbber öbber anderem d Sälbstständigkäit git, isch denn en Akzioon vo dr gsellschaftlige und bsundrigs vo dr politische "Sälbst"befreijig worde. Zur üssere isch no die inneri Emanzipazioon cho, as e Befreijig us dr äigene Unmündigkäit und vo de Fessle vo dr Dradizioon, de gsellschaftlige Norme und ere Wältaaschaujig, wo gee isch. S Ziil vo dr Emanzipazioon isch e gröösseri Freihäit oder Gliichhäit, dr Wääg mäistens Kritik an dr Diskriminierig oder hegemoniale z. B. paternalistische Strukture, so dass die seelischi oder ökonomischi Abhängigkäit, öbbe vo de Eltere, chliiner wurd. Hützudags isch in westlige Staate die grössti emanzipatorischi Beweegig die vo de Fraue und doorum wird dr Begriff hüfig as Sünonüüm für d Frauenemanzipazioon brucht.

Vilmol bezäichnet Emanzipazioon d Befreijig vo Grubbe, wo wäge iirer 'Rasse', Ethnizidäät, Gschlächt, soziale Klass usw. diskriminiert wärde und vo politische Entschäidigsbrozäss usgschlosse si (z. B. d Juudeemanzipazioon vo dr Ufkläärig aa oder d Katholikeemanzipazioon im Veräinigte Köönigriich im spoote 18. und früeje 19. Joorhundert). Z Amerika het sich für d Bedütig vom Begriff vo dr politische Emanzipazioon d Bezäichnig "empowerment" (wörtl. „Ermächdigung“) duuregsetzt.

Im antike Rom isch d Emanzipazioon en Akt gsi, won e Meebessere eme Underling e Rächt gee het.

Im Middelalter het s d "emancipatio canonica" gee. Noch dere het d Obrigkäit de Kätzer iir Rächt uf d Erziejig vo iire Chinder chönne wägnee und die in e Chlosterschuel chönne schicke.

In dr früeje Nöizit isch dr Begriff vo dr Emanzipazioon mee und mee reflexif brucht worde: Äinzelni häi sich vo de Struktuure, wo sä bevormundet häi, chönne befreije, häi sich aber wäge däm vilmol Verdächdigunge usgsetzt.
Im Zitalter vo dr Ufkläärig isch denn en allgemäini gsellschaftligi Emanzipazioon zum Ziil worde, aagfange mit em rächtlige Beriich.
Mä het afo gsee, ass die äigeni Emanzipioon und die vo andere zämmehänge. Dr Karl Marx het s eso gsäit: "„Wir müssen uns selbst emancipieren, ehe wir andere emancipieren können.“", Für e Marx isch d Emanzipazioon in jedere Hiisicht e Froog vo dr soziale Klass gsi und nit öbbe vo dr Natur − wie mä bi dr Gliichberächtigung vo dr Frau chönnt mäine.

D Emanzipazioon vo de Sklave, wo äine vo de Gründ für e amerikanisch Bürgerchrieg gsi isch, isch schliesslig vo alle Staate uf dr Wält duuregsetzt worde, d Sklaverei existiert aber vilerorts illegaal immer no.



</doc>
<doc id="60162" url="https://als.wikipedia.org/wiki?curid=60162" title="Räterepublik">
Räterepublik

E Röötrepublik (Röötdemokratii) isch e politischs Süsteem, wo d Bevölkerig in diräkte Waale "Rööt" weelt, wo denn d Herrschaft usüebe. D Rööt si an d Wiisige vo iire Weeler bunde und müesse sich diräkt vor iine verantworte. E sonigs imperatiivs Mandaat stoot im Geegesatz zum freije Mandaat, wo die gweelte Mandaatsdrääger nume uf „iir Gwüsse“ müesse loose. D Rööt chönne also zu jeedere Zit vo iirem Boste abgrüeft oder abgweelt wärde (Recall).

In ere Röötrepublik si d Weeler in Basisäihäite iidäilt, zum Bischbil d Arbäiter vom ene Betriib, d Iiwooner vom ene Bezirk oder d Soldate von ere Kasärne. S Räät, wo gweelt wärde, si öffentligi Funkzionsdrääger, wo Gsetzgääber, Regierig und Gricht in äim si. Im Underschiid zu früenere Demokratiimodäll noch em Locke und em Montesquieu git s in dr Röötrepublik kä Gwaltedrennig. D Rööt wärde uf meerere Ebene gweelt: Uf dr Woon- und Betriibsebeni wärde vo Vollversammlige Abgsandti in die örtlige Rööt gweelt. Die delegiere denn Mitgliider in die neggsthööcheri Ebeni, d Bezirksrööt. S Süsteem vo dr Delegierig goot witer bis zum Zentralroot uf dr staatlige Ebeni, d Waalvorgäng fönge alse unde aa und gönge witer uufe. D Ebene si mäistens an Verwaltigsebene bunde.

As Vorbild für d Röötdemokratii gältet d Bariiser Kommune vom 18. Merz bis 28. Mai 1871.









</doc>
<doc id="60163" url="https://als.wikipedia.org/wiki?curid=60163" title="Helikontuba">
Helikontuba

S Helikon, seltè au Helikontuba tauft, isch è mitteleuropäischs Blèchblõsinschtrumènt.
S Wort „Helikon“ isch èn Neologismus, wo uff èm grychischè Wort "Helix" gründet isch, dõdemit wörd si spiralförmig gschruubts üßeres Erscheinigsbild beschribbè wörd.

S Helikon isch è bsunderi Bauform von èrè Tuba, un ghört dõdemit zuè dè Familliè vo dè Bügelhörner, well d Mensur witgehend konisch isch. D Mensur wörd nõch èm Öffnigswinkel vum Schalldrichter un dè Öffnigslängi definyrt.

S Helikon stellt diè èrschti Bauform von èrè Marschtuba dar, also è Tuba, wo nu für d Vowendig i dè Marschmusig baut worrè isch. 
Gschpillt wörd s Helikon wiè d Tuba un s Sousaphon mit èm Kesselmundschtugg, sellèwäg cha mò alli drei Tubavariantè mit èm glychè Mundschtugg spillè.

S èrschti Helikon sin um ca. 1849 vom Wilhelm Wieprecht bi dè Firma Musiginschtrumänte Stowasser z Wyn in Uffdraag gää worrè, nõchdèmm dè Wieprecht selli rundè Inschtrumänt möglicherwys bi russischè Militärmusiger gsää hèt.
Grund für diè Neukonschtruktion isch diè üßerscht unpragtischi Handhabig von èrè hèrkömmlichè Tuba bim Marschyrè gsi, wo dè Spiller vor èm Körper drait, wa bim Gwicht von èrè Tuba èn Drèèmomènt erzüügt, wo dè Schpiller mit dè Ärm un dè Schultèrè uusglychè muè. Diè oft ygsetzte Schultergurt lenket d Kräft nu übber dè Gurt i d Schultèrè un dè Nackè ab un entlaschtet nu d Ärm. Um sellèn Missschtand z behebbè, isch z Europa s Helikon für s Marschyrè konschtruyrt worrè. 
Durch diè um dè Spiller gschlungeni Bauform isch s Helikon bi Kavallerymusiger, abber auch bi dè Miltärmusiger bi dè Infantery besser zum Drägè un dõdemit zum Spillè gsi.
Nõchfolger vom Helikon isch s Sousaphon, dèm sin großè Schallbecher allerdings abnèmmbar isch un nit wiè bim Helikon sitlich nõch links, sondern übber m Kopf vum Spiller nõch vornè gfüürt wörd. Erfundè worrè isch s Sousaphon i dè nordamrikanischè Blõsmusigszene, èrscht spôter, öppè nõch èm Zweitè Wältchrièg hèt s Sousaphon z Wescht- un Mitteleuropa Vobreitig gfundè un zuènämmend s Helikon vodrängt. Diè in letschter Zit (Stand: März 2016) mee un mee ufftauchendè Marschtubas hèn s Helikon zuè nèm vum Uusschterbè bedrohtè Inschtrumènt gmacht. In Oschteuropa, z. B. z Tschechiè, Russland usw., hèt abber s Helikon bis hüt no übberlèbt. In Mitteleuropa hèt sit öppè Aafang dè 2000er Johr è zaghafti Retrowellè, è Rüggbesinnung uff s Helikon ygsetzt. 

Wôrend s Helikon bim Marschyrè Vorteil biètet, isch bim Schpillè im Sitzè è hèrkömmlich gformti Tuba besser z bruuchè, well d Stuèllèènè nit in Wög chunnt..
Bim Helikon (un bim Sousaphon) lyt s Gwicht uff dè linkè Schultèrè dirèkt uff dè Körperachsè uff, ergo git s nu èn minimè Drèèmomènt, wo mit èm rächtè Bei uusglichè wörrè cha.

Wen-mò bi dè Inschtrumentyrig uff historischi Bezüg Rüggsicht nää möcht, isch es Helikon im Sousaphon für mitteleuropäischi Musig in jedem Fall vorzziè. Historisch gsää blybt s Helikon diè klassisch-traditionelli europäischi Marschtuba, si wörd bi Musiggruppè mit historischè Bezüüg wiè dè baddischè "Gälfiäßler" au nõch wiè vor vowendet.

Helikon sin hüt bi dè Marschorcheschter braktisch voschwundè. Hauptgrund dǒdefür isch s Uussää, è Marschtuba odder è Soussphon macht optisch mee hèr. Dõrum vowendet z. B. Marching Bands Sousaphöner un Marschtubè, Guggèmusigè hautpsächlich Sousaphöner 

Vowendig findet s Helikon bi dè Neuè Volksmusig, als Byschpill zu nennè wär d Gruppè Kofelgschroa, wo dè Martin vo Mücke è Helikon spillt, d Band LaBrassBanda, wo dè Tubischt Andreas Hofmeir oft mit èm Helikon uffdrèttè duèt odder d Blèchhaufn, è öschtrichischè Formation, wo dè Tubaschpiller mit sim Helikon gèrn mòl dè Saal rockt..



</doc>
<doc id="60164" url="https://als.wikipedia.org/wiki?curid=60164" title="Hans-Ulrich Rülke">
Hans-Ulrich Rülke

Dr Hans-Ulrich Rülke (* 3. Oktober 1961 z Duttlinge) isch e dytsche Bolitiker (FDP). Syt 2006 isch er Mitglid vum Landdag vu Bade-Wirttebärg.

Noch em Abitur z Singe het dr Rülke sy Wehrdienscht z Roth bi Nürnberg un z Neuhausen ob Eck glaischtet. Derno het er an dr Universitet Konschtanz Germanischtik, Bolitik, Gschicht un Soziology studiert. Anne 1991 isch er mit ere Arbet zue "Gottesbild und Poetik bei Klopstock" zum Dr. phil. promoviert wore. Ab 1993 het er as Lehrer am Hilda-Gymnasium z Pforze gschafft, vu 2001 bis 2006 isch er Fachberoter fir s Oberschuelamt Charlsrue gsii.

Dr Rülke isch anne 1985 in d FDP yydrätte. Im Johr 2000 isch er Vorsitzer vum FDP-Chraisverband Pforze/Enzchrais gsii, 2001 Mitglid vum Landesvorstand vu dr FDP/DVP un syt 2013 isch er stellverdrättende Landesvorsitzer vu dr Bartei. Uf em 113. Landesbarteidag vu dr FDP am 13. Juni 2015 isch dr Rülke aistimmig bi zwoo Enthaltige zum Spitzekandidat vu dr Freie Demokrate fir d Landdagswahl im Merz 2016 gwehlt wore. Dodruf isch dr Rülke uf Vorschlag vum Bundesvorsitzer Christian Lindner in s nyynchepfig FDP-Bundespresidium, s eberscht un wichtigscht Fierigsorgan vu dr FDP uf Bundesebeni, ufgnuu wore.

Dr Rülke isch anne 1999 in dr Gmairot vu Pforze gwehlt woren un isch vu 2001 bis April 2011 dert Vorsitzer vu der FDP-Fraktion gsii. Syt Mai 2014 isch er Fraktionsvorsitzer vu dr FDP/Freie-Wehler-Gmairotsfraktion. 

Anne 2006 isch dr Rülke as Verdrätter vum Wahlchrais 44 (Enz) in dr Landdag vu Bade-Wirttebärg gwehlt wore. Am 16. Juni 2009 isch er zum erschte Mol vu dr FDP/DVP-Landdagsfraktion zum Vorsitzer gwehlt wore. Noch em Wideryzug in dr Landdag am 27. März 2011 isch er wider zum Fraktionsvorsitzer gwehlt wore. Är isch au finanz- un wirtschaftsbolitische Sprächer vu dr Fraktion.

Dr Rülke isch evangelisch, ghyroten un het drei Chinder.



</doc>
<doc id="60165" url="https://als.wikipedia.org/wiki?curid=60165" title="Jörg Meuthen">
Jörg Meuthen

Dr Jörg Meuthen (* 29. Juni 1961 z Essen) isch e dytsche Wirtschaftswisseschaftler un Bolitiker (AfD). Är isch Profässer fir Volkswirtschaftslehr un Finanzwisseschaft an dr Hochschuel Kähl un dertige Studiedekan vu dr Fakultet Wirtschafts-, Informations- un Sozialwisseschafte. Dr Meuthen isch syt Juli 2015 ain vu dr zwai Bundessprächer vu dr Alternative für Deutschland (AfD). Är isch derzue au ain vu drei Landessprächer z Bade-Wirttebärg un Fraktionsvorsitzer vu dr AfD im bade-wirttebärgische Landdag.

Dr Meuthen isch in eme Essener Arbaiterviertel ufgwachse. Sy Vater isch Chaufmann gsii. Noch em Abitur am Goethe-Gymnasium z Bad Ems z Rhyland-Pfalz, wu sy Familie speter aanezogen ischhet er vu 1984 bis 1989 Volkswirtschaftslehr an dr Universitet Mainz studiert un het anne 1989 d Exame zum Diplom-Volkswirt abglait.

Vu 1989 bis 1993 isch dr Meuthen wisseschaftlige Mitarbaiter am Seminar fir Finanzwisseschaft vu dr Universitet z Köln bim Klaus Mackscheidt gsii. Anne 1993 isch dr Meuthen bim Mackscheidt an dr Universitet Köln mit ere finanzwisseschaftlige Schrift zue dr Chilchestyyr promoviert wore. Derno isch er Referänt im Hessische Finanzminischterium gsii. Anne 1996 het dr Meuthen an d Hochschuel fir effetligi Verwaltig z Kähl gwächslet un lehrt dert Volkswirtschaftslehr. Syter anne 2003 isch er Senatsbeufdraite fir d Uuslandskooperation Sidafrika. Uußer an dr Fakultet II (Wirtschafts-, Informations- un Sozialwisseschafte) vu dr Hochschuel Kähl lehrt dr Meuthen au an dr Friburger Verwaltigs- un Wirtschaftsakademy (VWA).

Är isch ghyrote, het fimf Chinder un läbt z Charlsrue.

Dr Meuthen het si no aigene Aagabe mit Ändi Zwanzg fir d FDP inträssiert, het däre ihri Haltig zue dr Pflägeversicherig aber as zue etatistisch aagluegt. Am Oobe vu dr Bundesdagswahl 2013 het er si entschlosse, dr AfD byyzdrätte. Ekonomisch diei er liberali, gsellschaftsbolitisch aber konservativi Aasichte verdrätte.

Dr Meuthen isch ab Novämber 2013 Byysitzer vu dr AfD Bade-Wirttebärg gsii. Im Jänner 2015 isch er zum stellverdrättende Landessprächer un im Juli 2015 zue aim vu dr drei Landessprächer gwehlt wore. Syt Oktober 2014 isch er Laiter vum Bundesfachuusschuss 3 „Leistung und Gerechtigkeit“. Derzue het er dr Landesfachuusschuss 5 „Arbeit und Soziales“ grindet, wun er bis Merz 2015 glaitet het. Bi dr Europawahl 2014 het er uf em Lischteplatz 10 kandidierta.

Im Juli 2015 isch dr Meuthen uf em Mitgliderbundesbarteidag vu dr AfD z Essen mit 62 Brozänt vu dr Stimme zum aim vu dr zwai Sprächer näbe dr Frauke Petry gwehlt wore. Bi me Landesbarteizag z Horb am Neckar isch dr Meuthen im Oktober 2015 zum Spitzekandidat vu dr AfD fir d Landdagswahl z Bade-Wirttebärg im Merz 2016 gwehlt wore. Är het e Landdagsmandat gwunne un isch am 16. Merz ohni Gegekandidat zum Fraktionsvorsitzer vu dr AfD im Stuegerter Landdag gwehlt wore.

In syre erscht Red vor em Stuegerter Landdag am 8. Juni 2016 het dr Meuthen zum Fall Wolfgang Gedeon gsait: „auch der neueste Versuch der politischen Verunglimpfung seitens unserer politischen Gegner, nämlich der Versuch uns nun mit der Antisemitismuskeule zu beschädigen, wird scheitern und in sich zusammenbrechen.“ Wu si dr Meuthen mit syre Forderig noch eme Uusschluss vum Gedeon us dr Fraktion nit het chene dursetze, isch är mit zwelf andere Abgordnete us dr Fraktion uusdrätte. Am 11. Oktober 2016 hän si di bode verstrittene Dail wider zue aire Fraktion zämegschlosse.

Meuthen wird zum ender wirtschaftsliberale Fligel in dr Alternative für Deutschland zellt, wu em friejere Bundessprächer Bernd Lucke noch stoht. No aigene Uusage het er e Gegegwicht zue dr Rächtskonservative im neie Barteivorstand welle bilde.

Monografie
Byydreg in Zytschrifte / Sammelbänd



</doc>
<doc id="60167" url="https://als.wikipedia.org/wiki?curid=60167" title="Theodor W. Adorno">
Theodor W. Adorno

Dr Theodor W. Adorno (* 11. Septämber 1903 z Frankfurt am Main; † 6. August 1969 z Visp, Schwiz; äigentlig "Theodor Ludwig Wiesengrund") isch e dütsche Filosoof, Sozioloog, Muusigtheoretiker und Komponist gsi. Er ghöört zämme mit em Max Horkheimer zu de Hauptverdräter vo dr Dänkrichdig, wo as Kritischi Theorii bezäichnet wird und au under em Naame "Frankfurter Schuel" bekannt worde isch. Er het dr Horkheimer wääred sim Studium kennegleert und die bäide si iir Lääbe lang ängi Fründ und Zämmenaarbäiter gsi.

D Adorno isch in groossbürgerlige Verheltniss z Frankfurt ufgwaggse. As Chind het er en intensivi musikalischi Erziejig bechoo, und scho as Schüeler het er sich mit dr Filosofii vom Immanuel Kant afo beschäfdige. Er het Filosofii studiert und denn Komposizioonsleer im Kräis vo dr Zwäite Wiener Schuel um e Arnold Schönberg und het as Musikkritiker gschafft. Vo 1931 aa het er au no as Brivaatdozänt an dr Frankfurter Uniwersidäät gschafft bis em d Nazi verbote häi Underricht z gee.

Er isch denn in d USA in s Exil und isch dört offiziell e Mitarbäiter am Instidut für Sozialforschig worde. Er het an e baar empirische Forschigsbrojekt gschafft, under anderem über e autoritäär Charakter, und het mit em Max Horkheimer d "Dialektik der Aufklärung" gschriibe. Zrugg in Dütschland isch er Diräkter vom Instidut z Frankfurt worde, wo s widerufdoo worde isch. Es het nume weenig Verdräter vo dr akademische Elite gee, wo wie är as „öffentlige Intellektuelle“ mit Reede, Radiovordrääg und Publikazioone s kulturelle und intellektuelle Lääbe z Dütschland noch em Chrieg beiiflusst häi. Mit sine allgemäinverständlige Vordräag het er diräkt mitghulfe bi dr demokratische Umerziejig vom dütsche Volk.

Im Adorno si Aarbet as Filosoof und Sozioloog stoot in dr Dradizioon vom Georg Wilhelm Friedrich Hegel, Karl Marx und Sigmund Freud. Wäge dr Resonanz, wo sini schonigslosi Kritik an dr kapitalistische Gsellschaft under de Studänte gfunde het, het er as äine vo de gäistige Väter vo dr dütsche Studäntebeweegig gulte. Wil die aber vilmol baraat gsi isch, Reegle z verletze und Gwalt aazwände, het er sich vo iire Akzioone distanziert. 

Die "Gesammelten Schriften" si vom Rolf Tiedemann uusegee worde.





</doc>
<doc id="60168" url="https://als.wikipedia.org/wiki?curid=60168" title="Jürgen Habermas">
Jürgen Habermas

Dr Jürgen Habermas (* 18. Juni 1929 z Düsseldorf) isch e emeritierte dütsche Brofässer. Er isch äine vo de wichdigste Filosoofe und Soziolooge in dr Geegewart. In dr filosofische Fachwält isch er mit Aarbäite in dr Sozialfilosofii mit diskurs-, handligs- und razionalitäätstheoretische Bidrääg bekannt worde, won er mit en die Kritischi Theorii uf ere nöije Basis witergfüert het. Für e Habermas si kommunikativi Interakzioone, wo in ene razionaali Gältigsgründ gmacht und anerkennt wärde, d Grundlaag vo dr Gsellschaft.

Dr Habermas isch dr bekanntist Verdräter mit nazionalem und internazionalem Ruef vo dr Generazioon, wo noch dr Kritische Theorii cho isch. Er het immer wider an usländische Uniwersidääte Underricht gee, vor allem in de USA, und sini wichtigste Aarbäite si in mee as 40 Sprooche übersetzt worde. Das het sini Theorie uf dr ganze Wäkt bekannt gmacht.

Er gältet as e broduktive und anggaschierte öffentlige Intellektuelle. Er het e bräits Spektrum vo nöije Theorie rezipiert und intefriert und het sich eso vom hegelianisch-marxistische Ursprung vo dr Frankfurter Schuel glööst. Er het dr historisch Materialismus vom Marx mit em amerikanische Pragmatismus, mit dr Entwiggligstheorii vom Piaget und Kohlberg und mit dr Psüchoanalüüse vom Freud verbunde. Er het e maassgääblige Iifluss uf die dütsche Sozialwüsseschafte gha und uf d Moral- und Sozialfilosofii. Mäilestäi si vor allem sini "Theorie des kommunikativen Handelns" gsi und sini Diskurstheorii vo dr Moral und vom Rächt, wo immer wider dur die diskurstheoretischi Usenandersetzig mit em Karl-Otto Apel inspiriert worde isch.

Für iin isch d Versöönig vo dr zerfallende Modärne mit sich sälber s Hauptmotiv vo sim multidisziplinäre Wärk. Er verzichdet au generell uf Letschtbegründige, im Geegesatz zum Apel, und will die universalistische Frooge vo dr Dranszendentaalfilosofii behandle und gliichzitig d Methode und d Ziil detranszendentalisiere. Dr Habermas het an alle groosse theoretische Debatte in dr Bundesrepublik mitgmacht und het sich in gsellschaftspolitische Kontrowärse, wie em Historikerstrit, dr Bioethik, dr dütschi Veräinigung, dr Öiropäischi Verfassig und em Irak-Chrieg, as „öffentlige Intellektuelle“ anggaschiert und dütlig Stellig bezooge.

Monografie 






</doc>
<doc id="60169" url="https://als.wikipedia.org/wiki?curid=60169" title="Frankfurter Schule">
Frankfurter Schule

As Frankfurter Schuel wird e Grubbe vo Filosoofe und Wüsseschaftler us verschiidene Diszipline bezäichnet, wo an d Theorie vom Hegel, Marx und Freud aaknüpft häi und wo s Zentrum von ene s Instidut für Sozialforschig gsi isch, wo 1924 z Frankfurt am Main ufdoo worde isch. Si wärde au as Verdräter vo dr Kritische Theorii aagluegt, wo dört begründet worde isch.

D Bezäichnig "Kritischi Theorii" goot uf e Ditel vom brogrammatische Ufsatz "Traditionelle und kritische Theorie" vom Max Horkheimer us em Joor 1937 zrugg. As Hauptwärk vo dr Schuel gältet s Buech "Dialektik der Aufklärung", wo dr Horkheimer und dr Theodor W. Adorno 1944 bis 1947 gmäinsam verfasst häi und iim wäge sim esseyistische Charakter dr Underditel "Philosophische Fragmente" gee häi.

In dr Frankfurter Schuel si undogmatischi Marxiste und wärtkritischi Kapitalismuskritiker zämmechoo, wo s gstöört het, ass im orthodoxe Marxismus die mäiste Ideä vom Marx under e Deppig gwüscht wärde und d Bardeije nume no Paroole wurde widerhoole, wo iire Status wurde sterke. Dr Horkheimer und dr Adorno häi im Marx sini Ideä afo undersueche, wie guet mä sä chönn bruuche, zum soziali Verheltniss analüüsiere. Si häi sich au uf Aarbäite vo andere Wüsseschaftler gstützt wie dr Sozioloog Max Weber und dr Psüchoanalütiker Sigmund Freud.

Die kritischi Komponänte vo dr Theorii isch drvo choo, ass si d Gränze vom Positivismus, vom Dialäktische Materialismus und vo dr Fenomenologii häi welle uusegoo. D Frankfurter Schuel het für daas uf die kritischi Filosofii vom Kant und sine Noochfolger im dütsche Idealismus zrugggriffe. Bsundrigs im Hegel si dialäktischi Filosofii, wo bedoont het, ass Negazioon und Widerspruch inheränti Äigeschafte vo dr Realidäät sige, het e groossi Bedütig gha, au wil im Marx si Dänke e Witerfüerig vom Hegel sine Ideä gsi isch.

S Instidut het undersuecht öb d Menschhäit zum Bischbil dur razionaals Handle d Kontrolle über d Gsellschaft und d Gschicht chöönt bechoo. Für daas het si soziali Fenomeen undersuecht, wo im klassische Marxismus Däil vom Überbau oder vo dr Ideologii aagluegt wärde: Persöönligkäit, Familie, Autoridäätsstrukduure (dr Didel vo dr erste Publikazioon vom Instidut isch "Studien über Autorität und Familie" gsi) und d Beriich Esthetik und Massemedie. D Studie häi sich Sorge gmacht, wil si d ufdeggt häi, ass dr Kapitalismus d Vorussetzige für e kritischs, revoluzionärs Bewusstsi cha zerstööre.

D Ideologiikritik het sich uf d Mechanisme grichdet, wo aagwändet wärde, zum die soziali Herrschaft z festige und festgläit, ass d Ideologii äini vo de Grundlage vo soziale Struktuure isch.

S Instidut het en ussergwöönlige Iifluss uf d Sozialwüsseschaft (bsundrigs z Amerika) gha mit dr Schrift "Die autoritäre Persönlichkeit". Din si mithilf vo soziologische und psüchoanalütische Kategorie empirischi Undersuechige gmacht worde, zum d Chreft z charakterisiere, wo Indiwidue drzue bringe, ass si faschistischi Beweegige oder Bardeije wurde understütze.



</doc>
<doc id="60170" url="https://als.wikipedia.org/wiki?curid=60170" title="Elisha Cuthbert">
Elisha Cuthbert

D Elisha Cuthbert (* 30. Novämber 1982 z Calgary, Kanada) isch e kanadischi Schauspileri. Als "Kim Bauer" isch si i de amerikanische Agänteserii „24“ zwüsched 2001 und 2010 bekannt worde.


</doc>
<doc id="60171" url="https://als.wikipedia.org/wiki?curid=60171" title="Essen">
Essen

Essen isch e Grossschtadt im Zäntrum vom Ruhrgebiet und dr Metropolregion Rhein-Ruhr. Si isch nach Köln, Düsseldorf un Dortmund di viertgrösscht Schtadt im Land Nordrhy-Weschtfale un eis vo de Oberzäntre. Met 583.267 Iiwohner (30. Septämber 2015) stoot di chreisfrii Schtadt im Regierigsbezirk Düsseldorf uf dr Lischt vo de Grossschtedt z Dütschland an nünter Stell. Essen isch als bedütende Induschtrischtandort dr Sitz vo bekannte Grossunternähme und mit dr 1972 gründete Universidät-Gsamthochschuel, wo 2003 mit dr Universidät am Nachbarschtandort z Duisburg zur Universidät Duisburg-Essen fusioniert het, au Hochschuelschtandort. 1958 isch d Schtadt Sitz vom nöi gründete Bischtum Essen worde.



</doc>
<doc id="60173" url="https://als.wikipedia.org/wiki?curid=60173" title="Kritische Theorie">
Kritische Theorie

As Kritischi Theorii wird e Gsellschaftstheorii bezäichnet, wo vom Hegel, Marx und Freud inspiriert isch und wo Verdräter von ere under em Begriff Frankfurter Schuel zämmegfasst wärde. Si befasst sich mit dr kritische Analüüse vo dr bürgerlig-kapitalistische Gsellschaft, das häisst mit em Ufdecke vo iire Herrschafts- und Underdrückigsmechanisme und mit dr Entlarvig vo iire Ideologie, mit em Ziil von ere vernümftige Gsellschaft vo mündige Mensche.

Im Middelpunkt vo dr "Kritische Theorii" vo dr Frankfurter Schuel stoot die ideologiikritischi Usenandersetzig mit de gsellschaftlige und historische Bedingige vo dr Theorii­bildig und e Kritik an de gsellschaftlige Verheltniss, wo mit ene vermittlet wird. D Theorii wird aber as e Form vo dr Braxis aagluegt, wil si drvoo reedet, ass es nöötig isch die Verheltniss z verändere.




</doc>
<doc id="60174" url="https://als.wikipedia.org/wiki?curid=60174" title="Gusch Emunim">
Gusch Emunim

Gusch Emunim (; dr „Block vo de Dröije“) isch en usserparlamentarischi jüüdischi messianischi Organisazioon z Israel gsi. Si isch 1974 vo Absolwänte vo dr Jerusalemer Jeschiwa Merkas HaRaw Kook gründet worde. In de 1980er Joor het sich d Beweegig ufglööst, aber vili vo iire Aahänger si hüt in politische Bardeije aktiiv. 

S Ziil vom Gusch Emunim isch s gsi, ganz Eretz Israel, wo noch dr biblische Überliiferig Gott de Juude verhäisse het, mit Juude z besiidle. Er het sich drbii uf d Leere vom Abraham Isaak Kook (1865–1935), em erste aschkenasische Oberrabbiner vo Palestina wääred dr britische Mandatszit, und vo sim Soon Zwi Jehuda Kook (1891–1982) gstützt.

Dr Gusch Emunim het sich as e religiöös-zionistischi Ernöijerigsbeweegig verstande, und het d Gründig vo Israel as Däil vom ene Erlöösigsbrozäss gsee, wo au drzue ghöört, ass d Juude ganz „Eretz Israel“ wurde in Bsitz nee. Die religiöösi Ideologii vo dr Beweegig het uf em Messianismus basiert, dr Häiligkäit vom Volk Israel, dr Häiligkäit vom Land Israel und dr Häiligkäit vo dr Tora. Zum Häilige Land häi Israel, dr Gasasträife, s Westjordanland und Ost-Jerusalem ghöört, und die Gebiet döfe uf käi Fall zrugggee wärde. Au staatligi Instituzioone, wie die israelisch Armee, häi lut dere Ideologii döfe aagriffe und bekämpft wärde, wenn si Land an Nitjuude – zum Bischbil an Araber im Zämmehang mit eme Friidesabkomme – abdräte bzw. zrugggääbe.

Im Geegesatz zum Rabbiner Meir Kahana, wo e Dransfeer vo de Palestinenser befürwortet het, het dr Gusch Emunim e friidlige Koexistänz mit dr nidjüüdische Bevölkerig aagsträbt, allerdings noch sine äigene religiöös-politische Vorgoobe.



</doc>
<doc id="60176" url="https://als.wikipedia.org/wiki?curid=60176" title="Romainmôtier">
Romainmôtier

Romainmôtier isch de Name vo däne geografische Objekt:


</doc>
<doc id="60178" url="https://als.wikipedia.org/wiki?curid=60178" title="Herbert Marcuse">
Herbert Marcuse

Dr Herbert Marcuse [] (* 19. Juli 1898 z Berlin; † 29. Juli 1979 z Starnberg) isch e dütsch-amerikanische Filosoof, Politoloog und Sozioloog gsi.

1918 het dr Marcuse z Berlin und denn z Freiburg Germanistik, dütschi Litratuurgschichte, Filosofii und Nazionalökonomii studiert. Noch em Mord am Karl Liebknecht und an dr Rosa Luxemburg het er 1919 d SPD verloo, wil er d Posizioon vo dr Bardei nüm het chönne understütze. Wo d Nazi 1933 an d Macht cho si, het er Dütschland verloo und isch uf Gämf an s Instidut für Sozialforschig gläitet vom Max Horkheimer, wo us Frankfurt am Main uf Gämf in s Exil gange isch. Denn het er e Zitli an dr Bariiser Bransche vom Institut gschafft, und isch im Frülig 1934 in die Veräinigte Staate emigriert.

Wo s Instidut für Sozialforschig uf Nöi York züüglet isch, het dr Marcuse dört e festi Aastellig bechoo. 1942 het er z Washington, D.C. bim "Office of Strategic Services" (OSS) afo schaffe. Vo 1951 bis 1954 het er sich an de "Russian Institutes" vo dr Nöi Yorker Columbia University und in Harvard mit em Sowjet-Marxismus beschäfdigt. 1954 isch er Brofässer für Filosofii und Politikwüsseschaft an dr Brandeis University z Waltham (Massachusetts) worde und vo 1964 aa het er Politikwüsseschaft an dr University of California, San Diego underrichdet. 1965 het er non e usserordentligi Brofessuur an dr Freie Uniwersidäät Berlin aagnoo.

Sini bäide Hauptwärk si "Eros and Civilization" und "One-Dimensional Man", wo 1955 respektiiv 1964 erschiine si. Zämme mit de Schrifte über die "Repressivi Toleranz" us em Joor 1965 und em Sammelband "Studien über Autorität und Familie" vo 1936 ghööre si zu de wichdigste Wärk vo dr Kritische Theorii und si Standardwärk vo dr Studäntebeweegig uf dr ganze Wält gsi, bsundrigs in de USA und z Dütschland. 

Wärkusgoob

Äinzelni Ufsetz & Monografie (Uswaal):




</doc>
<doc id="60179" url="https://als.wikipedia.org/wiki?curid=60179" title="Max Horkheimer">
Max Horkheimer

Dr Max Horkheimer (* am 14. Februar 1895 z Zuffehuuse; gstorbe am 7. Juli 1973 z Nürmbärg) isch e dütsche Sozialfilosoof gsi. Er het zämme mit em Theodor W. Adorno d Frankfurter Schule gründet und isch äine vo de Hauptverdräter vo dr Kritische Theorii, wo vom Hegel, Marx und Freud inspiriert gsi isch. Zum ängere Kräis häi in de Joor vor dr Emigrazioon dr Erich Fromm, dr Leo Löwenthal und dr Herbert Marcuse ghöört.

In sine Wärk het dr Horkheimer e fundamentali Kritik an dr bürgerlige Gsellschaft formuliert und het sä as e Gsellschaftsformazioon beschriibe, wo vo politische und ökonomische Geegesätz, vo ideologische Widersprüch und soziaale Ungrächtigkäite usenandergrisse wurd. Er het e Zämmehang gmacht zwüschen em Kapitalismus as dr wirtschaftlige Ornig vo dr bürgerlige Gsellschaft und em Ufchoo vom Faschismus: Dä brobieri uf d Krise vom Kapitalismus z reagiere und die wirtschaftligi Ornig mit despotische Middel z bewaare.






</doc>
<doc id="60182" url="https://als.wikipedia.org/wiki?curid=60182" title="Stüssi">
Stüssi

Stüssi isch de Familiename vo däne Persone:


</doc>
<doc id="60183" url="https://als.wikipedia.org/wiki?curid=60183" title="Entstalinisierung">
Entstalinisierung

Mit Entstalinisierung mäint mä e Serii vo politische, wirtschaftlige und gsellschaftlige Reforme, wo d Staats- und Bardeifüerig vo dr Sowjetunion usgfüert het, zum em stalinistische Süsteem en Änd z mache. Drbii isch dr Persoonekult vom Josef Stalin, wo 1953 gstorbe isch, noo di noo ufghoobe worde, d Gwalt, wo dr Staat iigsetzt het, isch iigschränkt worde, mä het d Konsumwirtschaft afo fördere und es het afo Ruum gee für Ambiwalänze in dr Bardei und in dr Kultur. Zerst hets nume chliini Schrittli in dere Richdig gee, aber mit dr Reed vom Chruschtschow uf em XX. Parteitag der KPdSU 1956, won er dr Stalin in ere persöönlig aagriffe het, isch d Entstalinisierig die offizielli Bardeilinie worde. Die andere Länder vom Ostblock si im sowjetische Vorbild mit mee oder weniger Enthusiasmus gfolgt. 

Dr Aafang vom Ändi vo dr Entstalinisierig isch choo, wo dr Chruschtschow am 14. Oktober 1964 d Understützig im Zentralkomitee verloore het. Si Noochfolger as Erste Sekretäär vom Zentralkomitee vo dr KPdSU, dr Leonid Breschnew, het dr Liberalisierigsbrozäss iigfroore.

Dr Begriff Enstalinisierig isch ursprünglig nume im Weste üüblig gsi.




</doc>
<doc id="60184" url="https://als.wikipedia.org/wiki?curid=60184" title="Stalinismus">
Stalinismus

As Stalinismus bezäichnet mä 


</doc>
<doc id="60185" url="https://als.wikipedia.org/wiki?curid=60185" title="Röthenbach">
Röthenbach

Röthenbach isch dr Naame

vomene Ort in dr Schwiz:

vomene Gwässer

z Baade-Württebärg:

in dr Schwiz:
Lueg au:


</doc>
<doc id="60187" url="https://als.wikipedia.org/wiki?curid=60187" title="Stalinismus (marxistische Theorie)">
Stalinismus (marxistische Theorie)

Dr Stalinismus isch e Ströömig im Marxismus-Leninismus, wo uf e Josef Stalin zruggoot.

Ursprünglig het dr Begriff "Stalinismus" in de spöötere 1920er Joor in dr Sowjetunion d Uffassige vo dr Meerhäit in dr KPdSU, wo vom Josef Stalin aagfüert worde isch, de Bolschewiki, im Kampf um die politischi und theoretischi Noochfolg vom Lenin bezäichnet, hauptsächlig as Geegesatz zum Trotzkismus. Dr Stalin sälber het dennzumol dr ‚Stalinismus‘ ironisch as e bsundrigs energischi Verdäidigung vom Leninismus bezäichnet. Dr Begriff Marxismus-Leninismus isch au uf e Stalin und sini Ideologii zruggzfüere.

1934, um e 55. Geburtsdaag vom Stalin ume, si im ene "Prawda"-Ardikel vom Karl Radek d Ideä und d Politik vom Stalin zun ere äigeständige Läistig erkläärt worde. D Formle vom "Marxismus-Leninismus-Stalinismus" het sich denn duuregsetzt. Das isch under anderem zum Usdruck choo, wo usglääseni Reede und Schrifte vom Stalin zerst zämme mit e baar Wärk vom Lenin in "„Lenin-Stalin“ - Ausgewählte Werke in einem Bande" veröffentligt worde si. 1938 isch si Schueligswärk "Geschichte der Kommunistischen Partei der Sowjetunion (Bolschewiki), kurzer Lehrgang" vom Zentraalkomitee vo dr KPdSU uusegee worde. Das het si Schrift "Über Dialektischen und Historischen Materialismus" enthalte, wo e Witerentwigglig vom Leninismus hätt sölle sii. 1946 isch sogar e Gsamtusgoob vo de Wärk vom Stalin in sächzää Bänd vom Marx-Engels-Lenin-Instidut bim Zentralkomitee vo dr KPdSU (B) uusegee worde.

Grundstäi vo dr stalinistische Theorii si d Entwigglig vom "Sozialismus in äim Land" und d "Verscherfig vom Klassekampf" bi dr Entwigglig gsi. Die Verscherfig vom Klassekampf isch brucht worde, zum Repressioone und stalinistische Süüberige z legitimiere. Si Ideologii, wo überhaupt nüt drvo het döfe in Froog gstellt wärde, gältet hüte as e mechanischi Rezepzioon vom Gedankeguet vom Marx, Engels und Lenin. Iire äinzig Zwäck isch s gsi, politischi Verfolgige vo sogenannte Renegate, d. h. „Verrööter“ vo dr räine Leer, z rächtfertige.

Noch dr persöönlige Kritik am Stalin uf em XX. Bardeidaag vo dr KPdSU und dr Entstalinisierig wo denn in de sozialistische Länder und de kommunistisch Barteije aagfange het, isch au dr theoretisch Biidraag vom Stalin zum Marxismus-Leninismus nöi iigschetzt worde. Dr Naame vom Stalin isch nüm im gliiche Schnuuf mit de Nääme vom Marx, Engels und Lenin gsäit worde, und s bropagandistische Viererbordret, wo denn üüblig gsi isch, isch uf e Marx, Engels und Lenin reduziert worde. Die chinesischi kommunistischi Bardei aber het sich witer uf e Stalin berüeft, und dr Mao Zedong het bostuliert, ass sibzig Brozänt vom Gedankeguet und vo dr Braxis vom Stalin seer «guet» gsi sige – bsundrigs im Zwäite Wältchrieg, drissig Brozänt aber schäädlig. Zum sich vo dr „rewisionistische“ UdSSR abzgränze, si Blakaat erschiine, wo as fümfts Bordret daas vom Mao Zedong vorcho isch.

Under westlige Intellektuelle het dr Stalinismus noch em Dood vom Stalin nume seer weenig Aahänger ghaa, au wenn sich groossi Däil vo dr Lingge nit vom Stalinismus distanziert het, wo dr Stalin no gläbt het. Noch dr 68er-Studäntebeweegig häi sich in Westöiropa sogenannti K-Grubbe bildet. Das si churzlääbigi Splittergrubbe gsi, wo sich zum Däil au uf e Stalin berüeft häi.




</doc>
<doc id="60188" url="https://als.wikipedia.org/wiki?curid=60188" title="Revisionismus">
Revisionismus

Dr Begriff Rewisionismus (lat. "" „wider aaneluege“) bezäichnet Versüech, e historischi, politischi oder wüsseschaftligi Erkenntnis oder Posizioon, wo allgemäin as anerkennt gältet, no äinisch z undersueche, in Froog stelle, nöi bewärte oder umdüte. Dr Begriff wird allgemäin vo allne verwändet, sige si Befürworter oder Gegner vo sonige "Rewisione".

Dr Begriff chunnt historisch vo dr „Rewisionismusdebatte“ (vo 1896 aa) in dr dütsche Sozialdemokratii. Er het denn e brinzipielli Abwiichig vom ursprünglige theoretische Marxismus gmäint, wo aagnoo het, ass dr Kapitalismus nume dur e Sozialrevoluzioon chönn überwunde wärde. D Rewisioniste under em Eduard Bernstein häi dänggt, ass mä d Situazioon mit Reforme noodinoo chönn verbessere (Reformismus). In däm Sinn häi gwüssi Richdige im Kommunismus spööter dr Stalinismus eso bezäichnet und d Staliniste d Entstalinisierig.




</doc>
<doc id="60189" url="https://als.wikipedia.org/wiki?curid=60189" title="Geschichtsrevisionismus">
Geschichtsrevisionismus

Vo Gschichtsrewisionismus schwätzt mä in dr Gschichtswüsseschaft vilmol ooni bestimmti politischi Konnotazioon, wenn s drum goot, s Gschichtsbild, wo bis denn gherrscht het, z überbrüefe oder z ändere. E Historiker muess as Wüsseschaftler für nöiji Kwelle immer offe bliibe, daf aber alti nid äifach under e Deppig wüsche, wenn s em vo sim Standpunkt us eso ins Züüg basst. Sit 1945 git s zum Bischbil rächtsgrichdedi „Rewisioniste“, wo daas Etigett missbruche, zum Gschichtsfelschig z betriibe. Si bruuche drbii psöidowüsseschaftligi Methode und ignoriere Daatsache, wo s Bewiis für sä git, und erfinde aagääbligi ‹Daatsache›, wo s käni Bewiis für sä git, und daas mit em Ziil, s nazionalistische und faschistische Dänke z versterke.

E bsundrigi Form vom Gschichtsrewisionismus, wo mit politische Ziil verbunde isch, isch dr Verdraagsrewisionismus, wo uf d Rewisioon vo bestimmte internazionaale Verdrääg aaneschafft, öbbe zum Gebiet, wo noch ere Niiderlaag im ene Chrieg verloore gange si, uf eme legaale politische Wääg wider zruggzbechoo. Au die Form isch z Dütschland sit 1918 mäistens mit ere rächtsgrichdede Politik Hand in Hand gange.

As „rewisionistisch“ bezäichnet mä au Staate, wo en Änderig in ere Machtverdäilig aasträäbe, wo für si unvordäilhaft si. So het men em Dütsche Riich in internazionaale Beziejige noch em Versailler Verdraag gsäit, und dr britisch Wirtschaftswüsseschaftler Robert Skidelsky het s postsowjetische Russland as e „rewisionistischi Macht“ charakterisiert.

„Rewisionismus“ isch au in dr sozialhistorische Wüsseschaft in de 1970er und 1980er Joor, wo si dr Stalinismus erforscht und drbii brobiert het, d Totalitarismusthese z rewidiere, as Sälbstbezäichnig verwändet worde.



</doc>
<doc id="60190" url="https://als.wikipedia.org/wiki?curid=60190" title="Pik-Sen Lim">
Pik-Sen Lim

D’ Pik-Sen Lim (chinesisch 林碧笙, * 15. September 1944 z Penang, Malaysia) esch e malayisch-chinesischi-britischi Schouspeleri. Si isch im britische Färnsee sit de 1960er Joor ufdräte. Am bekanntiste isch si für iiri Rolle vo dr Su-Lee, ere kommunistische chinesische Studäntin in dr britischi Sitcom-Serii "Mind Your Language", wo vo 1977 bis 1979 gloffe isch. Im Färnseefilm "Johnny English Reborn" het si d Rolle vo dr Killer-Butzfrau gspiilt.


</doc>
<doc id="60191" url="https://als.wikipedia.org/wiki?curid=60191" title="Globalisierungskritik">
Globalisierungskritik

Mit Globalisierigskritik bezäichnet mä die kritischi Usenandersetzig mit de ökonomische, soziaale, kulturelle und ökologische Uswirkige vo dr Globalisierig. E Schwerpunkt vo dr Kritik richdet sich gegen e Wirtschaftsornig, wo mit em meerdütige Usdruck „neoliberal“ bezäichnet wird und wo vo Organisazioone wie dr Wältbank und dr Wälthandelsorganisazioon uf dr ganze Wält gförderet wird.

Zu de Globalisierigskritiker ghööre e hufe verschidnigi Nidregierigsorganisazioone (NGOs) wie zum Bischbil s Netzwärk attac und Äinzelpersoone wie d Suzanna Arundhati Roy, dr Jean Ziegler oder d Naomi Klein. Im Underschiid zu de Globalisierigsgegner, wo d Globalisierig vollständig ableene und die globaali Verflächdung wäi verchlinere, wäi d Globalisierigskritiker vilmol en "anderi Globalisierig", wo nid äifach e Wärkzüüg für e Neoliberalismus isch. richtet und für eine eintritt (daher auch ). Im allgemäine Sproochgebruuch und au in de Medie wärde d Globalisierigskritiker zum Däil falsch as Globalisierigsgegner bezäichnet.

Im Zentrum vo dr Kritik stöön d Deregulierig und dr Abbau vo soziale Rächt, wo mit ere verbunde isch, d Kommerzialisierig und Vermarktig vo allem (Kommodifizierig) dur d Brivatisierig vo öffentlige Undernääme, dr Umbau vo dr Sozialhilf oder ‚Inwärtsetzig’ vo dr menschlige und nidmenschlige Natur.







</doc>
<doc id="60192" url="https://als.wikipedia.org/wiki?curid=60192" title="Landtagswahl in Baden-Württemberg 2001">
Landtagswahl in Baden-Württemberg 2001

D Landtagswahl z Bade-Wirttebärg 2001 het am 25. Merz parallel zue dr Landdagswahl z Rhyland-Pfalz stattgfunde. Si het zuen ere Sterkig vu dr boode große Volksbarteie gfiert, vor allem vu dr SPD. Dergege hän d FDP/DVP un Bindnis 90/Di Griene Stimme verlore. D Republikaner sin an dr Fimf-Brozänt-Hurd hange blibe. 

Fir d CDU isch wider dr Minschterbresidänt Erwin Teufel as Spitzekandidat aadrätte, fir d SPD di nei Landesvorsitzeri Ute Vogt. D CDU, wu syter anne 1953 regiert het, isch mit 44,8 Brozänt vu dr Stimmen uf s bescht Ergebnis syt 1988 chuu, d SPD mit 33,3 Brozänt uf s bescht Ergebnis syt 1976. D FDP isch uf 8,2 Brozänt aabegange un di Griene sin uf 7,7 Brozänt aabe. D Republikaner, wu syt 1992 im Landdag verdrätte gsii sin, sin mit 4,4 % knapp an dr Fimf-Brozänt-Hurd hange blibe.

D Wahl het emänd zuen ere Furtsetzig vu dr Koalition us CDU un FDP/DVP unter em Minischterbresidänt Terufel gfiert.



</doc>
<doc id="60193" url="https://als.wikipedia.org/wiki?curid=60193" title="Heinz Bühringer">
Heinz Bühringer

Dr Heinz Bühringer (* 5. Mai 1927 z Woeblenge; † 12. Merz 2016 ebedert) isch e dytsche Bolitiker (SPD) gsii.

Dr Heinz Bühringer isch e Suhn vun eme Gärtner gsii. Noch dr Volksschuel isch er uf s Gymnasium gange. Im Zweete Wältchrieg isch er zue Wehrmacht yyzioge wore un isch 1943/44 Flakhälfer un Fallschirmjeger gsii. Bi Chriegsänd isch er zue vierzig Brozämt chriegsbschedigt gsii. Är het anne 1946 s Abitur an dr Oberschuel un derno ne Verwaltigslehr gmacht. Noch ere Furtbildig an dr Verwaltigsschuel 1950/51 het er im kommunale Verwaltigsdienscht gschafft.

Dr Heinz Bühringer isch vu 1953 bis 1971 Burgermaischter vu dr Gmai Bittefeld (hite ne Dail vu Woeblenge) gsii. Vu 1971 bis 1984 isch er Miglid vum Chraissdag im Rems-Murr-Chrais un bis 1988 Rotsmitglid vu dr Stadt Woeblenge gsii.

Anne 1959 isch dr Bühringer in d SPD yydrätte. Vu 1965 bis 1981 isch er Mitglid im Landesvorstand vu dr bade-wirttebärgische SPD gsii. As Noofolger vum Walter Krause isch er 1968 zum Landesvorsitzer vu dr SPD Bade-Wirttebärg gwehlt wore. In däre Funktion isch er 1973 vum Erhard Eppler abglest wore. Mit em Heinz Bühringer as Landesvorsitzer het d SPD Bade-Wirttebärg bi dr Landdagswahl 1972 mit 37,56 % s bescht Ergebnis in ihre Gschicht gholt.

Em Landdag vu Bade-Wirttebärg het er vu 1964 bis 1980 aaghert. Dert isch er vu 1968 bis 1972 Vorsitzer vu dr SPD-Fraktion un vu 1972 bis 1976 stellverdrättende Vorsitzer vu dr SPD-Fraktion un Vorsitzer vum Finanzuusschuss gsii.

Dr Heinz Bühringer isch vu 1970 bis 1980 Diräkter vu dr Landesentwickligsgsellschaft fir Stedteböu un Wohnigswäse mbH z Stuegert gsii. Derzue isch er vu 1970 bis 1995 Verwaltigsrotsvorsitzer vum Siddytsche Rundfunk gsii.

Anne 1976 het er s Verdienschtchryz 1. Klass vu dr Bundesrepublik Dytschland un 1978 d Verdienschtmedallie vum Land Bade-Wirttebärg iberchuu. Anne 1980 het er s Groß Verdienschtchryz vu dr Bundesrepublik Dytschland iberchuu.


</doc>
<doc id="60194" url="https://als.wikipedia.org/wiki?curid=60194" title="Ulrich Lang">
Ulrich Lang

Dr Ulrich Lang (* 24. Juli 1933 z Sulz am Neckar) isch e dytsche Pedagog un Bolitiker (SPD).

Dr Lang isch as Suhn vun eme Pfarrer un Dekan uf d Wält chuu. No dr Volksschuel un em Abitur am Gimnasium z Hailbrunn het er vu 1953 bis 1958 an dr Universitete z Dibenge un z Hamburg Evangelischi Theology, Dytsch un Latyn studiert. Anne 1958 het er s Studium mit em erschte un 1959 mit em zwaite Staatsexame fir s hecher Lehramt abschlosse. Im Johr 1960 isch er z Stuegert in dr Schueldienscht yydrätte un isch speter an e Hailbrunner Schuel gwächslet. Derno het er as Lehrer am Evangelisch-Chilchlige Uböugimnasium z Michelbach gschafft, zletscht as Studiediräkter un stellverdrättende Schuellaiter.

Dr Lang isch zerscht in d GVP yydrätte un isch pseter zue dr SPD gwächslet. Är het si vor allem mit Bildigstheme bscheftigt. Im Mai 1981 isch er as Noofolger vum Erhard Eppler zum Landesvorsituzer vu dr SPD Bade-Wirttebärg gwehlt. Im Mai 1987 isch er in däre Funktion vum Ulrich Maurer abglest wore.

Dr Lang isch syter anne 1968 Rotsmitglid vu dr Gmai Michelbach gsii un isch 1971 in dr Chraisdag vum Chrais Schwebisch Hall gwehlt wore. Är het vu 1972 bis 1992 em bade-wirttebärgische Landfag aaghert. Dert isch er vu 1976 bis 1980 zerscht stellverdrättende Vorsitzer un vu 1980 bis 1988 derno Vorsitzer vu dr SPD-Fraktion gsii. Bi dr Landdagswahl 1984 isch er as Spitzekandidat vu dr SPD geg dr Minischterbresidänt Lothar Späth aadrätte, het si aber nit mit dr Bartei chenne dursetze. Vu 1988 bis 1992 isch er wider stellverdrättende Vorsitzer vu dr sozialdemokratische Landdagsfraktion gsii.



</doc>
<doc id="60195" url="https://als.wikipedia.org/wiki?curid=60195" title="Schwarzwaldpokal">
Schwarzwaldpokal

Dr Schwarzwaldpokal isch e Pokal, wu syter anne 1967 im Rame vun eme Wettbewärb in dr Nordische Kombination z Schonach im Schwarzwald vergee wird. Syt 1984 wird dr Pokal as Wältcup-Wettbewärb im Rame vum Wältcup vu dr Nordische Kombination uusdrait.

Anne 1967 hän d Verain SZ Brend un SC Schonach zum erschte Mol e gmainsami Veraastaltig unter em Name „Internationale Skiwettkämpfe Schonach/Neukirch“ durgfiert wore. Dr erscht Wettbewärb het dr Dytsch Edi Lengg gwunne. Ab 1971 isch d Veraastaltig ellai vum SC Schonach uusdrait wore. Dr Name vu dr Veraastaltig isch ab do „Internationale Nordische Kombination um den Schwarzwaldpokal“ gsii. Dr Schonacher Bildhauer Klaus Ringwald het di zuegherig Trophäe gstaltet un het e Bronzeguss mit Ornamänt un Bärgkrischtall gschaffe. S Orginal vu däm Pokal isch vum Ernst Schmieder as Wanderpokal gstiftet wore. Dr Siiger kriegt all Johr e chlaini Noobildig vum Orginalpokal. Vu 1972 bis 1985 het s au ne Juniore-Wärtig gee, wu Pokal vergee woren isch, wu au vum Ringwald entworfe woren isch. Anne 1979 isch dur d Volksbank Triberg e Neiaafertigung vum Siigerbryys in Ufdrag gee wore. Dr Wolfgang Beyer het dr nei Bryys gstaltet.

Syt 1984 ghert d Veraastaltig offiziäll zum Wettbewärbsprogramm vum Wältcup vu dr Nordische Kombination, wu vu dr FIS uusdrait wird.



</doc>
<doc id="60197" url="https://als.wikipedia.org/wiki?curid=60197" title="Landtagswahl in Baden-Württemberg 2016">
Landtagswahl in Baden-Württemberg 2016

D Landdagswahl z Bade-Wirttebärg 2016 het am 13. Merz stattgfunde. Am nämlige Dag het s au Landdagswahle z Rhyland-Pfalz un z Sachse-Anhalt gee. 

Syt dr Landdagswahl 2011 het e Koalition us dr Griene un dr SPD unter em Minischterbresidänt Winfried Kretschmann (Grieni) regiert.

Noch em amtlige Ergebnis verdaile sich d Stimme wie folgt uf d Barteie: 



</doc>
<doc id="60198" url="https://als.wikipedia.org/wiki?curid=60198" title="Leopold III. (Habsburg)">
Leopold III. (Habsburg)

Dr Leopold III. dr Grächti (* 1. Novämber 1351 z Wien; † 9. Juli 1386 z Sämpach) us em Huus Habsburg isch Herzog vo Östriich, Steiermark, Kärnte und Krain gsi.

Dr Leopold isch as Soon vom Herzog Albrächt II. em Wiise (au em Laame) und dr Johanna, Dochder vom Ulrich II. (Graf vo Pfirt) uf d Wält choo.

Scho 1355 het si Vater e habsburgischi Huusornig erloo, und noch deere hätte d Söön gmäinsam und gliichberächdigt d Regierigsgeschäft müesse füere. Won er am 20. Juli 1358 gstorbe isch, si die drei jüngere Söön no minderjöörig gsi und dr eltist, dr Rudolf IV. dr Stifter, het Regierig elläi übernoo. 1364 het er denn sälber au e Huusornig erloo, die "Rudolfinischi", und noch dere si die habsburgische Länder dr gmäinsam Bsitz vo alle Brüeder gsi. E Dokumänt mit de Underschrifte vo alle drei Brüeder, wo dr zwäiteltist von ene, dr Friedrich III., scho 1362 gstorbe isch, isch dr berüemt Gründigsbrief vo dr Wiener Uniwersidäät 1365.

Scho e baar Möönet spööter isch dr Rudolf IV. überraschend im Alter vo 26 gstorbe und die zwäi Brüeder Albrecht III. "mit em Zopf", wo denn fufzääni oder sächzääni gsi isch, und dr vierzääjöörig Leopold häi zämme d Regierig übernoo. S Lääche häi si formell vom Kaiser Karl IV. bechoo. Dr Albrecht as dr elteri het die füerendi Rolle bim gmäinsame Regiere gha, aber wil dr Leopold eergizig und aktiv gsi isch und dr Albrächt sich eender alles zwäimol uberläit het, si d Spannige zwüsche de bäide immer gröösser worde.

Im Friide vo Schärding 1369 häi d Wittelsbacher dr habsburgisch Bsitz vom Tirol anerkennt. 1373 häi d Brüeder d Verwaltig vo de Besitzdümer under sich ufdäilt: dr Leopold isch Regänt vo Tirol und de Vorlande worde. Schliesslig häi si denn Bsitz und Regierig under sich ufdäilt, woorschinlig zum en offene Kampf z verhindere. 

Im "Nöibärger Däiligsverdraag" vom 25. Septämber 1379 het dr Leopold d Herzogdümer Steiermark (mit Wiener Nöistadt), Kärnte, Krain, die Windischi Mark, Görz und Güeter im Friaul und d Groofschaft Tirol und Vorderööstriich westlig vom Arlbärg bechoo.
Das isch die folgeschweri Däilig vom Huus Habsburg in die "Leopoldinischi" und die "Albertinischi Linie" gsi.

1368 het sich Freiburg im Brisgau freiwillig im Leopold underworfe, nochdäm sich d Stadt vom Egino III. freikauft het; 1374 het dr Leopold dr Görzer Bsitz in Istrie und dr Windische Mark mit Möttling gerbt, 1375 isch Fäldkirch und 1382 au Triest drzuechoo. In de 1380er Joor het dr Leopold im Tirol brobiert, de Stedt (z. B. Meran) Brivileeg z gee zum dr Handel z fördere. Eso isch het s Bürgerdum in de Stedt afo ufstiige. Dr Leopold het am 27. April 1386 vo sim Gusää Johann IV. vo Habsburg-Laufeburg die aargauisch Stadt und Herrschaft Laufeburg für 12'000 Gulde kauft.
Dr Leopold het au si Posizioon im Weste afo usbaue. So het er d Riichsvogtei über Baasel bechoo und het d Stadt noch dr Bööse Fasnacht vo 1376 für e Joorzzänt
under sim Duume ghaa. 1386 häi en denn d Äidgenosse in dr Schlacht bi Sämpach gschlaage und är sälber isch gfalle. Er het zwar schon e Graabkapälle in dr Burg z Wiener Nöistadt lo baue, isch aber in dr Chille vom Chlooster vo Köönigsfälde bi Brugg begraabe worde. Denn si d Liiche vo de höggste ööstriichische Aadlige in Bläsi Dom züüglet worde, und wo s Blääsi Chloster ufghoobe worde isch, in d Stiftschillegruft vom Chloster Sankt Paul im Lavanttal z Kärnte.

Dr Leopold isch sit 1365 mit dr Mailänder Herzogsdochder Viridis Visconti (* um 1350 z Mailand, † vor 1. Merz 1414 z Mailand), dr Dochder vom Bernabò Visconti und däm sinere Frau Prinzässin Beatrix della Scala, verhürootet gsi.


Wo dr Leopold III. gstobe isch, isch si Brueder Albrächt dr Vormund vo de minderjöörige Söön worde und het eso elläi über alli habsburgische Gebiet regiert. Noch em Dood vom Albrächt (1395) het si Soon Albrecht IV. d Regäntschaft übernoo, aber scho bald isch s de Söön vom Leopold, mit z regiere.

D Noochkomme vom Leopold häi die "Leopoldinischi Linie" vo de Habsburger bildet. Wo denn d Albertiner d Primogenitur mit em Ladislaus Postumus 1457 verliere, entstoot mit em Kaiser Maximilian I. (1459–1519) s "Huus Ööstriich". Wo dr Kaiser Karl VI. gstorbe isch, het s 1740 käni männlige Habsburger ne gee. S Aadelshuus Habsburg-Lothringe isch 1736 mit dr Hochzit vom Herzog vo Lothringe, Franz I. Stephan, mit dr Erbin vom Huus Habsburg, dr Maria Theresia, entstande und bestoot hüte no.



</doc>
<doc id="60199" url="https://als.wikipedia.org/wiki?curid=60199" title="Oliver Hildenbrand">
Oliver Hildenbrand

Dr Oliver Hildenbrand (* 10. Februar 1988 z Wertheim) isch e dytsche Bolitiker (Bindnis 90/Di Griene). Syt Novämber 2013 isch er Landesvorsitzer vum bade-wirttebärgische Landesverband vu syre Bartei.

Dr Hildenbrand isch z Freudenberg-Wessental ufgwachsen un het s Abitur am Dietrich-Bonhoeffer-Gimnasium z Wertheim gmacht. Noch eme Freiwillige soziale Johr am Zäntrum fir Psichiatry Ämmedinge het er an dr Universitete Bamberg un Bonn Psichology studiert.

Dr Oliver Hildenbrand isch syt Dezämber 2004 Mitglid vu Bindnis 90/Di Griene un dr Griene Juged. Är het si Jänner 2005 bi dr Wertheimer Griene im Ortsvorstand engaschiert, wun er bis Merz 2008 Mitglid dervu gsii isch. Bi dr Landdagswahl 2006 z Bade-Wirttebärg het er im Wahlchrais Main-Tauber as landeswyt jingschte Kandidat fir dr Landtag kandidiert. Zwische Septämber 2006 un Novämber 2010 isch er Mitglid im Chraisvorstand vu Bindnis 90/Di Griene Main-Tauber gsii. 

Im Mai 2007 isch dr Oliver Hildenbrand zum Landessprächer vu dr Griene Juged Bade-Wirttebärg gwehlt wore. Är het in däm Amt mit syre erfolgryche Widerwahl anne 2009 insgsamt vier Johr lang d Positionen un Inträsse vum Jugedverband in Bartei un Effetligkait verdrätte. 

Ab Merz 2010 isch er Mitglid vu dr Programmkommission vu Bindnis 90/Di Griene Bade-Wirttebärg zue dr Landdagswahl 2011 gsii. Noch em Wahlerfolg isch er uf dr griene Syte bi dr Koalitionsverhandlige zue der Bildig vu dr erschte grien-rote Landesregierig derby gsii.

Im Oktober 2011 isch dr Oliver Hildenbrand in dr Landesvorstand vu dr bade-wirttebärgische Griene gwehlt wore. Syt Novämber 2013 isch er ain vu dr zwai Landesvorsitzer vu Bindnis 90/Di Griene Bade-Wirttebärg, näbe dr Thekla Walker.



</doc>
<doc id="60201" url="https://als.wikipedia.org/wiki?curid=60201" title="Globus Basel">
Globus Basel

Dr Globus isch e Waarehuus z Baasel und befindet sich am Egge Määrtblatz/Iisegass. Es het zur Waarehuuschetti "Magazine zum Globus AG" ghöört, eme Schwizer Detäihandelundernääme, wo dr Migros-Konzärn 1997 übernoo het.

S Geböid isch e Baasler Kulturguet, wo für d Regioon vo Bedütig isch.

S vierstöckige Geböid vom Baasler Globus gältet as äins vo de Hauptwärk vom Juugedstiil in dr Region. Es isch 1904/05 vom Alfred Romang und Wilhelm Bernoulli für en Undernäämer Julius Brann baut worde. 1907 het s d Globus-Chetti übernoo und het s Waarehuus 1909 und no äinisch in de 1930er Joor gege d Iisegass zue vergröösseret. 2012 het mä d Fassade butzt und renowiert.



</doc>
<doc id="60202" url="https://als.wikipedia.org/wiki?curid=60202" title="Richard Jäckle">
Richard Jäckle

Dr Richard Karl Jäckle (* 13. Februar 1912 z Uzwil, Schwyz; † 24. Septämber 1990 z Singe) isch e dytsche Bolitiker (SPD) gsii.

Dr Jäckle isch z Singen ufgwachsen un vu 1918 bis 1926 dert uf d Volksschuel gange. Zwische 1926 un 1930 het er e Lehr as Schriftsetzer un en Uusbildig zum Linotype-Maschinesetzer gmacht. In dr Johr 1931 bis 1933 isch er arbetslos gsii un het as raisende Buechdrucker gschafft. Derno het er vu 1933 bis 1940 as Maschinesetzer z Konschtanz, z Duttligen un z Singe gschafft. Anne 1940 isch er zum Wehrdienscht yyzoge wore, zerscht nuf Olmütz (Tschechie), speter uf Ulm. 1942 isch er wäge Chranket us em Wehrdienscht entloo woren un het derno bis zum Änd vum Chrieg as Schriftsetzer un Kalkulator z Wiesbade, z Konschtanz un z Singe gschafft.

Vu 1945 bis 1952 isch dr Jäckle Druckereilaiter (Gschäftsfierer) vu dr Oberbadische Druckerei un Verlagsaastalt GmbH z Singe gsii un vu 1952 bis 1959 het er as Maschinesetzer bin ere Druckerei z Schaffuuse gschafft.

Anne 1935 het dr Jäckle d Gertrud geb. Bauer ghyrote.

Anne 1930 isch dr Jäckler in d SPD yydrätte. Bis 1932 isch er Vorsitzer vu dr Ortsgruppe Singe vu dr Sozialistische Arbaiter-Juged gsii. Noch em Chrieg isch er 1945 Grindigsmitglid vum SPD-Ortsverain Singe gsii un vu 1946 bis 1952 Vorsitzer vum SPD-Landesverband Bade. As Diräktkandidat vum Wahlchrais Konschtanz het er vu 1947 bis 1952 em Badische Landdag aaghert. Dert isch er ab Septämber 1948 as Noofolger vum Friedrich Maier Vorsitzer vu dr SPD-Fraktion gsii.

No dr Bildig vum Sidweschtstaat Bade-Wirttebärg isch er Miglid vu dr Verfassigsgebende Landesversammlig gsii, am 6. Oktober 1952 het er sy Mandat niderglait. Vu 1959 bis 1963 isch er Gschäftsfierer vu dr SPD-Landdagsfraktion Bade-Wirttebärg z Stuegert gsii un ab 1963 laitende Aagstellte im Barlemäntarische Berotigsdienscht vum Landdag. Anne 1967 isch er us em effetlige Dienscht uusgschide.





</doc>
<doc id="60203" url="https://als.wikipedia.org/wiki?curid=60203" title="Ludwig Adam Kelterborn">
Ludwig Adam Kelterborn

Dr Ludwig Adam Kelterborn (* 15. Februar 1811 z Hannover, † 6. Juni 1878 z Baasel) isch e dütsch-schwizerische Mooler, Karikaturist und Leerer gsi.

Dr Ludwig Adam isch z Hannover as Soon vom Friedrich Kelterborn, eme Schuester, uf d Wält cho. Er het an dr Akademii Dresde Moolerei welle studiere, het aber, wo dr Vater gstorbe isch, en Usbildig zum Dessinatöör gmacht. Vo 1828 bis 1831 het er in dr Indiennefabrik vo Mülhuuse gschafft. 1831 isch er uf Baasel züüglet, und het dört vo 1835 aa as Zäichnigsleerer an dr Zäichnigsschuel Underricht gee und vo 1837 an de Stadtschuele. As Mooler isch er under em Iifluss vom Hieronymus Hess und de romantisch-religiöse Nazarener gstande und het in deere Zit e hufe Schanerbilder gmoolt und politischi Karikature zäichnet. Im Joor 1839 isch er Baasler Bürger worde und het d Augusta Margaretha Märklin ghürootet. Iiri Söön Gustav und Julius si bäidi Archidekte worde und häi z Baasel en Archidekturbüro ufdoo.


</doc>
<doc id="60204" url="https://als.wikipedia.org/wiki?curid=60204" title="Kelterborn">
Kelterborn

Kelterborn isch dr Familienaame vo deene Persoone:



</doc>
<doc id="60205" url="https://als.wikipedia.org/wiki?curid=60205" title="Nazarener">
Nazarener

Nazarener stoot für:


</doc>
<doc id="60206" url="https://als.wikipedia.org/wiki?curid=60206" title="Nazarenische Kunst">
Nazarenische Kunst

As nazarenischi Kunst wird e romantisch-religiöösi Kunstrichdig bezäichnet, wo dütschi Künstler am Aafang vom 19. Joorhundert z Wien und Rom begründet häi. De Verdräter vo dere Stiilrichdig säit mä Nazarener. Die mäiste si nooch zum Katholizismus gsi und nit wenigi häi zun em konwertiert. Dr Hindergrund für d Beweegig si die gsellschaftspolitische Umbrüch vo dr napoleonische Eera gsi und dr repressiv Charakter vom Metternichsche Süsteem, wo d Kunst und d Leer an de Kunstakademie beiiflusst het. S Ziil vo de Nazarener isch s gsi, d Kunst im Gäist vom Christedum z ernöijere. Si häi drbii alti italiänischi und dütschi Mäister zum Vorbild gnoo. D Beweegig het Iifluss uf d Kunst vo dr ganze Romantik ghaa.




</doc>
<doc id="60208" url="https://als.wikipedia.org/wiki?curid=60208" title="Vormärz">
Vormärz

Vormerz isch e Bezäichnig in dr dütsche Gschicht für d Epoche vor dr Merzrevoluzioon vo 1848 und isch geografisch beschränkt uf d Bundesstaate vom Dütsche Bund, wo 1815 gründet worde isch.

Es git Historiker, wo au d Zit vom Wiener Kongräss bis zur franzöosische Julirevoluzioon vo 1830 drzue zelle, also d Zit vo dr Restaurazioon, aber mäistens mäint mä drmit d Perioode vo 1830 bis 1848. Dr Vormerz im ängere Sinn lauft paralleel zur Zit vo dr Regenerazioon in dr Schwiz.

Wie in dr Schwizer Regenerazioon si au im dütsche Vormerz dr Liberalismus und dr Nazionalismus ufchoo. S politische Klima im Dütsche Bund isch vo Verfolgig und Underdrückig kennzäichnet gsi. S sterkste Bollwärk vo dr konserwative Restaurazioon si d Mächt vo dr sogenannte Häilige Allianz gsi under dr Füerig vom Metternich. D Usenandersetzig vo de liberale Chreft mit em restaurative Oobrigkäitsstaat mit sinere herte Repressioonspolitik isch charakteristisch für was in dr Politik vo dere Epoche bassiert isch.

Dr Vormerz isch au e wichdigi Epoche in dr Kunst-, dr Litratuur-, und dr Kulturgschicht, aber mäistens brucht mä drfür d Begriff vom Biidermeier oder dr Romantik. 



</doc>
<doc id="60211" url="https://als.wikipedia.org/wiki?curid=60211" title="Zeichenschule Basel">
Zeichenschule Basel

D Zäichnigsschuel Baasel isch e Witerbildigsschuel im Zäichne in dr Stadt Baasel im 19. Joorhundert gsi.

D Gsellschaft für s Guete und Gmäinnützige Basel (GGG) isch im Joor 1777 vom Isaak Iselin und ander Baasler Ufklärer grübdet worde und het sich vorgnoo, d Baasler Gsellschaft vor allem dur Aagebot vo Bildig und Kultur z verbessere. Scho früe het si e Näi- und Flickschuel für Mäitli ufdoo und Schüeler vo dr Zäichnigsschuel für jungi Handwärker understützt, wo sit 1782 im Klingedaal bestande het.

1796 het d GGG mit Hilf vo de Zümft und em Staat en äignigi Zäichnigsschuel im Markgrööfler Hoof an dr Hebelstrooss 4, wo d Schüeler Underricht im Zäichne und in Gemometrii bechoo häi. D Idee drhinder isch gsi, ass mä mit em Zäichne s Beobachdigsvermööge und s technische Verständnis über die däägligi Aarbet uuse chönn fördere. Drzue isch denn Usbildig vom Geschmack bi de junge Handwärker choo und d Entwigglig vo daarstellerische Fähigkäite, wil ma »nume dur d Ufkläärig vom Gäist d Mängel im Lääbe vom Äinzelne und vo dr Gsellschaft sich nit wurde lo besitige«.
1814 het au d "Basler Künstlergesellschaft" bi dr Läitig vo dr Zäichnigsschuel mitghulfe. Am Aafang het dr Underricht an zwäi Wuchedääg stattgfunde. D Schuel äi Leerer gha und äi Klass mit zwölf Schüeler. Zwölf Joor spööter, im Joor 1808, isch e zwäiti Klass drzuechoo, und säggs Joor druf e dritti.

Wo 1857 d Lienerd-Schuel us em Schuelhuus am Stäinebärg 4-6 uszooge isch, isch im Joor druf d Zäichnigsschuel dört iizooge. Vo 1869 aa häi au Mäitli an dr Zäichnigsschuel döfe leere. 
Wo dr Wilhelm Bubeck 1881 Diräkter worde isch, het d Schuel scho Zäichnigs- und Modellierschuel ghäisse und het 125 Schüeler us 25 Brüef ghaa. Si het denn Klasse für Modelliere und Bildhauerei ghaa, e Moolklass, und äini für Teggstiil-Dessinatöör. Au e gümnasiale Bildigsgang mit ere Matur het s gee, wo mä denn am Äidgenössische Polytechnikum het chönne go studiere. 

1887 het dr Staat d Zäichnigs- und Modellierschuel übernoo und die Allgemäini Gwärbschuel mit em Gwärbmuseum gründet. Säggs Joor spööter si d Schuel und s Museum in die nöije Geböid am Egge Petersgraabe-Spaalevorstadt züüglet.



</doc>
<doc id="60213" url="https://als.wikipedia.org/wiki?curid=60213" title="Hieronymus Hess">
Hieronymus Hess

Dr Hieronymus Hess (* 15. April 1799 z Baasel; † 8. Juni 1850 z Baasel) isch e Schwizer Zäichner und Mooler in dr erste Helfti vom 19. Joorhundert gsi. Er isch bsundrigs für sini zitkritische Karikature und Vorlage für Zizehuusener Terrakotte bekannt.

Dr Hieronymus Hess stammt us ere Baasler Chläibürgerfamilie ooni künstlerische Hindergrund. Er het en Usbildig zum Flachmooler gmacht und isch denn uf die öffentligi Zäichnigsschuel gange und het bis 1817 au no e Leer bim Mooler Maximilian Neustück gmacht. Dr Künstler und Verleger Peter Birmann het em 1817 dr Ufdraag gee, Kopie vo de Freske vom Hans Holbäi em Jüngere z mache, wo denn im Roothuus widerentdeggt worde si. Dank Beziejige vo sim Aarbetsgääber und eme Stipendium het dr Hess vo 1819 bis 1823 z Neapel und z Rom chönne schaffe und studiere. Er isch dört mit em Joseph Anton Koch, em Bertel Thorvaldsen und em Kräis vo de Nazarener in Kontakt gstande, und die häi in stilistisch beiiflusst. Noch Italie isch er 1825–1826 z Nürmbärg gsi, won er dr Ludwig Richter kennegleert het. Denn het er sich z Baasel niidergloo und 1828 ghürootet. Dr Hess het vo 1831 bis 1835 as Zäichnigsleerer gschafft. Zu sine Schüeler häi under anderem dr spööter Bildhauer Ferdinand Schlöth ghöört, wo von em 1843 e Gipsstatue gmacht het.

Dr Hess het Lithografie noch de Passioonsdaafele vom Hans Holbäi broduziert, Glasmoolereie, Illustrazioone für d "Basler Nöijoorsbletter" und im Martin Disteli si "Schwizerische Bilderkaländer". Die wichdige Vorlaage für d Zizehuusener Terrakotte, wo vom Anton Sohn härgstellt und über d Kunsthandlig J.R. Brenner in Basel verdriibe worde si, het dr Hess 1828–1834 gmacht. 1839 het er im Ufdraag vom Verleeger Hasler dr Baasler Dootedanz in 40 Äinzelbilder gmoolt, und het grad no vier nöiji Motiv drzuedoo. Drunder befindet sich au s Bild "Der Tod zum Maler", wo sich dr Hess sälber bordretiert het.

Sini romantisch inspirierte Zäichnige, Akwarell, Druckgrafike und Gmäld si vo hoocher Kwalidäät. Si stelle Schanerszene daar, Historie, Allegorie, Bordret und Karikature mit politische, antiklerikale und soziale Inhalt. Mä cha in ene gsee, wie dr Hess vo dr Baasler Gsellschaft, wo künstlerisch nid grad ufgschlosse gsi isch, entdüscht gsi isch. Sini Wärk si als Bilddokumänt zur Restaurazions- und Regenerazioonszit in Baasel vo gschichtswüsseschaftliger Bedütig.




</doc>
<doc id="60214" url="https://als.wikipedia.org/wiki?curid=60214" title="Genremalerei">
Genremalerei

E Schanerbild (franz.: "Tableau de genre"; vo lat.: "genus" ‚Art‘, ‚Gschlächt‘; früener emol: "Sittebild" und vo doo "Sittemoolerei" für "Schanermoolerei") isch die gmoolti Abbildig von ere Alldaagsszene – zum Bischbil Menschegrubbe, Szene und Handlige – zum Lääbensforme vom ene Volk und sini landschaftligi Umgääbig daarzstelle.

Dr Übergang zur Landschaftsmoolerei isch mänggisch fliessend, bsundrigs in dr Epoche vo dr Romantik. In Spanie und Latiinamerika wird d Schanermoolerei vom 19. Joorhundert au as Costumbrismo bezäichnet.


</doc>
<doc id="60218" url="https://als.wikipedia.org/wiki?curid=60218" title="Friseur">
Friseur

E Coiffeur, Coiffeuse und Coiffeuri; im Baadische Frisöör oder "Frisèèr", (veraltet au "Hoorschniider"; Nöidütsch "Hairstylist, Hair-Stylist") isch e Fachchraft für d Pflääg vom Haar uf em Chopf und d Gstaltig vo dr Frisur. Dr Bruef het sich im dütschspraachige Ruum und im e grosse Däil vo Wescht- un Middelöiropa us de mittelalterliche Brüef vom Baader und vom Barbier äntwicklet.

Dr Bruef isch hüte e klassischi Frauedomäne. 2010 häi d Fraue in de DACH-Länder 93 Brozänt vo de Coiffeur usgmacht. D Usbildig isch in de dütschsproochige Länder drei Joor lang.

Ds Wort chunnt us em Franzöösische und leitet sich vo "coiffer" (Huet usw. uf e Chopf setze) und vo "coiffe" („Huube“) ab.
Au Frisöör chunnt us em Franzöösische. S Wärb "friser" bedütet so vil wie „chrüüsle“. Dr Begriff "Friseur" wird im Französische nüme brucht. 



</doc>
<doc id="60220" url="https://als.wikipedia.org/wiki?curid=60220" title="Liste der Mitglieder des Landtags von Baden-Württemberg (16. Wahlperiode)">
Liste der Mitglieder des Landtags von Baden-Württemberg (16. Wahlperiode)

Die Lischt git en Iberblick iber alli Mitglider vum 16. bade-wirttembergische Landdag (2016–2021) mit Fraktionszuegherigkait, Wahlkrais un Stimmenaadail.

Dr 16. Landdag isch am 13. Merz 2016 gwehlt wore.

No dr Landdagswahl 2016 setzt si dr Landdag vorlaifig eso zämme:

Am 5. un 6. Juli sin 15 Abgordneti vu dr AfD us dr Fraktion uusdrätte, 14 dervu hän zytwys en aigeni Fraktion unter em Name „Alternative für Baden-Württemberg“ (ABW) bildet. Am 11. Oktober 2016 hän si di boode Fraktion wider zämegschlosse.



</doc>
<doc id="60221" url="https://als.wikipedia.org/wiki?curid=60221" title="Klaus Burger">
Klaus Burger

Dr Klaus Martin Burger (* 7. Augschte 1958 z Meenga) isch e dytsche Bolitiker (CDU). Syt 2012 isch er Mitglid vum Landdag vu Bade-Wirttebärg.

Dr Burger isch z Dãnga uf d Grund- un Hauptschuel gange un het derno di Mittler Ryfi gmacht. No dr Schuel isch er z Sulga uf di chaufmännisch Beruefsschuel un het si 1977 mit em Abschluss as Bankchaufmann verloo. Noch em Wehrdienscht vu 1977 bis 1978 z Dorastadt het er vu 1978 bis 2002 as Bankchaufmann un Filiallaiter gschafft. Anne 2003 isch er Gschäftsstellelaiter vum Buureverband Bibra-Simmerenga wore, 2011 dert Chraisgschäftsfierer.

Dr Burger isch ghyrote un het drei Chinder.

Dr Burger isch syter anne 1994 Gmairot z Dãnga. Dert isch er syt 1999 au stellverdrättende Burgermaischter un syt 2002 Vorsitzer vum CDU-Gmaiverband. Anne 2009 isch er in dr Rot vum Landchrais Semmerenga gwehlt wore. Syt 2012 isch er stellverdrättende Vorsitzer vu CDU-Chraisverband z Semmerenga gsii un syt 2013 isch er Vorsitzer vum Chraisverband. Am 3. Juli 2012 isch dr Burger fir di uusgschide Tanja Gönner as Abgordnete in dr Landdag vu Bade-Wirttebärg noogruggt, wun er dr Wahlchrais 70 "Semmerenga" verdrätte duet.



</doc>
<doc id="60224" url="https://als.wikipedia.org/wiki?curid=60224" title="De Meuron">
De Meuron

De Meuron isch dr Naame von ere Nöieburger Patrizierfamilie.




</doc>
<doc id="60225" url="https://als.wikipedia.org/wiki?curid=60225" title="Herzog &amp; de Meuron">
Herzog &amp; de Meuron

Herzog & de Meuron isch e Schwizer Archidekduurbüro, wo 1978 vo de Archidekte Jacques Herzog (* 19. April 1950 z Baasel) und Pierre de Meuron (* 8. Mai 1950 z Baasel) gründet worde isch.

1975 häi dr Herzog und de Meuron bäidi iir Archidekduurdiplom an dr ETH Züüri bechoo. Drei Joor spööter häi si z Baasel an dr Rhiischanze 6 en Archidekduurbüro ufdoo. S Undernääme het hüte Bransche z London, Hamburg, Madrid, Nöi York und Hongkong und het 420 Mitarbäiter. Partner im Büro Herzog & de Meuron si dr Harry Gugger (* 1956) und d Christine Binswanger (* 1964) und sit 2003 au dr Robert Hösl (* 1965), Ascan Mergenthaler (* 1969) und fünf witeri Archidekde. De Meuron und Herzog gäbe bäidi Underricht an dr ETH Züüri und an dr Harvard University.

Herzog & de Meuron si mit em Brojekt für d Tate Modern z London internazionaal bekannt worde. S Büro het die bäide Stadion St. Jakob-Park z Baasel und Allianz Arena z Münche entworfe. Für die Olympische Spiil 2008 häi si s Nazionaalstadion z Peking blaant und baut und si si verantwortlig für d Saaga um d Hamburger Elbfilharmonii.




</doc>
<doc id="60228" url="https://als.wikipedia.org/wiki?curid=60228" title="Tate Gallery of Modern Art">
Tate Gallery of Modern Art

D Tate Gallery of Modern Art (churz "Tate Modern") z London isch s grösste Museum für modärni Kunst uf dr Wält. Es het si Sitz im ene umbaute Chraftwärk, dr früenere Bankside Power Station, am Uufer vo dr Themse im Stadtdäil Southwark.

Im Joor 1916 het d Tate Gallery d Ufgoob bechoo, e Sammlig vo internazionaaler Moolerei und Plastik noch em Joor 1900 zämme z stelle. Wil sich die Sammlig enorm vergröösseret het und au immer beliebter worde isch, isch dr Standort z Millbank schliesslig z chlii worde. 1987 isch e Bransche z Liverpool ufdoo worde und 1993 z St Ives in Cornwall. Sit dr Eröffnig am 11. Mai 2000 residiert d Hauptsammlig in dr ehemoolige Bankside Power Station, wo ursprünglig vom Giles Gilbert Scott entworfe worde isch. S Schwizer Archidekduurbüro Herzog & de Meuron het sich mit sine Blään für en Umbau duuregsetzt. No in Joor 2000 isch d Fuessgängerbrugg "Millennium Bridge" ufdoo worde, die ersti nöiji Brugg im Härz vo London sit 1894. Si isch e diräkti Verbindig zwüsche dr St Paul’s Cathedral und em Museum. Im Mai 2003 isch dr „tate to Tate“-Bootsservice mit Stopp am "London Eye" iigrichdet worde.

Mä het s Museum ursprünglig für 1,8 Millione Bsuecher im Joor blaant, aber im Joor 2012 si s scho 5,3 Millione gsi.
Doorum het mä dr Blaan gha, bis 2012, wo die olympische Summerspiil z London häi sölle stattfinde, d Usstelligsflechi um 60 Brozänt z vergröössere. Äine vo de Entwürf vom Archidekduurbüro Herzog & de Meuron isch aagnoo worde, aber immer nonig umgsetzt worde.

D Tate Modern stellt Wärk vo de bedütendste und iiflussriichste Künstler vo dr klassische Modärne und dr Gegewart us. Vo de Wärk vom Vincent van Gogh, Paul Cézanne, Paul Gauguin und Henri de Toulouse-Lautrec aa wärde d Stiilrichdige vo dr Epoche zäigt: Impressionismus, Kubismus, Fauvismus, Futurismus, Expressionismus, Dadaismus, Surrealismus, Pop Art, Minimal Art und Konzeptkunst. S Museum zäigt nit nume Wärk vo de Protagoniste vo dr klassische Modärne u. a. vom Pablo Picasso, Georges Braque, Henri Matisse, Piet Mondrian, Marcel Duchamp, Salvador Dalí und Andy Warhol sondern au awantgardistischi Richdige wie die vom Wiener Akzionismus oder Wärk vom Joseph Beuys und amerikanischi Gegewartskunst (Jackson Pollock, Cy Twombly, Mark Rothko, Ed Ruscha).

D Duurusstellig isch in vier Beriich iidäilt, nit noch kunstgeschichtlige Epoche sondern noch Themene. Bi dr Eröffnig im Joor 2000 si das "Landschaft", "Stilllääbe", "Historiemoolerei" und "Akt" gsi. Sit dr Nöigstaltig 2006 git s d Beriich "States of Flux" (Ufbruchstimmig), "Idea and Object" (Idee und Objekt), "Poetry and Dream" (Dichdig und Draum) und "Matter and Gestures" (Materie und Geste). In dr ehemoolige Turbinehalle, wo hüte d Iigangshalle isch, git s groossi Sonderusstellige und groossi Äinzelobjekt.



</doc>
<doc id="60229" url="https://als.wikipedia.org/wiki?curid=60229" title="Manor AG">
Manor AG

D Manor AG isch die gröschti Schwizer Waarehuuschetti. Si ghört zur Manor-Grubbe, wo au d Sportartikelchetti Athleticum bedribt. D Manor-Grubbe ghöört zur Maus Frères Holding mit Sitz z Gämf.

D Manor-Waarehüüser häi im Joor 2013 en Umsatz vo CHF 2,8 Milliarde gmacht. Si häi öbbe 10'600 Mitarbäiter. Wie hooch dr Gwünn isch, isch nid bekannt.

S Undernääme bedribt in dr Schwiz 64 Waarehüüser. Iire Määrtaadäil wird uf knapp 60 % gschetzt was Manor zur grösste Waarehuuschetti in dr Schwiz macht. Wichdigi Konkuränte si d Migros mit iirer Waarehuuschette Magazine zum Globus, Coop City-Waarehüüser, Jelmoli und in dr Region Bärn Loeb.

S Sortimänt vo Manor bestoot us Äigemarke wie "Yes or No", "Avant Première", "JJBenson" und "Maddison", und us Markenardikel. Manor posizioniert sich im middlere Briissegmänt. Im Septämber 2013 het Manor as erste Schwizer Detäihändler für die, won e Manor-Kundecharte häi, e Süsteem für mobils Zaale per App iigfüert.



</doc>
<doc id="60231" url="https://als.wikipedia.org/wiki?curid=60231" title="Gottlieb Daimler">
Gottlieb Daimler

De Gottlieb Wilhelm Daimler (äigetlich Däumler; * 17. März 1834 z Schorndorf; † 6. März 1900 z Cannstatt bi Stuttgart) isch e dütsche Ingenieur, Konstrukteur und Induschtrielle gsi. De Daimler het zäme mit em Wilhelm Maybach de ärschti, schnäuloufendi Bänzinmotor und ds ärschte vierrädrige Chraftfahrzüg met Verbrännigsmotor äntwicklet.

De Daimler isch am 17. März 1834 z Schorndorf as zwöite Soon vom Gaschtwirt und Beckermeischter Johannes Friedlich Däumler (1801–1875) und sinere Frau Wilhelmine Frederika, gboreni Fänschter (1803–1864), uf d Wält cho. Im Gäburtshuus isch hüüt e Museum igrichtet; es git ou e Dänkmau bim Schorndorfer Rathuus, wo an de berühmtescht Sohn vo dr Schtadt erinnärt.

Dr Daimler het z Stuttgart Maschinebau studiert und denn 1862 als Konstrukteur für d Metallwaarefabrik Straub z Geislinge an der Steige afo schaffe. 1865 isch er Läiter von ere Maschinefabrik z Reutlinge worde. Därt het er dr Wilhelm Maybach kennegleert. 1869 het dr Daimler dr Vorstand vo de Wärkstett vo dr Karlsruejer Maschinebaugsellschaft übernoo und bald druf isch dr Maybach dört as Technische Zäichner aagstellt worde. Drei Joor spööter het dr Daimler bi dr Gasmotorefabrik Deutz afo schaffe, und dr Maybach au. 1872 het dr Maybach under dr Läitig vom Daimler e Viertaktmotor, wo dr Otto entwigglet het, für d Brodukzioon barat gmacht. 1875 het dr Daimler e verbesserete Gasmotor in de USA zum Patänt aagmäldet. S Undernääme isch von ere chliine Wärkstatt zum ene Wältundernääme worde.

Noch eme Händel mit em Otto het dr Daimler 1882 d Deutz AG verloo, isch uf Cannstatt und het scho im Joor druf e revoluzionär verbesserete und liichte Äizylinder-Viertaktmotor aagmäldet, won er zämme mit em Maybach entwigglet het. Anders as bi de Viertaktmotöör, wo bis denn üüblig gsi si, isch dr Motor nid mit Gaas sondern mit Benzin bedriibe worde, wo im e Schwümmervergaaser mit Luft vermischt und vergaast worde isch. Denn isch s Benzin-Luftgmisch im Zylinder vorkomprimiert und schliesslig mit ere Glüeröörezündig verbrennt worde. 

1885 häi dr Daimler und dr Maybach dr erst Döff mit Benzinmotor konstruiert und in de Joor druf e Motorboot (1885), e Motorkutsche (1886), e Drämli (1887), und denn e Lastwaage und e Dräsiine mit eme Zwäizylinder-V-Motor (1888). 1888 het er au e Gondle vom ene Gasballon mit sim Motor usgrüstet und eso äins vo de erste Luftschiff baut.

Er het aber nid gnueg Faarzüüg chönne verchaufe und dorum het er 1890 d Daimler-Motoore-Gsellschaft gründet, wo usser iim und em Wilhelm Maybach die Industrielle Max Duttenhofer und Wilhelm Lorenz Däilhaaber gsi si. Dr Däimler isch aber mit em Lorenz nid uschoo und het 1893 d Gsellschaft verloo. 

Wo dr britisch Industrielli Frederick R. Simms d Rächt am Phönix-Motor het welle chaufe, isch si Bedingig gsi, ass dr Daimler in d "Daimler-Motoore-Gsellschaft" zrugchiem. So isch dr Daimler 1894/95 wider Däilhaaber worde und schliesslig dr Vorsitzend vom Ufsichtsroot. 1899 het dr Maybach für d Firma e Rennwaage baut, und en uf e Naame Mercedes dauft (noch em Vornaame vo dr Dochder vom ööstriichische Kaufmaa und Generalkonsul Emil Jellinek).

Am 6. Merz 1900 isch dr Gottlieb Daimler z Cannstatt gstorbe und dört uf em Uff-Chillehoof begraabe worde.


</doc>
<doc id="60232" url="https://als.wikipedia.org/wiki?curid=60232" title="Andreas Deuschle">
Andreas Deuschle

Dr Andreas Deuschle (* 18. Novämber 1978 z Nirdenga) isch e dytsche Bolitiker (CDU). Syt 2011 isch er Abgordnete im Landdag vu Bade-Wirttebärg.

Dr Deuschle het z Esslenga s Abitur gmacht un derno an dr Universitet Dibenga Rächtswisseschafte studiert. Noch em erschte juristische Staatsexamen isch er Referendar am Landgricht Stuegert gsii un het derno mit em zwaite juristische Staatsexamen abgschlosse. Vu 2007 bis 2013 het dr Deuschle bim Energykonzärn EnBW gschafft. Syt 2008 het er aigeni Rächtsaawaltskanzlei.

Dr Andreas Deuschle isch anne 1999 zum Vorsitzer vu dr Jungen Union im Bietsverband Deizisau-Blochenga gwehlt wore. Vu 2003 bis 2008 isch Mitglid im Landesvorstand vu dr Jungen Union Bade-Wirttebärg gsii. Im Landesverband Bade-Wirttebärg vu dr Jungen Union isch er Referänt fir inhaltligi Froge gsii.

As Mitarbaiter im Stab vu dr CDU-Landesgschäftsstell isch er fir d Blanig un Vorberaitig vum Bundesdagswahlkampf vu dr Sidwescht-CDU 2005 zueständig gsii. Vu 2008 bis 2010 isch er Vorsitzende Richter am Landesschidsgricht vu dr Jungen Union gsii. Bi dr Landdagswahl 2011 isch er im Wahlchrais Esslenga aadrätte un het s Diräktmandat gwunne.

Dr Andreas Deuschle isch evangelisch un wohnt z Esslenga.



</doc>
<doc id="60234" url="https://als.wikipedia.org/wiki?curid=60234" title="Konrad Epple">
Konrad Epple

Dr Konrad Epple (* 4. Augschte 1963 z Stuegert-Bad Cannstatt) isch e dytsche Bolitiker (CDU). Syt 2011 isch er Mitglid vum Landdag vu Bade-Wirttebärg.

Dr Epple isch z Ditzenge uf d Grund- un Hauptschuel gange. Derno het er vu 1979 bis 1982 e Schlosserlehr gmacht. No dr Maischterschuel vu 1987 bis 1988 isch er anne 1988 Schlossermaischter wore. Syter anne 2004 isch er sälbschtändig.

Dr Konrad Epple isch 1977 in di Jung Union yydrätte un zwai Johr speter in d CDU. Är isch zerscht Vorstandsmitglid un derno Vorsitzer vu dr Jungen Union z Ditzenge. Mittlerwyli hat er boodi Positione bim CDU-Stadtverband Ditzenge. Derzue isch er Chraisvorstandsmitglid un stellverdrättende Chraisvorsitzer dvu dr Jungen Union Ludisburg gsii. Hite isch er Byysitzer im CDU-Chraisvorstand.

Syter anne 1988 isch dr Epple Gmairot vu dr Stadt Ditzenge un syt 1996 Mitglid vum Chraisdag Ludisburg. Syt 1999 isch er Erschte Stellverdrätter vum Oberburgermaischter vu dr Stadt Ditzenge. Vu 2000 bis 2010 isch er ehrenamtlige Verwaltigsrichter am Verwaltigsgricht Stuegert gsii. Vu 2004 bis 2009 het er dr Regionalversammlig vum Verband Region Stuegert aaghert.

Bi dr Ditzenger Oberburgermaischterwahl 2007 het dr Epple fir s Amt vum Oberburgermaischter kandidiert, isch aber mit 19,65 Brozänt vu dr Stimmen em Amtsinhaber Michael Makurath unterläge, wu 80,18 Brozänt iberchuu het, drotz ass dr Ditzenger CDU-Ortsverband dr Epple unterstitzt ghaa het.

Im Juli 2010 het si dr Epple bi dr CDU-Nominierigsversammlig as Diräktkandidat fir d Landdagswahl 2011 beworbe. Im zwoote Wahlgange het er si geg dr bishärig Landdagsabgordnete Albrecht Fischer duregsetzt. Bi dr Landtagswahl 2011 het dr Epple derno mit 38,8 Brozänt vu dr Stimme s Diräktmandat im Wahlchrais 13 "Vaihenge" gwunne un isch dodermit in dr Landdag vu Bade-Wirttebärg yyzoge.

Dr Konrad Epple isch evangelisch un ledig. Syt 1982 ghert er dr Freiwillige Fyyrwehr Ditzengen aa. 1998 isch er zum stellverdrättenden Abdailigskommandant gwehlt wore. Vu 2000 bis 2005 isch er Abdailigskommandant gsii.



</doc>
<doc id="60236" url="https://als.wikipedia.org/wiki?curid=60236" title="Marie Tussaud">
Marie Tussaud

D Marie Tussaud (* Dezämber 1761 "(noch underschidlige Kwelle am 1., 7. oder 12. Dezämber)" z Stroossburg as "(Anna) Maria Grosholtz"; † 16. April 1850 z London) isch e franzöösischi Waggsbildnere gsi und d Gründerin vom Museum Madame Tussauds z London.

D Marie Grosholtz isch z Bärn ufgwaggse, wo iiri Mueter bim Dr. Philippe Curtius (1741–1794) Huusmäitli gsi isch. Dr Curtius het in Waggs modelliert, under anderem au erotischi Miniatuure. Dr Louis François de Bourbon-Conti, e Gusää vom Louis XV. het en uf Bariis iiglaage und iim e Woonig an dr vornääme Rue Saint-Honoré verschafft. Dört het dr Curtius e Waggsfiguurekabinett afo zämmestelle. Er het dr Marie s Modelliere biibrocht, und wo si sibzääni gsi isch, het si iir ersts lääbensgroosses Modäll gmacht, äins vom Voltaire. Anderi berüemti Ufkläärer, wie dr Jean-Jacques Rousseau und dr Benjamin Franklin häi sich au lo bordretiere.

Noch dr Revoluzioon het sich iir Kundekräis gänderet, und si het Dootemaske vo brominänte Opfer vo dr Guillotine für s Revoluzioonsmuseum afo mache, drunder vom Köönig Louis XVI., vo sinere Frau Marie Antoinette aber au vo Revoluzzer wie vom Georges Danton und vom Maximilien de Robespierre. 1795 het si dr Ääscheniöör François Tussaud († 1848) ghürootet. Si häi zwäi Buebe gha aber scho im Joor 1800 het si sich vo iirem alkoholistische Maa drennt und nüün Joor spööter het si sich lo schäide.

Si isch 1802 uf Ängland und het denn wäge dr Kontinentalsperri nüm zrugg chönne und isch au bliibe, wo dr Chrieg ume gsi isch.
1835 het si an dr Baker Street z London en äignigs Museum ufdoo. Wo si 81 gsi isch, het si iiri letschti Waggsfiguur gmacht und denn s Museum iire Söön überloo.





</doc>
<doc id="60238" url="https://als.wikipedia.org/wiki?curid=60238" title="Benjamin Franklin">
Benjamin Franklin

Dr Benjamin Franklin (* 17. Januar 1706 z Boston in Massachusetts; † 17. April 1790 z Philadelphia in Pennsylvania) isch en amerikanische Drucker, Verleger, Schriftsteller, Naturwüsseschaftler, Erfinder und Staatsmaa gsi.

As äine vo de Gründerväter vo de Veräinigte Staate het er mitghulfe, d Unabhängikäitserkläärig vo de Veräinigte Staat z entwärfe und isch äine vo deene gsi, wo si underschriibe häi. Wääred dr Amerikanische Revoluzioon het er die Veräinigte Staate as Diplomat in Frankriich verdräte und het dr Allianzverdraag mit de Franzoose und denn au dr Friide vo Bariis usghandlet, won em Amerikanische Unabhängigkäitschrieg en Ändi gmacht het. As Delegierte vo dr Philadelphia Convention het er an dr amerikanische Verfassig mitgschafft.

Dr Franklin het sis ganze Lääbe lang immer brobiert, s Gmäinwääse z fördere. Er het die erste Freiwillige Füürweere z Philadelphia gründet und die ersti öffentligi Bibliothek in Amerika, wo mä Büecher het chönne usleene. Er het au e Holzoofe entwigglet, wo bsundrigs effektiiv und raucharm gsi isch und wüsseschaftligi Entdeckige gmacht, und under anderem dr Blitzabläiter erfunde.

Dr Franklin isch as Soon vom ene Säifi- und Cherzemacher uf d Wält cho und het e Karriere as Drucker gmacht. Won er zwäiävierzig gsi isch, het er sich us em Gschäftslääbe zruggzooge und isch in d Politik gange. Si sozial Ufstiig het lang as e Musterbischbil drfür gulte, wie mä sich us äigener Chraft und mit Disziplin chönn uufeschaffe.


Biografie



</doc>
<doc id="60243" url="https://als.wikipedia.org/wiki?curid=60243" title="Beruf">
Beruf

E Bruef isch e spezialisierti Aarbet von ere Persoon, wo si drfür zaalt wird. Er wird süstematisch gleert und für zum en uszüebe brucht mä e Kwalifikazioonsnoochwiis. Vo Brüef reedet mä in Wirtschaftsornige , wo uf dr Aarbetsdäilig basiere.

Dr Begriff "Dschob" wird vilmol as Sünonüüm für Bruef brucht, isch aber nid s gliiche. Zwar verdient mä au bim ene Dschob mit Schaffe Gäld, aber mäistens brucht mä drfür kä Usbildig und muess nid kwalifiziert si drfür.

Bruef goo uf „berüefe“ (mhdt. "beruofen") zrugg, und isch e Prefixbildig vom Värb „rüefe“. 

Im Middelalter het s en „innere Bruef“ ("vocatio spiritualis" oder "vocatio interna") und en „üssere Bruef“ ("vocatio externa") gee. D "Vocatio interna" isch die inneri Berüefig zum e häilige Amt (Briester oder Mönch), wo vo Gott usgoot. Dr Gisbert Voetius het ere in sinere "Politica ecclesiastica" (1663–1676) e nöis Gwicht gee. Die inneri Berüefig isch e gäistligs Amt, die üsseri het wältligi Brufsständ betroffe. 

Dr Martin Luther het s latiinische "vocatio" as d Berüefig dur Gott übersetzt: „Jeder bleibe in dem Beruf, in dem ihn Gottes Ruf traf“ oder „Jeder bleibe in der Berufung, in der er berufen wurde“ (1. Korinther 7,20). Er het s Wort Bruef au für e Stand, s Amt und d Aarbet vom ene Mensch in dr Wält brucht. Dr Luther het bäidi middelalterlige Aspäkt zämmegfasst, wil für iin Christe bi was si au mache, immer ere innere oder ere üssere Berüefig wurde folge. Die inneri Däätigkäit machi jedi Däätigkäit, au äini in dr Familie, zum Bruef. 

Mit dr Sekularisierig vom Lääbe si die religiööse Aspäkt verschwunde, aber die soziaali Verpflichdig im Raame vo dr Aarbetsdäilig het witer bestande. Über e Bruef und d Bruefsusbildig häi d Zümft, wo die ständischi Gsellschaftsornig representiert häi, die handwärklige Aktiwidääte gstüürt, aber erst sit em 19. Joorhundert isch im Begriff vom Bruef enthalte, ass er e fachligi Kwalifikazioon vorussetzt und mä mit em mäistens au sis Lääbe verdient. 

Bruef isch definiert worde as „der Kreis von Tätigkeiten mit zugehörigen Pflichten und Rechten, den der Mensch im Rahmen der Sozialordnung als dauernde Aufgabe ausfüllt und der ihm zumeist zum Erwerb des Lebensunterhaltes dient“. Dr Sozioloog Max Weber het 1925 im industrielle Bruef d „Spezifizierig, Spezialisierig und e Kombinazioon vo Läistige“ gsee, wo für Persone d „Grundlaag für e kontinuierligi Versorgigs- und Erwärbsschanse“ bildet häi. Sit em Weber sinere Definizioon wärde d Brüef vo Amt us statistisch erfasst. Die amtligi dütschi Statistik verstoot under Bruef „die auf Erwerb gerichteten, besondere Kenntnisse und Fertigkeiten sowie Erfahrung erfordernden und in einer typischen Kombination zusammenfließenden Arbeitsverrichtungen … und die in der Regel auch die Lebensgrundlage für ihn und seine nicht berufstätigen Angehörigen bilden.“

D Inhalt vom ene Bruef si es Iikomme und en Aaspruch uf e Bangsioon z haa, aber au d Befriidigung vo persönlige Inträsse, Wärtvorstellige und Ziil. D Brüef und iiri Inhalt verändere sich die ganz Zit, bsundrigs in Hiisicht uf d Aarbetsbedingige. Bi dr Bruefsusbildig isch s ursprünglig s Ziil gsi, ass dr Mensch dr Bruef, won er gleert het, denn si ganzes Bruefslääbe lang wurd mache. Wägen em technische Fortschritt, em ökonomische Wandel und dr Aarbetsdäilig, wo immer mee zuenimmt, si uf dr ganze Wält ganzi Bruefsgrubbe überflüssig worde und dr Bruef isch vilmol kä „Lääbensufgoob“ me. Das hängt zämme mit em Wandel vo dr Bruefsorientierig bis zur Brozässorientierig, und sonigi Verändrige vo de Bruefsbilder und –aafordrige chönne äim zum Bruefswäggsel und zu Umschuelig zwinge.



</doc>
<doc id="60244" url="https://als.wikipedia.org/wiki?curid=60244" title="Ofteringen">
Ofteringen

S Dorf Oftringè isch dè chlynschte Ortsdeil vo dè Gmeind Öschingè mit 329 Ywooner (Stand: 30. Juni 2011) im Landchreis Waldshuèt z Baddè-Wrttèbärg.

Dè Ort Oftringè lyt a dè Südgränz vo dè Dütschland, uumittelbar a dè dütsch-schwizer Gränz.
D Oftringèr Gmarkung gränzt ganz im Oschtè a d Gmarkung vo dè Chläggi-Gmeind Traadingè aa, selli lyt im südweschtlichschtè Zipfel vum Kanton Schaffhuusè. Oftringè lyt am öschtlichè Rand vum Südschwarzwald, sebbè wörd widderum vom Dal vo dè Wuètè begränzt, a sellèrè irè rächtè, geg dè Schwarzaald zeigendè Haaldè lyt s Dorf Oftringè. Diè rächt Wuètèhaaldè wörd immer widder abwechselnd vu Bärgvorschprüng un dezwüschè ligendè Buchtè gliderèt, Oftringè lyt wiè alli andrè Ortschaftè a dè rächtè Wuètèhaaldè (Horrè, Eggingè, Äbberfingè un Stüèlingè) in èrè Ybuchtung zwüschè èm Oftinger Horn im chlynè Wuètèknǜè bi Dègernau un èm Hörnle südlich vo Untereggingè. Nõchbôrort vo Oftringè sin wuètèabsi Degèrnau a dè linkè Haaldè, unterhalb vum Wuètèknǜè ooni Sichtkontagt d Gmeindehauptort Öschingè, wuètèobsi s Dorf Oftringè. Im Chleggau öschtlich übber diè link Wuètèhaaldè durrè lyt Traadingè un dè südbaddischè Gränzort Ärzingè. Im nächschtè Dal im Weschtè lyt Untermettingè im Steinadal. 

Zuè Oftringè ghört s Dorf Oftringè a dè rächtè Wuètèhaaldè un dè Wohnplatz Rewèdal (Reuèdal) a dè rächtè Wuètèhaaldè.

Èrschti Erwäänung vo dè Hèrrè vo Oftringè isch im Johr 1240 gsi. D Ygliderung i d Gmeind Öschingè hèt am 1. Januar 1971 stattgfundè.

Hüt zellt Oftringè öppè 330 Ywooner. Dõmit isch Oftringè dè mit Abschtand chlynschte Ortsdeil vo Öschingè, zmòl s Nõchbôrdorf Degèrnau hützdags hart a dè 1000-Ywooner-Markè chratzt, diè Ortsdeil Horrè un Schwerzè südlich vo Öschingè hèn selli Markè schu längscht übberschprungè. D gringi Ywoonerzahl dürft au dõ dra ligè, dass Oftringè im Schattè vo dè uffschtrebendè Ortschaftè Öschingè dalabsi un Eggingè dalobsi lyt.

S Wappè vo dè ehemòls sèlbschtändigè Gmeind Oftringè zeigt drei (2:1) ligendi silberni Mondsichlè uff rotem Grund. Si sin d Zeichè vo dè Familliè Oftringer.


Z Oftringè git s no dè 1913 gründete "Radschportvorein „Frisch Auf“ Oftringè" (churz: RSV), sell isch è bsunderi Art vo Vorein, wo s im Wuètèdal suscht nu nò z Grimmelshoffè git un dè Männergsangvorein (churz: MGV). Spezièll isch z Oftringè selber kein Blõsmusigvorein git, sell isch für Dörfer im Chreis Waldshuèt ab 200 Ywooner uffwärts braktisch obligatorisch. Blõsmusiger hèn abber d Möglichkeit, im nu 2 km entfèrntè Dorf Degèrnau in èm Orcheschter z musizyrè.

Oftringè hèt kein Schuèl mee. Grundschüèler gön i dè Regèl i d Grund- un Hauptschuèl z Öschingè bzw. i d Ußèschtell z Degèrnau. Als witerfüürendi Schuèlè stôn im Umchreis s Chleggau-Gǜmnasium z Dǜèngè, d Realschuèlè z Dǜèngè un Stüèlingè, sowiè d Gmeinschaftsschuèl z Öschingè zur Vofüègig. Ußerdèmm git s voschideni Berufsschuèlè i dè Stadt Waldshuèt.

Dè ehemõlige Baanhof Oftringè isch 1981 abgrissè worrè. Grund defür isch dè Bau Ofteringer Ortsumfaarig im Lauf vo dè Bundesstraße 314. Durch d Dalschtrǒß B 314 hèt Oftringè è guèti Aabindig innerhalb vum Wuètèdal. I dè Regel vokeerèd stündlich, sunntigs mèngmòl au zweischtündlich Büs vo dè Linniè 7338, wärchtigs oft au in èm dichterè Tagt. Zuèdèmm git s è Landschtrõß vom Dorfzèntrum a dè rächtè Haaldè s Loch uè, am Kloschter vorby bis uff dè Oftringer Bärg uè, wo i s Steinadal uff Mettingè durrè gòt. Ebbèso git è Strôßli vo dè Reuètaler Mülli s Reuèdal deruff bis zum Vogelhof mit Aaschluß a d Vobindigsschtrõß Degèrnau-Ärzingè, wo bi Yheimischè gèrn bruucht wörd, um dè Degèrnauer Stich z umgò.
Autobaanaaschluss isch z Oftringè ehnder è druurigs Thema, dè bescht Aaschluss a s Autobaannetz z Dütschland isch Aaschlussschtell Donaueschingè odder Geisingè a dè A 81.

È Zugaabindig isch sit dè Stilllegig 1971 vo dè Unterè Sauschwänzlebahn nit vorhandè. Sunntigs im Summer vokeerèd uff dè barallel zuè dè Bundesstrõß ligendè Baanschtreggi Zuèbringer zu dè Sauschwänzlebahn, dè sognannte "Wizä-Pendel". Im Johr 2015 hèt s èn Pilotvosuèch gää, dè Schüèlervokeer widder mit Züg statt mit èm Schinnè-Ersatzvokeer in Form vo dè SBG-Büs z bewältigè. Dè Schüèlerzug a Oftringè vorbei bis Eggingè un retour bis Lauchringè vokeert. Oftringè lyt am Wuètèdalradwäg (bi dè Reuètaler Mülli), wellè Oftringè mit dè umligendè Dörfer un Städt im Mittlerè un Unterè Wuètèdal vobindet.

Nägschtgelegenè Flughaffè isch vo Oftringè uus z Chlotè in èrè Entfernung vo guèt 50 Kilometer. Dè nägschte dütsche Flughaffè isch z Stuègètt.

Z Ofteringè sèlber git s kei Ykaufsmöglichkeitè. Im nächerè Umfäld git s è baar Läddè bi dè Silberwisè z Öschingè für d Grundvosorgig, Chlyzentrè i dè Umgebig sin Öschingè, Ärzingè un Stüèlingè. S nögschtligendè Mittelzèntrum isch Düèngè odder Waldshuèt, Obberzèntrum isch z Fryburg.
Z Oftringè git s zwei Gaschthüser. Zum einte s Gaschthuus "Adler" am Nordrand vum Dorf sowiè d "Reuèdaler Mülli" gegèübber vum Dorf am linkè Dalrand ennèt dè Wuètè.




</doc>
<doc id="60247" url="https://als.wikipedia.org/wiki?curid=60247" title="Prokaryoten">
Prokaryoten

D Prokaryote (Prokaryota), mä säit ene au Prokaryonte (Prokaryonta), si zellulääri Lääbewääse, wo kä Zellkärn häi. Iire Zälletüp wird as Protocyte bezäichnet. Bakterie und Archäe si Prokaryote. D Prokaryote bilde kä biologischs Taxon.

Dr Naame bezieht sich druf, ass si kä Chärn häi (altgriechisch "pró" „vor“, „vorhär“; ' „Nuss“ oder „Chärn“). D Bezäichnig Prokarya wird sältener verwändet; d Bezäichnig Monera isch veraltet.

D Iidäilig vo Lääbewääse in Prokaryote und Öikaryote isch zum erste Mol vom Edouard Chatton für Protiste gmacht und 1925 veröffentligt worde. Die nöijeri Iidäilig vo de zellulääre Lääbewääse in drei Domääne entspricht dr Ufdäilig vo de Prokaryote in zwei Domääne: Bakterie und Archäe. Die dritti Domääne si d Öikaryote.

D Öikaryote häi in iire Zälle (Eucyte) en „ächte“ Zällchärn, wo dur e Dobbelmembraane vom Zytoplasma um en ume abgränzt isch, und in däm Chärn befindet sich d DNA, wo in Chromosome organisiert isch. In prokaryotische Zälle (Protocyte) befindet sich d DNA hinggege frei im Zytoplasma.

Au d Polymerase befinde sich frei im Zytoplasma. Bi dr Proteinbiosynthese finde d Dranskripzioon und d Dranslazioon im Zytoplasma statt.

D Prokaryote häi im Vergliich zu de Öikaryote chliineri Ribosome: 70 S-Ribosome (bi Öikaryote: 80 S-Ribosome).

In de Prokaryote het s im Geegesatz zu dr Öikaryote käni Organelle, wo dur Membraan abgränzt si, wie Plastide, Chloroplaste und Mitochondrie, und au käini Dictyosome, Zentriole und mitotischi Spindle. Si häi au käni Wakuole und kä endoplasmatischs Retikulum.

D Gröössi vo de Prokaryote (bi de lenglige dr Durchmässer) lit zwüsche 0,2 und 700 µm ("Thiomargarita namibiensis" öbbe 700 µm).
D Forme si nit seer komplex, usser bi Myxobakterie. Dr Ufbau vo dr Membraane um d Zälle ume isch hinggeege komplex, zum Däil git s e zwäiti Zällmembraane. Nume in de Zällwänd vo Bakteriezälle git s s Murein, e Verbindig, wo us Zücker und Aminosüüre zämmegsetzt isch.




</doc>
<doc id="60248" url="https://als.wikipedia.org/wiki?curid=60248" title="Mellophon">
Mellophon

S Mellophon odder Melophon, au Mellophonium dauft, isch è Blèchblõsinschtrumènt un ghört zuè dè Hornfamilliè. 

S wörd vo allem i dè Milidärorcheschter, Marching Bands un söttigèm gschpillt, wo i dè USA è großi Tradition hèn. Dört setzt mò in Marschformationè s Mellophon statt èm Waldhorn y, well s bim Gõ eifacher z händlè isch un dè Schallbecher nõch fürrè gòt, sèbb isch uss klanglicher, abber au choreographischer Sicht vo Bedütig. S Mellophon vohaaltet sich also ähnlich in Relation zum Althorn wiè s Sousaphon im Voglych zuè nèrè Tuba.

Im Mellophon sin Donumfang langèd vom fis bis zum c². Gwöänlich sin Mellophöner in irer Grundschtimmig in F odder Es gschtimmt, analog zum Althorn. D Obberdonreiè lyt è Oktavè übber m F-Waldhorn, wa braktisch bedütet, dass dè übliche Donberych i dè notyrtè eingschrichenè Oktavè grifftechnisch wiè bi dè Drumbeetè ghandhabt würd, d Naturdön dört also wit usènand ligèd. Sell isch bim F-Waldhorn nit èso, dört spillt üblicherwys è Oktavè obbèdra, also quasi i dè zweigschrichène Oktavè, wo d Obberdonreiè im Terzabschtand stòt, ergo dütlich enger isch (Naturdön: c,e,g usw.) S Mellphon tendyrt also im Gegèsatz zum F-Waldhorn nit zum "Giigsè", zuè falsch aagschpilltè Naturdön. S Mellophon hèt drei Ventyl, wiè auch d Drumbeetè, s hèt nit kei Quartventyl, well mò sell nu für de düèfè Donberych bruucht, wo s hoche Blèch nit deheim isch.
Für s Mellophon wörd meischtens è Kesselmundstüggle - bauglych mit sellèm vom Althorn odder vo dè Drumbeetè - bruucht, well s jo au als Althorn-Ersatz vowendet wörd. Alternatyv cha mò au è Waldhornmundschtüggle bruuchè, i sellèm Fall bruucht s einèwäg è passendè Adapter, well dè Mundschtuggschaft vum Waldhorn dütlich ènger isch.


</doc>
<doc id="60250" url="https://als.wikipedia.org/wiki?curid=60250" title="Nickel">
Nickel

Nickel isch e chemischs Elemänt met äm Elemäntsymbol Ni und dr Ordnigszau 28. Es zäut zu dän Öbbergangsmetau. Im Periodesyschtäm staat äs nach dr eltere Zäuwiis in dr 8. Näbegrubbe oder Iise-Platin-Grubbe, nach dr nöiere in dr Grubbe 10 oder Nickelgrubbe.



</doc>
<doc id="60252" url="https://als.wikipedia.org/wiki?curid=60252" title="Adelberg Meyer zum Pfeil">
Adelberg Meyer zum Pfeil

Dr Junker Adelbärg Meyer zum Pfiil (au "Adelbärt Meyer zum Pfiil") (* 1474 z Baasel; † 8. Juni 1548 z Baasel) isch 1521 vom Baasler Root zum Bürgermäister gweelt worde, zum erste Mol ass sich dr Root drbii nid um die formelle bischöflige Ernennigsrächt kümmeret het. Er isch zu äim vo de mächdigste Politiker vo Baasel zu sinere Zit worde. 

Dr Adelbärg Meyer isch e Duechhändler, Rootsherr und Mitgliid vo de Baasler „Herrezümft“ zu Safre und zum Schlüssel gsi und vo dr Handwärkerzumft zu Wäber. Bim Milidäär isch er vo 1524 bis 1546 Züügher und Bannerherr im Rang vom ene Hauptmä gsi. Vom Kaiser Ferdinand I. het dr Junker e Diplom über en erblige Aadelsstand bechoo.
Dr Junker Adelbärg Meyer zum Pfiil isch vom Gschlächt vo de Meyer zum Pfiil abgstammt, wo eso ghäisse häi, wägen em Pfiil im Familiewabbe. Es het scho im 15. Joorhundert zu de riiche Familie vo Baasel ghöört. Im 15. und 16. Joorhundert häi sini Mitgliider dr Junkerditel gfüert. Sini Eltere si dr Humanist Nikolaus Meyer zum Pfiil († 1500) und d Barbara zum Lufft gsi, d Dochder vom Baasler Rootsher Ulrich zum Lufft zu Wiilüt und dr Magdalena Eberler. Äine vo sine Brüeder isch dr Wäggsler und Rootsher zum Schlüssel Bernhard Meyer zum Pfiil (1488–1558) gsi, wo vo 1548 bis 1558 au Bürgermäister vo Baasel gsi isch.

Dr Adelbärg Meyer zum Pfiil isch 1504 Mitgliid vo de Baasler „Herrezümft“ zu Safre und zum Schlüssel und vo dr Handwärkerzumft zu Wääber worde, was mit sim Bruef as Duechhändler z due gha het. Zuesätzlig het er aber au Gschäft mit Grundbsitz und Liignschafte gmacht. 1511 isch er Säggser zu Safre worde.

Das isch dr Aafang vo sinere politische Karriere gsi. Sit 1509 isch er scho Grichtsherr gsi, 1514 isch er in Root gweelt worde het bis 1548 d Ämter vom ene Siibner (Finanze), vom ene Nüüner (Chriegsusschuss), vom ene Fümfer (Gricht), vom ene Dreijer (obersti Finanzufsicht), vom Bau- und Kaufhuusher, vom ene Ehebruchher (Rootsverdräter im Ehegricht) und vom ene Appellazioonsher (zwäiti und höggsti Grichtsinstanz) gfüllt. Noch dr Reformazioon vo dr Stadt und dr Sekularisierig vo de Baasler Klööster isch er au Pflääger vom Kloosterguet "Stäine" gsi.

Vo 1518 het er d Baasler Politik as Drizääner glänkt. Sit 1518 isch er au Stadtwäggsler gsi, was si bedütends Vermööge no gröösser gmacht het.
Dr Baasler Root het en 1521 zum Bürgermäister gweelt, und zum erste Mol in dr Gschicht vo dr Stadt sich drbii nid um die formelle bischöflige Ernennigsrächt kümmeret. Dä Boste het er bis zu sim Dood im Joor 1548 gfüllt, denn isch si Brueder Bärnhard für zää Joor gweelt worde. Zwüsche 1522 und 1531 het dr Adelbärg zu de wichdigste Rootshere ghöört, was d Baasler Ussepolitik aagange isch. Er isch äine vo de bedütendste Baasler Diplomate in dr Reformazioonszit gsi, nid nume wäge sine Gsandtschafte in d Äidgenossenschaft sondern au an Oberrhii. Noch dere Zit isch er denn fast nie me Mitgliid von ere Delegazioon gsi, und si Brueder Bärnhard het e Füerigsposizioon as Gsandte ins nööchere und witere Beziejigsfäld vo Baasel iignoo. Vo 1524 bis 1546 isch dr Adelbärg Meyer zum Pfiil au Züügher und Bannerherr im Rang vom ene Hauptmä gsi.

Wääred em Joorzäänt vo dr Reformazioon het dr Adelbärg Meyer zum Pfiil im Amt vom Bürgermäister as Verdräter vo de Zümft mit em Heinrich Meltinger abgwäggslet, won e Patrizier us dr "altglöibige" Bardei gsi isch. Dr Meyer zum Pfiil wird zu de reformatorisch gsinnte Chreft im Root zelt, er isch aber nit wie dr Jakob Meyer zum Hirze as Verfächter von ere Ernöijerig vo dr Kiirche ufdräte. Er het eender zur Grubbe vo dene Rootsmitgliider ghöört, wo zwar d Entwigglig zur Reformazioon aane Schritt für Schritt mitgmacht häi, aber brobiert häi, radikali Veränderige z verhindere. Dank sonige Aasträngige häi z Baasel, au wenn d Ufreegig grooss gsi isch, no wääred Joore bäidi Barteije iiri Religioon frei häi chönne usüebe, bis 1529 e Bildersturm dr Begriff vo dr Toleranz für e langi Zit us Baasel verbannt het. As Füerer vo dr Middelbardei zwüsche de konfessionspolitische Posizioone in de 1520er Joor het mä ooni dr Adelbärg Meyer zum Pfiil innepolitisch nid vil chönne mache.

Dr Adelbärg Meyer zum Pfiil het verschidnigi Schrifte hinderloo, drunder Uszüüg us Rootsbüecher, Mitdäilige über die äigeni Familie und über zitgenössischi Eräigniss. Ass er historisch-antiquarisch intressiert gsi isch, zäige zum Bischbil sini Abschrifte us dr Chronik vom Konrad Schnitt und d Übersetzig vo dr Chronik vom Heinrich vo Bäinhäim, won er in Ufdraag gee het. D Sammlig vo de Notize us dr eltere Gschicht vo Baasel, won er 1543 gschriibe het, wird hüte im Baasler Kiirchenarchiv ufbewaart. D Abschrifte vo eltere Baasler Chronike, won er uf äigeni Chöste het lo mache, si wichdig, wil meereri Gschichtskwelle vom 15. Joorhundert, wie d Dänkwürdigkäite vom Henman Offenburg oder d Chronik vom Heinrich vo Bäinhäim, nume eso erhalte bliibe si.

Dr Junker Adelbärg Meyer zum Pfiil het 1503 in erste Ee d Katharina Hütschi (1470–1508) ghürootet, d Dochder vom Melchior Hütschi, Zumftmäister zum Schlüssel z Baasel, in zwäiter Ee 1509 d Margaretha Trutmann, d Dochder vom Hans Trutmann, Rootsher zum Schlüssel und Baasler Oberstzumsftmäister und dr Clara Brunlin, in dritter Ee 1533 d Katharina Bischoff (1515–1541), d Dochder vom Andres Bischoff, Baasler Rootsher zu Husgnosse und dr Barbara Bär.

Er het zwäi Söön und drei Döchder gha. Äine vo de Söön isch dr Johann „Hans“ Ludwig Meyer zum Pfiil (1539–1607) gsi, wo d Anna Frobenius ghürootet het, d Dochder vom Buechdrucker Hieronymus Frobenius (1501–1563), Baasler Zumftmäister zu Safre. E Soon us dere Hüroot isch dr Bernhard Meyer zum Pfiil (1564–1610) gsi, wo d Cordula Truchsess vo Rhiifälde (1573–1608) ghürootet het.

Zu de Noochfaare vom Adelbärg Meyer zum Pfiil ghööre no:



</doc>
<doc id="60253" url="https://als.wikipedia.org/wiki?curid=60253" title="Palmsonntag">
Palmsonntag

De Palmsunntig isch de Sunntig vor Oschtere und de erscht Tag vo de Karwuche. As Fäscht erinnered är im Chrischtetum a Iizug vom Jesus uf Jerusalem. Luut de Evangelie söll de Jesus uf eme Esl gritte sii und er siig bim Iizug vom Volch mit Palmzwyg und Palmbüsch bejublet worde.

D Palme gältid am Mittelmeer als heiligi Bäum. Si symbolisiärid Läbe und Siig. De Ritt uf eme Esl widerum isch es Sinnbild füre Frideskönig und für Bscheideheit. De triumpfali Iizug meint, dass es us chrischtlicher Überzüügig widr e König z Jerusalem git. Das isch e Provokation für d Jude gsii, wo de Jesus nid as König aagluegt hend und au für d Römer, wo s Ereignis als Zeiche für en Uufschtand agluegt hend. I de chirchliche Kunscht isch diä Szene hüüfig dargschtellt worde. De Jesus sägned debii s Volch mit de rächte Hand.

Statt Palmzwyg wärdid im Bruuchtum Wydechätzli und Palmbüscheli verwändet. Si wärdid bi Palmprozässione i d Chile träit und det gweiht. Nacher chömids dihei i Herrgottswinkel.

Früehner isch i de Prozässion amigs e Palmesl mitgfüehrt worde.



</doc>
<doc id="60254" url="https://als.wikipedia.org/wiki?curid=60254" title="Stadtkommando Basel">
Stadtkommando Basel

S Schtadtkommando Baasel isch im Zwäite Wältchrieg e Verband vo dr Schwizer Armee under em Kommando vom Oberscht Hans De Bary (1894-1968) gsi, wo speziell für d Verdäidigung vo dr Schtadt Baasel ufgstellt worden isch. D Schtadt Baasel isch mit iire Rhiibrugge e wichtige schtrategische Stützpunkt gsi, wo mä s Witerchoo vom ene Gegner lengeri Zit hätt chönne verzöögere.

D Sperrstell Baasel-Rhiiufer gilt als e milidäärhistorischs Dänggmol vo nazionaaler Bedütig.

Vo 1080 bis 1860 het s drei Schtadtmuurering um d Schtadt Baasel ume gee: die vom Fürstbischof Burkhard vo Fenis, die Inneri und die Üsseri Muure. An dr Innere und Üssere Schtadtmuure isch mä dur Door und Schwibbööge in d Stadt iine und uuse. Vo dene Befestigunge exischtiere hüt no s Santihansdoor, s Dalbedoor und s Spaaledoor und e churzes Stügg vo dr Muure im «Dalbeloch», was hüte alles dänggmolgschützt isch. 

D Bunker vom 20. Joorhundert si bi dr Letzischanze mit dr middelalterlige Stadtmuure kombiniert worde oder stöön uf em ehemoolige Schlachtfäld bi St. Jakob an dr Birs.

Vor dr Allgemäine Chriegsmobilmachig uf e 2. Septämber 1939 si am 28. August 1939 d Gränzdrubbe und am Daag druf d Baasler Territorialregimänter 73 (Territorialbatallioon 127, 129) und 86 (Ter Bat 128, 179) ufbote worde, zum s Stadtgebiet vo Baasel z verdäidige. Dört häi si under em Kommando vo dr Gränzbrigade 4 afo Barrikade, Hinderniss und Bewachigsaalaage ufbaue. Middi Septämber si d Territorialdrubbe em Stadtkommando Baasel understellt worde, wo uf e 1. Oktober bildet und dr 4. Diwisioon zuedäilt worde isch.

D Stadt Baasel isch vor dr Verdäidigungsstellig vo dr Schwizer Armee (Limmatstellig) glääge und s Chläibaasel (mit em dütsche Baadische Baanhoof) und de Gmäinde Rieche und Bettige nördlig vom Rhii. D Stadt isch strategisch schwiirig zum verdäidige gsi und d Middel, für zum drus e vorgschoobnige, befestigte Stützpunkt z mache, si beschränkt gsi. Die äigentligi Verdäifigung vom Land isch an strategisch günstigere Stelle blaant worde. S Armeekommando het am 20. April 1940 d Bsatzig versterkt, für dass dr Abschnitt Baasel gegen e Überfall und e Handsträich sicher weer und Baasel uf dr Widerstandslinie wurd bliibe. Bim ene Aagriff hätte Huus um Huus und Strooss um Strooss müesse verdäidigt wärde.

D Brugge über e Rhii und über die underi Birs und anderi Objekt si vorberäitet worde ass si chönne zerstöört wärde. D Bruggeköpf si uf bäide Site stark usbaut und mit Infanteriibunker befestigt worde. Im Stadtgebiet het mä 526 Sperrene und Stellige ufbaut, 169 von ene im Chläibaasel. 

D Ufgoob vo de Drubbe vom Stadtkommando het im Raame vo dr Nöitralidäätsstellig in dr Kontrolle vo de Gränze uf alli Site bestande, in dr taktische Ufstellig hinder de Sperrine und in dr Bewachig vo de lääbenswichdige Betriib.

Im Mai 1940 isch s Stadtkommando under s Kommando vo dr Diwisioon Gämpe gstellt worde, wo "ad hoc" bildet worde isch. Am 3. Juli 1940 isch d Diwisioon Gämpe ufghoobe worde und am 6. Juli het mä d Drubbe vom Stadtkommando entloo. Noch em Rückzug vo dr Armee ins Reduit isch Baasel zur offnige Stadt erkläärt und s Stadtkommando uf Pikett entloo worde, was bis zum Ändi vom Chrieg eso bliibe isch. D Gschäft vom Territorialdienst het dr Blatzkommandant (Mobilmachigsblatz Stadt Baasel) müesse erledige.

Noch dr alliierte Landig und em Vormarsch Richdig Dütschland im Herbst 1944 isch dr milidäärisch Schutz vo de Rhiibrugge wider aktuell worde. Vom 6. Septämber aa isch öbbe e Diwisioon uf Baasel verlegt worde: Es si Drubbe vo dr Fäldarmee und vom Gränzschutz mit Infanterii, Artillerii, Panzerabweer und Sappöör choo. D Kommandante vo dr 4. Diwisioon und dr Gränzbrigade 4 häi sich z Baasel iikwardiert. 

Im Chalte Chrieg isch mit dr Drubbenornig TO 51 wider e Stadtkommando Baasel vorgsee gsi und uf e 1. Januar 1954 e Kommandant ernennt worde (Pikettstellig). Mit dr Armee 61 (TO 61) isch dr Territorialdienst nöi organisiert und s Stadtkommando Baasel 211 bildet worde, wo im Territorialkräis 21 understellt gsi isch. Bim erste gmäinsame Dienst im Mai/Juni 1975 mit em Kommandobostestandort Sissach si em Stadtkommando für e Kampfufdraag Nöitralidäätsschutzdienst (NSD) äi Batallion, Scheniiformazioone und für die territorialdienstlige Ufgoobe drei Füsilierkompanie, drei Hilfsbolizeikompanie, vier Bewachigsdetaschemänt, zää Bedröijigsdetaschemänt und zwäi Sanidäätsdetaschemänt zur Verfüegig gstande.

Ändi 1986 isch s Stadtkommando von sine Kampfufgoobe vollständig entlastet worde und het nume no territoriali Dienstläistige müesse erfülle. Uf en 1. Januar 1989 isch s Stadtkommando in Rang vom ene Ter Kräis erhoobe worde. Für e Ärnstfall het mä für e Nöitralidäätsschutz e Kampfdrubbekommandant mit eme chliine Staab uf Pikett gstellt. D Stadt Baasel het vo 1939 bis 2003 die äinzigi territorialdienstligi Struktur in dr Schwiz gha, wo als Stadtkommando bezäichnet worde isch.

Aafangs Septämber 1939 het dr Regierigsroot d "Zivilakzioon Baasel" (ZEB) lo organisiere, wo s Kantonsiiwooner, wo sich s finanziell nid hätte chönne läiste, hätt sölle mööglig mache, in sichereri Landesgegende z züügle. Alli andere, wo Baasel hätte welle verloo, hätte daas uf s äigene Risiko und uf äignigi Köste müesse mache. 
Am 14. Mai 1940 het s Stadtkommando wäge de Mäldige vom milidäärische Noochrichdedienst über dütschi Drubbebeweegige jeden Augebligg mit eme dütsche Aagriff grächnet und het die höggsti Alarmberäitschaft usglööst. E Däil vo dr Zivilbevölkerig isch zum Däil panikartig us dr Stadt gflüchdet, am Baanhoof het s bis zum 16. Mai e riisigi Druggede gee und beladnigi Brivatfaarzüüg si ins Landesinnere gfaare. Wo d ZEB d Evakuazioon mit 27 Iisebaanzüüg noch em 15. Mai hätt chönne aafoo, het s scho en Entwarnig gee. Noch zitgenössische Schetzige häi im Mai 1940 öbbe 100'000 Persone die nördlige Gränzgebiet verloo, vo deene zwüsche 20'000 bis 30'000 d Stadt Baasel.

Am 20. Juni 1940 het dr General Guisan die Instrukzioon an d Bevölkerig uusegee: "Wer keinen Befehl zum Weggehen erhält, hat an seinem Wohnort zu bleiben". Freiwilligi häi zwar döfe goo, solang d Flüchtlingsström milidäärischi Operazioone nid behinderet hätte. Am 4. Novämber 1940 het dr Kommandant vom 2. Armeegoor e Ghäimbefääl an d Territoralkommandante gschiggt, ass si unerlaubti Evakuazioone sölle verhindere. E baar Firmene häi vorgesorgt und häi wichdigi Akte und Personal in dr Reduitruum brocht.


</doc>
<doc id="60255" url="https://als.wikipedia.org/wiki?curid=60255" title="Jason Bateman">
Jason Bateman

De Jason Bateman (uf d Wält cho z Rye am 14. Jänner 1969) isch en amerikanische Schauspiler.

Im Bateman si Karriere het mit ere Hauptrolle in dr Färnseeserii "Little House in the Prairie" ("Unsere kleine Farm") aagfange, won er vo 1981 bis 1982 d Rolle vom James Ingalls gspiilt het. In dr Middi vo de 1980er isch si Popularidäät dank Hauptrolle in Serie wie "Silver Spoons", "It’s Your Move" und "The Hogan Family" no gwaggse. 

Denn isch e Pause cho und erst 2002 het er wider e Rolle bechoo, im Kinofilm "The Sweetest Thing" (Super süß und super sexy) und denn Rolle in de Film "Starsky & Hutch" und "Dodgeball: A True Underdog Story" (Voll auf die Nüsse.)

Vo 2003 bis 2006 het er d Hauptrolle vom Michael Bluth in dr Sitcom "Arrested Development" gspiilt, und für die het er 2005 e Nominazioon für en Emmy als beste Hauptdarsteller bechoo und e "Golden Globe" und no e "Satellite Award" gwunne. D Serii het denn e Pause gmacht und isch im Mai 2013 bim Video-on-Demand-Aabieter Netflix für 15 nöiji Episode zruggchoo. In denen het er wider si alti Rolle gspiilt.

Sit 1989 schafft dr Bateman au as Reschissöör. Bis in d 2000er Joor het er Episoode vo verschiidene Färnseeserie inszeniert. 2013 het er mit "Bad Words" si erste Spiilfilm dräit.

Im Bateman si Vater isch Amerikaner, si Mueter isch Ängländere. Si elteri Schwöster Justine Bateman het in dr Serii "Family Ties" (Familienbande) e Hauptrolle gspiilt. Sit 2001 isch dr Bateman mit dr Amanda Anka, dr Dochder vom Sänger und Schauspiiler Paul Anka, verhürootet. Si häi zwäi Döchder.


</doc>
<doc id="60257" url="https://als.wikipedia.org/wiki?curid=60257" title="Bernhard Meyer zum Pfeil">
Bernhard Meyer zum Pfeil

Dr Junker Bärnhard Meyer zum Pfiil (* 1488 z Baasel; † 1558 z Baasel), isch e Duechhändler, Ghäime Staatsroot und Gsandte vom Kanton Baasel gsi und vo 1548 bis 1558 Bürgermäister z Baasel. Bim Milidäär het er dr Rang vom ene Hauptmä und Bannerherr ghaa.

Bernhard Meyer zum Pfiil isch vom Gschlächt vo de Meyer zum Pfiil abgstammt, wo eso ghäisse het, wägen em Pfiil im Familiewabbe. Es het scho im 15. Joorhundert zu de riiche Familie vo Baasel ghöört. Im 15. und 16. Joorhundert häi sini Mitgliider dr Junkerditel gfüert. Er isch e Soon vom Humanist Nikolaus Meyer zum Pfeil († 1500) und vo dr Barbara zum Lufft gsi und e Brueder vom Junker Adelbärg Meyer zum Pfiil (1474–1548), wo grad vor iim dr Bürgermäister vo Baasel gsi isch.

Vo 1529 isch er reformiert gsi. Er het as Gwandmaa und Wäggsler gschafft und isch vo 1530 bis 1548 Rootsher vo dr Zumft zum Schlüssel gsi, äinere vo de „Herrezümft“ und as Drizääner Ghäime Staatsroot. 1548 bis 1558 isch er Bürgermäister z Baasel gsi, und under anderem au Dreier, Siibner und „Wardein“ (Münzbrüefer) an dr „Goldige Münze“. Er isch Mitgliid vom Stadtgricht, (Fümfergricht) und vom Apellazioonsgricht gsi. Im Milidäär het er as Hauptmä und Bannerher dient. Dr Bärnhard Meyer zum Pfiil het zu de füerende Ussepolitiker vo Baasel ghöört. Er isch an 190 Baasler Gsandtschaftsmandat in dr Äidgenosseschaft und im Baasler Umland drbii gsi und het e füerendi Rolle bi de Gsandtschafte ins nööchere und witere Beziejigsfäld vo Baasel gspiilt.

Dr Bärnhard Meyer zum Pfiil isch in erster Ee mit dr Helena Bär, ere Dochder vom Duechhändler Hans Bär verhürootet gsi, wo 1515 in dr Schlacht ni Marignano as dr Baasler Bannerher gfalle isch, Zumftmäister vo dr Baasler Zumft zu Safre und Schwooger vom Baasler Bürgermäister (1516–1521) Jakob Meyer zum Haas (1482–1531) gsi isch. In zwäiter Ee isch dr Bärnhard Meyer zum Pfiil mit dr Maria Wölflin verhürootet gsi, dr Dochder vom Gwandmaa Wilhelm Wöflin.

Sini Söön:

Äine vom Bärnhard Meyer zum Pfiil sine Nöwöö isch dr Hans Ludwig Meyer zum Pfiil (1539–1607) gsi, e Baasler Drizääner. Vo 1559 aa isch dr Hans Ludwig mit dr Anna Frobenius (1541–1576) verhürootet gsi, dr Dochder vom bedütende Baasler Verleger Hieronymus Frobenius (1501–1563), eme Fründ vom Erasmus vo Rotterdam, und eso e Schwooger vom Ambrosius Frobenius (1537–1595).



</doc>
<doc id="60259" url="https://als.wikipedia.org/wiki?curid=60259" title="Geheimrat">
Geheimrat

Dr Ghäimi Root isch in de Territorie vom Häilige Röömische Riich und de spöötere dütsche Monarchie e Kollegium vo Rööt gsi, wo diräkt under em Fürst gstande isch und mäistens au under däm sim Vorsitz über die wichdigste Aagläägehäite vom Land beschlosse het, bsundrigs über s Erloo vo Verordnige. In freije Riichsstedt het dr sogenannt Chläi Root as Ghäime Root gulte. Dä isch für die ganzi Finanz- und Ussepolitik vo dene Stadtstaate zueständig gsi. 

D Mitgliider vom Ghäime Rootskollegium häi dr Ditel Ghäime Root oder au Ghäimroot dräit. 

Z Baasel het dr Drizäänerroot as Ghäime Root gulte. Er het us acht bis fuffzää Haimlige vom Root bestande, im Underschiid zu de Haimlige vo Burger, das häisst vom Groosse Root.



</doc>
<doc id="60260" url="https://als.wikipedia.org/wiki?curid=60260" title="Gewandschneider">
Gewandschneider

D Gwandschniider, au Wandschniider, si Kauflüt im Middelalter gsi, wo mit Duech vo uswärts ghandlet häi. Iiri Handelswaare si zerst us dr Toskana, us de Niiderland und Flandere choo, spööter au us Schwoobe, Aache oder Ängland.

Si häi d Waar as Balle oder im "Usschnitt" verkauft. S Rächt zum Usschnitt, also Duech z verschniide und eso z verkaufe, het vilmol zu Händel mit de Kröömer, de Wääber und de Schniider gfüert. D Gwandschniider häi iiri Briis sälber chönne festleege und si eso scho früe riich worde und häi sich mit de Patrizier verbandlet. In e hufe dütsche Stedt si si im Root gsässe und häi eso an politischem Iifluss gwunne. D Wandschniider si im Middelalter in Gilde und Zümft organisiert gsi und d Gilde vo de Wandschniider het mäistens au Rootsmitgliider gstellt.

Z Hamburg, Dortmund und Lübeck si Wandschniider as bürgerligi Mitgliider vom Root verbürgt.

D Gwandschniider, wo in dr dr Altstadt vo Braunschweig aasäässig gsi si, häi en äigeni Gilde gründet, d Gwandschniider vo de andere Stadtdäil häi sich dr Gilde vo de Liinduechmacher aagschlosse. Vom Aasee und Riichdum vo de Braunschweiger Gwandschniider, wo die vornäämsti und eltiste Gilde in dr Stadt gsi si, zügt s Gwandhuus, wo si in dr Altstadt im 13. und 14. Joorhundert baut häi.

Z Baasel häi d Gwandschniider kä äigeni Zumft ghaa. Si si mäistens zum «Schlüssel» zümftig gsi oder zu «Safre». Si häi aber äinewääg e starki politischi Posizioon gha, im früeje 16. Joorhundert zum Bischbil si d Brüeder Adelbärg und Bärnhard Meyer zum Pfiil vo 1521 bis 1558 äine noch em andere siibenedrissig Joor lang Bürgermäister z Baasel gsi.



</doc>
<doc id="60263" url="https://als.wikipedia.org/wiki?curid=60263" title="Adelstitel">
Adelstitel

Dr Aadelsditel het dr Rang vom ene Aadlige in dr gsellschaftlige Hierarchii aagee. Ursprünglig häi e hufe von ene e Funkzioon bezäichnet.

Vom "Aadelsditel" muess mä uf dr äinte Site dr "Bredikatsditel" (d Aareed) underschäide, und uf dr ander s "Aadelsbredikaat" (im Dütsche s "vo", also dr Naamezuesatz as Kennzäiche vo dr Aadligkäit).
D Aadelsditel, wo do im Rang nooch vom höggste zum niidrigste ufzelt wärde, bezieen sich uf Öiropa im Middelalter und in dr Nöizit.


D Titel Kaiser, Köönig und Groossherzoog si Amtsbezäichninge si nume regierende Suwerään zuegstande. Wenn dr Droon verloore gange isch, isch dr Ditel nid witergee worde. Erbe häi d Ditel wie Brinz (Brinz vo Pröisse), Herzoog (im Fall vo de Noochfolger vom Köönig vo Württebärg) oder Markgroof (für en Erb vom Groossherzoog vo Baaden) brucht.




</doc>
<doc id="60266" url="https://als.wikipedia.org/wiki?curid=60266" title="Ritter">
Ritter

Ridder isch ursprünglech d Bezeichnig für di weerhafte, schwär grüschdete, beriddene Chrieger vom öiropäische Middelalter gsi.

En ebefalls gsellschaftlich uuseghobne Ridderschtand hend vor em middelalterliche Riddertum scho di römische „Equites“ dargschtellt.

Ab em 11. Johrhundert hend sich nääbe adlige („edelfreie“) Grundherre au unfreiji Hofbeamti ("Minischteriale") als Ridder etabliärt. Si sind im 13. und 14. Johrhundert im nidere Adel ufgange und zum Chärn vom "Ridderschtand" worde. Im Hochmiddelalter hend sich denäbe au di minischteriale Gschlächter sälber oder sogar Chlöschter eigeni Gfolgschafte gschaffe, wo sich als "Ridder" bezeichnet hend. Di meischte vo dene Undervasalle (sognannti "niideri Minischteriale") hend sich aber us wirtschaftliche Gründ nid uf Duur im Adelschtand chönne etabliäre. Zahlriichi Burgschtälll im Umchreis vo Burge oder Ruine züügid bis hüt vo irere Äxischdänz.




</doc>
<doc id="60272" url="https://als.wikipedia.org/wiki?curid=60272" title="Horheim">
Horheim

S Dorf Horrè isch èn Ortsdeil vo dè Gmeind Öschingè mit 1992 Ywooner (Stand: 30. Juni 2011) im Landchreis Waldshuèt z Baddè-Württèbärg.

Horrè lyt am südöschtlichè Rand vum Südschwarzwald (Schwarzwaldabdachig) uff a dè rächtè Wuètèhaaldè, südweschtlich vum Chèrnort Öschingè, wo a dè linkè Haaldè un i dè Mitti vom Wuètèdal lyt. D Wuètè isch uff dè Gemarkig Horrè durch dè Bau un Unterhaalt vo Weer un èm Müllikanaal für Müllènè un Turbynè wǜrtschaftlich nutzbar gmacht worrè. Bim Kanaal Richtig Öschingè hèt s i dè früènèrè Johr no è „Maitlebad“ un è „Buèbèbad“ gää, wo bim Kanaaluuslauf i d Wuètè gsi sin.

Zuè Horrè ghörd s Dorf Horrè, dè Zinkè Hööf (Horrèmerhööf, annèdubaki "Lütislo" [1347]) un d Hööf Hölzlehof (Linsèboddèhof) un Löchlehof (Hofguèt Dörnegg).

Well èrscht ab èm Spòtmittelaalter sicheri schriftlichi Quällè für dè Ortsnammè „Horrè“ un „Lütisloh“ (= Horrèmer Hööf) vorligè duèn, cha übber d Besidlig vo dè Gmarkung nu spekulyrt wörrè: Voeinzelti Boddèfünd, wiè zum Byschpill dè Fund von èrè spòtrömischè Zwibbelchnopffiblè bi Horrè, machèd è Uussaag für è Besidelig i dè vor- un früègschichtlichè Zit. Dè Suffix "-lôh" schint im Alemnnischè z ligè un stòt zu suscht i dè Region übblichè "-ingè"-Endig in Vobindig, z. B. Öschingè un Lauchringè. D Nammensendig "-heim odder -è" zeigt tûpisch für è Sidligsgründig im Zuug vo dè fränkischè Landnaam. Als „Heim am Sumpf“ hèt woll im Ort nõch dè Unterwèrfig vo dè Alemannè durch d Frankè im 7. un 8. Johrhundert sin Nammè gää. S èrschte Mòl, wo dè Ortsnammè "Horheim" odder "Horrè" urkundlich erwäänt worrè isch stammt us èm Johr 1303, vum „Lütisloh“ uss èm Johr 1307.
Wòrschinlich hängt sell au mit dè Bschaffèheit vom Dalboddè am rächtè Rand vom Wuètèdal zämmè, dört gòt dè Boddè vo dè Wuètè wäg ebbèèrdig gegè diè rächt Haaldè zuè, gegèübber a dè linkè Haaldè, sin s Dorf Schwerzè un dè Zinkè Willmèdingè uff ènèm Bord aaglait worrè, wo öppè 20 m übber m Dalboddè un dõmit dè öfters übberschwemmtè Dalwisè lyt. Uff dè Horrèmer Sitè isch es mit Sicherheit regelmässig zu Übberschwemmigè chò, dõrum lyt dè Dorfchèrn vo Horrè am unterè Aasatz vo dè rächtè Wuètèhaaldè.

Horrè un Lütisloh (Hööf), Öschingè un Degèrnau hèn zum Wuètèamt au "Wuottèdal", (nit zum St. Bläsischè Wuètèamt ghört dè Nõchbòrort Schwèrzè un Willmèdingè), dennè iri Gemarkig deilwys im Chleggau, deils im Albgau zuègschlagè gsi sin, selli Ämter hèn sich im 15. un 16. Johrhundert zu Vowaltigsgebièt vum Kloschter St. Bläsy gwandlèt. Insgsamt sin s 8 St. Bläsischi Ämter: s Basler Amt, Zürcher Amt, Waaldamt, Klingnauer Amt, Chrotzinger Amt, Villinger Amt un s Rallinger Amt mit Gebièt bi Eßlingè am Neggar gsi. Diè St. Bläsischè Hèrrschaftè hèn sich uss zwei: Ewèdingè als Sitz vu dè ehemòligè Blomegger Hèrrschaft un diè ehemòligi Guètèburger Hèrrschaft zämmègsetzt, si sin denn als Obbervogteiämter mit èm Erwèrb vo dè Grõfschaft Bõõdorf a selli übbergangè. S Wuètèamt isch vo dè großè Meierhööf vowaltet worrè (Lütisloh, Berauer Hof vo 1722, abbrochè im Mai 2013). È eignes Amtshuus (wiè zum Byschpill z Bettmèdingè) un wiè s i dè andrè Ämter usus gsi isch, hèt mò im Wuètèamt nit ygrichtet.

Nõch vor 1691 isch s no hüt exischtyrende Stüèlinger Vogthuus, au “Schlößle” dauft, baut worrè. Bekannteschtè Vogt isch dè Hans Martin Büche er isch vom Berauer Hof abgschtammt. Glychermassè isch er Schaffner für St. Bläsy gsi un hèt 14 Hööf ghaa, è Mülli un umfangrychè Landbsitz. Spôter isch i sellèm Huus d Wǜrtschaft “Rèbschtock” gsi, hüt Brivathuus.

Dè gsamte Chleggau isch annedubaki s Eigèdum vo dè Hèrrè vu Krenkingè gsi. Dè gröschte Deil vo dè hütigè Gemarkig isch zuè sellèrè Zit im kirchlichè Bsitz vom Kloschter Berau gsi, dèm sin organisatorischè Mittelpungt dè Dinghof Lütisloh gsi isch. Er isch nõchwyslich in èm Dingrodel für s Johr 1307 uffgfüürt gsi. Unter Heinrich II. vo Krenkingè, im Stadtgründer vo Düèngè, hèt abber s Abvoreckè vum Gschlechts aagfandè. Inzwùschè hèn d Krenkinger kein Chlutter mee cha, un hèn sellèwäg d Krenkinger Hèrrschaft im Johr 1361 a diè im Linzgau aasässigè Hèrrè vu Hoèfels voscherblèt, welli si 1410 a diè us èm Zürigau stammendè Edlè vo Rumlang vokauft hèn. Übber selli isch d Hèrrschaft im Johr 1488 durch Kauf a d Grõfè vo Lupfè cho, wo dè Bsitz zu dè eigètlichè Hèrrschaft ghört hèt, asè isch diè landgrôflichi Hèrrschaft denn zum èrschtè Mòl dütlich i dè Urkundè uffdaucht isch. Nõch irem Uusschterbè im Johr 1582 isch d Hèrrschaft durch Erbschaft a dè Rychsmarschälle vo Pappèheim cho. 1603 hèt dè Maximillian vo Pappèheim, dè Landgrõf vo Stüèlingè, d Hèrrschaft Wuètèdal a dè Karl Ludwig vo Sulz vokauft (un 17 Johr schpôter d Stüèlinger Burg zum Schloss umbaut).Schlièsslich isch 1639 d Hèrrschaft a d Fürschtèbärger vokauft worrè, welli iri Hèrrschaft im Südschwarzwald un Hochschwarzwald zu sellèrè Zit massyv erwiterèt hèn. Horrè isch schu im 16. Johrhundert dè Sitz von èm Obbervogt gsi, dèm d Hèrrschaft unterschtellt gsi isch. Ebbèso wiè Degernau isch Horrè èn aaltè Wallfahrtsort mit dè Antoniuskapèllè us èm Johr 1687 gsi.

Z Horrè hèn im 17. un i dè èrschtè Hälfti vom 18. Johrhundert è baar jüdischi Familliè gläbbt, wo vemuètlich dè Sǜnagogègmeind Stüèlingè odder Düèngè aaghört hèt. 1743 sin d Horrèmer Judè wiè selli us Stüèlingè uusgwisè worrè, well si bi dè Fürschtebärger Hèrrschaft in Uugnaad keit sin. Etlichi Judè sin woll südlich übber dè Hochrhy i s aagränzende Surbdal uff ¨Endingè witerzogè. 

Horrè isch mit allè Rächt dè fürschtèbärgischè Landgrõfschaft Stüèlingè unterschtandè. Nõch èm früè Dot vom Fürscht vo Fürschtèbärg isch 1806 d Landgrõfschaft uffgrund dè Rhybundaktè infolg vom Rychsdeputationshauptschluss mediatisyrt un èm Großherzogdum Baddè zuègschlagè worrè, wo bis 1871 als souveränè Staat bschtandè hèt. D Ortschaft isch 1807 zum standeshèrrlichè Amt Stüèlingè cho, sell isch ab 1809 zum baddischè Donauchreis mit Sitz z Villingè zuègordnet worrè. 1813 isch Horrè im standeshèrrlichè Amt Düèngè zuègschlagè worrè, s isch ab 1813 im Wyysèchreis zuègordnet un 1819 uffghobbè worrè. Horrè isch druffhy 1819 zum Bezirksamt Stüèlingè cho un isch dört diè südlichschti Gmeind gsi, wa au d Aaordnig a dè rächtè Wuètèhaaldè entschpricht, wo Horrè ebbèfalls diè südlichscht Gmeind isch. Dè Amtsbezirk Stüèlingè hèt zum baddischè Seechreis zellt.

Aafang vum 19. Johrhundert sin durch dè baddischè Ingenieur Johann Gottfried Tulla Blään uffgschtellt worrè, d Wuètè, dèrrè irè Hochwasser s Dal immer widder übberschwèmmt hèt un dè Dalboddè in è Sumpflandschaft mit è Huufè Flussärm vowandlèt hèt, abschnittswys yzdämmè un uuszbauè. Èrscht nach dèm sim Abläbbè isch sèllè Blaan wôrend dè Johr 1837/39 im Untèrè Wuètèdal realisyrt worrè. Dõdurrè sin d Schwemmwisè, wo bis an öschtlichè Dorfrand vo Horrè gangè sin, drochè glait un für d Horremer Buèrè als Ackerflächi vofuègbar gmacht worrè.

Vo 1826 bis 1889 sin vo allem uffgrund vo wǜrtschaftlichè Ursachè 32 Personè uss Horrè uusgwanderèt. Im Johr 1844 isch dè Ortsdeil „Im Thal“ durch èn Brand vonichtet wärd.

1857 isch s Bezirksamt Stüèlingè uffghobbè un m Bezirksamt Bõõdorf zuèdeilt worrè. Ab 1864 isch s Bezirksamt BŞŞdorf Deil vum Chreis Waldshuèt worrè.

Nõch èm Èrschtè Wältchrièg (1914–1918) hèt d Gmeind bis 1933 zuè dè Republik Baddè ghört. 1924 isch s Bezirksamt Bõõdorf uffghobbè un s Bßezirksamt Waldshuèt im Chreis Waldshuèt zuèdeilt worrè. Ab 1936 isch Horrè sèlbschtändigi Gmeind im Landchreis Waldshuèt gsi.

Zuè dè lokalè Infraschtruktur hèn no vill Handwärchsbedryb ghört, èn Schuèhmacher, èn Wagner, wo glychzitig Leichèschauer un Sargmacher gsi isch, è Schmitti, è Wagnerei, è Mòlergschäft, è Sattlerei, è Polschterei un èn Hafnerbedryb. Fruèner isch Horrè als Wallfaartsort belièbt gsi. Vill vo dè Wallfaarer hèn nõch èm Wallfaartsgottesdiènscht am Fritig dè Hafner uffgsuècht, um Töpfereiè z kaufè. 1934 isch i dè Horrèmer Hafnerei sogar èn Lehrfilm drait worrè. Am Aafang vo dè 1940er Johr isch dè Bedryb zuègmacht worrè. È Gruppè vo jungè Künschtler hèt um 1948 vosuècht, d Widderbeläbbig z erreichè, abber schu nõch zwei Johr hèn si schu widder uffgää.

Nõch èm Zweitè Wältchrièg (1939–1945) isch es vorwygend landwǜrtschaftlich brägte Horrè vo dè Franzosè bsetzt un dõdemit Deil vo dè französischè Bsatzigszonè worrè. Ab 1945/46 isch d Gmeind Südbaddè zuègordnet worrè, welles 1952 vom hütigè Bundesland Baddè-Württèbärg yvolaibt worrè isch. I dè Nõchchriègsjohr hèt Horrè durch Neubautè immer mee Ywooner dezuè gwunnè, well diè rächt Wuèrèhaaldè bi Horrè è rächt flachi Südoschthaaldè isch, un sich guèt als Bauland geignèt hèt; Familliè mit chlynè Chind hèn sich nidderglò un Horrè isch vom Buèrè- zum Wohndorf migryrt.. Bsunders Beamti un Lehrer hèn sich wèg dè Nôchi zum dè Chreisschtadt Waldshuèt-Düèngè z Horrè nidderglò

Im Zug vo dè Gmeindereformreform z Baddè-Württèbärg isch diè bis dörthy selbschtändigi Gmeind Horrè mit Wǜrkung vom 1. Januar 1975 zämmè mit Schwèrzè gu Öschingè ygmeindet worrè.

D Ywoonerentwicklig vo Horrè:
Dõmit hèt sich d Ywoonerzaal vo 1961 bis hüt (Stand: 2016) mee als vodopplèt, woby d Infraschtruktur vo Horrè zimli gschrumpft isch, durch diè beidè Umschtänd isch dè Wandel vom Buèrè- zum Wohndorf stark beschlünigèt worrè.

Ab èm 1.1.1975 hèt dè Bürgermeischter vo dè Gsamtgmeind Öschingè d Amtsgschäft vom Horrèmer Bürgermeischter übbernõ.
Diè Eigèvoantwortung, wo dõdemit wègkeit isch, hèt d Horrèmer so blòògèt, bis diè neu Gmeind Öschingè dè Horrèmer und allne andrè Deilort über d Ortschaftvofassig s Rächt uff èn Ortschaftsrõt mit Ortsvorschteher zuèbilligèt hèn. Sit èm Johr hèt d Deilört d Abschaffig vo dè Ortschaftsvorfassig durrègsetzt, dõdemit hèt au Horrè sit dèm kein Ortvorschteher, also kein Ersatz mee für dè rigne Bürgermeischter.

S Wappè dè fruèner sèlbschtändigi Gmeind Horrè zeigt in Rot mit blau-silbrigèm Wolkèbord (abgleitet uss èm Fürschtèbärgischè Wappè), zwei schrägchrützti goldeni Schlüssel mit dè Bärt nõch obbè un uswärts keert, wo s Sǜmbol vo dè ehemòligè Vogtfamilliè darschtellè duèt.

Sit längerer Zit bschtòt zwǜschè dè Stadtdeil Horrheim, Vaihingè a dè Ènz, un èm Ortsdeil Horrè è partnerschaftlichi Vobindung. Ygleitet isch dè Kontagt vom fruènèrè Ortschaftsrõt Kurt Büchè un èm Klaus Bramm uss Horrheim.


Für sèlli, wo nimmi gèrn uff d Laitsch gän, git s a sellèm Fescht am Sunntigmorgè no èn Früèschoppè. Mit sèllèrè Voaaschtaltig hèt sich Horrè nit nu im Wuètèdal èn Namnè gmacht i dè Region.

Horrè lyg a dè B 314, dè Dalschtrõß, wo durchs Wuètèdal uèzuès uff d Baar füürt. Dè Baanhof vo Horrè isch früèer am öschtlichè Ortsrand uff èm Dalboddè glègè un isch 1875-1971 è Station a dè Wuètèdalbaan gsi. Dè Streggèabschnitt vo dè Wuètèdalbaan vo Obberlauchringè übber s Untere Wuètèdal bi Horrè bis Stüèlingè isch 1875 als Stichschtreggi baut worrè, 1890 isch bis Immèdingè fèrtig baut worrè. S Empfangsgebäude vo Horrè isch bis 1978 südlich vo dè Vobindigsschtrõß gu Schwèrzè gschtandè, dè Baanhof hèt nu ei Durchgangsgleis ghaa, an èm Abschtellgleis isch no è Güèterschuppè gsi. 1978 hèt s für Horrè è Ortumfaarig gää, bis dört isch d B 314 längs mittè durch s Dorf gangè. Für è Umfaarig isch denn abber nu Blatz gsi nèb dè Baanschtreggi bis zu dè Wuètè. Dè Baanhof Horrè isch mitsamt dè Wuètèdalbaan sit 1971 stillglait gsi, sellèwäg isch s Schicksal vum Baanhof besiglet gsi, er isch abgrissè worrè. A dè Baanhof Horrè erinnerèt hüt nu no d Baanhofschtrǒß z Horrè, zmòl d Trassè vo dè B 314 gnau übber dè Blatz vum Baanhof füürt. Im Zuug vom B 314 - Umbau hèt mò d Schwerzemer Schtrõß è Etagè duèfer glait, asè füürt si unter dè Ortsumfaarig un dè Wuètèdalbaan unnè durrè. Dè Aaschluss a d Ortsumfaarig isch am Ortsrand vo Horrè als Virtelchreisbogè aaglait worrè, glychzitig hèt mò d Bushalteschtell vo dè Ortsmitti an Ortsrand volait. Dè ehemòlige Horrèmer B 314 - Abschnitt isch a beidè Ortendè für dè Vokeer gschpèrrt worrè, woby dè nördlich Aaschluss a d B 314 am Läbbè glõ hèt, dè südliche abber komplètt zruggbaut zuè nèm Rad- un Fußwäg, wa dõdraa lyt, dass sich diè neu und diè aalt B 314 èng um èn Bärgvorschprung ummèschlänglèt. Immer großerer Belièbtheit erfreut sich s Landschtrôßli übber dè Horrèmer Bärg gu Detzlè im Steinadal, dõdemit lòt sich dè Stau am Waldshuèter Zoll uff dè B 34 halbwägs bruuchbar umfaarè. 

Z Horrè git s sit 1958 èn K indergartè un diè 1996 i dè Schwennwisè am Wuètèufer neubauti Grundschuèl (Auswisèschuèl Horrè-Schwèrzè).
Für d Sekundarschtufè gõn d Horrèmer Schüèler entwedder uff d Wärchrealschuèl uff Öschingè, uff d Realschuèl z Düèngè odder sit è baar Johr vorzugswys gu Stüèlingè. Für s Gùmnasium isch s Chleggau-Gùmnasium z Düèngè èrschti Waal, für d Obberschtufè git alsl Alternatyvè au diè Beruèflichè Gùmnasiè z Waldshuèt.





</doc>
<doc id="60273" url="https://als.wikipedia.org/wiki?curid=60273" title="Aeschi">
Aeschi

Aeschi isch de Name vo däne zwöi Schwizer Gmeinde:
Aeschi isch de Familiename vo däne Persone:

Lueg au:


</doc>
<doc id="60274" url="https://als.wikipedia.org/wiki?curid=60274" title="Gesandter">
Gesandter

E Gsandte () isch e diplomatische Verdräter vom ene Staat bim ene andere Staat. Bis zum Ändi vom Zwäite Wältchrieg isch dr Gsandti vilmol dr Missionsschef von ere diplomatische Verdrätig, dr "Gsandtschaft", gsi, hüte isch er mäistens nume no e hooche Mitarbäiter in ere Botschaft. Dr Gsandti wird im Wiener Abkomme über diplomatischi Beziejige (WÜD) erwäänt.

Gsandti as offizielli Representante vo iire Herrscher het s scho in dr Antike gee. Im 5. Joorhundert v. d. Z. sige zaalriichi Gsandti under de griechische Stadtstaate usduscht worde. Am Aafang het mä sä nume "ad hoc" gschiggt, also us eme bestimmte Aalass zum ene bestimmte Zwäck und wenn d Mission ume gsi isch, si si wider häimgange. 

Am Aafang vom 15. Joorhundert isch s üüblig worde, ass mä e Representant gschiggt het, zum e ständigi diplomatischi Beziejig ufrächt z erhalte. Das isch bassiert, wil die politische Beziejige intensiver worde si und es nüm glängt het, nume bi bestimmte Aaläss Kontakt ufznee. D Republik Venedig het im 16. Joorhundert ständigi Gsandtschafte z Wien, Paris, Madrid und Rom gha; vo Oberitalie us het sich die ständigi Diplomatii über ganz Öiropa und schliesslig die ganzi Wält usbräitet. Äine vo de früeste "ständige Gsandte", wo mä cha noochwiise, isch dr "Nicodemus dei Pontremoli" gsi, wo vo 1446 aa öbbe 20 Joor lang dr Verdräter vom spöötere Herzoog vo Mailand z Floränz gsi isch.

Staate underhalb vom ene bestimmte Rang häi käni Botschafter döfe schigge sondern nume Gsandti, wo denn die höggste diplomatische Verdräter vo iirem Land gsi si. S Missionsgeböide het in dene Fäll nit "Botschaft" sondern "Gsandtschaft" ghäisse. 
So häi 1805 z Bariiss nume s Kaiserdum Ööstriich, die Batawischi Republik, s Köönigriich Spanie, s Köönigriich Sizilie und s Osmanische Riich e Botschaft und e Botschafter ghaa. S Veräinigte Köönigriich vo Groossbritannie und Irland het zwar Aaspruch uf e Botschafter gha, isch aber zu dere Zit z Bariis diplomatisch nit verdräte gsi. 
Alli üübrige Staat si nume mit ere Gsandtschaft verdräte gsi, wo vom ene Gsandte (frz. hüfig "Envoyé Extraordinaire et Ministre Plénipotentiaire") gläitet worde isch.
No ni no si nid nume monarchistischi Groosmächt dur Botschafter verdräte gsi sondern au republikanischi. Noch em Zwäite Wältchrieg het d Charta vo de Veräinte Nazioone die suwerääni Gliichhäit vo alle Mitgliider vo dr Staategmäinschaft statuiert und dr Underschiid zwüsche Gsandtschafte und Botschafte isch ufgee worde. Hüte wird s Rächt uf s Usdusche vo Botschafter vo alle Staate beaasprucht.



</doc>
<doc id="60276" url="https://als.wikipedia.org/wiki?curid=60276" title="Dienstgrad">
Dienstgrad

E Dienstgraad bezäichnet d Stellig von ere Persoon innerhalb von ere definierte Rangornig bim Milidäär, aber au bi Bhörde wie dr Bolizei und zivilei Organisazioone wie dr Füürweer oder andere Hilfsorganisazioone. Mä gseet dr Dienstgrad an Rang- oder Graadabzäiche oder Kennzäiche an dr Uniform oder em Huet, Kepi etc. aazäigt. Au ander Uniformmerggmol chönne Ufschluss über e "Dienstgraad" gee. Bi Beamte brucht mä anstatt vom ene Dienstgraad en Amtsbezäichnig.

Mit eme hööchere Dienstgraad chunnt mäistens au e hööchere Loon, aber nid umbedingt e hööchere Amtsrang. Dä cha d Folg von ere Dienststellig, dr Senioridäät, em Ufgoobeberiich oder von ere Aaordnig si. Ufgrund vo de Vorschrifte von ere Vorgsetzteornig cha s bassiere, ass öbber mit eme niidrigere Dienstgraad äim mit eme hööchere cha befääle. Allgemäin isch das nid üüblig, bassiert aber in bestimmte Situazioone, wie im Wachdienst, die ganz Zit.

Tüpischi Dienststellige si zum Bischbil Kompaniifäldwäibel, Kompaniischef oder Kommandierende General.

Jeede Kombattant het e milidäärische "Dienstgraad", bsundrigs die in reguläre Stritchreft. Dä macht s mööglig, im äinzelne Soldat e Blatz in dr milidäärische Hierarchii zuezordne. Über e milidäärisch "Dienstgraad" wärde au Befääl und Ghorsam, Gruesspflicht und zum Däil dr Verantwortigsberiich greeglet. Zu jeedem Dienstgraad ghöört e gwüsse Sold, wo aber je noch em Ufgoobeberiich cha differenziert wärde. Beförderet wird noch em milidäärische Bedaarf (Verwändig), Qualifikazioon oder Dienstalter.

Dienstgrääd bim Milidäär si mäistens in Laufbaangrubbe (Mannschafte, Underoffizier und Offizier) iidäilt und in Dienstgraadgrubbe, z. B.:




</doc>
<doc id="60277" url="https://als.wikipedia.org/wiki?curid=60277" title="Furt">
Furt

È Furt nennt mò è seichti Stell in èm Bach- odder Flusslauf, wo s Gwässer z Fuèß odder mit Faarzüüg durchquert wörrè cha.

Furtè in Flüss sin oft schu annèdubaki bekannt gsi. A sättigè Stellè sin – bsunders im Mittelaalter – zaalrychi Städt un Ortschaftè entschtandè, vo allem au, well dört èn Handelswäg durrègloffè isch un dõdemit Zöll erhobbè worrè sin. S Durchquerè von èm Wasserlauf mit èrè Furt wörd au "(durrè)furtè" benamst.

Für alli milidärischè Unternämmungè hèn Furtè è grossi Roll gschpillt, èn Vortrupp hèt söttigi Furtè müèsè uffschpürè un erkundè. Mit èm Boot isch dè Fluss befaarè worrè, dõdeby mit Maßschtab un Senkblei d Gwässerdüèfi ermittlèt woorè, bsundere isch diè usskundschafteti Furt uff Löcher im Flussbett übberbrüèft worrè. Bi nèrè schnellè Flièßgschwindigkeit un Spiègelig vo Bäum a dè Wasserobberflächi cha mò vo nèm düèfè Gwässer uusgòò, Sandbänk un churzi Wellè bi Wind sowiè è unruhigi Wasserobberflächi sin è Aazeichè von èrè Furt. Vor dè Passagè von èrè Furt hèt mò è Vyhhärdè meemòls durch d Furt dribbè (am beschtè Küèh, well se zimli langsam gsi sin), um dè Flussgrund feschtzschtampfè, demit d Räder vo dè Fuurwärch sich nit „feschtgsuugèd“ hèn. Bim Flussübbergang isch d Kavallery obberhalb vo dè Furt uffgschtellt worrè, um d Strömig z brèchè, unnèdraa sin Poschtè für d Uffnaam vo Gepäck un Menschè gschtandè, welli vo dè Strömung mitgrissè wurrè sin.

No hüt bruucht mò in Bachläuf vorhandeni Furtè bim Bau vo Waald- odder Wǜrtschaftswäg, wenn dè düère Bau vo Bruggè vomiddè wörrè söll.

Diè a Faarzüüg aagschribbeni Wattdüèfi git diè maximali Ydauchdüèfi im Wasser aa.

Als Furtè sin au d Flussquerungè benamst worrè, wo sich dõdurch uuszeichnèt hèn, dass si lycht z erreichè gsi sin. Sell drǜfft bsunders uff sumpfigi Gebièt i dè norddütschè Düèfebeni zuè. È Byschpill isch diè sumpfigi Flussauè vo dè Randow, wo nu a einèrè Stell è „drochenè“ Uferzuègang botè isch; a sellèrè Stell isch Löcknitz aaglait worrè.

Als technisch aaglaitè Übbergang isch d "Fuèßgängerfurt" aazluègè.

Vill Städt un Dörfer drägèd dè Begriff "Furt(h)" im Nammè, wa uff iri Laag an èrè sötiigè Stell hywyst. Z Norddütschland isch diè glychbedütendi Èndig "Wedèl" vobreitet. In änglischsprõchigè Ortsbezeichnigè vowendet mò d Nammensergänzig "-ford", zum Byschpill Oxford odder Stratford. In holländischè Ortsbezeichnigè sait mò irè "voorde" odder "voort" wiè z Vilvoorde, Zandvoort un z Bosvoorde. S latyynische "trajectum" (‚Furt‘) findet mò au in Maaschtricht, Utrecht un Dordrecht.



</doc>
<doc id="60278" url="https://als.wikipedia.org/wiki?curid=60278" title="Furt (Begriffsklärung)">
Furt (Begriffsklärung)

Furt stòt für:

Furt isch dè Nammè vo folgendè Ortschaftè:

z Dütschland:

z Öschterrych:

Furt isch dè Familliènnammè vo folgendè Personè:
FURT stòt als Abkürzig für:

Luèg au:


</doc>
<doc id="60279" url="https://als.wikipedia.org/wiki?curid=60279" title="Terroranschläge am 22. März 2016 in Brüssel">
Terroranschläge am 22. März 2016 in Brüssel

D Terroraaschleg am 22. Merz 2016 z Brüssel sin Sprängstoffaaschleg gsii, wu an zwee verschidene Ort in dr belgische Hauptstadtregion Brüssel veriebt wore sin. Zue dr Aaschleg het si d Terrororganisation Islamische Staat bekännt. In dr frieje Morgestund het s zmindescht zwoo Detonazionen am Brüsseler Flughafe gee un zmindescht ai Detonazion in dr Brüsseler Innestadt im U-Bahnhof "Maalbeek/Maelbeek", wu in dr Nechi vu Beherde vu dr Europäische Union lyt. Bi dr Terroraaschleg isch s zuen ere hoche Zahl vu Dodesopfer un verletzte Persone chuu. No offiziällen Informazione sin 35 Personen um s Läbe chuu, dodrunter vier, wu an ihre Verletzige gstorbe sin, derzue di drei Sälbschtmordatteteter. Iber 300 sin verletzt wore.


</doc>
<doc id="60280" url="https://als.wikipedia.org/wiki?curid=60280" title="Nikolaus Meyer zum Pfeil">
Nikolaus Meyer zum Pfeil

Dr Junker Nikolaus Meyer zum Pfeil (* 1451(es wird au „1435/1445“ aagee) z Baasel; † 1500 z Baasel) isch e früeje dütschsproochige Humanist und Schriftsteller gsi. Er isch Schulthäiss z Mülhuuse und Groossroot und Rootschriiber z Baasel gsi.

Dr Nikolaus Meyer zum Pfiil isch isch vom ene alte Baasler Gschlächt khoo, wo im 15. und 16. Joorhundert dr Junkerditel gfüert het und si Zuenaame vom Pfiil im Familiewabbe übernoo het. Sini Eltere si dr "Hans" Ludwig Meyer zum Pfiil (* 1431; † 1452) und d Katharina vo Mutzwiler gsi.

Dr Humanist Nikolaus Meyer zum Pfiil het meereri Handschrifte in dr Volkssprooch gschriibe: 1471 en illustrierti „Melusine“, 1472 en Übersetzig vom „Belial“ (1382) vom Jacobus de Theramo, Erzbischof vo Taranto, und e Plenar, won er aber nid fertig gschriibe het. 1495 het er si äignogs Brivatgebätbuech verfasst und het s mit fünf ganzsitige Miniature und e hufe Verzierige lo usstatte. Mä wäiss, ass er 1474 Schulthäiss z Mülhuuse gsi isch und sit 1480 Rootschriiber z Baasel. Er het meereri Inkunaable bsässe, zum Bischbil im Steinhöwel sini „Griseldis“ und „Apollonius“ und die ersti "Translatze" vom Niklas vo Wyle.

Dr Junker Nikolaus Meyer zum Pfiil isch sit 1471 mit dr Barbara, dr Dochder vom Baasler Rootsher Ulrich zum Lufft zu Wiilüt und vo dr Magdalena Eberler.

1471/1490 het s Ehebaar e Baasler Wullewirkerei, e Wandbhang lo mache. Er bestoot us drei Fragmänt: In dr Hauptszene zäigt er die summerligi Muse vo Lüt, wo wi am Hoof aazooge si, in ere riiche Gartelandschaft. Es het e Huszält für Schatte. An sinere Frontsite und uf de bäide Fäänli si d Wabbe vo de Baasler Gschlächter "zum Lufft" (drei schwarzi Säddel und e roote Kweerbalke uf silbrigem Grund) und"Meyer zum Pfiil" (e gstürzte silbrige Pfiil, oobe begläitet vom ene gstürzte silbrige Mond, uf schwarzem Grund). Im Ruum sitzt e vornääms Bäärli uf eme Stabällebank am Stäidisch und spiilt mit Charte. E Paasche füllt e Bächer uf. En andere Bächer stoot näben er Fruchtschale und eme Räätig uf em Disch. Uf em Spruchband vom junge Maa stoot "den. us. wurf. hand. ihr. wohl. besunnen", und uf däm vo dr Daame "Do. mit. han. ich. das. spil. gewunnen". Dr middler Däil isch 103 Santimeter hooch und 131 lang. Die bäide üssere Fragmänt si chliiner, s lingge isch s chliinste vom Ansambel mit ere Hööchi vo 95 und ere Lengi vo 51 cm. S rächte misst 98 mol 78 cm. Dr Jüngling wo druf abbildet isch, verkündet mit sim Spruchband: "zart. frou. in. iuweren. dienst. bin. ich. all. zit. bereit." Dr Wanddebbig befindet sich im Historische Museum Baasel.

D Kinder vom Nikolaus Meyer zum Pfiil und dr Barbara zum Lufft si gsi:








</doc>
<doc id="60283" url="https://als.wikipedia.org/wiki?curid=60283" title="Lippenblütlerartige">
Lippenblütlerartige

D Lippeblietlerartige (Lamiales) sin e Pflanzenornig, wu zue dr Decktsomer (Magnoliopsida) ghert. 

Di maischte sin chrutigi Pflanze, e Dail Taxa sin Baim un Hecke. S git au parasitischi un karnivori Taxa. Zmaischt sin d Laubbletter gegeständig, sälte stehn si wächselständig oder in Quirl. 

Di zmaischt zwittrige Bliete chenne vier- oder fimfzellig syy. Zmaischt het s nume zwai oder vier Staubbletter. E jedi Bliete hetz maischt zwai, sältener bis zue fimf Fruchtbletter. Zmaischt isch dr Fruchtchnopf dur falschi Schaidwänd in vier Chammere unterdailt, wu s je ai Somenaalag din het.

D Lamiales sin innerhalb vu dr Euaschteride I d Schweschtergruppe zue dr Solanales. Si umfasse die Familie:


E veraifacht Kladogramm (no dr Angiosperm Phylogeny Group), wu aber no Uusicherhaite het, siht eso uus:
D Gesneriaceae sin schyns zue Calceolariaceae un d Phrymaceae zue dr Orobanchaceae un dr Paulowniaceae paraphyletisch.



</doc>
<doc id="60284" url="https://als.wikipedia.org/wiki?curid=60284" title="Andlau (Adelsgeschlecht)">
Andlau (Adelsgeschlecht)

D Andlauer si en elsässischs Aadelsgschlächt gsi.

Dr Naame vo dr Familie chunnt vo dr Abtei Andlau am Ostrand vo de Vogeese, wo de Andlauer s Schulthäisseamt ghöört het. Dr erst mit däm Naame, wo noochgwiise isch, isch dr Otto de Andelahe, wo zwüsche 1144 bis 1150 "vicedominus" gsi isch. D Andlauer häi vor allem im Ooberelsass Bsitz gha, u. a. z Homburg, Chläi-Landau, Kingersheim und Wittene. Iiri Burg Hohandlau südwestlig vo Stroossburg isch 1246 zerstöört und 1344 widerufbaut worde. Dr Familieneltist het vo 1356 dr Ditel "Erste vo de vier Erbritter vom Häilige Römische Riich" gfüert und dr Kaiser Karl V. het en 1550 bestätigt. D Andlauer si Mitgliider vo dr Vorderööstriichische Ridderschaft (Immatrikulazioon 1458) gsi und vo dr Underelsässische Riichsridderschaft (Immatrikulazioon 1547). 1676 het dr Kaiser Leopold I. s Gschlächt in Riichsfreiherrestand erhoobe. 1773 het dr Louis XV. s franzöösische Baronat vo dr Gsamtfamilie anerkennt, und 1817 het Ööstriich d Linie zu Homburg in Groofestand erhoobe und dä isch im gliiche Joor im Grossherzogdum Baade anerkennt worde.

Vier Andlauer si 1386 in dr Schlacht bi Sämpach gfalle. Im Middelalter häi d Andlauer kiirchligi oder stedtischi Ämter im Elsass, z Stroossburg und z Baasel gha. Dr Georg (öbbe 1390-1466) isch Domher und dr erst Räkter vo dr Uniwersidäät z Baasel gsi, dr Bartholomäus (1414–1476) Abt vom elsässische Chlooster Murbach und dr Hartmann (1450-öbbe 1517/24) Bürgermäister z Baasel. Im 15. Joorhundert isch dr Laufehoof am Münsterblatz z Baasel in d Hand vo de Andlauer choo und häisst sit denn Andlauerhoof.

Um 1678 het sich äi Linie im Fürstbistum Baasel niidergloo. Si het under anderem Baasler Domherre, Stiftsherre vo Moutier-Grandval und noch 1714 vier fürstbischöfligi Landvögt z Dälschbrg und im Birsegg gstellt. 1808 häi si s Schloss Birsegg erworbe und si häi dr Biinaame Birsegg aagnoo. 1762-1844 isch dr sogenannt Andlauerhoof z Arlese ghöört, und dört häi si 1785 dr bekannt Änglisch Garte, d Eremitaasche, aagläit, wo denn 1792 zerstöört und 1808 rekonstruiert worde isch. Sit d Familie 1844 iire Bsitz in dr Schwiz verkauft het, het si nüt me mit em Land z due. D Linie Andlau-Birsegg isch 1917 in Baade usgstorbe. D Linie Andlau-Homburg und Andlau-Chläi-Landau existiere hüte no in Frankriich.



</doc>
<doc id="60286" url="https://als.wikipedia.org/wiki?curid=60286" title="Schwerzen">
Schwerzen

S Dorf Schwèrzè isch èn Ortsdeil vo dè Gmeind Öschingè mit 1102 Ywooner (Stand: 30. Juni 2011) im Landchreis Waldshuèt in Baddè-Württèbärg.

Zuè Schwrzè ghörèd Dörfer Schwèrzè un Willmèdingè un s Ghöft Boolhof, un d Wüèschtung "Schweikhof", hüt è Lichtung.

Schwèrzè lyt am öschtlichè Rand vum Südschwarzwald un am Übbergang zum Chleggau uff uff ènèrè Schotterterrassè unterhalb vom Boalhof un èm Sèmbärg, abber obberhalb vo dè hüt durch èn Schutzdamm zäämtè wuètig!è Aach. Willmèdingè lyt èn knappè Kilometer südlich vom Schwerzemer Dorfchèrn uff ènèrè witèrè Schotterterrassè èbbèfalls è baar Meter übber dè Sollè vom Wuètèdal. Inzwùschè isch es schmale Band uff dè Terrassè, wo beidi Dörfle vobindè duèt, zuèbaut, sellèwäg sin beidi Dörfer zuè eim mit èm Nammè vum grösserè, Schwèrzè, voschmolzè.

Diè obberflächlich älteschtè zuè Daag drèttèndè Stei am Fuèß vum Boolhof stammèd uss èm Schwarzè Jura, dè Arietenkalk-Formation un dè Gryphaeensandstein-Formation, woby düèferi Schichtè zaalrychi Belemnitè uffwysèd. Selli wörred vo iisèhaaltigè (rötlichi Farb vum Boddè) vo dè Humphriesioolith-Formation übberlagerèt, welli uff dè Hochflächi vum Boolhof erschlossè sin. Dè Sembärg bschtòt mit sinèrè Kuppè uss Nagelfluè, a dè südlichè Haaldè git s è baar Abri, ebbèfalls im Nagelfluè. Am Dalènd git s d "Hermannshöhlè" wo abber wènniger è Höhlè wiè è baar Meter düèfs Èrdloch darschtellè duèt, ebbèfalls im Nagelfluè.

Uff èm Sembärg stön Reschtè von èrè Fluchtburg, d Wallburg Sèmbärg. Uff èm Schloßbuck git s ebbèfalls Reschtè von èrè Wallaalaag.

Schwèrzè wörd im Rotulus Sanpetrinus (Urkundè vum Kloschter St. Peter) mit èm "Adelbèrtus de Swèrce" um 1122 èrschtmòls gnennt worrè. Willmèdingè wörd in èm Kopialbuch vom Kloster St. Bläsy 1285 èrschtmòls als "Wilmundèngè" gnennt.

Dè Nõchbòrort Horrè, Lütisloh (Hööf) un Öschingè hèn zum Wuètèamt ghört, au "Wuottèdal", dènnè iri Gemarkung deilwys dèrrè vo dè Landgrõfschaft Chleggau, deilwys im Albgau aaghört, selli Ämter hèn im 15. un 16. Johrhundert als Vowaltigsgebièt vom Kloschter St. Bläsy ghört. Insgsamt sin s 8 St. Bläsischi Ämter: s Baasler Amt, Zürcher Amt, Waaldamt, Klingnauer Amt, Krotzinger Amt, Villinger Amt un s Rallinger Amt mit Gebièt bi Eßlingè am Neggar gsi. Diè St. Bläsischè Hèrrschaftè sin zwei: Ewèdingè als Sitz vo dè ehemòligè Hèrrschaft Blomegg un diè ehemòligè Hèrrschaft Guètèburg gsi, si sin denn als Obbervogteiämter mit èm Erwèrb vo dè Grõfschaft Bonndorf a selli übbergangè. S Wuètèamt isch vowaltet worrè vo dè großè Meierhööf (Lütisloh u. a.). È eignes Amtshuus (wiè zum Byschpill z Bettmèdingè) un wiè i dè andrè Ämter üblich gsi isch, hèt mò Wuètèamt nit baut. Schwèrzè isch nit Deil vum Wuètèamt, d Kirchè isch vom Ortsadel um 1150 a St. Bläsy voschènkt worrè, unter dè Krenkinger Hèrrè sin abber keini St. Bläsischi Rächt z Schwèrzè übberliferèt.

Sit 1607 hèn d Freihèrrè vo Beck dè Ort Willmèdingè als (Maa)Lehè ghaa. Si hèn s Willmèdinger Schloss für sich an vorderè Rand vo dè Schotterbank hèrrè baut. 

Vo 1948 bis 1955 hèt sich z Schwèrzè diè Baddischi Buèrèschuèl in èrè ehemòligè Baracke vom Arbètsdiènscht befundè. D Buèrèschuèl isch vor èm Chrièg am 22. Novèmber 1931 durch è baar Vobandszämmèschlüss unter m Lambert Schill als “Vorein Baddischi Buèrèschuèlè” im Schloss Ittèdorf gründet worrè. 1933 sin si zwangsuffglöst un nõch èm Zweitè Wältchrièg z Schwèrzè neu gründet worrè. Mit èm 4. Hauptlehrgang 1955 isch es zum Umzug in èn großzügigè Neubau uff èm Vitibuck z Düèngè chò. I dè 1990er Johr isch si uffglöst worrè un d Gebäude abgrissè worrè. 

Im Zùg vo dè Gmeindegebiètsreform z Baddè-Württèbärg isch diè bis dörthy selbschtändigi Gmeind Schwèrzè mit Wǜrkig vom 1. Januar 1975 (zum spôteschtmöglichè Zwangstermin) uff Öschingè ygmeindet worrè. S glyche Schicksal hèt au d Nõchbòrdorf Horrè ereilt, sicherheitshalber hèn sich kurz vor dè Ygmeindung Horrè un Schwèrzè zämmèduè un iri Mitgift i d "Wuètèhallè" uff dè Schwèmmwisè am linkè Ufer vo dè Wuètè inveschtyrt, Durch diversi Voaaschtaltungè un vo allem dè jöhrlich widder im zehntè Monèt im Johr ufftauchende "Okto-Bär", è Hèrbschtfescht, wo vom Horrèmer Musigvorein voaaschtaltet wird, hèt sich sèlli Hallè i dè Region èn Nammè gmacht.

I dè 1990er-Johr hèt sich Schwèrzè mit Horrè zämmè diè ehemòligè Schwèmmwisè a dè Wuètè unnè unter dè Nagel grissè. Selli Wisè sin sit dè Ydammung i dè 1840er Johr uff beidè Sitè vo dè Wuètè vo dè örtlichè Buèrè bewürtschaftet worrè. Nõchdèm d Buèrèrei deilwys d Schiisgass durab gangè isch, hèn d Horrèmer am rächtè Ufer è Gewerbegebièt südlich vo dè Schwerzemer Schtrõß dört hèrrè pflanzt, d Schwerzemer hèn vum Rõthuus gegè Horrè zuè è Neubaugebièt uss èm Boddè gschtampft. Sell Wohngebièt isch wäg m brèttebenè Boddè un dè Vokeersaabindig guèt aagnõ worrè, d Ywohnerzaal vo Schwèrzè hèt èn dõdruffhy èn kräftigè Gump gnõ.

Schwèrzè isch i dè Region hauptsächlich für sini traditionèllè Fasnetsumzüüg bekannt. Sèllè Umzug wörd vom umdrybigè Narrèvorein Gwaag organisyrt, als "Gwaag" wörd z Schwèrzè èn Raabèvogel dauft, im Plural ergo d "Gwaagè". Stellvodrèttènd für s sibbèstrphige Gwaagè-Lièd sig diè èrscht Strophè widdergää (Tegscht vum Hauptlehrer Karl Martin):

<poem>
Schwèrzè isch è Narrènescht
Hoorig isch dè Ratz’
Scho vor langer Zit gewest
Hoorig isch dè Ratz
Hüt wiè scho so menges Jahr
Hoorig isch dè Ratz un Chatz
Wachst un blüèt diè Narrèschar
Hoorig isch diè Chatz
Hoorig, hoorig, hoorig isch dè Ratz un d Chatz
Hoorig, hoorig, hoorig isch diè Chatz (Refrain)
</poem>

Dè Schwerzèmer Umzug findet bis hüt (Stand: 2016) am Sunntig vor èm "Schmotzigè Dunschtig" statt, ergo am Sunntig zwǜschè m Zweitè un Drittè "Faisè", wiè mò i dè weschtlich benõchbòrtè Isoglossè dezuè sait. Sellè Umzug isch so berüèmt-berüchtigt, well er mit ca. 60-79 Gruppè dehèr chunnt, sèll isch è Größi, wo mò im Wuètèdal, Chleggau un Südschwarzwald wit ummè niènèwo sää cha, no nit èmòl bi Narrèdräffè vo dè Narrèvoeinigungè i dè Region. Sellèwäg git s bi sellèm Umzug en Huufè Deilnèmmèr un Bsuècher, durch welli s Dorf Schwèrzè regelmässig èn Sunntig lang übberrennt wörd.

S Wappè vo dè ehemòls sèlbschtändigè Gmeind Schwèrzè zeigt èn goldnè Kelch uff rotem Grund. Dè Kelch wyst uff diè aalt Pfarrei vo Schwèrzè hy, wo die umligendè Dörfer un Wyler Hagnau, Endermettingè, Löhningè, Muhrè, Raßbach, Horrè mit dè Hööf Lütisloh un Rehhaaldè, un dè hütige Hauptort Öschingè bis i s 17. Johrhundert zuèghörig gsi sin, sell hèt bedütet dass diè Gläubigè d Kirchè z Schwèrzè bsuèchè hèn muèsè, un dè Pfarrer im Gegèzug selli Ort vosorgt hèt. 1361 hèt dè Johann vu Krenkingè d Hèrrschaft Guètèburg un dè "Hoof am Rain" z Schwèrzè dè Brüder Walter un dè Burkhard vu Hohèfels. D Pfarrei Schwèrzè hèt öppè diè glych Flächi wiè sebbi vo Düèngè un hèt mit sellèrè zämmè im ehemòligè Hèrrschaftsgebièt vo dè Krenkinger glych chò.


S git è Grundschuèl, è Gaschthuus un drei Gaschtschtättè, im witerè è baar chlyni Handwärchsbedryb un Buèrèhööf sowiè è Baumschuèl. Diè sèlbschtändigi Gmeind Schwèrzè vofüègt übber è eigeni Wasservosorgung un großi Waldgebièt. Iikaufsmöglichkeitè git s sit villè Johr keini mee im Dorf selber, alli Gschäft ligèd i dè umgäbendè Ortschaftè Öschingè, Lauchringè un Düèngè, mò isch uff è Vokeersmittel aagwisè, um d Grundvosorgig sicher z stellè.

Z Horrè git s diè 1996 neubauti Grundschuèl i dè Auwisè. Für d Mittelschtuèfè müèn d Schwerzemer Schüèler uff Öschingè i d Wärchsrealschuèl odder uff d Realschuèl z Stüèlingè odder z Düèngè odder uff s Chleggau-Gůmnasium z Düèngè gò
I Letschterèm odder i dè Beruèflichè Gǜmnasiè z Waldshuèt chönnèd si s Abitur machè.

Nordöschtlich vo Schwèrzè uff èm Bohlhof lyt dè Segelflugblatz Bohlhof.

A dè weschtlichè Gmarkigsgränz gegè Obberlauchringè isch d A98 znägscht als Ortsumfaarung vo Unterlauchringè¨einschpurig in jeddi Richtung entschtandè. D A90 isch no im Bau, well no immer dè Chlutter fäält. Di wörè Streggi söll vo Obberlauchringè durch dè Waald im Südè vo Schwèrzè bis gu Gißlingè füürè, wo si vorläufig i dè B34 uffhört. Näbbè dè B 314, wo zwüschè Horrè un Schwèrzè durch s Wuètèdal durrè gòt, lyt d Baanschtreggi vo dè Wuètèdalbaan, welli Schwèrzè bis 1971 übber dè ehemòligè Baanhof Horrè a Lauchringè, Waldshuèt un Stüèlingè aabundè hèt. Vo Horrè hèr gòt è Landschtrôßle quer durch s Dal uff Schwèrzè durrè. Übber selli Schtrõß wörd Schwèrzè au mit dè Horrèmer Zuèfaart zuè dè B 314 vobundè. Selli Schtrõß füürt als Ortsdurchfaart zwüschè dè Schwèrzèmer Kirchè un èm Rõthuus durrè un übber Willmèdingè witter übber diè link Wuètèhaaldè i s Chleggau durrè uff Gißlingè. Nõch èm Willmèdinger Schloss zwygt è witers Landschtrôßli ab un füürt dirèkt nõch Südè übber diè Südschpitzè vo dè linkè Dalflankè vom Wuètèdal, un dènn witter bis zuè dè B 34, welli si umittelbar nördlich vo dè Küssaburg erreichè duèt. Diè Fortfüürung vo dè A 98 würd denn spôter mòl sell Strôßli chrützè. Sebbi Schtrõß wörd stark frequèntyrt wörd vo Gränzgänger, wo zum Schaffè i s öschtliche Aargau pendlèt, ebbèso faarèd d Bewooner vom öschtlichè Landchreis Waldshuèt gèrn übber sell Strôßli uff Zurzi gu Baddè. Bi dè Kirchè gòt d Ortsdurchfaart durch Schwèrzè durrè un nordöschlich witter uff Öschingè.





</doc>
<doc id="60287" url="https://als.wikipedia.org/wiki?curid=60287" title="Hartmann von Andlau">
Hartmann von Andlau

Dr Hartmann vo Andlau (* um 1450; † zwüsche 1517 und 1524) isch e Baasler Politiker gsi.

Dr Hartmann vo Andlau isch as Soon vom Petermann vo Andlau, eme Aadlige us eme ursprünglig elsässische Gschlächt uf d Wält choo. Noch dr Schlacht bi Murte 1476 isch er zum Ritter gschlaage worde. Vo 1488 bis 1495 und vo 1497 bis 1499 isch er Bürgermäister z Baasel gsi. 1497 si är und dr Leonhard Grieb as d Baasler Gsandte zum Riichsdaag uf Worms gschiggt worde, und 1498 mit em Hans Imer vo Gilgeberg uf e Riichsdaag z Freiburg im Brisgau. Noch em Friide z Baasel 1499 isch er as Bürgermäister zruggdrätte. Vo denn aa isch er as dr äinzig Aadlig Mitgliid vom Chläine Root gsi, het aber kä entschäidende Iifluss uf die stedtischi Politik me ghaa.

Dr Hartmann isch mit dr Ursula Riich vo Riichestäi verhürootet gsi. Si häi zwäi Buebe gha, äine isch dr Johann Heinrich gsi, wo mit dr Margareta Rot vo Rosebärg verhürootet gsi und 1515 gstorbe isch, und e Mäitli, d Richardis († 1510), wo dr Sebastian Nikolas Zorn vo Bulach ghürootet und mit em e Bueb, dr Sebastian, gha het.


</doc>
<doc id="60288" url="https://als.wikipedia.org/wiki?curid=60288" title="Burg Reichenstein (Schweiz)">
Burg Reichenstein (Schweiz)

D Burg Riichestäi isch e Spooreburg im Hoochmiddelalter in dr Schwizer Gmäind Arlese im Kanton Baasel-Landschaft. Si stoot under Dänggmolschutz und gältete as e Baaselbieter Kulturguet, wo für s ganze Land Bedütig het.

D Burg lit im Nordoste oobe am Dorfkärn vo Arlese uf uf eme Felsespoore vom Riichestäiner Bärg. Uf dr Südsite isch si dur e natürlige Abhang gschützt und uf de andere Site dur Felswänd. Si isch kompakt baut und mä cha sä vom Birsdaal us guet zwüsche de Böim gsee. Uf dr Strooss vo Arlese zur Schönmatt (es het e Wäägwiiser bi dr Abzwiigig uf dr Hööchi vom Schloss Birsegg) chunnt mä im Auti oder z Fuess liicht aane.

Öbbe 200 Meter südlig uf em gliiche Felsergraat het s non e "middleri Burg", d Middel-Birsegg (castrum medium) gee. Die het äigetlig us zwäi Befestigunge bestande, wo aber scho früe ufgee worde si. Es git nume non e baar Muureräst von ene. Öbbe 500 Meter südlig vo Riichestäi befindet sich d Burg Birsegg, wo men ere au die "underi" oder die "vorderi Burg" säit.

D Aalaag wird vom ene Woondurm dominiert, wo im Süüde e Bärgfriid draaabaut isch, won e chli hööcher isch. Dr frei Ruum in däm Bärgfriid dinne isch eso chlii, ass mä woorschinlig din nid het chönne woone. Aber er het zwäi Meter dicki Muure und het dr Woondurm sölle schütze. Dr Woondurm – s 'oobere Huus' – het vier Stöck, wo mä zum Däil din gwoont het und zum Däil as Chäller, wo in Chalchstäi iine gschrootet worde isch, für d Vorrööt brucht het. In ere spöötere Baufaase het mä en 'unders Huus' an Woondurm aabaut: es het woorschinlig zwäi Stöck gha, aber für was es brucht worde isch und wie s usgstattet gsi isch, cha mä hüt nüme uusefinde.

D Burg Riichestäi isch zämme mit dr middlere Birseggburg um 1200 vo de Groofe vo Frohburg baut worde, wo iiren Iiflussberiich häi welle ins Birsegg erwitere. D Burg wird zum erste Mol im Joor 1239 as „Castrum Birseke superior“, as die „ooberi Birseggburg“, erwäänt. Dr Vorstoss vo de Frohburger ins Birsegg isch aber nid glunge und doorum het dr Ludwig vo Frohburg im Joor 1245 d Burge im Bischof vo Baasel überloo. Dr Bischof het denn die nördligi, ooberi Burg em Gschlächt vo de "Riich" zum Lääche gee, und vo doo häi si dr Naame "Riichestäi" aagnoo. Fümf Generazioonen lang si d Riichs zwüsche 1250 und 1400 im Baasler Root gsässe, häi in dr Stadt Baasel säggs Bürgermäister. Wie äng d Riich mit em Fürstbistum Baasel verflochte gsi si, cha mä au draa gsee, dass vo 1286 bis 1296 dr Peter Riich dr Bischof vo Baasel gsi isch: In deere Zit häi d Riich au no die die 'middleri Burg' zum Lääche bechoo. Zwar si d Burge d Lääche gsi, aber wirtschaftlig isch das für en Aadel wäge de Güeter (z. B. Betriib, Land), Iikümft (z. B. Stüüre) und Rächt (z. B. Rächtsprächig) intressant worde.
Im Joor 1356 het s Baasler Ärdbeebe au d Burg Riichestäi, aber d Familie Riich het sä wider instand gsetzt. Die 'middleri Burg' häi si woorschinlig scho vor em Ärdbeebe ufgee.

Im 15. Joorhundert häi sich d Riichs vo dr Stadt Baasel glööst und au d Burg Riichestäi vernoochlässigt. Im 16. Joorhundert höi d Soledurner brobiert, iir Territorium gege Norde usdeene und d Burg, wo no bewoonbar gsi isch, z erwärbe, was aber iine und au dr Stadt Baasel, wo s au brobiert het, nid glunge isch. Wääred em 17. Joorhundert isch d Burgaalaag ändgültig verfalle, aber d Ruine isch as bischöfligs Lääche im Bsitz vo dr Familie Riich bliibe, bis s Fürstbistum Basel im Zämmehang mit dr Franzöösische Revoluzioon ufglööst worde isch. Im Joor 1813 het dr Johann-Rudolf Forcart-Weiss die Ruine mit em Wald kauft und 1834 het sä dr Achilles Forcart-Iselin gerbt. 1844 het sä d Firma Forcart-Weiss & Burckhardt-Wildt (spööter Burckhardt & Co) übernoo. Dr J. Brodbeck-Sandreuter het d Ruine und dr Wald 1932 kauft.

Dr Brodbeck het denn d Burg noch Blään vom bekannte Burgeforscher und Archidekt Eugen Probst us Züüri wider lo ufbaue, um e Innenusbau het sich dr Hans Ryhiner kümmered. D Rekonstrukzioon het sich nid nume uf e Weerdurm beschränggt, wo dr Brodbeck drus e Summersitz gmacht het. Bim Widerufbau het mä käni historische und archeologische Undersuechige gmacht und ursprüngligi Bausubstanz zerstöört. Si isch stark vo de burgeromantische Ideä vom Eugen Probst beiiflusst gsi: Dorum isch dr hütig Zuestand vo dr Burg nume in Däil nooch an dr historische Wirkligkäit.

Zur Burgaalaag chunnt mä hüte vom Parkblatz über e Holzbrugg und durch e Burgdoor. Vom Innehoof goot s dur en Iigang wo zum Däil in Felse ghaue isch in Woondurm. Im zwäite Stock befindet sich e groosse Riddersaal und drüber s Durmzimmer. Vo dört us het mä e fantastische Blick über s Birsdaal, d Vogeese und bis in Schwarzwald iine.

Im Joor 1938 het dr Bsitzer e Familiestifdig iigrichdet, wo 1972 in en öffentlig-rächtligi Stifdig umgwandlet worde isch, und die luegt sithär noch dr Burg.

D Burg Riichestäi cha für Aaläss bis 50 Persone vo dr Stifdig gmietet wärde (Kontakt: Gmäindiverwaltig Arlese), und isch für Hochzite, Familiefest, Geburtstagsfiire, Daagige, Sitzige, Firmenaaläss und sogar zivili Hüroote beliebt.




</doc>
<doc id="60292" url="https://als.wikipedia.org/wiki?curid=60292" title="Arlesheimer Dom">
Arlesheimer Dom

Dr Arleshäimer Dom stoot in dr Baaselbieter Gmäind Arlese in dr Schwiz und isch 1681 gweiht worde. D Chille und d Domherrehüüser am Domblatz si vo 1679 bis 1792 Sitz vom Domkapitel vom Bistum Baasel gsi. Dr Dom isch zum Woorzäiche vo Arlese worde. Au d Orgle vom Johann Andreas Silbermann us em Joor 1761 isch berüemt.

Dr Bischof vom Fürstbistum Baasel isch no vor em Bildersturm vom 9. Februar 1529, wo d Reformazioon z Baasel iiglütet het, us dr Stadt gflüchdet, zerst uf Altkirch und denn uf Pruntrut. S Domkapitel isch bald noch dr Verkündig vo dr Reformazioonsornig am 1. April 1529 in Baasler Hoof z Freiburg im Brisgau züüglet. 1679 häi dr Bischof und s Kapitel beschlosse, z Arlese e nöiji Residänz iizrichde. Uf Pruntrut, wo dr Sitz vom Fürstbischof gsi isch, het mä s Kapitel nit chönne verleege, wil d Stadt chirchlig zur Erzdiözese Besançon und nit zum Bistum Baasel ghöört het. Arlese hingege isch nit nume im Bistum glääge, sondern au in dr Nööchi vom Elsass, vo wo s Kapitel die mäiste Iikümfte bezooge het.

1792, im Lauf vo dr Franzöösische Revoluzioon, isch dr Fürstbischof Sigismund vo Reoggebach ins Exil uf Konstanz gflüchdet. 1793 häi die letschte Domherre Arlese verloo und Freiburg im Brisgau isch wider dr offiziell Sitz vom Domkapitel worde. Dr Dom, d Domherrehüüser und dr beweeglig Bsitz isch verstäigeret worde und e hufe isch verloore gange, under anderem dr Chilleschatz, e baar Glogge und s kunstvolle Chorgitter us Schmiidiise. Dr Dom isch e zitlang als Abstellruum und Rossstall brucht worde. Sit 1812 ist er d Pfarrchille vo dr Gmäind Arlese.

Dr Dom isch 1679–1681 noch Blään vom Franz Demess baut worde, wääred für d Domherrehüüser dr Misoxer Baumäister Jakob Engel (1631–1714) und däm si Brueder Karl verantwortlig gsi si. Am 26. Oktober 1681 isch dr Doom mit ere Fiir iigweiht worde, und im Juli 1682 si d Glogge ufzooge worde.

Dr barocki Bau isch seer äifach und sträng. Näben em Äihäitsruum het s Kapälle ghaa, und d Wänd si dur niidrigi Empore beläbt, wie mä sä in Jesuitechille aadrifft. Am Ändi vom Middelschiff het s e witi Apsisrundig, wo nid abgsetzt isch. Stuckature und schweeri Chränze an dr Decki häi dr Iidruck vo Äifachhäit vom Ruum e chli abgschwecht.

D Domchille het zwäi Chilledürm, wo s oobedruf Chrüz het. S Muurwärk isch gäältschelig mit wisse Rääme drum ume; s Dach vo de Dürm isch hellgrüen. In ere Nische über dr Iigangsdüüre us hellem Holz befindet sich e Statue vo dr Maria mit Chind und eme Baaselstaab, wo s Wabbe vom Domstift isch.

Wil dr Dom 1680 so schnäll baut worde isch, si scho bald schweeri Schääde ufdräte, und scho 1759, noch erst 80 Joor, isch en umfassendi Restaurierig nöötig worde. Dr Dom isch im Stiil vom Rokoko dinne und dussen ernöijeret und witgehend veränderet worde.

Dr Archidekt isch dr Franz Anton Bagnato (1732–1810) gsi. D Stuckarbäite und dr Hochaltar si vom Francesco Pozzi (1704–1789) gmacht worde. D Deckigmäld und s Altarbild in Fresko het dr Giuseppe Appiani usgfüert. Dr Peter Schacherer us Rhiifälde het d Schriineraarbede wie s Hauptpordal, d Sitedüüre mit iire Schnitzereie und s Chorgstüel 1761 gmacht.

Bim Umbau het mä dr Dom verlengeret und d Siteniigäng witer gegen e Chor verschoobe, dr Inneruum isch e bitz umgstaltet worde, mä het die chliine Empore wäggnoo und dr Dom het e Gruft under em Chorboode bechoo. Au s Üssere vo dr Chille het mä überarbäitet, Bi dr Fassade si die wertikale Elimänt versterkt worde, was sä liichter gmacht het, und mä het Schnörkel an d Fänster draadoo zum sä verschönere.

1932 isch s Innere und 1954/1955 s Üssere vo dr Domchille renowiert worde.

D Orgle isch äini vo de letschte Orgle vom Silbermann, wo s in dr Schwiz no git und het doorum Sältehäitswärt. S Domkapitel het am 2. Novämber 1759 em bekannte Orglebaumäister Johann Andreas Silbermann us Stroossburg dr Ufdraag gee, en Orgle z baue. Die isch uf dr Empore über em Iigang iibaut und am 31. August 1761 fertig worde. 1962 het sä s Undernääme Metzler Orgelbau restauriert. 1998 het mä in dr Orgle wider en originaldröiji Silbermannschi Keilbalg-Aalaag iibaut. Im Juni 2005 isch e nöiji Restaurierig vo dr Orgle z Änd gange. 

D Orgle het die Disposizioon:





</doc>
<doc id="60293" url="https://als.wikipedia.org/wiki?curid=60293" title="Mathias Richling">
Mathias Richling

Dr Mathias Richling (* 24. März 1953 z Waiblenga em heidiga Rems-Murr-Kreis) ischt a deitscher Kabareddischt, Parodischt, Autor ond Schauspiiler.

Dr Mathias Richling ischt zwar am 24. Merz 1953 z Waiblenga uff d Welt komma, abr uffgwachsa ischt’r em Nochbr-Ort Endersbach. Noch-em Abidur hot’r oogfanga, Litradur-, Musik- ond Theaderwissaschaft zo studiira. Neabaher ischt’r emmr mol wiider als Kabareddischt uff vorschidene Bihna gschdanda. E-ma greeßra Personakreis bekanntworra ischt’r mit dera uff ehn ganz perseenlich zuagschniddena Satiresendong "Jetzt schlägt’s Richling", wo vo 1989 bis 1990 emmer am Middwoch nachts om elfe em Erschda Fernsehprogramm ausgschdrahlt worra ischt. So a Sendong hot grad amol fenf Menuda dauret. Do dren hot sich dr Richleng e-ma graußa oogmachda Bedd gräklet ond en-ra uff Schwäbisch ooghauchda Sproch s Gscheha vo dr vorgangena Woch karikiirt. Des abr hot an Haufa Leit et basst. Dia hend’s gschmacklos gfonda, dass oiner s Zeitgescheha us-ma Bedd raus uff d Schibbe gnomma hot. Drom hot sella Sendong au scho noch 16 Folga vom Bildschirm wiider vorschwenda miaßa, ischt abr späder em dridda Fernseh-Programm vom domoliga Siddeitscha Rundfunk bis 1996 wiider uffdaucht.

1996 hot dr Richling em Sidwescht-Fernseha a neia Sende-Reihe kriagt: "Zwerch trifft Fell", gfolgt vo "Studio Richling" em Merz 2010, späder ombenannt en "Die Mathias Richling Show", wo mr bis heit noh uff Sidwescht 3 oogucka koo.

Vo 2003 bis 2008 hot dr Richling zo dr Stammbesetzong vo dr ARD-Sendong "Scheibenwischer" gheert. Noch dera ihrer Eistellong hot’r vom Merz 2009 bis Ende 2010 durch d Nochfolge-Sendong "Satire Gipfel" gfihrt. Dr Richling tridd abr et bloß em Fernseha auf; er goht au viil uff d Tournee. Zwoi vo seine Markazeiche send, dass’r seine Nommra e-ma Mordstempo vortregt ond oft en d Rolla vo bekannde Persona schlupft, meischdens en soddiche vo Polidiker ond Polidikerenna. Do drbei karikiirt’r humorvoll ond manchmol durch a krassa Ibrtreibong s Nichtsagende ond Widersprichliche vo de selle ihre effentliche Ufftridd.








</doc>
<doc id="60294" url="https://als.wikipedia.org/wiki?curid=60294" title="Burckhardt (Basel)">
Burckhardt (Basel)

Burckhardt isch dr Familienaame vom e Baasler Patriziergschlächt, wo mä em uf Baaseldytsch Buurget säit.

Dr Stammvater vo dr Baasler Patrizierfamilie isch dr Duech- und Siidehändler Christoph (Stoffel) Burget (1490–1578) us em Münsterdaal im Schwarzwald, wo 1523 Baasler Bürger und 1553 Mitgliid vom Groosse Root worde isch, wo d Familie bis hüte ununterbroche verdräte gsi isch. Dr Christoph Buurget isch en erfolgriiche Duech- und Siidehändler gsi. 1518 in het er d Ottilie Mechler ghürootet und 1539 d Gertrud Brand, d Dochder vom spöötere Bürgermäister Theodor Brand. Us dere Eh het er säggs Söön gha, wo alli usser em Hieronymus, wo Schaffner vom Dütschorde gsi isch, au mit Duech und Siide ghandlet häi, wie dr Vater Mitgliid in zwäi Zümft gsi si und sich mit Döchder us de erste Baasler Familie verhürootet häi. Im 17. und 18. Joorhundert si d Buurgets mit alle Familie vom Daig, de Iseliys, de Meriaas, de Saresys, dr Stäächelys, de Vischers und de Wettstäis verschwöögeret gsi. Vo 1603 aa, wo dr Bernhard Buurget in dr Chläi Root gweelt worde isch, het d Familie bis zur Reform vo 1875 immer e Verdräter in dr Regierig ghaa und dr Isaac Isely het sä wäge iirer politische Macht mit de Medici vergliche. Aber nid nume Politiker und Kauflüt si si gsi, meereri Familiemitgliider si Brofässer an dr Universidäät worde. Äine, dr Johann Ludwig Buurget isch as Forschigsräisende und Entdecker in ganz Öiropa bekannt worde.

S Familiewabbe vo de Buurgets isch gääl mit eme schwarze S und eme schwarze Chrüz druf.




</doc>
<doc id="60296" url="https://als.wikipedia.org/wiki?curid=60296" title="2. Pfynschlacht">
2. Pfynschlacht

In dr Zwäite Pfynschlacht häi franzöösischi und helvetischi Drubbe am 27. Mai 1799 ufständischi Ooberwalliser im Pfynwald gschlaage und em Ufstand im Wallis en Änd gmacht.

Im Früelig 1799 si die franzöösische Armeä im Alperuum vo de Ööstriicher und Russe bedrängt worde. Si häi im Merz zwar im Norde vo dr Schwiz Niiderlaage müesse iistecke, si aber im Engadin und im Tirol erfolgriich gsi. In Ooberitalie hets noch eme franzöösische Rückzuug usgsee und im Toggeburg und im Jura häi Unrueje d Bsatzigsdrubbe beschäfdiget. Im April häi sich d Ööstriicher östlig vom Schwarzwald duuregsetzt und im Suworow si Armee het d Franzoose us Ooberitalie gäge Weste verdrängt. Die franzöösischi Bsatzigsarmee isch drmit beschäfdigt gsi, d Alpestroosse abzsichere. Im Mai si d Franzoose vo ööstriichische, russische und Bündner Drubbe in d Zange gnoo worde und in dr Zentralschwiz si si eme bewaffnete Ufstand gegenübergstande. D Ooberwalliser, wo sich erhoobe häi, häi uf ööstriichischi und russischi Understützig ghofft, die isch aber nie choo.

Am 2. Mai, em Uffertsdaag, häi d Walliser helvetischi Regierigsdrubbe under em Kommando vom helvetische Kommissäär Buxtorf z Siders blötzlig bim Fiire aagriffe und die si überrascht worde und si gflüchdet. E Däil vo de Ufständische häi sä verfolgt, d Hauptarmee het sich aber in Pfynwald zruggzooge und dört Stellig bezooge. Am 4. Mai si si ooni Kampf z Sitte iimarschiert. Dr Buxtorf het d Underwalliser Milize häimgschiggt, wil er sich uf die nid het chönne verloo, het aber franzöösischi und helvetischi Drubbe us andere Kantöön gforderet. S helvetische Direktorium schiggt Drubbe und dr Chriegsminister General Schiner zum s Kommando z übernee. D Ooberwalliser häi sich in Pfynwald zruggzooge und d Regierigsdrubbe si über Sitte uf Siders marschiert, wo si am 7. Mai aachoo si. Si häi am nüünte non e Versterkig vo 400 Waadttländer bechoo und si öbbe 3600 Maa stark gsi. 

D Regierigsdrubbe häi sich im Dorf Faare nid chönne festsetze und au en erste Aagriff uf e Pfynwald isch nid glunge. Am 10. Mai isch d Versterkig iidroffe und am 13. dr Schiner, wo s Kommando übernoo het. Iiri Akzioone si aber ooni Erfolg blibe und dr Buxtorf het gschetzt, ass er säggs bis siibe Duusig Ufständische gegenüberstoot, wo vo 70 ööstriichische Husare understützt wärde. Dr Schiner isch am 20. Mai vom franzöösische General Lollier as Kommandant abglööst worde. Bis am 23. Mai häi d Regierigsdrubbe mee as dreihundert Maa verloore, sig es Dooti, Verwundeti oder Desertöör. Am 26. het dr franzöösisch Generaal Xaintrailles e Versterkig vo drei Kompanie mit sich brocht und het sofort afo Blään mache.

D Oberwalliser häi am Morge vom 27. Mai d Stellige um Fare überfalle, zum die findlige Gschütz dört uszschalte. D Franzoose si in Richdig Salgesch und Siders gflüchdet. Denn si d Walliser aber zrugg in iiri Stellige im Pfynwald. D Drubbe vo dr Regierig häi e Nachtaagriff vorberäitet, wo nume Bajonett sölle iigsetzt wärde, zum d Ooberwalliser nid z alarmiere. Am Morge am äins isch dr Aagriff choo und die Ufständische, wo volländs überrascht worde sin, häi sich us em Wald zruggzooge. Dr lingg Flüügel vo de Franzoose isch über Fare an d Dala-Brugg vorgstoosse, und am Morge am vieri si si über Leuk häärgfalle, wo si blünderet und gmordet häi. 

D Aagriifer häi au Vischp bsetzt und usblünderet und si am Fritig, em 31. Mai, z Brig iimarschiert. 

Noch em Bricht vom Buxtorf an s helvetische Diräktorium häi die Ufständische 600 Dooti gha und 9 bis 10 Gschütz und es baar Faane verloore. Au d Verlust vo de Regierigsdrubbe si gross gsi, öbbe e Driddel vo de Offizier sige gfalle.



</doc>
<doc id="60297" url="https://als.wikipedia.org/wiki?curid=60297" title="Johann Ludwig Burckhardt">
Johann Ludwig Burckhardt

Dr Jean Louis Burckhardt (* 24. Novämber 1784 z Lausanne; † 15. Oktober 1817 z Kairo) isch e Schwizer Oriänträisende gsi. Er isch au under de Vornääme "Johann Ludwig" und "John Lewis" bekannt, het aber sälber die franzöösisch Bezäichnig verwändet. Si Psöidonüüm isch "Scheich Ibrahim Ibn Abdallah" gsi. Er isch vor allem wäge sine Entdeckige bekannt, won er akribisch dokumentiert het: dr Nabatäerstadt Petra im südlige Jordanie und vom nubische Tämpel vo Abu Simbel in Egüpte.

Dr Burckhardt chunnt vom alte Patriziergeschlächt Buurget us Baasel. Wo die Franzöösischi Revoluzioon 1789 usbroche isch, het sich si Vater, dr Johann Rudolf Burckhardt, uf si Landguet z Gälterchinde zruggzooge. Dr Jean Louis Burckhardt het z Leipzig und Göttinge Naturwüsseschafte, Sprooche, Gschicht und Geografii studiert. 1805 isch er zrugg uf Baasel. Dört het er allerdings wäge sinere antifranzöösische Haltig kä gueti bruefligi Ussicht gha. Er isch denn 1806 mit eme Empfääligsschriibe vom Johann Friedrich Blumenbach uf London zur "African Association". Zwöi Joor druf isch er dört biidräte. Er het vo dr Gsellschaft dr Ufdraag überchoo en Expedizioon zum Niger z mache. Zum sich vorberäite het sich dr Burckhardt zerst körperlig abghertet, z Cambridge Arabisch gleert und Astronomii, Medizin, Chemii und Mineralogii. Die Gsellschaft het en zum Läiter vo dr Expedizioon gmacht und am 14. Februar 1809 isch im Schiff uf Malta.

Dr Burckhardt isch denn uf Aleppo (Sürie), zum dr Noochi Oste und dr Islam z studiere. Er het si Arabisch verbesseret und s Psöidonüüm "Scheich Ibrahim Ibn Abdallah" aagnoo und sich as muslimische Kaufmaa usgee. Für si Akzänt het er d Usreed gha, ass er vo Indie chiem. Z Aleppo het er dr Roman "Robinson Crusoe" uf Arabisch übersetzt. So wien er s verzellt het, isch er zum Islam konwerdiert. In de Joor druf isch dr Burckhardt under sim arabische Naame z Palmyra, Damaskus und im Libanon gsi und an de häilige Stett vom Islam. 1812 isch er östlig vom Doote Meer verbii über d Sinai-Halbinsle uf Kairo. Er het vom egüptische Vizeköönig Muhammad Ali Pascha e Schutzbrief bechoo und isch denn dr Nil uufe bis zum nubische Ort Dongola. Zrugg z Sürie het er am 22. August 1812 d Stadt Petra für Öiropa widerentdeckt.

1814 het er e zwäiti Räis uf Nubie gmacht und isch über Berber uf Shendi und mit ere Kamelkarawane über Taka (Kassala) uf Suakin am Roote Meer. In dr nubische Wüesti het er dr versunknigi Tämpel vo Abu Simbel entdeckt. Vom Roote Meer us isch er uf die anderi Site uf Dschidda und Mekka gange. Er isch usser em Domingo Badía y Leblich woorschinlig dr erst Öiropäer sit Hunderte vo Joor gsi, wo d Stedt Petra und Mekka gsee häi. Zwüschen em Septämber und Novämber 1814 het er sich z Mekka ufghalte und het au d Haddsch gmacht. Er het Fieberaafäll und d Dysenterii überchoo und het bis zum April 1815 z Medina müesse bliibe. Er isch noonig ganz gsund gsi, won er im Früelig 1816 wider uf Egüpte isch und non emol dur Halbinsle Sinai gräist isch.

Dr Burckhardt het z Kairo lang uf d Gläägehäit gwartet, zum wie dr Friedrich Konrad Hornemann mit dr Fessan-Karawane z räise, uf dr Transsahara-Rute kwer dur Afrika über Mursuk, Timbuktu und Bornu. Wo ändlig e Karawane uf Fessan sich het afo bilde, het er am 4. Oktober 1817 wider Dysenterii überchoo. Er isch am 15. Oktober z Kairo gstorbe. Dr Burckhardt isch, wien er s het welle, under sim arabische Naame im ene islamische Friidhoof begraabe worde. Si Graab existiert au hüte no. Lang het mä nid gwüsst wo s isch, aber 1857 isch s vo de Forschigsräisende Theodor Bilharz und Richard von Neimans widerentdeckt worde.

In sim Testamänt het er sini Schrifte, wo 350 Bändli umfasse, dr Bibliothek vo dr University of Cambridge vermacht. E baar von ene si posthum veröffentligt worde. Si Daagebuech isch 1822 under em Ditel "Travels in Syria and the Holy Land" z London erschiine.

E Dänkmolbüste us Marmor, wo dr Ferdinand Schlöth 1857 gmacht het, befindet sich in dr Aula vom Museum an dr Augustinergass z Baasel.






</doc>
<doc id="60299" url="https://als.wikipedia.org/wiki?curid=60299" title="Johan Cruyff">
Johan Cruyff

Dr Hendrik Johannes Cruijff (* 25. April 1947 z Amsterdam; † 24. Merz 2016 z Barcelona), bekannt as Johan oder Johann Cruyff (), isch e niiderländische Schutter und Drääner gsi.

Dr "Schutter vom Joorhundert vo Öiropa" het as e begnadete Spiilmacher gulte und isch s Ushängschild vom niiderländische Fuessball gsi. Dr Cruyff isch dr Star vom „dotaalen Fuessball“ "(totaalvoetbal)" gsi. Er het mit em Ajax Amsterdam sini grösste Erfolg chönne fiire und isch mit dr niiderländische Nazionaalelf bi dr WM 1974 Vizewältmäister worde. Denn het er für e FC Barcelona gspiilt, denn in de USA und wider in de Niiderland.

Au as Drääner für Ajax Amsterdam und für e FC Barcelona isch er erfolgriich gsi. Z Barcelona het er d Jugendakademii La Masia brägt, wo vom Rinus Michels iniziiert worde isch und het s „Dream Team“ ufgstellt, wo 1992 zum erste Mol dr Europapokal vo de Landesmäister gwunne het.




</doc>
<doc id="60302" url="https://als.wikipedia.org/wiki?curid=60302" title="Garry Shandling">
Garry Shandling

Dr Garry Emmanuel Shandling (* 29. Novämber 1949 z Chicago, Illinois; † 24. Merz 2016 z Los Angeles, Kalifornie) isch e amerikanische Schauspiiler und Komiker, Dräibuechautor und Broduzänt gsi.

Dr Garry Shandling isch z Tucson im US-Bundesstaat Arizona ufgwaggse. Er isch uf d "Palo Verde High School" und het an dr University of Arizona studiert, zerst Elektrotechnik, het aber spööter si Abschlussexame im Fach Marketing gmacht. Er het au no zwäi Semester lang kreatiivs Schriibe studiert.

In sinere früeje Karriere het er für Färnseeserie wie "Sanford and Son" (1972) und "Welcome Back, Kotter" (1975) gschriibe. Noch eme schwere Autiumfall isch er "Stand-up-Comedian" worde.
D NBC het em 1992 aabote, d Show "Late Night with David Letterman" z übernee. Dr Shandling het aber abgleent, wil er grad "Die Larry Sanders Show" aagfange het.

Dr Shandling isch blötzlig und unerwartet am 24. Merz 2016 z Los Angeles gstorbe.





1995

1996

1997


</doc>
<doc id="60303" url="https://als.wikipedia.org/wiki?curid=60303" title="Conrad Gessner">
Conrad Gessner

De Conrad Gessner (* 16. oder 26. Merz 1516 z Züri; † 13. Dezämber 1565 am gliichen Ort; au: "Konrad Gessner, Konrad Geßner, Conrad Gesner, Conrad Geßner, Conrad von Gesner, Conradus Gesnerus;" Pseudoniim: "Euonymus Philiater;" guet züritüütsch "Gässner" uusgsproche) isch e Schwiizer Arzt, Naturforscher und Altphilolog gsi. 

De Gessner gilted as eine vo de bedüütendste Glehrte vo de Schwiiz, wil er sich nüme usschliässlich uf Erkänntniss us de Antike und em Mittelalter verlah hät, sondern sini eigete Naturbeobachtige höcher gwertet hät. D Qualitet vo de Darstelig i sine Veröffentlichunge hät ihn vo sine Fachkollege underschide, wil er wäge sim überdurchschnittliche Zeichetalänt nöd uf professionelli Künstler für sini Buechillustratione aagwise gsi isch.

De Conrad Gessner isch de Sohn vomene Chürsner gsi. Nach em Studium vo de Medizin isch er zerst Lehrer, spöter, ab 1537, Profässer vo de griächische Sprach z Lausanne und ab 1541 Profässer vo de Physik worde. 1554 hät er z Züri als Nachfolger vom Handwerchschirurg und Theatermacher Jakob Ruef als Oberstadtarzt gschaffet. De Conrad Gessner giltet näbem Ulisse Aldrovandi als eine vo de Begründer vo de moderne Zoologie. Er hät z Züri der erst Botanischi Garten und au e bedüütendi Naturaliesammlung gründet, wo aber scho churz nach sim Tod verlore gange isch.

De Gessner isch als wältbekannte und sogar vom katholische Kaiser Ferdinand I. gachtete Glehrte gstorbe: Wo 1565 i de Stadt Züri d Pest gwüetet hät, hät de Gessner de Reformator Heinrich Bullinger pflägt, wo sini Ehefrau und drü Töchtere a die Epimedii verlore hät. De Conrad Gessner isch dänn im Jahr 1565 dänn äbefalls de Pest erläge. Z Züri erinneret es Dänkmal und de «Gessner-Garte» a sis Werch, e mittelalterliche Chrüütergarte im alte Botanische Garte «zur Chatz».

S bekanntist Werch vom Gessner, wo probiert hät, s alewiil gröösser Wüsse vo sinere Epoche sistematisch z sichte und z erschlüüsse, isch sini viärbändig "Historia animalium," wo postum um ene föifte Band ergänzt worden isch. S Werch isch zwüsche 1551 und 1558 usechoo. 1665 isch es als «Thierbuch» von de Druckerey Froschauer veröffentlicht worde. 1669 bis 1670 isch es übersetzt und als "Allgemeines Thierbuch" usepraacht worde. Bi de Gliderig hät sich de Gessner a de Vorgabe vom Aristoteles "(Historia animalium)" und vom Albertus Magnus "(De animalibus)" orientiert. I dem Buech isch e Reihe vo Tier ufgfüehrt, wo hüt als Fabeltier gälted, so öppe s Eihorn. Öb s Eihorn äxistiert, hät aber au de Gessner e bitz aazwiflet gha. S Werch isch wiä folgt glideret:
Als föifte Band isch 1587 en Band zue de Schlange erschine, und i de tüütsche Übersetzig 1634 en wiitere über Insekte us sim Nachlass. Die Werch händ fast 300 Jahr spöter no em Charles Darwin als Standardwerch diänt.
Die Foliante sind mit Holzschnitt illustriert, drunter s wältberüehmt Rhinoceros vom Albrecht Dürer oder de Giraff us em Bernhard von Breydenbach sinere "Peregrinatio in terram sanctam". 65 Tafele hät de Gessner sälber aagleit.

S bedüütend botanische Werch "Stirpium historia" beschriibt d Bedüütig vo Pflanzeteili, bsunders vo de Blüete und Frücht für d Systematik vo de Pflanze. Im "Corpus Venetum de Balneis" (1553) publiziert er Analyse von Heilquäle. S Werch "Thesaurus Euonymi Philiatri,…" (1552) hät s Wüsse über Chemie, Arzneymittel und Medizin zämegstellt.

I sim letschte Läbesjahrzähnt hät de Conrad Gessner en umfangriichi botanischi Enzyklopädie plant, d "Historia Plantarum". Die Arbet isch unvolländet blibe. Si isch vom Joachim Camerarius em Jüngere us em Nachlass gchauft und vervollständiget worde, zum sie mit em Chrüüterbuech vom Pietro Andrea Mattioli nöi usezgeh. S Buech isch ab 1586 truckt worde und isch en grosse Erfolg gsi, wil s die medizinische Schrifte vom Mattioli mit de revolutionäre Pflanzedarstelige vom Gessner verbunde hät. Em Gessner sini "Historia Plantarum" isch 1750 z erst Mal veröffentlicht worde. Sis umfangriich Pflanzewerch isch 1972 bis 1991 under em Titel «Conradi Gesneri Historia Plantarum» wider usegeh worde.

1565 hät er "De Omni Rervm Fossilivm Genere" mit ere systematische Iiteilig vo de Fossilie und Mineral i 15 Klassene veröffentlicht. Dezue ane giltet er als Erstbeschriber vom Mineral Cerussit. Em Isenerz Siderit seit er «Stahlreich Eisen».

Usserdem isch de Gessner mit sinere "Bibliotheca universalis" bekannt worde. Sis Zil isch es gsi, die truckt und untruckt Buechproduktion uf Latiin, Griächisch und Hebräisch z verzeichne, dass i Zuekunft d Känntnis vo de Büecher si vor irem Verlust oder irere Vernichtig (Büechersturm) söll schütze. Im erste, 1545 vom Christoph Froschauer publizierte Teil hät de Gessner uf über 1000 Siite rund 10'000 Werch mit Inhaltsangabe bibliographiert. Er hät dademit d Grundlage vom Bibliographiere gleit. Im zweite Teil sind d Büecher nach Wüsseschafte ufgschlüsslet: Zu dem Zwäck hät er e Systematik vo 21 Fachgebiet pruucht, wie si sin Lehrer Konrad Pellikan am Buechbestand vo de Stiftsbibliothek Grossmünster (hüt Zentralbibliothek Züri) sit 1532 usprobiert gha hät. D Abteilige 1 bis 19 sind 1548 under em Titel "Pandectae sive Partitionum universalium" erschine, aagfange mit de Grammatik. Die 20. Abteilig über Medizin isch us Geldmangel, wil sich s Werch nöd guet verchauft hät, nüme usechoo, und die 21. Abteilig über Theologie under em Titel "Partitiones theologicae," 1549 äbefalls bi Froschauer publiziert, hät s Werch abgschlosse. De Gessner hät d Technik vom Schaffe mit bibliographische Zädel pruucht, won er au als erste drüber gschribe hät.

De Charles Plumier hät ihm z Ehre e Gattig vo de Pflanzefamilie vo de Gesneriegwächs (Gesneriaceae) "Gesnera" gnännt. De Carl von Linné hät spöter de Name i "Gesneria" gänderet.

I de sächste Banknoteserie vom Schwiizerfranke, wo 1976 usepraacht worden isch, isch uf de 50er-Note de Conrad Gessner druf gsi.






</doc>
<doc id="60305" url="https://als.wikipedia.org/wiki?curid=60305" title="Juliette Gréco">
Juliette Gréco

D Juliette Gréco (* 7. Februar 1927 z Montpellier, Languedoc-Roussillon) isch e franzöösischi Schansonsängere und Schauspiilere. Si wird as d "Grande Dame de la Chanson" bezäichnet und gältet as Muse vo de franzöösische Existentialiste.

D Mueter vo dr Gréco isch wäärend em Zwäite Wältchrieg in dr franzöösische "Résistance" gsi. D Künstlere het über sä verzellt, ass si nie e richdigi Mueter für sä gsi sig; si sig iir ganzes Lääbe lang Soldat gsi; an iirer Brust sige e hufe Uszäichnige und Medallie vo de franzöösische Widerstandskämpfer aagmacht gsi und si sig e Frau gsi, wo mä häig müesse eschtimiere, aber nit häig chönne gärn ha."

Iiren erst öffentlig Ufdritt het d Gréco 1937 bim ene Taläntwettbewärb in dr Schuel gha, wo si zääni gsi isch. 1943 isch si zämme mit iirer Mueter und iirer eltere Schwöster vo dr Gestapo verhaftet worde. Mä het sä zerst in e Laager brocht und denn in s Gfängnis Frèsnes. Noch drei Wuche het mä sä wider lo goo. Iiri Mueter und Schwöster si in s KZ Ravensbrück iigliiferet worde, häi dr Chrieg aber überläbt. S Verheltnis vo dr Gréco zu Dütschland isch distanziert gsi, und erst 1959 isch si in dr Bundesrepublik ufdrätte.

Noch em Chrieg isch si z Bariis bliibe und het do und dört e chli gsunge zum chönne lääbe. Bald het si zur Bohème in dr Hauptstadt ghöört. In dere Zit isch si mit kommunistischem Gedankeguet in Berüerig cho. 1946 het si im Bariiser Künstlerviertel Saint-Germain des Prés d Chällerdiskothek „Tabou“ ufdoo, wo zum ene legendääre Dräffpunkt vo de Existenzialiste worde isch. Dr Boris Vian het dört Drumbeete gspiilt und zu iire Stammgest häi dr Jean-Paul Sartre, dr Orson Welles und s Marlene Dietrich ghöört. Dört het si au dr Jean-Paul Sartre entdeckt und gföörderet: Äinisch isch si emol z Nacht noch ere Theater-Vorstellig im Tabou uf e Disch klätteret und het de Künstler und Literate Schansons vorgsunge. Am neggste Daag het si dr Filosooof Jean-Paul Sartre in si Woonig iiglaade und ere gsäit, er sig überzügt drvo, ass si bald äini vo de groosse Schanson-Sängere wurd si. D Juliette Gréco het zwäi Gedicht vom Sartre döfe uslääse und dä het sä denn vom Komponist Joseph Kosma lo verdoone. Bald druf, im Juni 1949, het si die Sartre-Schansons und no vier anderi im Existenzialiste-Chäller "La rose rouge" gsunge, wo dr staatlige Elektrizidäätsgsellschaft ghöört het.

Schansons wie "Si tu t’imagines" oder "L’Éternel féminin" si am Ändi vo de 1940er Joor zu Hit worde. Schriftsteller wie dr Sartre, d Françoise Sagan, dr Jacques Prévert, dr Francois Mauriac oder dr Albert Camus häi für sä Teggst gschriibe. Gliichzitig isch si au as Schauspiilere bekannt worde. Si het verschiideni Rolle im Theater gspiilt und in ere Poesii-Sändig im Radio mitgmacht. Mit dr Revue "April in Paris" isch si 1952 uf Turnee in die Veräinigte Staate und uf Brasilie gange. Vo iire Aahänger isch si as d „Königin vo de Existenzialiste“ oder as d „Muse vo Saint-Germain-des-Prés“ gfiirt worde.

Drotz iire Erfolg isch d Gréco nie so populäär wie zum Bischbil d Édith Piaf worde. Für daas si iiri Lieder z politisch und intellektuell gsi. Im dütschsproochige Ruum isch si doo und dört ufdrätte: am 13. Novämber 2007 z Berlin, am 16. Novämber 2007 z Münche, am 19. Juni 2010 z Pirmasens und am 1. Juli 2010 im Raame vom Dschääsfest in dr Wiener Staatsopere. Am 5. Februar 2012 het ARTE zum Aalass vo iirem 85. Geburtsdaag en Interwiuu gsändet und druf Ufnaame vom ene Ufdritt im Bariiser Olympia im Joor 2004. Am 14. April 2012 isch si im Theaterhuus z Stuttgart vor eme usverchaufte Huus ufdrätte, begläitet vo iirem Maa, em Pianist Gérard Jouannest.

Vo 1953 bis 1956 isch d Gréco mit em Schauspiiler Philippe Lemaire verhürootet gsi, und zämme häi si e Dochder, d Laurence Marie. Vo 1966 bis 1977 isch sie mit em franzöösische Schauspiiler Michel Piccoli verhürootet gsi, 1989 het si dr Komponist und Pianist Gérard Jouannest ghürootet. Si het im ene Interwiuu für d Wuchezitig "Die Zeit" verzellt, ass si au mit Fraue Sex gha häig und het gfrogt, wiso mä nid die gliichi sinnligi und intellektuelli Liebi für e Frau chönni ha wie für e Maa, schliesslig häige Fraue sit dass es d Wält gääb au anderi Fraue gliebt.

Vo 1959 bis 1969 het si sich em franzöösische Schanson gwidmet und nöiji Talänt wie dr Serge Gainsbourg und dr Leo Ferré entdeggt und gförderet. 1982 het si iiri Autobiografii "Jujube" uusegee. D Gréco het im Mai 2001 bim ene Ufdritt z Montpellier e liichte Härzinfarkt gha. Si läbt hüte mit em Jouannest uf eme Buurehoof in dr Nööchi vo Bariis und drätet sit 2004 wider z Frankriich und im Usland uf.








dütschi Teggst (Album "Abendlied"):





</doc>
<doc id="60306" url="https://als.wikipedia.org/wiki?curid=60306" title="Mauensee">
Mauensee

Mauensee isch de Name vo dene geografische Objekt:


</doc>
<doc id="60307" url="https://als.wikipedia.org/wiki?curid=60307" title="Hasle">
Hasle

Hasle isch de Name vo däne Ortschafte:

i de Schwiz:

z Dänemark:

z Norwege:
Hasle isch de Familiename vo däne Persone:
 Lueg au:


</doc>
<doc id="60308" url="https://als.wikipedia.org/wiki?curid=60308" title="Haslen">
Haslen

Haslen isch de Name vo däne Ortschaften i de Schwiz:
Lueg au:


</doc>
<doc id="60309" url="https://als.wikipedia.org/wiki?curid=60309" title="Hasel">
Hasel

Hasel chan folgendes bedüte:
Hasel isch de Name vo däne geografischen Objekt: 

Gwässer:
Hasel isch de Familiename vo däne Persone:
Lueg au:


</doc>
<doc id="60310" url="https://als.wikipedia.org/wiki?curid=60310" title="Landtag des Reichslandes Elsaß-Lothringen">
Landtag des Reichslandes Elsaß-Lothringen

Dr Làndtàg vu Elsàss-Lothrìnga ìsch vu 1911 bìs 1918/19 s Pàrlamànt vum Reichslànd Elsàss-Lothrìnga gsìì.

Ànna 1871, noh-n-em Kriag, sìn s Elsàss un a Teil vu Lothrìnga a « Reichslànd » worra, wo direkt vum ditscha Kaiserreich dirigiart gsìì ìsch. Àlso hàt Elsàss-Lothrìnga kè so güeter Züestànd ghàà às d àndra Lander vum Kaiserreich, wo scho mehr salbschbtveràntwotlig gsìì sìn. S Volk vu Elsàss-Lothrìnga hàt noh mehr Autonomie blàngt.

Àm 29. Oktower 1874 ìsch a Làndsüsschuss grìnda worra, mìt 30 Mìtglìeder. Dia Mìtglìeder sìn nìt direkt vum Volk gwählt worra, àwer vu da drèi Bezìrktàga (einer fer Lothrìnga, fer s Owerelsàss un fer s Unterelsàss).
Àm Ààfàng hàt dr Làndsüsschuss numma a Rot-Funktion ghàà. Mìt dr Zitt sìn sìna Veràntwortunga wìchtiger worra: àm 2. Mai 1877 hàt'r a legislative Funktion bikumma, un àm 4. Juli 1879 ìsch a Minischterium fer Elsàss-Lothrìnga grìnda worra, dirigiart vu'ma Stààthàlter (àstàtt vum Oberpräsidant) un mìt sim Hàuiptsìtz z Stroßburg (àstàtt z Berlin).

Dur s Gsetz ìwer d Verfàssung vu Elsàss-Lothringa vum 31. Mai 1911, ìsch Elsàss-Lothrìnga a Reichslànd mìt era eigena Verfàssung un ema Làndtàg worra.

Da Làndtàg hàt dr Làndüsschuss ersetzt. Ar ìsch üs zwei Kàmmera bstànda.

D erschta Kàmmer hàt nìt vìel Màcht ghàà, 's ìsch mehr a Ehrapàrlamànt gsìì. Ìhra Mìtglìeder sìn vum Kaiser gnennt worra.


un aui Mìtglìeder, wo uf em Vorschlàg vum Bundesrot dur dr Kaiser gnennt worra sìn:


Àm 22. Novamber 1911 hàt dia erschta Kàmmer ìhra Präsidium gwählt.

Ìn dr zweita Kàmmer sìn 60 Àbgeordneta, fer 60 Wàhlkreisa, gwählt worra. Ìhra Màndàt hàt drèi Johr làng düürt.

Àm 22. Oktower 1911 han Làndtàgswàhla fer d zweita Kàmmer stàtt gfunda.

Àm Ààfàng vum Erschta Waltkriag, sìn d ditscha Diriganta mìsstràuisch gega da Elsasser un da Lothrìnger vum Làndtàg gsìì. Aui a pààr Àbgordneta vum Làndtàg han Zwiifel ìwer dr Loyalität vu teil àndra zum Ditscha Reich. Wagadam ìsch entschlossa worra, àss dr Làndtàg Gsetzer hàt känna wähla, àwer ohna politischa Debàtta z fiahra. So sìn d folgenda Sessiona vum Làndtàg umma gànga: vum 8. bis àm 15. Àwrìl 1915, vum 16. Àwrìl bis àm 26. Mai 1916, vum 5. Juni bis àm 12. Juli 1917 un vum 12. bis àm 30. Àwrìl 1918.

Noh-n-em Wàffastìllstànd vu Compiègne àm 11. Novamber 1918, ìsch dr Làndtàg vu Elsàss-Lothrìnga d einzigschta Autorität vu dam Reichslànd gsìì. Dr Tàg nohchhar (àm 12. Novamber), hàt da Làndtàg noh-n-ema souverän Elsàss-Lothrìnga grüefa, un hàt àlla Ufgàwa vum Minischterium un vum Reichstààtshàlter ufgnumma. Dàs ìsch àwer vu dr frànzeescha Màcht nìt ànerkànnt worra, so hàt sìch dr Làndtàg gegem Ààschluss àns Frànkrìch üsgsprocha. Àm 17. Oktower 1919 sìn s Reichslànd Elsàss-Lothrìnga un si Làndtàg ufgleest worra, noh dam ìsch dia Gegend direkt dur a Generàldirektion üs Pàris verwàlta worra.
S Gebäi vum Làndtàg ìsch zwischa 1888 un 1892 vu da Àrchitekta August Hartel un Skjøld Neckelmann bàuia worra, ürsprìnglig fer dr Làndsüsschuss. Dàto befìndet sìch ìn dam neoklàssizistisch Gebäi dr nationàl Theàter vu Stroßburg.



</doc>
<doc id="60312" url="https://als.wikipedia.org/wiki?curid=60312" title="Boris Vian">
Boris Vian

Dr Boris Vian (* 10. Merz 1920 z Ville-d’Avray; † 23. Juni 1959 z Bariis) isch e franzöösische Schriftsteller, Dschääsdrumbeeter, Schansonniee, Schauspiiler und Übersetzer gsi. Er isch e wääsentligs Mitgliid vom Collège de 'Pataphysique gsi, ere nonsensische Parodii vo de Theoriebildige und Methode vo dr modärne Wüsseschaft. Dr Vian isch au dr Läiter vo dr Dschääsblattenabdäilig bi Philips gsi. Noch sim Dood het men en zerst e chli vergässe, aber hüte gältet er wider as äine vo de intressantiste Künstler vo dr franzöösische Noochchriegszit.

Under em Psöidonüüm "Vernon Sullivan":








</doc>
<doc id="60315" url="https://als.wikipedia.org/wiki?curid=60315" title="Wettinger Holzbirne">
Wettinger Holzbirne

D Wettigerholzbire isch e Biresort, wo us Wettige stammd und um s Johr 1675 zum erschte Mol erwähnt worde-n-isch. D Frücht sind kugelförmig und hend en lange Stiil. Bruuchd het me si bsunders fürs Moschte, entweder sorterein oder zur Verbesserig vo andre Sorte, zum Schnaps brönne oder zum Dörre.

Es isch nöd ganz sicher, aber vermuetlech stammt d Bire us em Chloschter Wettige. Beleg für ihri Exischtenz gits numme us de nöchere Umgebig und us Wettige. In Ufzeichnige vom Kapuzinerpater Chrysost Amrein vo 1905 wird de Bire ateschtiirt, dass si de «bescht und haltbarschti Moscht oder Saft» dät bringe. Au d Ussag vome Buur, wo us de Frücht vo eim Baum 300 Liter Saft pressd hetti, het de Amrein überlifered.

In de zweiti Hälfti vom 20. Johrhundert isch d Sorte nadisna verschwunde, wil d Frücht relativ chli si gsi und dadermit de Ufwand fürs Günne vo de Frücht nöd wirtschaftlich gsi isch. Zudem het de Bund in de 1960er-Johr s Fälle vo Obschtbäum subventioniirt, wil er en Überproduktion vom Moschtobscht het welle verhindere. Im 2010 het dann en Aktion gstartet, um d Sorte z rette. Im Eigi hets noch en Baum geh, wo am Abschterbe gsi isch. Vo dem sind Reiser abgschnitte und uf anderi Unterlage ufpfropfed worde, so dass me zeh Nachkomme vo der Wettigerbire het chönne züchte, wo im 2014 uspflanzed worde sind. Drü stönd bim Chloschter Wettige, eine uf em Buessberg, eine nebem abgstorbene «Reiser-Spender» und zwei an de Bergstroos..


</doc>
<doc id="60316" url="https://als.wikipedia.org/wiki?curid=60316" title="Radovan Karadžić">
Radovan Karadžić

Dr Radovan Karadžić [] (; * 19. Juni 1945 z Petnjica, Gmai Šavnik, Jugoslawie, hit Montenegro) isch e ehmolige bosnisch-herzegowinische Bolitiker. Är isch Barlemäntsbresidänt vu dr Sozialistische Republik Bosnien un Herzegowina (1990–1992) un Bresidänt vu dr Republika Srpska z Bosnien un Herzegowina (1992–1996) gsii. Im Zämmehang mit em Bosniechrieg isch syter anne 1996 en internationale Haftbefähl vum Haager Tribunal gege ne vorgläge, wu am 21. Juli 2008 zue syre Feschtnahm z Belgrad gfiert het. Ihm isch vorgworfe wore, in syre Amtszyt as Bresidänt Chriegsverbräche, Velkermord un Verbräche gege d Manschligkait befohle z haa. Am 24. Merz 2016 isch er vum UN-Chriegsverbrächertribunal z Den Haag fir dr Velkermord z Srebrenica schuldig gsprochen un zue insgsamt 40 Johr Gfängnis verurdailt wore. Im Beruefigsverfahre isch er am 20. Merz 2019 ändgiltig zue läbeslanger Haft verurdailt wore.




</doc>
<doc id="60318" url="https://als.wikipedia.org/wiki?curid=60318" title="Basler Stadtlauf">
Basler Stadtlauf

Dr Baasler Stadtlauf isch e Stroosselauf für s Volk, wo sit 1983 jedes Joor am letschte Samstig im Novämber in dr Stadt Baasel stattfindet. D Distanz für d Elite vo de Manne isch 10 km, für d Elite vo de Fraue 7,8 km und für d Volkslöifer 5,5 km. Drzue git s Schüelerlöif über chürzeri Distanze. 

D Strecki isch e Kurs dur d Groossbaasler und d Chläibaasler Altstadt, wo am Ändi vom Novämber scho für d Wienacht dekoriert si. Dr Lauf foot uf em Blatz vor em Münster aa, goot über e Määrtblatz, die Middleri Brugg ins Chläibaasel und über d Wettstäibrugg zrugg in s Groossbaasel. S Ziil isch uf em Määrktblatz.

Dr Baasler Stadtlauf isch Däil vom Bost-Göp.



</doc>
<doc id="60319" url="https://als.wikipedia.org/wiki?curid=60319" title="Résistance">
Résistance

Résistance isch dr Sammelbegriff für die franzöösische und belgische Widerstandsbeweegige wääred em Zwäite Wältchrieg gege die totalitääre nazionalsozialistische dütsche und italiänische Bsatzigsmächt und gege d Instituzioone und Bevölkerigsgrubbe, wo mit ene kollaboriert häi. 

D Résistance isch nit äihäitlig organisiert und aagfüert gsi, sondern het im Sinn vo de Organisazioone, wo sä dräit häi, verschiideni Ziil verfolgt. Im Früelig 1943 isch dr Jean Moulin vom General de Gaulle gschiggt worde, zum wenigstens die wichdigste politische Grubbierige uf gmäinsaami Ziil festzleege, wo allgemäin definiert gsi si, und zum e Koordinierigsinstanz iizrichde. 

Gege s Hoggechrüz, wo vo de Dütsche verwändet worde isch, isch s Lothringer Chrüz au vo dr Résistance as Sümbool vom franzöösische Befreijigskampf überno worde.




</doc>
<doc id="60320" url="https://als.wikipedia.org/wiki?curid=60320" title="KZ Ravensbrück">
KZ Ravensbrück

S Konzentrazioonslaager Ravensbrück (churz "KZ Ravensbrück") isch s grösste Konzentrazioonslaager für Fraue im sogenannte dütsche "Altriich" in dr Zit vom Nazionalsozialismus gsi. Es isch 1938/39 vo dr SS in dr Gmäind Ravensbrück (hüte Stadt Fürstenberg/Havel) im Norde vo dr Browinz Brandeburg iigrichdet worde.

S KZ Ravensbrück het e Laagerkomplex bildet, wo näben em Frauelager e Laager für Manne, Industriibetriib, s KZ Uckermark für Mäitli und jungi Fraue und s Siemenslager Ravensbrück drzue ghöört häi. Es het non e hufe Usselaager gha.

S Konzentrazionslaager isch vo dr Rote Armee im April 1945 bsetzt und ufglööst worde und die Gfangene, wo no dört gsi si, si befreit worde. Im Ganze si öbbe 132'000 Fraue und Chinder, 20'000 Manne und 1'000 Mäitli us 40 Nazioone und Volksgrubben im KZ Ravensbrück und im KZ Uckermark iigspert gsi. Mä schetzt, ass 28'000 Gfangnigi z Ravensbrück ums Lääbe cho si.

S ehemoolige Stammlaager isch vo 1945 bis 1993 as Kasärne für die sowjetischi Drubbe brucht worde. 1959 isch d Maan- und Gedänkstett Ravensbrück ufdoo und spööter e baar Mol erwiteret worde.

Iifüerige:

Wüsseschaftligi Gsamtdaarstellige:



</doc>
<doc id="60322" url="https://als.wikipedia.org/wiki?curid=60322" title="Konzentrationslager">
Konzentrationslager

Dr Begriff Konzentrazioonslaager stoot sit dr Zit vom Nazionalsozialismus für d Aarbets- und Vernichdigslaager vom NS-Reschiim. D Konzentrazioonslaager si im Dütsche Riich und in de bsetzte Gebiet vo Organisazioone vo dr NSDAP iigrichdet worde. Es het schliesslig öbbe 1000 Konzentrazioons- und Nääbelaager und siibe Vernichdigslaager gee. In de Konzentrazioonslaager häi d Nazi Millione vo Mensche umbrocht, häi politischi Gegner iigspert, Gfangeni mit Zwangsaarbet vilmol bis zu iirem Dood usbütet, sogenannti ‹medizinischi› Versüech an Mensche gmacht und Chriegsgfangnigi interniert. S Laagersüsteem isch e wääsentligs Elimänt vo dr nazionalsozialistische Unrächtsherrschaft gsi. Wite Zwiig vo dr dütsche Industrii häi diräkt oder indiräkt von em brofitiert.

Mä nimmt hüte aa, ass öbbe zwäi Driddel vo de säggs Millioone Juude, wo Opfer worde si vo dr dütsche Juudevernichdig, wo men ere spööter "Shoah" bzw. Holocaust het afo sääge, in Vernichdigs- und Konzentratioonslaager diräkt ermoordet worde si oder dört an de Folge vo dr süstematische Underernäärig, de Misshandlige und an umbehandlete Chrankhäite gstorbe si. S räschtlige Driddel isch in sogenannte Ghettos bi Masseverschiessige vor allem dur d Iisatzgrubbe vo dr Sicherhäisbolizei und vom SD und uf de so genannte Doodesmärsch umchoo.

In de Konzentrazioonslaager si au e hufe anderi Mensche ermoordet worde, wie Kommuniste, Sozialiste, Pfäärrer, Süsteemkritiker, Sinti und Roma, Homosexuelli, Züüge Jehovas, gäistig Behindereti und aagääbligi „Asoziali“. Die gnaui Zaal vo de Doote isch bis hüte umbekannt, wil d Mörder nit über alli Opfer Akte gfüert häi. Am Ändi vom Chrieg si überhaupt käni vo de Mord me dokumentarisch festghalte worde si und e hufe vo de Underlaage si dur e Chrieg für immer verloore gange. Au si vili vo de Züüge am Ändi vom Chrieg expräss ermoordet worde. E hufe Gfangnigi, wo vo de alliierte Drubbe befreit worde si, si erst denn an de Folge gstorbe.




</doc>
<doc id="60323" url="https://als.wikipedia.org/wiki?curid=60323" title="Konzentrationslager (historischer Begriff)">
Konzentrationslager (historischer Begriff)

As Konzentrazioonslaager het mä verschiideni Gfangenelaager in verschiidene Länder in verschiidene Zite bezäichnet. S Wort chunnt us em Latiinische und bedütet sammle, zämmezieh oder zämmelege. S nazionalsozialistische Dütsche Riich het s Wort für e Netzwärk vo Gfangenelaager brucht, wo under schlimmste Umständ Reschiimgegener, Juude, Roma und anderi Volksgrubbe iigspert und vernichdet worde si. Sit em Ändi vom Zwäite Wältchrieg wird dr Begriff, wo äng mit dr Juudevernichdig in Verbindig stoot, hauptsächlig für die dütsche Konzentrazionslaager in dr Zit vom Nazionalsozialismus brucht. As Abchürzig verwändet mä vilmol d Buechstaabe KZ, au wenn die offizielli dütschi Abchürzig wääred dr NS-Herrschaft "KL" gsi isch.

S Wort "Konzentrazionslaager" het alli mööglige Sammligs-, Internierigs- und Arbetslaager bezäichnet. Sammellaager für Chriegsgfangeni und Strööfling und Stroofaarbetslaager si scho lengeri Zit verbräitet gsi, vom 19. Joorhundert aa au in dr Form vo Internierigs- oder Uffanglaager im Konteggst vo Verdriibig, Uswanderig und kolonialistischer Erooberig.

Die erste Laager si 1838 vo dr amerikanische Armee iigrichdet worde, zum d Cherokee iizspere, bevor si zwangswiis umgsiidlet worde si. Die Maassnaam isch vom Bresidänt Andrew Jackson aagordnet worde, zum dr "Indian Removal Act" duuresetze. Au die sogenannte Indianerreserwaat sötte as Konzentrazioonslaager aagluegt wärde, wo e hufe Indianer din verhungeret si, wil si sich nid häi chönne ernääre.

Ursprünglig isch d Bezäichnig us em Spanische choo. Zum erste Mol isch si verwändet worde, wo die spanischi Kolonialmacht en Ufstand uf Kuba 1896 zämmegschlaage het. D Zwangsmaassnaame si vom Guwernöör Weyler befoole worde. Mä het zum Bischbil Buure zwungen, in d "campos de (re)concentración" z goo. Im Joor 1900 häi d USA uf dr Insle Mindanao, wo si de Spanier abgno häi, Konzentrazioonslaager iigrichdet und dört philippinischi Guerilleros interniert. Au hüte reedet dr kubanisch Revoluzioonsfüerer Fidel Castro im Bezug uf s amerikanische Gfangenelaager in dr Bahía de Guantánamo vom „Konzentrazioonslaager uf em illegale Milidäärstützpunkt Guantánamo“.

Dr britisch General Horatio Herbert Kitchener het wääred em Burechrieg (1899–1902) in Südafrika "Concentration Camps" lo iirichde und dört öbbe 120'000 Farmbewooner, vor allem Fraue und Chinder, interniert, und vo deene si me as 26'000 wäge de katastrofale Lääbensbedingigen an Hunger und Chrankhäite gstorbe.

Im dütschsproochige Ruum het dr Riichskanzler Bernhard von Bülow dr Begriff "Konzenzratioonslaager" zum erste Mol am 11. Dezämber 1904 offiziell brucht im Zämmehang mit em Ufstand vo de Herero in dr domoolige Kolonii Dütsch-Südwestafrika, wo dütschi Drubbe under em Lothar von Trotha e Völkermord an de Herero und Nama begange häi.

Wo dr Robert Koch 1905 si Nobelbriis überchoo het, het er sini Forschigsstazioon am Viktoriasee verloo und het im ene Bricht über sini Undersuechigen zur Schloofchrankhet empfoole, Konzentrazioonslaager iizrichde, zum d Drääger vo de Parasite z isoliere. Er isch dr Erst gsi, wo dr Begriff für e Kwarantäänefall brucht het. Noch em Usbruch vom Erste Wältchrieg si Staatsbürger vo de Middelmächt in Konzentrazioonslaager für d Zit vom Chrieg interniert worde. Das isch in alle Staate, wo im Erste Wältchrieg kämpft häi, üüblig gsi. In Groossbritannie si Konzentrazioonslaager für Internierti uf dr Isle of Man (Cunningham, Douglas, Knockaloe) iigrichdet worde. Es het no zwäi Laager z London (Stratford, Alexandra Palace) und chliineri Laager z Islington, Frith Hill, Newbury, Handforth und Shrewsbury gee.

Dr Lenin het im Summer 1918 Gfangenelaager iigrichdet, wo offiziell Konzentrazioonslaager ghäisse häi. In dr Oblast Pensa het mä politischi Gegner interniert. Vom Mai 1921 isch d Zaal vo de Gfangene vo öbbe 16'000 uf mee as 70'000 e baar Möönet spööter gwaggse.

Über d Konzentrazioonslaager wo s NS-Reschiim iigrichdet het, lueg doo.

Für Litratuur über d NS-Konzentrazioonslaager lueg doo



</doc>
<doc id="60324" url="https://als.wikipedia.org/wiki?curid=60324" title="Preiswerk (Basel)">
Preiswerk (Basel)

D Briiswärks si e meebesseri Baasler Familie vom Daig gsi, wo iir Vermööge mit dr Strumpfmanufaktuur gmacht het.

Briiswärks het s im 15. Joorhundert z Colmar und z Freiburg im Brisgau gee.
Dr Stammvater vo de Baasler Briiswärks isch dr Mathias Brysswerck vo de Colmarer Briiswärks gsi. Er isch vor 1517 woorschinlig z Colmar uf d Wält khoo. Am 13. Juni 1540 isch er uf Baasel khoo. Er isch scho am 14. August 1540 Baasler Bürger worde und am Daag druf Zumftbrueder zu Spinnwätter und het öbbe e Wuche spööter e Husstand gründet. Er isch e Dischler gsi, wie au dr jüngst vo sine Buebe, dr Hans Jakob, wo aber ooni Chinder gstorbe isch. 

Dr eltischt Soon vom Mathias, dr Johannes, isch scho kä Händwärker me gsi, sondern Schaffner vom ehemoolige Johanniterklooster worde, und sini Chinder häi Karriere z Dütschland gmacht. Dr middleri Bueb, dr Andreas, isch dr erst Strumpffabrikant vo dr Familie worde und d Briiswärks si as Hooselismer im 16. und 17. Joorhundert berüemt gsi. Es isch in dere Zit zum ene Lismer«chrieg» zwüsche de Baasler und de Vorderööstriicher cho, wo si sich geegesitig mit alle mööglige Mätzli bekämpft häi. Gege s Ändi vom 16. Joorhundert isch in dr Stadt dr Strickstuel ufchoo, uf em Land isch aber immer no vo Hand gstrickt worde.

Dr Andreas isch 1627 gstorbe und alli sini vier Söön, dr Mathias, dr Johannes, dr Andreas und dr Niklaus, si Strickermäister gsi. 

Dr Niklaus het aber hööcheruuse welle und isch zu Saffre zümftig gsi, und si Soon Johannes (1628-1699) isch Fabrikant und Händler worde. Mit iim häi sich d Briiswärks afo uufeelleböögele. Verleeger wie dr Johannes Briiswärk und anderi häi die ermere Handwärksmäister in dr Stadt vo sich abhängig gmacht und häi in dr Umgääbig vo dr Stadt überall e chli Häimarbäiter gha, wo für sä gschafft häi. 1671 het dr Briiswärk 70 Strickstüel uf em Land verströit gha. Aber au anderi häi dr Brofit gsee und dr Hans Heinrich Gernler het e Strumpfmanufaktur ufdoo, wo nume mit Stümpler (Akkordarbäiter) gschafft het. So het er au d Waisechinder chönne usbüte, wil s Waisehuus in dr Kartause sich sälber het müesse drääge. D Baasler Strickmäister, und mit iine au dr Johann Briiswärk, häi gege d Strumpffabrik im Waisehuus reklamiert, aber dr Root het iiri "Supplication" abgleent. D Handwärker häi druf dr Briiswärk zwunge, ganz zum Fabrikant z wärde, und as sonige het er in dr Stadt sälber sini Brodukt nüm döfe verkaufe. 

Ass d Fabrikante in dr Stadt sälber nüme mit ene häi chönne konkurriere, het de Strickermäister aber uf lengeri Zit nit ghulfe, bsundrigs wil under em Louis XIV. z Frankriich Siidestrümpf Moode worde si und d Verleger sich de nöije Bedingige uf em internazionaale Määrt besser häi chönne aabasse. Au in dr Zumftstadt Baasel isch d Laag vo de Zümft immer schwiiriger worde und wirtschafts-liberaali Idea häi sich mee und mee bräit gmacht. So het 1670 dr Achterusschuss vom Root in s Brobleem vo de Strickstüel in dr Siidebandfabrikazioon gluegt und in sim Bricht uuseghoobe, ass d Industrii sich nume in Freihäit chönn entwiggle. Die wirtschafts-liberaali Iistellig het sich schliesslig duuregsetzt und im 19. Joorhundert s Masseneländ vom Pauperismus verursacht.

Im Johannes sini Noochkomme häi scho zum Daig ghöört und Fraue us de Patriziergschlächter ghürootet. Si Soon Niclaus het e Dochder vom Hans Rudolf Faesch-De Barry ghürootet und isch zum Stammvater vo alle Briiswärk worde, wo im 19. und 20. Joorhundert gläbt häi. Drei vom Niclaus sine Änkel häi s Familiegschäft «Johannes Preiswerk und Söhne» an dr Schniidergass witergfüert. Uf s Ändi vom "Ancien Régime" zue isch d Blüetezit vo dr Strumpffabrikazioon ume gsi. Dr Johannes Briiswärk-Buurget het d Familiefirma de nöije Bedingige aabasst und sich afo uf e Siidehandel konzentriere.

En anderi Linie vo dr Familie het mit em Lucas Briiswärk-Buurget as Speditöör und Bankiee Karriere gmacht. 1805 het er sis Gschäft vo dr Freije Strooss in dr Andlauerhoof am Münsterblatz züüglet. D Familiemitgliider häi sich denn mee und mee mit dr Siidebandfabrikazioon abgee und d Firma «Lucas Preiswerk» isch uf dr ganze Wält bekannt worde. Die Linie isch am Ändi vom 19. Joorhundert usgstorbe.

Zwäi Linie vo de Briiswärks häi bis ins 21. Joorhundert überläbt, die vom Johann Rudolf Briiswärk-Stäächeli und die vom Alexander Briiswärk-Buurget, wo nüt me mit Handel z due ghaa het. 17 Theolooge si vom Alexander abgstammt, dr bekanntist von ene isch dr Antistes Samuel Briiswärk gsi.



</doc>
<doc id="60325" url="https://als.wikipedia.org/wiki?curid=60325" title="Moritat und Bänkelsang">
Moritat und Bänkelsang

D Begriff Moritada ond Bänklsang (oder "Bänklliad") bezeichnet Liadr, wo en greimde Strofa a handlongsreicha schaurig-scheena Gschicht vorzehlet ond vom 16. Johrhondert bis en de 30er Johr vom 20. Johrhondert vo-ra bestemmda Art vo Schausteller, genannt Moritada- oder Bänklsenger, uff effentliche Plätz vortraga worra send. Do drbei send dia Manna en dr Ofangszeit uff-em Boda ond en schbädre Zeida uff-ma kloina Bänkle gschdanda ond hend mit-ma langa Stock uf d Schaudafla zeigt, wo ihrn Gsang en naiv gmoolde, ibbich koloriirde Bilder – manchmol kunschtvoll ond noo wiidr kitschich – drasdisch illuschtriirt hend. Manchmol hot dr Vortragende au bloß gsonga ond des Zeiga uff d Bilder ema Familiamitgliid odr ema andra Ghilfa ibrlassa. Des, was dia Senger von sich gäa hend, hot mr entweder "Moritat" odr "Bänklliad" ghoißa, wobei dr Begriff "Bänklliad" wahrscheinlich erscht a bissle schbäder uffkomma ischt. Begleidet hend sich dia Senger meischdens mit-ra Drehorgl, seldener mit-ra Geig, ama Zupfinstrument oder ara Ziiharmonika. D Sproch ischt ganz schemadisch uffbaut gwäa ond dia wenige Melodiia, oft „entlehnt“ vo ma bekannda Volksliad odr ama Choral, hend sich vo Zeit zo Zeit wiiderholt.

Ibr d Herkunft vom Wort "Moritat" ko-mr bloß spekuliira. De oine saget, s wär a leichda Abwandlong vom Wort "Mordtat". Dui These dät abr bloß uff-nen Doil vo deane Liader zutreffa, wo’s om d Schilderong vo-ma Mord goht. En de Moritada werdet abr au andre Sachvorhalt besonga, zom Beischbiil Bekehrong ond Erbauong, Liibe, Treie, Eifersucht, Nadurkadaschdroofa, Schicksalsschläg, Wonder ond Profedii. Manchmol goht dui gsongena Gschicht sogar fir älle Beteiligte guat aus. Drom leit’s villeicht näher, de selle zo glauba, wo da Begriff "Moritat" vom franzeesischa „moralité“ ableidet, also a Liad mit-ra Moral, oder vom Rotwelscha „moores“ (Lärm, Schrecken).

Oifacher isch dui Erklärong beim Wort "Bänkelliad" (abgwandlet au "Bänkelsang" ond "Bänkelgesang"). Irgendwann hot amol so a Moritadasenger dui Idee ghet, er kennt sich uff-nen Schemel, a "Bänkle", stella, damit’r besser vo seine Zuaheerer gseha werde koo. Des hend-em de andre Moritadasenger nochgmacht, ond so isch dr Begriff "Bänkelliad" als a Synonym zom Wort "Moritat" entstanda.

Ogfanga hot älles zo Beginn vom 16. Johrhondert. Aus dera Zeit stammet de eldeschde ibrliiferde bildliche Darstellonga. Mit deane send dia Senger vo oim Ort zom andra zoga, hend deet Halt gmacht, wo grad ebbes los gwäa ischt, zom Beischbiil an Johrmarkt, a Kirchweihfescht odr a andrs Ereignis, wo viil Leit oozoga hot. De meischde vo de Leit hend domols weder läasa noch schreiba kenna ond send drom froh gwäa, irgend a Neiichkeit ibr a Gescheha zo erfahra, wo entressant ond meglichscht weit weg vo dr Hoimet bassiirt ischt. Während-em Vortrag ischt a Familiamitgliid oder sonscht a Gehilf vom Moritadasenger mit-ma Huat bei de Leit romganga ond hot Spenda eigsammlet.

De ursprengliche Bezeichnonga vo de Vortragende send „Zeidongssänger“ ond „Schildersänger“ gwäa.

Hochkonjunkdur em 19. Johrhondert

Wia noh mit dr Zeit dr Analphabetismus emmer meh zruckganga ischt, send aus deane „Zeidongs-Senger“ uff oimol „Zeidongs-vorkaifer“ worra. Uff oimol hot s Volk dia Liader au druckt kaufa ond drhoim nomol nochleasa kenna. En viile Fäll ischt uff deane druckde Ausgaba au noh a ganz ausfihrlicha Schilderong vom Ereignis en Prosa enthalda gwäa. Drom stammet dia ibrliiferde Tekscht vo alde Moritada erscht aus so-ra spädra Zeit us-em 19. Johrhondert. A Kennzeiche vo deane Tekscht ischt, dass en de selle oft ganz dick ufftraga wuud: S Grausame koo et grausam gnuag sei ond des, was d Leit rihra soll, et rihrend gnuag. Außerdem hend de meischde Liader an arg lange Titl vorpasst kriagt, zom Beischbiil

Vorbroidet isch der Brauch vom Moritada-Senga en fascht ganz Eiropa gwäa.

Em Lauf dr Zeit hend emmer meh Manna des „Handwerk“ ausgiabt, so dass mr bald emmer wiider an Nochschuab an Moritada ond Bild-Dafla braucht hot. Uff dui Weis send mehrere Berufszweig entstanda, wo vo deam Gschäft leaba hend kenna: oinerseits d Vortragskinschtler ond ihre Gehilfa, andrerseits au d Autora vo de Liader ond nadiirlich au d Schildermoler. Ofangs hend sich dia besongene Ereignis oft weit en dr Vorgangaheit abschbiilt. Weil abr so nooch ond nooch s Publikom meglichscht akduelle Gschichda hot heera wella, mit so ebbes dia Macher abr et nochkomma send, hot mr sich halt do drmit beholfa, dass dui Gschicht nemme datiirt gnannt worra ischt, sondern ganz oifach „en jengerer Zeit“ oder „en deam Johr“ gschbiilt hot.

Schwiirichkeida mit dr Obrichkeit

S leit uff dr Hand, dass dia Moritadasänger en viile Städt et bloß uff Gegaliabe gschdoßa send, schliaßlich hend se et selda polidische Eißeronga von sich gäa oder gar gerichtliche Entscheidonga kommendiirt. Drom send se en dr Regel vo dr Ortspolezei streng beobachdet ond ggf. ermahnt odr gar vorhafdet worra. Viilerorts isch’s au iblich gwäa, dass se ihre Tekscht vor-em Absenga dr Polezeibeherde hend vorlega miaßa, wo no des Werk zensiirt freigeaba odr gar vorbodda hot.

Mit-em Aufkomma ond dr Vorbreidong vo de Media Film ond Radio em erschda Virdl vom 20. Johrhondert isch dui Bänkelsängerei emmer meh zruckganga ond schliaßlich vom Markt ond vo dr Stroß vortriiba worra. 

Schreckliches Unglück, welches sich in Gossau im Canton Zürich im Jahre 1825 durch ein Erdbeben zugetragen hat, allwo in einigen Minuten über 1000 Menschen theils verwundet, verkrüppelt, theils aber ihren Tod fanden.

<poem style="font-style:italic">
1. Höret, Freunde, die Geschichte,
Welche in der Schweiz gescheh’n.
Wovon ich Euch hier berichte,
Was noch nie ein Mensch geseh’n.
Eine Kirche wollte dorten
Die Gemeinde sich erbau’n.
Was geschah – läßt sich mit Worten
Nicht beschreiben anzuschau’n.

2. Armuth hat dieß Dorf gedrücket,
Doch ihr Wille, der war Gut;
Was das Schicksal öfters schicket,
Dieses kommt uns unvermuth’t.
Doch den Schöpfer zu verehren,
Wandten sie auch alles an,
In dem Haus des Herrn zu hören,
Wie er Christus segnen kann.

3. Wie der Grundstein war geleget,
Fingen sie zu mauern an.
Welche Freude dies erreget,
Denk sich jeder fromme Mann.
Sparsam gingen sie zu Werke,
Ihre Casse war zu schwach;
Doch belebt von Muth und Stärke,
Mauerten sie bis ans Dach.

4. Nun sind Zimmerleute kommen,
Die den Dachstuhl drauf gemacht;
Jedermann, der dieß vernommen,
Hat die neue Kirch betracht’t.
Wie die Deck nun aufgeschlagen,
Die den Dachstuhl mit verband,
Konnte noch kein Mensch nicht sagen,
Was die Zukunft macht bekannt.

5. Ohne Säulen sollt sie stehen,
Daß sie recht hell möchte seyn,
Damit man den Pfarr’r könnte sehen
Und mehr Menschen gehn hinein.
So weit war sie nun gebauet,
Beinah‘ zur Vollkommenheit;
Wer den schönen Bau beschauet,
Hat im Herzen sich gefreut.

6. Viel Bewohner aus dem Orte,
Die man Pfarrgemeinde nennt,
Eilten an des Kirchhofs-Pforte;
Nachbarn kamen auch behend,
Um die Rede anzuhören,
Die Pfarr’r Waser allda hielt,
Gott, den Höchsten zu verehren, 
Weil ihr Wunsch nun war erzielt.

7. Eine große Menschenmenge
Stieg auf das Gebälk hinauf,
Es entstand ein groß Gedränge – 
Warnend sprachen gleich darauf
Die Vorsteher und Bauleute:
Nehmt Euch, liebe Leut, in Acht,
Dass Ihr Euch aus Neugierfreude
Nicht unglücklich dabei macht.

8. An die 1000 Menschen standen
Oben auf dem Kirchenbau;
Gute Freunde und Bekannten
Überlegtens nicht genau,
Daß die Last der feuchten Mauer
Durch den Druck möcht schädlich seyn.
Plötzlich stürzt – o welch ein Schauer!
Alles zu der Kirch hinein.

9. Welch ein Jammer, welcher Schrecken
Entstand nicht in diesem Ort!
Menschen sah man leider stecken
Unterm Holz, als wie ermord’t.
Der Herr Pfarrer wollte eben
Seine Rede legen ab.
Welch‘ Entsetzen muß das geben,
Wenn man lebend kommt ins Grab.

10. Todte und Blessirte brachte
Man noch aus dem Schutt heraus.
Mancher, der daran nicht dachte,
Starb in diesem Kirchenhaus.
Daher soll man sich nicht wagen,
Wenn man die Gefahr schon sieht.
So ist schon in unsern Tagen
Mancher junge Mensch verblüht.
</poem>

En dr heidiga Zeit wirket manche Moritada scho wia ihr oigena Parodii. Trotzdem isch’s et ausbiliiba, dass sich an Haufa Poeda drogmacht hend, au d Moritada zo parodiira. Send bei de echde Moritada Gschichda vorzehlt worra, wo sich tatsächlich zuatraga hend, hend d Parodischda oigene Gschichda erfonda ond do drbei noh meh ibrtriiba wia bei de Original, zom Beispiil:

Manche vo selle Parodija hend’s sogar gschafft, zo-ma Volksliad zo werra, zom Beischbiil
Vo de Liader geit’s – wia des bei Volksliader oft dr Fall ischt – Tekschtfassonga, wo manchmol arg vo-n-anander abweichet.

En dr Tradizioo vom parodiirenda Bänkelsang standet au dia Schnitzelbenk, wo viilerorts bei dr schwäbisch-alemannischa Fasnet ond dr Basler Fasnet ihrn feschda Platz hend.

Aber et bloß bei dr Fasnet wuud dui Tradizioo vom parodiirenda Bänklsang fortgfihrt. S entstandet emmer mol wiider neie Werk, wo bei-ra passenda Gleagaheit e-ma Saal ond manchmol au em Freia zom Beschda gäa werret, zom Beischbiil vom Michael Federsee ond vom Heiner Schäfer. Dr Ledschdere treibt des Ganze "ad absurdum" uff d Spitze en seira "Moritat vom Moritatensänger". Dr Refrain goht so:

<poem style="font-style:italic">
Er war Moritatensänger,
er zog oft von Ort zu Ort, 
sein Gesang ward bang und bänger, 
manchmal jagte man ihn fort.
</poem>

Do drnoch vorzehlt des Liadle dui Gschicht vo sellem Moo, wo bei an Haufa Leit weaga seim Schauergsang uff a rigorosa Ablehnong gschdoßa ischt. Irgendwann hot noo a Wichdichduer da Pebl uffgfordret, dean Kerle om d Ecke zo brenga. Uffheera duat dui Moritat so:

<poem style="font-style:italic">
Und so ward’s dann auch geschehen:
Umgebracht ward jener Mann.
Zum nächsten Markt konnt er nicht gehen,
weil sein Blut in Strömen rann.

Die Moral von der Geschichte:
Singe nie von einem Mord!
Denn es lehret dies Gedichte:
Schändlich ist des Todes Wort!
</poem>

A Unikum em geischtlicha Gwand isch dr oberschwäbische Pfarrer Michael von Jung (1781 bis 1858) en seira Kirchagmoind z Kirchdorf bei Memmenga an dr Iller gwäa. Der Moo hot sich zom Dichter beruafa gfihlt ond sei Neigong so ausgleabt, dass’r bei de Beerdigonga vo seine „Schäfla“ d Predigt durch a selbschtvorfassts Grabliad em Stil vo-ra Moritat ersetzt ond des Liad mit Gidarrabegleidong am offena Grab vortraga hot. Uff dui Weis ischt-em a graußa Aufmerksamkeit zoteil worra. Wia no schliaßlich em Jung sei vorgsetzda Kircha-Beherde Wend vo dera Sach kriagt hot, ischt-em des Senga am offena Grab ondr Odrohong vo-ra Stroof vorbodda worra. Des abr hot sellen Pfarrer ibrhaupt et gschdeert: Er hot sei Stroof zahlt ond weiderhin gsonga. 

Bis 1837 send so viile Liadr zammakomma, dass dr Jung glaubt hot, an deane kenndet villeicht au andre Leit ihr Freid dro han, wo net vo Kirchdorf send. S wär doch schee, wenn dia Liadr e-ma Biachle standa dätet! Abr als Pfarrer därf’r dia et so oifach drucka lassa, er braucht a kirchlicha Druckerlaubnis. Also schickt’r hondert vo seine Liadr, wo-nr denkt, se seiet de schenschte, ans Bischefliche Ordinariat nôch Roddaburg ond biddet om Druckerlaubnis. Abr do drmit stoßt’r beim Ordinariat uff daube Ohra. S wuud-em et bloß d Druckerlaubnis vrsagt, er kriagt au noh da Befehl, endlich mit dera ärgerlicha Sengerei uff-em Kirchhof ufzheeret. Dr Jung abr schert sich au do drom et. Er geit dia Liadr em Selbschdverlag raus ond sengt weiter bei de Leicha seine Moritada. Seira Liadrsammlong geit’r da Titel Melpomene oder Grablieder. Zor Oschauong folget a baar Vers us-em Grabliad 

Bei dem Grabe eines Mannes, der mit einem Regenschirm erstochen wurde

<poem style="font-style:italic">
Hier schlummert eines Mannes Leiche,
Und modert in der Todtenbahr,
Der selbst durch seine bösen Streiche
Die Ursach seines Todes war.
Er war der Trunkenheit ergeben
Der Spötterey und Händelsucht,
So ward von seinem bösen Leben
Sein früher Tod die böse Frucht.
</poem>

Noch dera Eileidong vorzehlt des Liad, wia der Kerle noch-ma Mädle Ausschau ghalda, schliaßlich au gfonda ond sich vormählt hot. Sei Weib ischt abr et glicklich mit-em worra, weil’r arg oft sei Geld em Wirtshaus vorsoffa hot. Wia-nr no amol en-ra Nacht ibrhaupt et hoimkomma ischt, hot sich sei Frau em Morgagraua uff d Suache noch-em gmacht. Em Wirtshaus wuud-ra gsait, dass ihr Moo noch-ra Schlägerei fortganga wär. Gemeinsam hend sich noo älle uff d Suache gmacht.

<poem style="font-style:italic">
Sie suchten ihn den ganzen Morgen,
und fanden ihn am Nachmittag
In eines Waldes Nacht verborgen,
Wo er an einem Stumpen lag.
Doch welch ein Anblick! Blut entstellte
Das schwer verwundete Gesicht,
Und zu der Schmerzensqual gesellte
Sich Mangel an Verstandeslicht.

Man säumte nicht, ihn heimzutragen,
Und rief sogleich den Arzt herbei,
Der nicht ermangelte, zu sagen:
Daß tödlich er verwundet sey.
So starb der Mann an seinen Wunden,
In seiner beßten Lebenskraft,
Und hatte seinen Tod gefunden
Im Sturme wilder Leidenschaft;
Denn hätte er nach Lieb und Frieden,
Wie Jesus uns befiehlt, gestrebt,
So hätte er vielleicht hienieden
Noch fünfzig Jahre lang gelebt.
</poem>

1849 isch dr Michael von Jung vom Bischeflicha Ordinariat noch Tettnang stroofversetzt ond zom Kaplan degradiirt worra.

Em 19. Johrhondert hend etliche Autora, wo zo dr Hochlitradur zehlet, erkannt, dass es sich em Moritada-Too prächdich polidisch spodda loot ond mr mit so-ra liderarischa Form guat Gsellschaftskridik iaba koo. Drom hot sich en dera Zeit en de Großstedt zo de Stroßa-Moritada a Parallelkuldur entwicklet, wo em Bänklsang da Weag uff d Kleikunschtbihna g’ebnet hot. S wichdigschde Begleitinschdrument ischt jetzt nemme d Drehorgl gwäa, sondern d Gídarr. Au send dia Liader et bloß en dr dridda Persoo abgfasst worra, sondern manchmol au en dr Ich-Form, so wia beim Liadle Der Tantenmörder vom Frank Wedekind (1864 bis 1918), vom Dichter selber em Johr 1902 em Kabaredd "Die elf Scharfrichter" en Mincha zom erschda Mol vortraga:

<poem style="font-style:italic">
Ich hab’ meine Tante geschlachtet,
Meine Tante war alt und schwach;
Ich hatte bei ihr übernachtet
Und grub in den Kisten-Kasten nach.

Da fand ich goldene Haufen,
Fand auch an Papieren gar viel
Und hörte die alte Tante schnaufen
Ohn Mitlied und Zartgefühl.

Was nutzt es, daß sie sich noch härme! – 
Nacht war es rings um mich her – 
Ich stieß ihr den Dolch in die Därme,
Die Tante schnaufte nicht mehr.

Das Geld war schwer zu tragen,
Viel schwerer die Tante noch.
Ich faßte sie bebend am Kragen
Und stieß sie ins tiefe Kellerloch. – 

Ich hab meine Tante geschlachtet,
Meine Tante war alt und schwach;
Ihr aber, o Richter, ihr trachtet
Meiner blühenden Jugend-Jugend nach.
</poem>

Oft loot sich au a Schuss Erotik en so-ma Werk guat ondrbrenga. Als Beispiil diinet de erschde zwoi Strofa vom Erich Mühsam (1878 bis 1934) seira Moritat 

Die drei Gesellen

<poem style="font-style:italic">
Es war einmal ein Zimmergesell,
ein arger Gesell, ein schlimmer Gesell,
der ließ kein Weib in Ruh.
Er nahm, was in den Weg ihm kam,
ob grad, ob krumm, ob heil, ob lahm,
und wär’s ein Holzgestell.

Sein Nachbar war ein Bäckergesell,
ein frecher Gesell, ein kecker Gesell,
und aller Mädchen Freund.
Ob schwarz, ob blond, ob rot, ob braun,
er brauchte sie nur anzuschaun,
sie kamen auf der Stell.
</poem>

Weidre Beispiil vo Autora ond Titl vo ihre Werk:


Soddiche litrarische Moritada entstandet bis en d Gegawart nei. Dr Tradizioo vo de Bänkelsänger vorbonda fihlt sich au dr Schweizer Peter Hunziker, wo sich selber als "Bänkelsänger & Liedermacher" bezeichnet ond bei seine Programm et bloß uff alde Moritada zruckgreift, sondern au neie oigene vortregt.

En de 1970er Johr isch dr Bänkelsang a Objekt vo dr Forschong worra. Uff dui Idee, dean Bereich zom erschda Mol zo-ma Thema vo-ra Sonderausstellong en de hehre Raim vo dr Stuegerter Staatsgalerii ond zo-ma ausfihrlicha Kadalog drzua zo macha, ischt em Prof. Dr. Reinhard Döhl vo dr Universideet Stuegert 1974 em Lauf vo-ma litradurgeschichtlicha Seminar komma. Vo do oo ischt älles ganz schnell ganga: Dui Ooregong hot da Staatsgalerischda Dr. Arnulf Wynen ermudicht, sich zo-ra geheima privada Liabhaberei zo bekenna ond zo gestanda, dass s Herz ond d Long au noh ebbes anders brauchet wia dui ewiga museala Hochkuldur. A Glicksfall fir dia zwoi Manna ischt gwäa, dass grad en sellra Zeit d Frau Dr. Ulrike Eichler bei dr Staatsgalerii beschäfticht gwäa ischt, a ausgwiisena Expertin fir Trivialkunscht ond Bilderbeega. Dui widerom hot Kondakt ghet zo weidre Spezialischda. Schliaßlich hot sich a ganz Forschungsteam ans Werk gmacht ond em Eiltempo Matrial zammatraga fir a lehrhafda ond zogleich ondrhaltsama Sach.

Staddgfonda hot dui Ausstellong vom 14. Juni bis zom 24. Auguscht 1975. Zom Seha geba hot’s an Haufa Moritada-Schilder, Moritada-Tekscht, alde Moritada-Groschaheftla, Instrument zom Begleida vom Gsang, Koschdiim vo de Bänkelsänger, Gemälde, Zoichnonga und andre kleinere Requisida, wo mit sellra Kuldur ebbes zo doa ghet hend. Älle zeigte Gegastend send abr et echt gwäa, a baar hot mr als Nochbildonga ausgliha ghet beim Fundus vo de Wirdabergische Staatstheader.


"Bitte recht traurig – Moritaten und Bänkellieder mit einem lachenden und einem weinenden Auge gespielt und gesungen von Freddy Quinn", Polydor Nr. 2371 295



</doc>
<doc id="60326" url="https://als.wikipedia.org/wiki?curid=60326" title="Val Lavizzara">
Val Lavizzara

S Val Lavizzara isch en Abschnitt vum obere Tail vum Valle Maggia im Kanton Tessin in dr Schwyz. S Dal fangt bi Cavergno aa un hert uf bi "Fusio", Lavizzara. Dur s Dal fließt dr Fluss Maggia, wu bi "Fusio" dr Lago del Sambuco verlosst. Mit em "Val Serenello", em "Val Cocco", em "Val Tomé", em "Val di Prato", em "Valle di Pertüs" un em "Valle di Peccia" het s Val Lavizzara e Huffe Sytedäler. E teerti Stroß goht s Dal ufe.



</doc>
<doc id="60327" url="https://als.wikipedia.org/wiki?curid=60327" title="Victor Ruffy (SP)">
Victor Ruffy (SP)

Dr Victor Ruffy (11. Jänner 1937 z Bärn, 19. Merz 2016 z Riex, VD) isch e Schwyzer Bolitiker (SP) gsii.

Dr Victor Ruffy isch us ere Bolitikerfamilie gstammt: sy glychnamige Urgroßvater Victor Ruffy un sy Großvater Eugène Ruffy sin bedi Bundesret gsii. Im Unterschid zue syne freisinnige Vorfahren isch er Mitglid vu dr sozialdemokratische Bartei gsii.

Dr Ruffy het si uf allne Ebene vu dr Bolitik engaschiert, vu dr Gmai bis zum Europarot. Är isch anne 1974 in d Gmaibolitik vu Morrens yygstigen un het vu 1978 bis 1983 em Waadtländer Kantonsbarlemänt aaghert. Vu 1982 bis 1999 het er dr Kanton Waadt im Nationalrot verdrätte. Är het e Schwärpunkt in dr Ussebolitik gsetzt un isch Mitglid in dr Ussebolitische Kommission vum Nationalrot un dr barlemäntarische Delegation vum Europarot gsii. 

Im Amtsjohr 1989/1990 het er d Sitzige vum Nationalrot as däm sy Bresidänt glaitet.

Au no sym Ruggzug us dr Bundesbolitik isch er aktiv blibe. Zum Byschpel het er e Gruppe vu Wahlbeobachter vum Europarot bi Gmaidnswahlen im Kosovo glaitet.

Vu Albaner in dr Schwyz isch sy Yysatz fir d Mitglidschaft vu Albanien im Europarot un sy großi Unterstitzig fir di albanisch Diaspora in dr Schweiz firighobe wore.



</doc>
<doc id="60328" url="https://als.wikipedia.org/wiki?curid=60328" title="Achilles Bischoff">
Achilles Bischoff

Dr Achilles Bischoff (* 24. Januar 1795 z Baasel; † 29. April 1867 z Baasel) isch e Schwizer Politiker gsi.

Dr Achilles Bischoff isch dr Soon vom ene Kaufmaa gsi. Er isch z Baasel uf d Schuel und het am ene Instidut z Nöieburg gleert. Vo 1815 bis 1840 isch er Duechfabrikant z Livorno, Bergamo und Como gsi. Vo 1840 bis 1843 isch er Partner vo dr Rhiischifffaartsgsellschaft „Adler des Oberrheins“ gsi. 1843 het er mitghulfe d "Gesellschaft der Giro- und Depositenbank" (vo 1845 aa "Gesellschaft der Giro- und Depositenbank in Basel") z gründe und isch vo 1845 bis 1848 deren iire Vizebresidänt gsi. 

Politisch isch dr Bischoff im sogenannte „Juste-Milieu“ gstande zwüsche de Konservative und de Freisinnige. Vo 1840 bis 1850 isch er Mitgliid vom Groosse und vo 1847 bis 1850 au vom Chläine Root gsi. 1848 het er bi de erste Schwizer Parlamäntswaale kandidiert und het dr Kanton Basel-Stadt bis 1852 im Nazionalroot verdräte und sich dört vor allem in vercheers- und handelspolitische Frooge angaschiert. Dank em Bischoff het Baasel mee und mee die liberal-radikali Politik übernoo, wo im Bund vorgherrscht het. 

Im Dezämber 1852 het dr Bischoff e Schleegli gha und isch vo alle sine Ämter zrugdrätte.



</doc>
<doc id="60330" url="https://als.wikipedia.org/wiki?curid=60330" title="Dreisamtal">
Dreisamtal

S Draisemedal isch e Dal eschtli vu dr Großstadt Friburg im Naturpark Sidschwarzwald z Bade-Wirttebärg.

Dur s Draisemedal fließt dr glychnamig Fluss. S Dal isch dur Sedimäntablagerige vu dr Bäch bildet wore, wu zue dr Draiseme zämecheme. Dr ebe Dalbode isch zum Dail e Wasserschiuetzbiet.

S Draisemedal fangt e baar Kilometer eschtli vu Friburg aa un wytet sich uf zuen eme braiten ebene Dalgrund, em "Zartener Becki". Hauptort vum Dal isch Kilchzarte mit em Ortsdail Zarte, wu uf s keltisch Tarodunum zrugggoht. Anderi Ortschafte sin Stäge, wu s Eschbachdal vu St. Peter här mindet, Buechebach, wu s Wagestaigdal vu St. Märge här un s Helledal vu Hinterzarte här minde, un s Oberried, wu s Oberrieder Dal vum Notschrei här mindet. Dernäbe zellen au d Friburger Stadtdail Kappel, Ebnet un Littewiiler zum Draisemedal.

Dur s Draisemedal fiere B 31 un d Helledalbahn, wu bodi vu Friburg uus in dr Schwarzwald fiere.

Bi vyl Turischten isch s Draisemedal in dr Hauptsach bekannt fir syni Wander- un Mountainbikewäg dur dr Schwarzwald. D Nechi zue Friburg un d Nechi in s Elsiss mache s Draisemdal zuen eme beliebten Uusflugszyyt. Mer chunnt au guet vum Dal uus uf dr Schauinsland un dr Fälberg, dr hegscht Bärg im Schwarzwald.

Di vier Gmaine Kilchzarte, Stägen, Buechebach un Oberried hän si zämegschlosse go zäme turistischi Wärbig mache fir s Draisemedal.



</doc>
<doc id="60331" url="https://als.wikipedia.org/wiki?curid=60331" title="Institut supérieur de l'aéronautique et de l'espace">
Institut supérieur de l'aéronautique et de l'espace

S Institut supérieur de l'aéronautique et de l'espace (ISAE-SUPAERO) isch e Technischi Hochschuel z Toulouse (Frànkrich). Es isch Mitgliid vo der "Conférence des Grandes Ecoles" und vo de "Gruppe des écoles aéronautiques".

S Institut isch im 2007 gründet worde. Es isch en Zämeschluss vo de "École Nationale Supérieure de l'Aéronautique et de l'Espace" (SUPAERO/ENSAE), wo 1906 gründet worden isch, und de "École nationale supérieure d’ingénieurs de constructions aéronautiques" (ENSICA), wo 1946 gründet worden isch. D Hochschuel bildet innerhalb vo drü Johr Ingenieur för d Luftfahrt us.



</doc>
<doc id="60332" url="https://als.wikipedia.org/wiki?curid=60332" title="Samuel Preiswerk">
Samuel Preiswerk

Dr Samuel Briiswärk (* 19. Septämber 1799 z Rümlige; † 13. Januar 1871 z Baasel) isch e reformierte Baasler Theoloog, Pfarrer und Dichder vo Kiirchelieder gsi.

Dr Samuel Briiswärk isch dr Soon vom Pfarrer Alexander Briiswärk und dr Anna Maria gebooreni Buurget gsi. Er het z Baasel, z Tübinge und denn z Erlange studiert. Dört isch er im Winter-Semester 1821/22 Mitgliid vo dr Erlanger Burscheschaft worde. 1822 het er e Vikariat z Biel-Bänke übernoo. Zwäi Joor spööter isch er Pfarrer am Baasler Waisehuus worde und 1828 Leerer am Missionshuus. Scho in dere Zit het er Kiirchelieder afo schriibe, und die häi en spööter über d Gränze äwäg bekannt gmacht. Im Joor 1830 isch er z Muttez Pfarrer worde. Aber wo sich vo 1832 aa dr Komflikt zwüsche dr Stadt und em Land Baasel het afo ufhäize, het dr Briiwärk sich gwäigeret, revoluzioonsfründligi Gebät z sääge, und isch si Boste wider loos gsi. 1834 isch er z Gämf Leerer an dr Theologische Schuel vo dr Evangelische Gsellschaft worde. Dört isch si hebräischi Grammatik uusechoo, won er uf Franzöösisch verfasst het und wo uf vier Uflaage cho isch. Wil er sini Kontakt zu Verdräter vom katholisch-apostolische Irvingianismus nit het welle ufgee, het er d Gsellschaft 1837 verloo. Er isch uf Baasel und isch 1839 Dozänt für Hebräisch und s Alte Testamänt worde und 1840 Pfarrer vo dr Lienerdskiirche. Vo 1859 aa isch er dr Pfarrer vo dr Münstergmäind gsi, und isch Antist und Vorsteher vom stedtische Kiirche- und Schuelwääse worde. Z Baasel het er vo 1838 bis 1843 d Zitschrift "Das Morgenland. Altes und Neues für Freunde der Heiligen Schrift" uusegee und het din Bropaganda gmacht für e jüüdischi Häimet in Palestina. 1860 het en d Uniwersidäät Baasel zum Eeredokter vo dr Theologii gmacht.




</doc>
<doc id="60336" url="https://als.wikipedia.org/wiki?curid=60336" title="Antistes">
Antistes

Dr Antistes (latiinisch für "Vorsteher") isch scho in vorchristliger Zit d Bezäichnig für e Läiter von ere Kultgmäinschaft gsi. Spööter isch er as Eereditel für Bischöf, Äbt und dr Babst brucht worde. 

In de Schwizer Kantöön Züüri, Baasel und Schaffuuse het mä mit Antistes vom 16. bis 19. Joorhundert s höggste Amt in de reformierte Chille bezäichnet. Dr Usdruck isch zum erste Mol 1525 brucht worde as inoffizielle Eereditel für e Ulrich Zwingli z Züüri, denn 1530 für e Johannes Oekolampad z Baasel und 1532 für e Heinrich Bullinger z Züüri. Dr Antistes isch vom Groosse Root vo de Kantöön gweelt worde und er het mit dr Waal au e Pfarrstell an ere Hauptchille (z Züüri bis 1837 am Grossmünster, z Baasel am Baasler Münster und z Schaffuuse an dr St. Johann). Mit em Chilegsetz vom Kanton Schaffuuse vo 1854 isch dr Antistes nimme obligatorisch au Santjohannspfarrer gsi.

D Ufgoob vom Antistes isch s gsi, d Chille gege usse z verdräte und zwüsche dr Stadtregierig und dr Gäistligkäit z vermiddle. Er het dr Vorsitz in dr Synode und im Examekollegium für d Brüefig vo de Pfarramtskandidate gha.

Um 1900 isch dr Ditel abgschafft worde und mä het en mit modärnere Bezäichnige ersetzt, wie z Baasel und z Züüri mit «Bresidänt vom Chilleroot». 

Z Sanggalle, im Thurgau und in Graubünde si d Ufgoobe vom Antistes andersch definiert gsi.

In dr lutherische Riichsstadt Nürmbärg häi die oberste Pfarrer an de Hauptchille au dr Eereditel Antistes bechoo, mit däm si aber käini Funkzioone verbunde gsi.






</doc>
<doc id="60339" url="https://als.wikipedia.org/wiki?curid=60339" title="Bartholomäusnacht">
Bartholomäusnacht

D Bartholomäusnacht (au "Bariiser Bluethochzit", ) isch e Massaker an franzöösische Protestante gsi, wo in dr Nacht vom 23. zum 24. August 1572 stattgfunde het. Dr Admiral Gaspard de Coligny und witeri Füerer vo de Hugenotte si uf Befääl vo dr Königinmueter Katharina vo Medici ermordet worde. Si si uf Bariis cho, zum d Hochzit vom protestantische Heinrich vo Navarra (em spöötere Köönig Heinrich IV.) mit dr Dochder vo dr Katharina, dr Margarete vo Valois z fiire. Die Hochzit zwüschen eme Protestant und ere Katholikin hät die bäide Gmäinschafte sölle versööne. In dere Nacht het s non e Pogroom gee, wo Duusigi vo Bariiser Protestante drbii ermordet worde si.

S Massaker isch e zentrals Eräignis vo de Hugenottechrieg. Es isch noch eme erste Mordaaschlaag uf en Admiral Coligny am 22. August 1572 choo, wo nid glunge isch. Noch em Gmetzel in de Stroosse vo Bariis het sich e Wälle vo Gwalt über fast ganz Frankriich usbräitet.

D Bartholomäusnacht isch e zentrals Datum in dr Gschicht vo Frankriich im 16. Joorhundert und dief im kollektive Gedächtnis vo de Franzoose verankeret. Si isch e Motiv, wo hüfig in dr Litratuur und dr bildende Kunst behandlet wird.









</doc>
<doc id="60340" url="https://als.wikipedia.org/wiki?curid=60340" title="Oswald Myconius">
Oswald Myconius

Dr Oswald Myconius, äigentlig Geisshüsler (* 1488 z Luzärn; † 14. Oktober 1552 z Baasel), isch e Schwizer Reformator gsi.

Dr Myconius isch woorschinlig as dr Soon vom ene Müller z Luzärn uf d Wält choo. Dürt isch er uf d Schuel und 1510 het er z Baasel afo studiere und isch dört under em Naame "Osualdus Molitoris" immatrikuliert gsi. Si vierjöörigs Studium het er mit em Bakkalaureus abgschlosse und isch denn zum Schuelmäister vo dr Latiinschuel an dr Theodorskiirche ernennt worde. Er het dr Erasmus vo Rotterdam kennegleert, won em dr Naame Myconius söll gee ha, dr Heinrich Glarean und dr Hans Holbäi dr Jünger. Öb s Reklameschild, wo dr Holbäi für e Schuel gmoolt het, für e Myconius gsi isch, wäiss mä nid. Kulturhistorisch wichdig isch im Myconius si Exemplar vo dr Erasmus-Schrift "Moriae encomium". Es het din nit nume e hufe Randnotize vom Myconius, sondern au 82 Randzäichnige vom Hans Holbäi.
Scho 1516 isch dr Myconius vo Baasel uf Züüri won er e Stell as Schuelmäister an dr Schuel vom Groossmünsterstift bechoo het. Er het Briefkontakt mit andere Humaniste gha wie em Glarean, Vadian und Zwingli. Es isch dr Myconius gsi, wo dr Zwingli über d Lütbriesterstell informiert het, wo die frei worde isch. Mä nimmt aa, ass er denn uf e Root vom Luzärner Chorherr Johannes Xylotectus 1519 d Schuelmäisterstell an dr Stiftschuel z Luzärn aagnoo het. Wäge sine reformatorische Aasichte isch er aber scho bald aagfindet worde und isch 1522 furtgange. Er isch e Zitli z Äisiidle gsi und denn zrugg uf Züüri und dört isch er Leerer an dr Fraumünsterschuel worde.

Dr Myconius isch e theologische Autodidakt gsi. 1532 isch er äinewääg im Johannes Oekolampad si Noochfolger as Brofässer für s Nöije Testamänt und au as Pfarrer am Baasler Münster worde, was mit dr Stellig vom Antistes vo dr Baasler Kiirche verbunde gsi isch. Er het mitghulfe, bedütendi Schuelreforme im Sinn vom Erasmus z mache, het dr Martin Bucer understützt, wo dä zwüschen em Martin Luther und de Schwizer bi dr Oobemoolkontrowärse vermiddlet het und het under anderem die ersti Biografii vom Huldrych Zwingli verfasst (1532).





</doc>
<doc id="60342" url="https://als.wikipedia.org/wiki?curid=60342" title="Lob der Torheit">
Lob der Torheit

Moriae encomium, uf Dütsch: "Lob der Torheit"  (oder "Lob der Narrheit") isch dr Ditel vo äim vo de bekanntiste Wärk vom niiderländische Humanist Erasmus vo Rotterdam. S Wärk isch au as „Laus stultitiae“ bekannt.

Dr Erasmus het si Wärk 1509 gschriibe, won er bi sim Fründ Thomas Morus z Ängland gsi isch. Scho 1506 het dr Erasmus satirischi Teggst vom hellenistische Satiriker Lukian vo Samosata (120-180) adaptiert und het sä zämme mit em Morus as Wärksammlig "Luciani opuscula" uusegee.

S "Moriae encomium" isch as en ironischi Leerreed verfasst und isch zum erste Mol vom Jehan Petit und Gilles de Gourmont 1511 z Bariis druckt worde, und bald nochhär mit em Datum vom August 1511 au vom Matthias Schürer z Stroossburg. 1515 het s dr Johann Froben z Baasel ib ere Nöiuflaag uusebrocht, illustriert mit 83 Handzäichnige vom Mooler Hans Holbäi em Jüngere. Es isch äins vo de Büecher vo dr Wältlitratuur, wo am mäiste glääse worde isch. Dr Erasmus het s Wärk sim Fründ Thomas Morus gwidmet.

S "Moriae encomium" isch scho zu Läbzite vom Erasmus in e hufe öiropäischi Sprooche übersetzt worde, denn Satire si in dr Rönessans die liebsti Litratuur vo de Gebildete gsi.

D Stultitia stoot as Frau mit „schlächtem Ruef“ am ene Katheder, bekennt sich as personifizierti Iifalt und lobt mit Gnuss iiri „Tugende“. Scho die erste Setz vom Buech mache d Absicht vom Erasmus dütlig:

Dr Erasmus überdribt äxtra wenn sich „sini“ Wältherrschere "Stultitia", wo sich mit iire Döchder Äigeliebi, Fladiere, Vergässligkäit, Fuulhäit und Lust (de sogenannte Doodsünde) d Wält underdaan gmacht het, lobt, und er ziilt drbii mit rhetorischer Eleganz uf d Dummheite und d Laster vo de Mensche. D Stultitia liist iire Zuehöörer (also em Lääser) d Levite, nimmt frommi Christe, Kauflüt, Fürste, Apfikate, Mönch, Gottesdiener, Häiligi und Gleerti ufs Korn und zäichnet raffiniert e Spiegelbild vo dr Zit:

Die fiktivi Rednere erkläärt iire Zuehöörer, ass si mit iirem „Wörtermischmasch“ noch em Vorbild vo de Gleerte, wis ene grad chunnt, Zitat us dr Dichdig, dr Filosofii und dr Theologii uuselääse und interpretiere, d. h. verfelsche, und dass vor allem s Närrische und s Dumme e günstige Iifluss uf s Mitenand vo de Mensche häige und es wurde fördere. Wo immer si wurd ufdräte, gäbs nume Fröid und alli wurde in iirer Schuld stoo, wil si iiri Goobe immer groosszüügig an alli wurd usdäile, au ooni dass d Lüt Bittibätti müessi mache:

Dr Erasmus het nume e baar Dääg brucht, zum si „Stilüebig“ as en öbbe dreistündigi Reed z schriibe, ooni sä in Kapitel iizdäile (Wemm mä sä usdruckt isch si öbbe 100 DIN-A5-Site lang). Au ooni Kapitelüberschrifte cha mä d Struktur vom Wärk guet gsee. Es bestoot us deene Däil: D Duubligkäit drättet uf • Si verzellt, wie si zügt worde isch und was für gueti Äigeschafte si het • Si lobt die Junge und s Alter • Si lästeret über d Götter • Si erkläärt dr Underschiid zwüschen em Maa und dr Frau • Si verzellt, was si über d Fründschaft und d Huroot dänkt • Über Kunst, Chrieg und wiisi Manne • Blöödsinn über d Schlauhäit, Wiishäit und s Verrucktsi • Si het Beduure mit de Mensche • Si lobt d Wüsseschafte • Si schwätzt drüüber, wie d Chnulleri glücklig si • D Iifalt und dr Waan • Über Aberglaube, Ablass und Häiligi • Über Iibildig und Fladiere, Sii und Schiin • S dumme Wält-Theater • D Iifalt und d Theologii • Über Mönch und Breediger • Über König und Fürste • Über Bischöf, Kardinääl, Bäpst und Briester • Wiishäite und Äigelob • Biblischi Dummhäite • Si frommi Christe Duubel? • Epilog im Himmel.

S Ändi vom Wärk isch e sälbstironischi Passaasche, wo sich dr Erasmus au über sich sälber lustig macht:

Dr Erasmus het mit sim Wärk e Balanseakt zum Stuune fertig brocht: Er het d Chille und d Christe eso kritisiert, ass er immer het chönne sääge, dass nit äär sondern nume en Annebääbi e sonigi Reed chönn halte. Uf em Konzil vo Trient (1545) isch s Buech – wie die mäiste andere Wärk vom Erasmus – uf en Index gsetzt worde.

Die ersti dütsch Übersetzig isch vom Sebastian Franck. Si isch im Joor 1534 z Ulm erschiine. Es het denn no meereri Übersetzige gee, wo denn dr Alfred Hartmann zur Vorlag gnoo het, won er s Wärk 1929 z Baasel nöi uusebrocht het. Bekannti Übersetzige und Bearbäitige si:



</doc>
<doc id="60346" url="https://als.wikipedia.org/wiki?curid=60346" title="Gianmaria Testa">
Gianmaria Testa

Dr Gianmaria Testa (* 17. Oktober 1958 z Cavallermaggiore, Provinz Cuneo; † 30. Merz 2016 z Alba, Piemont) isch en italienische Liedermacher gsii. 

Dr Testa sich dr Suhn vun ere Buurefamilie gsii, wu alli Familiemitglider gsunge hän. Sy Muetersproch isch Piemontesisch gsii, was er au mit syne Verwandte alliwyl gschwätzt het. Är het sich autodidaktisch mit Musik bscheftigt un wun er Gitarre glehrt het, het er aafange mit Kompeniere. Vor syre musikalische Karriere isch er Stationsvorsteher vum Bahnhof Cuneo gsii.

Em Gianmaria Testa sy samften un melankolischer Stil het Yyfliss ghaa vu klassische Liedermacher, vum Jazz un vum Folk. Sy poetischi Sproch isch satt un brezys gsii un no aigene Aagabe vu dr Expressivitet vu dr Gedicht vum Giuseppe Ungaretti un vu dr Skulpture vum Alberto Giacometti bregt gsii. D Theme vu syne Lieder hän si vylmol um Ainsemkait, Färni, verloren un widergfundeni Liebi drillt.

Di maischte Ufdritt het dr Testa in syre Haimet Italie ghaa. Zytwys isch er aber au in dr Schwyz, z Eschtrych un z Frankrych ufdrätte. 

Anne 2015 het er bekannt gee, ass er e Tumor heeb. Dr Testa isch am 30. Merz 2016 z Alba an dr Folge vu syre Chranket gstorbe.





</doc>
<doc id="60350" url="https://als.wikipedia.org/wiki?curid=60350" title="Myconius">
Myconius

Myconius (latiinisch: 'dä vo Myconos') isch a Familienaame. Bekannti Persoone mit däm Naame si:


</doc>
<doc id="60351" url="https://als.wikipedia.org/wiki?curid=60351" title="András Horn">
András Horn

Dr András Jenő Horn (* 11. Februar 1934 z Budapest) isch en ungarisch-schwizerische Litraturwüsseschaftler.

Dr Horn isch 1960 an dr Uniwersidäät Baasel bromowiert worde. Er het as Gymnasialleerer gschafft. 1977 isch er habilitiert und 1983 usserordentlige Brofässer für Litratuurtheorii worde. Er het au vergliichendi Litratuurwüsseschaft, Ungarisch und ungarischi (Kultur-)Gschicht underrichdet. 2005 isch er emeritiert worde.

1991 het dr Horn dr Wüsseschaftsbriis vo dr Stadt Baasel becho,
won er au woont.



</doc>
<doc id="60352" url="https://als.wikipedia.org/wiki?curid=60352" title="Literaturwissenschaft">
Literaturwissenschaft

D Litratuurwüsseschaft isch d Wüssenschaft, wo sich mit dr Litratuur befasst. Hützudaags ghööre doodrzue Däilgebiet wie d Litratuurgschicht, d Litratuurkritik, d Litratuurinterpretazioon, d Literaturtheorii und d Edizionsfilologii. Gschichtlig het sich d Litratuurwüsseschaft entwigglet us dr Beschäftigung mit d Rhetorik und dr Poesii, wie si an de Uniwersidääte gleert worde si, em Roman als Gegestand vo de "belles lettres" und em Naame nooch mit „Litratuur“, wo bis in s 19. Joorhundert s Fäld vo de wüsseschaftlige Publikazioone gsi isch.

In dr litratuurwüsseschaftlige Dradizioon stöön under anderem d Theaterwüsseschaft und d Mediewüsseschaft.

D Litratuurwüsseschaft as en umfassends wüsseschaftligs Gebiet gits vor allem in Öiropa, aber zum Bischbil im änglischsproochige Ruum wird s Ekwiwalänt «literary science» kuum brucht und mä reedet vo «literary theory», «literary criticism», oder «literary studies», je noch em Däilgebiet, wo mä drüber schwätzt.




</doc>
<doc id="60354" url="https://als.wikipedia.org/wiki?curid=60354" title="Dornier-Werke">
Dornier-Werke

D Dornier-Wärch GmbH (dt. "Dornier-Werke GmbH", ab 1966 "Dornier GmbH", churz "Dornier", []) isch e dytsche Flugzyyghärsteller gsii. 

Dr Claude Dornier het syter anne 1910 as Mitarbaiter bim Zeppelin-Unternäme gschafft. Aafangs het er an Zeppelin gschafft, bal het er aber Flugzyyg entworfe. Sy Abdailig "Do" isch 1914 an s Seemooser Horn z Fridrichshafe umzoge, wu unter syre Laitig d Flugboot Rs I, Rs II, Rs III un Rs IV entstande sin. Anne 1917 isch em Dornier sy Abdailig as "Zeppelin Werk Lindau GmbH" (ZWL) en aigeständigi Gsellschaft im Zeppelin-Konzärn mit em Dornier as Gschäftsfierer wore. Im Wärch Lindau het dr Claude Dornier au an dr Entwicklig vu Landflugzyyg gschafft, wie dr "Cl I" un dr "D I". 1919 isch s Wärch Lindau zuegmacht wore, 1921 wäg em Versailler Verdrag dr Böu vu dr Dornier Do J („Wal“) uf Marina di Pisa (Italie) verlageret wore. 1922 isch dr Claude Dornier Gsellschafter vu dr ZWL mit eme Gschäftsaadail vu 10 % wore, d Gsellschaft isch in "Dornier Metallbauten GmbH" (DMB) umgnännt un dr Sitz uf Friedrichshafe-Manzell verlait wore. 

In dr 1930er Johr isch d Produktion uusgwytet wore mit Zwyygbedrib z Neuaubing un Oberpfaffenhofen z Bayern un mit dr "Norddeutsche Dornier-Werke" z Wismar un z Lübeck. Anne 1938 isch d Gsellschaft in "Dornier-Werke GmbH" umgnännt wore.

Noch em Zweete Wältchrieg het Dornier zerscht anne 1951 mit dr "Oficinas Técnicas Dornier" (OTEDO) z Spanien un ab 1954 z Immestaad wider aagfange wore mit dr Entwicklig vu Flugzyyg. Im Johr 1966 isch s Unternäme in "Dornier GmbH" umgnännt wore. Anne 1985 isch d Gsellschaft vu Daimler-Benz ibernuu un speter iber dr Luft- un Ruumfahrtkonzärn DASA dailwys in d EADS integriert wore. Dervor isch dr zivil Flugzyygböu mitsamt dr Entwicklig uusgrindet un vu Fairchild ibernuu wore. Im Johr 2002 het Fairchild Dornier en Insolvänzaadrag gstellt. Di militerisch Luftfahrt, d Ruumfahrt, d Wehr- un Sischtemtächnik vu Dornier isch hite ne Dail vu Airbus Defence and Space.




</doc>
<doc id="60358" url="https://als.wikipedia.org/wiki?curid=60358" title="Zaha Hadid">
Zaha Hadid

D Zaha Mohammad Hadid, () (* 31. Oktober 1950 z Bagdad; † 31. Merz 2016 z Miami, Florida) isch e britischi Archidektin, Archidektuurbrofässorin und Disäinere gsi, wo us em Irak cho isch. 

Si het as erschti Frau 2004 die bedütendsti Eerig in dr Archidekduur, dr Pritzker-Archidekduur-Briis gunne. Im Joor 2009 het si s japanische "Praemium Imperiale" bechoo.

Iire Baustiil und ires Desäin wird vo Archidekduurkritiker und vo iire sälber as "fliessend" oder as "kinetisch" (basiert uf Beweegig) bezäichnet. Dr Gschäftspartner vo dr Hadid, dr Patrik Schumacher, het en däm Stiil "parametrisch" gseit und drmit en „Eliganz mit ere gordnete Komplexidäät, wo dr Iidruck vo Fluididäät machi“ (Fliessfähigkäit) gmäint, was au de „natürlige Sischteem“ wurd entspräche.

D Bouwärk vo dr Zaha Hadid gälte als Monumänt vo dr Stiilrichtig vom Dekonstruktivismus.


Bilder



</doc>
<doc id="60359" url="https://als.wikipedia.org/wiki?curid=60359" title="Hans-Dietrich Genscher">
Hans-Dietrich Genscher

Dr Hans-Dietrich Genscher (* 21. Merz 1927 z Reideburg, Saalchrais, syter 1950 Ortsdail vu Halle; † 31. Merz 2016 z Wachtberg-Pech) isch e dytsche Bolitiker (FDP) gsii. Är isch vu 1969 bis 1974 Bundesminischter vum Innere un mit ere churze Unterbrächig vu 1974 bis 1992 Bundesminischter vum Uuswärtigen un Vizechanzler vu dr Bundesrepublik Dytschland gsii. Vu 1974 bis 1985 isch er derzue au Bundesvorsitzer vu dr FDP gsii.

Dr Hans-Dietrich Genscher isch in ere burgerligen un nationalkonservative Familie ufgwachse. Är isch e Suhn vum Jurischt Kurt Genscher, em Syndikus vum Landwirtschaftsverband († 1937), un dr Hilde Kreime, ere Buuredochter († 1988), gsii un isch uf s Stedtisch Reformrealgymnasium z Halle gange, wu d Familie syter anne 1933 gwohnt het. 1943 isch er Luftwaffehälfer gsii, het sy Wehrdienscht im Harz absolviert un isch vu Oktober bis Novämber 1944 zum Ryychsarbetsdienscht (RAD) im Erzgebirg kommandiert wore. Anne 1944 isch dr Hans-Dietrich Genscher im Alter vu 17 Johr Mitglid vu dr NSDAP wore. No aigener Uussag isch des per Sammelaadrag ohni sy Mitwisse gschääne. Är het welle Reserveoffizier wären un im Jänner 1945 het er si au wäge däm freiwillig zum Chriegsdienscht zue dr Wehrmacht gmäldet, no aigener Uussag zum ere Zwangsrekrutierig dur d Waffe-SS z entgoo. Är isch zue dr Pionier z Wittenberg yyzoge wore. As Aagherige vu dr „Armee Wenck“, wu in dr Schlacht um Berlin yygsetzt gsii isch, un im Dienschtgrad vun eme Gfreite isch er churz vor Chriegsänd im Mai 1945 zerscht in US-amerikanischi un derni in britischi Chriegsgfangeschaft chuu.

Wun er im Juli 1945 entloo woren isch, het dno zerscht as Böuhilfsarbaiter gschafft. Ab Dezämber 1945 isch er wider uf d Friedrich-Nietzsche-Oberschuel z Halle (Saale) (syt 1946 Friedrich-Engels-Oberschuel) gange un het dert im Merz 1946 s Ergänzigsabitur gmacht. Im Winter 1946/47 isch er mit ere Tuberkulose schwär chrank woren un isch drei Monet in eme Sanatorium gsii. Dodmol isch die Chranket nonig hailbar gsii, dr Genscher het in dr negschte zeh Johr als wider mießen in Chrankehuus derwäge. Ainewäg het dr Genscher vu 1946 bis 1949 an dr Universitete Halle-Wittenberg un Leipzig Rächtswisseschaft un Volkswirtschaftslehr studiert un 1949 s erscht juristisch Staatsexame gmacht. Derno isch er bis 1952 Referändar bim Amtsgricht im Oberlandesgrichtsbezirk Halle gsii.

Am 20. Augschte 1952 isch dr Genscher iber Wescht-Berlin in d Bundesrepublik Dytschland gange un het derno as Referändar bim Hanseatische Oberlandesgricht im Oberlandesgrichtsbezirk Bremen gschafft. Anne 1954 het er z Hamburg s zwait juristisch Staatsexamen abglait. Derno het er bis 1956 as Aawaltsassessor un Rächtsaawalt in dr Aawaltschanzlei Dr. Frick, Büsing, Genscher un Dr. Müffelmann z Bremen gschafft, wu uf Wirtschafts- un Styyrrächt spezialisiert gsii isch.

Dr Genscher isch vu 1946 bis 1952 Mitglid vu dr LDP im Landesverband Sachse-Anhalt gsii. Im Weschten isch er 1952 Mitglid vu dr FDP wore. Anne 1954 isch er zum stellverdrättende Landesvorsitzer vu dr Jungdemokrate z Bremen gwehlt wore. Vu 1956 bis 1959 isch er wisseschaftlige Assischtänt vu dr FDP-Bundesdagsfraktion z Bonn gsii.

Vu 1959 bis 1965 isch er FDP-Fraktionsgschäftsfierer gsii, vu 1962 bis 1964 au Bundesgschäftsfierer vu dr FDP. 1968 isch er zum stellverdrättende Bundesvorsitzer gwehlt wore. Vum 1. Oktober 1974 bis zum 23. Februar 1985 isch er schließli Bundesvorsitzer vu dr FDP gsii. In syre Amtszyt as Barteivorsitzer isch d Wändi vu dr sozialliberale Koalition 1982 zue dr Koalition mit dr CDU/CSU chuu. Anne 1985 het er uf s Amt vum Bundesvorsitzer verzichtet. No sym Ruggdritt as Bundesusseminischter 1992 isch dr Genscher zum Ehrevorsitzer vu dr FDP ernännt wore.

Dr Genscher isch vu 1965 bis 1998 Mitglid vum Dytsche Bundesdag fir dr Wahlchrais im Wuppertaler Weschte gsii. Är isch alliwyl iber d Landeslischt Nordrhy-Weschtfalen in dr Bundesdag yyzoge. Vu 1965 bis zue sym Yydritt in d Regierig Brandt 1969 isch er Barlemäntarische Gschäftsfierer vu dr FDP-Fraktion gsii.

No dr Bundesdagswahl 1969 het dr Genscher e wichtige Bydrag glaischtet zue dr Bildig vu dr sozialliberale Koalition. Am 22. Oktober 1969 isch er as Bundesinneminischter in d Bundesregierig unter em Bundeschanzler Willy Brandt gruefe wore. In sy Amtszyt isch d Gaiselnahm vu israelische Sportler bi dr Olympische Spiil 1972 z Münche gfalle. Dr Genscher het si as Gaisel zum Uusdusch aasbote, des hän aber di palestinesische Gaiselnämer abglähnt. Noch em bluetigen Änd het dr Genscher as Reaktion druf d GSG 9 im Bundesgränzschutz grindet.

Noch em Ruggdritt vum Willy Brandt un der Wahl vum Walter Scheel zum Bundesbresidänt isch dr Genscher am 16. Mai 1974 as Usseminischter un Vizechanzler in d Bundesregierig vum Helmut Schmidt gruefe wore. 

Bi dr Bundesdagswahl 1980 isch di sozialliberal Koalituion bstetigt wore, dr Genscher het aber ab Mitti 1981 unterstitzt vum Bundeswirtschaftsminischter Otto Graf Lambsdorff uf en Änd vu dr Koalition zues gwirkt. Grund doderfir sin vor allem unterschidlig Aasichte in dr Sozial- un Wirtschaftsbolitik gsii un d Abchehr vu dr SPD vum NATO-Doppelbschluss. Am 17. Septämber 1982 isch dr Genscher zäme mit dr andere FDP-Bundesminischter zruggdrätte. Am 1. Oktober 1982 isch dr bishärig Oppositionsfierer Helmut Kohl in eme konschtruktive Missdröuesvotum au vu dr maischte FDP-Abgordnete zum Bundeschanzler gwehlt wore. Am 4. Oktober 1982 isch dr Genscher wider Usseminischter un Vizechanzler wore.

As Usseminschter isch er fir e Uusglychsbolitik zwische Oscht un Wescht gstande un het Strategie fir en aktivi Entspannigsbolitik un dr Dialog mit dr UdSSR entwicklet, derzue fir s Zämmewachse vu dr EG. Är het e große Aadail am Glinge vu dr dytsche Widerveranigung ghaa, wun er 1990 mit sym Amtskolleg us dr DDR, em Markus Meckel verhandlet het. Im Spotsummer het er en Uusraiserlaubnis fir die Burger vu dr DDR uusghandlet, wu si in di bundesdytsch Botschaft z Prag gflichtet ghaa hän. 

Ass dr Genscher scho frie druf drunge het, ass d Bundesrepublik d Unabhängigkait vu dr ehmolioge jugoslawische Dailrepublike Slowenien un Kroatie anerkännt het, isch arg kritisiert wore. Ihm isch vorghalte wore, ass er dodermit mitschuld sei am Verfall vu Jugoslawie un am gruusige Burgerchrieg as Folg dodervu.

Am 18. Mai 1992 isch dr Genscher uf aigene Wunsch us dr Bundesregierig uusgschide.

Dr Hans-Dietrich Genscher isch vu 1958 bis 1966 mit dr Luise Schweitzer ghyrote gsii, us dr Eh isch d Dochter Martina firigange. Syt Oktober 1969 isch er mit dr Barbara geb. Schmidt ghyrote gsii. Si hän zäme syter anne 1977 z Wachtberg bi Bonn (im Ortsdail Pech) gwohnt, wu dr Genscher am 31. Mer 2016 im Alter vu 89 Johr gstorben isch.





</doc>
<doc id="60361" url="https://als.wikipedia.org/wiki?curid=60361" title="Prato">
Prato

Prato isch de Name vo däne Gebiet und Ortschafte:
Prato isch de Name vo däne Persone:
und witers:


</doc>
<doc id="60363" url="https://als.wikipedia.org/wiki?curid=60363" title="Froschkuttelessen">
Froschkuttelessen

S Froschkuttelessa isch e traditionell Essa an dr Fasnet en Riadlenga. S Froschkuttelessa kennt ma nemme blos em Ländle. Wega dr hoha Polidik ond wega dr Kunscht isch es en dr ganza Rebublik bekannt worra.

Dia Froschkuttla send oigentlich Kuttla ond a baar andere Doil vo de Innereia. Für Saure Kuttla nemmt mas Floisch vom Labmaga, schneidets en Stroifle, 2*30 mm ond kochat se bis se woich send (a Stond). Fir da Gschmack nemmt ma a Lorbeerblättle, Wacholderbeera ond a bissle Salz ond Pfeffr. Wenn se gar send, griaget se a Mehlschwitz. Wemm'r se sauer mog, nemmt ma a bissle Essig oder an Woi (en reacht saura, wia da Reitlenger). Fir Froschkuttla ka mr no andrs Floisch wia Lebr, Nierle ond Herz dazua nemma. Abr do muas ma wega de onterschiedliche Garzeita aufbassa. Ausser zur Fasnet en Riadlenga geit's dia Kuttla au als oifachs Essa drhoim.

En Riadlenga wird des Essa am Fasnetsdienstag von de Gole inszeniert. Dia Gole send d Riadlenger Fasnetstreiber (se send abr au suscht wia Hoimatverei aktiv). Des Froschkuttelessa isch nemlich blos a Stick vo dr Zeremonie. Davor marschieret dia Herra (ja, blos Herra!) durch Riadlenga, nocher essad se (zsemma mid de Fraua) ond miassad drnoch auf anara Rutschede aus em ersta Stock vom Rothaus rutscha. Drnoch gangat dia Herra no in a Boiz. Zom 11. 11. veraschdalded d Gole no a klois Froschkuttelessa.



</doc>
<doc id="60365" url="https://als.wikipedia.org/wiki?curid=60365" title="Maag Halle">
Maag Halle

D Maag Halle, früener "Maag Music Hall", isch es Theater und e Eventhalle i de Schwizer Stadt Züri.
De gröschti Saal vom Theater verfüegt über 930 Sitzplätz uf ere noch hinne uufstiigende Konstrukzion, e Bühni (12 m x 12 m) sowie zwai grosse Sitebühne. S Foyer isch 500 m² gross und chann für verschidnigi Veraastaltige gnutzt wärde. D "Maag Halle" (damals no "Maag Music Hall") isch Uuffüerigsort vo divärse Konzärt und vo Musicals wie Ewigi Liebi (2007/2008) oder Mein Name ist Eugen (2016) gsii. E paar Shows vo de Färnsee-Sändige MusicStar und Di gröschte Schwizer Talänt vom Schwizer Färnsee sind us de "Maag Music Hall" übertrait worde.

De Gebäudekomplex isch bis 2001 de Standort vo de Firma «Gebr. Maag Maschinefabrik AG» gsii. D Gebäude uf em Maag-Areal sind under de Baudenkmöler uf de Lischte vo de Kulturgüeter z Züri (C-Objekt) uufgfüert.

S Maag-Areal isch mit Linie vo de Zürcher Verchehrsbetriib und über de S-Bahnhof Hardbrugg erraichbar. Es git au es öffentlichs Parkhuus i de Nöchi vom Gländ.



</doc>
<doc id="60367" url="https://als.wikipedia.org/wiki?curid=60367" title="Badische Christlich-Soziale Volkspartei">
Badische Christlich-Soziale Volkspartei

Di Badisch Chrischtli-Sozial Volksbartei (dt. "Badische Christlich-Soziale Volkspartei", BCSV) isch e Vorlaiferbartei vu dr CDU z Sidbade gsii.

D BCSV isch us eme "Christlich-Sozialer Volksbund" gnännte Chrais um dr Friburger Gymnasialprofessor Leo Wohleb entstande, wu si unter anderem dr Dekan Augenstein, dr Rudolf Moosbrugger un dr Egon Kahles aagschlosse ghaa hän. D Gruppe het si as chrischtli verstande, ohni ass si wie s Zäntrum vu dr Weimarer Republik konfessionäll bunde gsii wär, un si isch fir e gaint Baden yydrätte, wu 1945 vu dr Siigermächt in e nerdlige US-amerikanisch bsetzten un e sidlige franzesisch bsetzte Dail ufdailt woren isch. Fir e Neiuflag vu dr Zäntrumbartei het si dergege vor allem dr Ernst Föhr yygsetzt, wu vor 1933 Vorsitzer vum Zäntrum z Bade gsii isch. S het si aber schnäll d Aassicht duregsetzt, ass mer si au dr evangelische Wehler mueß ufmache, Wäge däm het mer in däre Gruppe durf Achtig gee, ass e konfessionälle Proporz yyghaölte woren isch.

Wu di franzesisch Bsatzigsmacht as letschti vu dr Siigermächt d Bildig vu Bartei zuegloo het, isch us däre Gruppen am 16. Dezämber 1945 z Friburg im Brisgau di Badisch Christli-Sozial Volksbartei wore, wu im Februar 1946 s offiziäll Placet vu dr Franzose kriegt het. Anne 1946 isch si bi dr Kommunalwahle z Bade sterkscht Chraft wore un het sogar s absolut Meh iberchuu. Dwerwylscht sin au scho rund 700 Ortsgruppen entstande gsii. S Verhältnis zue dr CDU het aber no mieße gchlert wäre, also d Frog, eb mer, wie d CSU z Bayern, wyter aigeständig het welle blybe oder sich dr CDU het welle aaglidere. Noch ere heftige Dischkussion isch im April 1947 bschlosse wore, dr Barteinamen in "CDU Baden" umzändere, was vu dr Militerregierig im Novämber billigt woren isch. Dr Wohleb isch im Mai 1947 wider zum Vorsitzer gwehlt un s isch e Barteiprgogramm verabschidet wore, wu si di (sid-)badisch CDU as Volksbartei definiert het un nimi as rain burgerligi Bartei, un wu si, ähnlig wie di nordrhy-weschtfälisch CDU im Ahlener Programm sogar fir d Sozialisierig vu Schlisselinduschtrien yydrätten isch, e Position, wu mer aber bal wider Abstand dervu gnuu het. Bi dr Wahl zum Badische Landdag am 18. Mai 1947 het d Bartei 55,9 % iberchuu, vor dr Sozialdemokrate (SPB) mit 22,4 %. Wu dr Wohleb derno zum badische Staatsbresidänt woren isch, het dr Anton Dichtel dr Vorsitz vu dr Bartei ibernuu.

Drotz dr Bildig vum Bundesland Bade-Wirttebärg anne 1952 het s dr Landesverband Sidbade vu dr CDU no bis 1971 gee, voreb er im Landesverband vu dr CDU Bade-Wirttebärg ufgangen isch. Erscht in sällem Johr isch e ainhaitlige bade-wirttebärgische Landesverband grindet wore. Dr erscht Vorsitzer isch dr bishärig Schef vu dr sidbadische CDU, dr Minischterbresidänt Hans Filbinger wore, wu 1966 Noofolger vum Dichtel as Vorsitzer woren isch.




</doc>
<doc id="60368" url="https://als.wikipedia.org/wiki?curid=60368" title="Narrenzunft Gole">
Narrenzunft Gole

D Narrezumft Gole 1865 e. V. Riedlenga isch an Vrei vo dr schwäbisch-alemannische Fasnet en Riedlenga, Oberschwaba.

D "Gole" send dia, wo en Riedlenga d Traditio von dr Fasnet hiatet. Drfir hent se 1865 an Vrei grendet. Der hot iber 1300 Leit (von ensgsamt om 10.000 mo da wohnat). Ond dia Traditio isch gar net so kurz. Es erschte Mol fendet se a Quell em Johr 1505. Drnoch kommt au schao s erste Vrbiatawella en 1745. Do hot s oine geba, em Magischtrat ond a Deputation vo der Birgerschaft, dia s "masquieren" und "Spihl-Leute" hent vrbiata wella.

Iber da Nama "Gole" geits a baar Vrmuatonga. Er kennt vom „Jola“ (schreia) komma, oder aber er kommt von am biblischa "Goliat". Do dafir spricht, wia dia Figur aussieht. Ond domols hot jeder dia Gschicht kennt.

D Figur vom "Gole" geits au en Konschdanz.


</doc>
<doc id="60371" url="https://als.wikipedia.org/wiki?curid=60371" title="Confessio Augustana">
Confessio Augustana

Mit dr Confessio Augustana (CA), au Augsburger Bekenntnis (A.B.) oder Augsburger Konfession, häi die lutherische Riichsständ iire Glaube definiert und sä am 25. Juni 1530 uf em Riichsdaag z Augsburg vor em Kaiser Karl V. öffentlig gmacht. Uf dere Grundlaag si die interkonfessionelle Religionsgsprööch abghalte worde, isch dr Schmalkaldisch Bund abgschlosse worde und isch dr Augsburger Religionsfriide verkündet worde. No hüte ghöört si zu de verbindlige Bekenntnisschrifte vo de lutherische Chille, in dr Fassig vo dr "Confessio Augustana Variata" us em Joor 1540 au vo de reformierte Chille.

Es git en äinzigs göttligs Wääse, wo us drei Persone bestoot. Alli Mensche, wo gege die Entschäidig vom Konzil vo Nicäa verstoosse si verdammt. Doodrzue ghööre Manichäer, Valentianer, Arianer und Eunomianer, aber au d Juude und d Muslim, wo d Dreifaltikäit ableene. Jeede Mensch chunnt in Erbsünd uf d Wält, das häisst ooni dr woor Glaube, und müesse dorum dauft und im Häilige Gäist widergeboore wärde. Dr Jesus Christus isch dr Soon vo Gott und mit em wääsensgliich. Er isch as Mensch uf d Wält choo und am Chrüz gstorbe, zum d Sünde vo de Mensche uf sich nee. Noch dr Uferstehig vo de Doote duet er über alli Mensche richde. Em Mensch wärde sini Sünde nume ufgrund vo sim Glaube vergee, mä cha sä nid dur gueti Wärk verdiene. Es git äi häiligi christligi Chille, wo us de Häilige und Glöibige bestoot. Bim Oobemool si dr woor Liib und s woore Bluet vom Christus gegewärtig. Dr Mensch het kä absolut freije Wille, und er cha nid dur si Wille grächt wärde, sondern nume dur dr Häilig Gäist.





</doc>
<doc id="60372" url="https://als.wikipedia.org/wiki?curid=60372" title="Augsburger Reichs- und Religionsfrieden">
Augsburger Reichs- und Religionsfrieden

As Augsburger Riichs- und Religioonsfriide wird e Riichsgsetz vom Häilige Römische Riich vo Dütscher Nazioon bezäichnet, wo de Aahänger vo dr "Confessio Augustana" für immer iiri Bsitzständ und freiji Usüebig vo iirer Religion zuegstande het. S Abkomme isch am 25. Septämber 1555 uf em Riichsdaag z Augsburg zwüschen em Ferdinand I., wo si Brueder Kaiser Karl V. verdrätte het, und de Riichsständ abgschlosse worde.

Dr Augsburger Riichs- und Religioonsfriide gältet as e wichdigs Verfassigsdokumänt vom Häilige Römische Riich vo Dütscher Nazioon. Es setzt sich us zwäi Däil zämme, de Reeglige, wo usschliesslig s Verheltnis vo de Konfessione bestimmt häi (Augsburger Religioonsfriide, §§ 7–30), und dene, wo allgemäineri politischi Beschlüss gsi si (Riichsexekuzioonsornig, §§ 31–103).

Mit em Augsburger Religioonsfriide si zum erste Mol die grundlegende Bedingige für e friidligi und duurhafti Koexistänz vom Luthertum und Katholizismus im Riich festgsetzt worde. Doodrzue het uf dr äinte Site ghöört, ass dr Gliichhäitsgrundsatz und mit em d Paritäät vo de Konfessioone festgläit worde isch, und uf dr andere Site implizit e Landfriide verkündet worde isch. Mit em Augsburger Abkomme isch au d Idee vom uniwersale christlige Kaiserdum ändgültig begraabe worde, aber es het nid usgschlosse, ass sich spööter emol die bäide Konfessioone wider wurde veräinige. Im Allgemäine wird dr Augsburger Religioonsfriide as dr vorlöifig Abschluss vom Reformazioonszitalter in Dütschland aagluegt, wo 1517 mit dr Veröffentligung vo de religiööse These vom Augustinermönch Martin Luther aagfange het.

D Verhandlige si lang und schwiirig gsi, bis mä sich schliesslig uf s "ius reformandi" gäinigt het: Mit dr Formle "Cuius regio, eius religio", wo spööter iigfüert worde isch, het dr Augsburger Riichsabschiid de Fürste vo de Länder s Rächt gee z bestimme, was d Religioon vo iire Underdaane sig; aber gliichzitig häi die s "ius emigrandi" bechoo, s Rächt iir Land z verloo. Näbe dene äifache und liichtverständlige Grundsetz het s aber au komplizierti Sonder- und Usnaamereeglige gee, wo sich nit sälte widersproche häi und us em Religionsfriide e komplizierts Verdraagswärk gmacht häi. Es isch denn au immer wider zu Kontrowärse cho.

Dr Augsburger Religioonsfriide het zwar in gwüsse Gebiet rächtligi Klaarhäit verschafft und eso em Riich äini vo de lengste Friidensperioode (vo 1555 bis 1618) gee; aber e hufe Brobleem si nid glööst gsi und häi 1618 zum Usbruch vom Drissigjöörige Chrieg biidräit.




</doc>
<doc id="60376" url="https://als.wikipedia.org/wiki?curid=60376" title="Royal Academy of Music">
Royal Academy of Music

Mit Royal Academy of Music cha gmäint si


</doc>
<doc id="60377" url="https://als.wikipedia.org/wiki?curid=60377" title="Heinrich Steinlin">
Heinrich Steinlin

Dr Ridder Heinrich Steinlin isch dr erst Bürgermäister vo Baasel gsi. 

Dr Steinlin isch vo Murbe khoo und het z Blotze Bsitz gha. Er het s gliiche Wabbe wie d Riich gfüert. Er isch e Ministerial gsi und het e baar Joorzäänt z Baasel gläbt, bevor er im Joor 1253 under em Bischof Berthold vo Pfirt as dr ersti Bürgermäister vo dr Stadt erwäänt wird. Öb er wie d die spöötere Bürgermäister vom ene Waalkollegium gweelt worde isch, wäiss mä nid.

Dr Bürgermäister het sich in dr Macht mit eme Vogt däilt, wo bis zur Iifüerig vom Amt vom Bürgermäister dr äinzig Representant vo dr Stadt und Vorsitzend vo de "consules" gsi isch. Dr Vogt isch sit em Aafang vom 13. Joorhundert us dr Baasler Ridderschaft khoo, wo alli Wasalle vom Baasler Fürstbischof gsi si. Bis in d 1260er Joor het sich e Gwaltedrennig uusebildet: In Grichtsurkunde kunnt vilmol nume dr Vogt vor, wääred in administrative Aagläägehäite dr Bürgermäister s Sääge gha het, bis schliesslig im Vogt sini Vollmachte uf d Grichtsbarkäit beschränggt gsi si.


</doc>
<doc id="60378" url="https://als.wikipedia.org/wiki?curid=60378" title="Basler Rheinschwimmen">
Basler Rheinschwimmen

S Baasler Rhiischwümme isch en öffentligi Sportveraastaltig in dr Stadt Baasel. D Däilnäämer schwümme (oder lön sich lo driibe) öbbe fufzää Minute lang dr Rhii aabe vo dr Münsterfääri am Chläibaasler Rhiiufer bis zum undere Rhiiwääg. Si wärde drbii vo Böötli und Rettigsschwümmer begläitet. D Streggi isch öbbe 1,8 Kilometer lang.

S Baasler Rhiischwümme findet sit 1980 jedes Joor am erste Zistig noch de Baasler Schuelferie statt, oder wenn das nid goot, e Wuche spööter. Es wird vo dr Schwizerische Lääbensrettig-Gsellschaft (SLRG) Sekzioon Baasel organisiert. S Schwümme foot am säggsi z Oobe am Kläibaasler Rhiiufer bi dr Münsterfääri aa. Wääred em Schwümme isch dr Rhii für e Schiffsverkeer gsperrt. Es mache vo meerer hundert bis meerere Duusig Schwümmer mit. Im Joor 2000, wo dr Summer bsundrigs häiss gsi isch, si s öbbe fümfduusig gsi. 2007 het mä zum erste Mol s Rhiischwümme wäge Hoochwasser müesse absääge.

Usser däm offizielle Rhiischwümme organisiert s Sportamt Baasel zwischen em 6. Juli und em Ändi vom August jeede Zistig e begläitets Rhiischwümme vo dr Solitüüd bim Tinguely-Museum bis zur Wettstäibrugg. Es chönne aber maximal 60 Schwümmer mitmache.

Näbe dene organisierte Aaläss isch s Schwümme im Rhii an warme Summerdääg e beliebts Baasler Hobby, aber sogar im Winter gits immer wider emol e Hampfle Schwümmer, wo sich nid lön lo abschregge. Es wird empfoole, em Nordufer nooch uf dr rächte Rhiisite z schwümme, und dört het mä au blaui Boje aagmacht, wo die sicheri Zone markiere. Äigetlig nume im Beriich vom Rhiihaafe und vom Kraftwärk und dr Schlöise z Birsfälde isch s Schwümme ganz verbote. Vo de Rhiibrugge us daf mä nid ins Wasser gumpe. Es git Schilder am Ufer und Website, wo uf d Gfoore ufmerksam mache. Wäge de Schiff, de Pfiiler vo de Brugge und dr Ströömig sötte aber nume gueti Schwümmer im Rhii go schwümme.



</doc>
<doc id="60380" url="https://als.wikipedia.org/wiki?curid=60380" title="Dörrbirne">
Dörrbirne

Hutzla ("döörti Bire" schwizertütsch, "Kletze" im bairisch-östriichische Sprochruum) send Bira, mo mr trocknat hot. Se werdat zom Beispierl en dr Schwäbischa Kiche verwendet.

Dr Nama kommt aus em mittelhochdeutsch "verhützeln" ond moint "kloi werra".

Zu Hutzla nemmt mr kloine Bira, wo ma net gern isst, beischbielsweis Holzbira, Palmischbira (Würteberg) oder d Rote Pichlbira (Oberöstriich). Vor ällem so alte Sorta, dia ma nemme apflanzt, dia aber a raues Klima guat abkennat.

Dia Birna sottet reif sei, aber net iberreif. Da Stil ond da Butza sott ma wegnemma. D Schal bleibt dra. Danoch werdet se trocknet. Am oifachsta isch, se en dr Luft z drockna, entwedr auf ara Hurt odr auf Fäda aufzoga. In dr Steiermark send früher d Birna, wo ma drus d Kletze macht, „geklözt“ (gspalte) wora, heut wörend si ganz ond samt em Stil trocknet.


Wemma Hutzla selbr machat, no wois mr, dass se natierle gwachsa send ond koi Chemie druff isch. Wemma se kauft, send se oft gschwäflt, damit se bessr haltat. Manchmol wurd sogar Öl dazua geba, dami se net ananander klebat. Weisse Krischtall auf de Hutzla kommat vom Zucker.


</doc>
<doc id="60382" url="https://als.wikipedia.org/wiki?curid=60382" title="Recep Tayyip Erdoğan">
Recep Tayyip Erdoğan

Dr Recep Tayyip Erdoğan [] (* 26. Februar 1954 z Beyoğlu, Provinz Istanbul) isch e dirkische Boltiker. Syt em 28. Augschte 2014 isch er dr zwelft Bresidänt vu dr Republik. Vu 1994 bis 1998 isch er Oberburgermaischter vu Istanbul un vu Merz 2003 bis Augschte 2014 Minischterbresidänt vu dr Dirkei gsii. Bis 2014 isch er Vorsitzer vu dr muslimisch-konservative Partei fir Grächtigkait un Ufschwung ("Adalet ve Kalkınma Partisi," AKP) gsii. Em Erdoğan wird vorgworfe, d Prässefreihait in dr Dirkei sistematisch yyzschränken un e Re-Islamisierig vu dr Dirkei z dryybe.

Dr Erdoğan isch syt em 4. Juli 1978 mit dr Emine Erdoğan geb. Gülbaran ghyrote. Si hän zäme zwee Sihn, "Ahmet Burak" un "Necmeddin Bilal", un zwoo Dechtere, "Esra" un "Sümeyye".



</doc>
<doc id="60384" url="https://als.wikipedia.org/wiki?curid=60384" title="Helmut Kohl">
Helmut Kohl

Dr Helmut Josef Michael Kohl (* 3. April 1930 z Ludwigshafe; † 16. Juni 2017 ebeda) isch e dytsche Bolitiker (CDU) gsii. Är isch vu 1969 bis 1976 Minischterbresidänt vum Land Rhyland-Pfalz un vu 1982 bis 1998 dr sechst Bundeschanzler vu dr Bundesrepublik Dytschland gsii. Vu 1973 bis 1998 isch er Bundesvorsitzer vu syre Bartei gsii, derno bis 2000 dr Ehrevorsitzer vun ere.

Dr Helmut Kohl isch anne 1930 as dritt Chind vum Hans Kohl (1887–1975), eme Finanzbeamte, un däm syre Frau Cäcilie (1891–1979, geboreni Schnur) im Ludwigshafener Stadtdail Friesenheim uf d Wält chuu. Är het e elteri Schweschter, Hildegard (1922–2003), un en eltere Brueder, Walter (1926–1944), ghaa. Är isch z Friesenheim ufgwachsen. Ab 1936 isch er dert uf d Rupprechtschuel gangen un ab 1940 uf di dertig Oberrealschuel, s hitig Max-Planck-Gymnasium. Anne 1944 isch dr Kohl mit 14 Johr zum Dienscht in eme Ludwigshafener Fyyrleschdrupp härzoge woren un derno per „Chinderlandverschickig“ uf Erbach im Odewald un speter uf Berchtesgaden brocht wore. Dert het er as Mitglid vu dr Hitlerjugend e vormiliterischi Uusbildig iberchuu. Zum Yysatz as Flakhälfer isch s nimi chuu. Vu Berchtesgaden uus isch er ab Ändi April 1945 mit drei Schuelkamrade z Fueß uf Ludwigshafen retuur glofe, wun er im Juni aachuu isch. Wel d Oberrealschuel aafangs zue gsii isch, het er im Augschte 1945 e Lehr uf eme Buurehof aagfange. Im Novämber 1945 het er wider retuur chennen an d Oberrealschuel un het dert derno im Merz 1950 s Abitur gmacht.

Zum Summersemeschter 1950 het er an dr Universitet Frankfurt aagfange Rächtswisseschaft un Gschicht studiere, zum Wintersemeschter 1951/52 isch er an d Universitet Haidelbärg gwächslet un het dert s Studium anne 1956 abgschlosse. Im nämlige Johr isch dr Kohl Wisseschaftlige Mitarbaiter am Alfred-Weber-Inschtitut vu dr Universitet wore. 1958 isch er mit ere Dissertation iber "Die politische Entwicklung in der Pfalz und das Wiedererstehen der Parteien nach 1945" bim Walther Peter Fuchs zum Dr. phil. promoviert wore. Derno het er in syre Haimetstadt as Direktionsassischtänt bi re Yysegießerei un 1959 as Referänt bim Verband vu dr Chemische Induschtry gschafft.

Scho as e Schueler isch dr Kohl anne 1946 in d CDU yydrätten un isch derno 1947 Mitgrinder vu dr Jungen Union z Ludwigshafen gsii. 1953 isch er Mitglid vum gschäftsfierende Vorstand vu dr CDU z Rhyland-Pfalz wore, 1954 stellverdrättende Landesvorsitzer vu dr Jungen Union Rhyland-Pfalz, 1955 Mitglid vum Landesvorstand vu dr CDU Rhyland-Pfalz un 1959 Vorsitzer vum CDU-Chraisverband Ludwigshafen.

Anne 1959 isch er in dr rhyland-pfälzische Landdag gwehlt wore. 1960 bis 1969 isch er Fraktionsfierer vu dr Stadtrotsfraktion Ludwigshafen gsii, ab 1963 Fraktionsvorsitzer im Landdag vu Rhyland-Pfalz, vu Merz 1966 bis Septämber 1974 Landesvorsitzer vu dr CDU Rhyland-Pfalz, ab 1966 Mitglid vum Bundesvorstand vu dr CDU un ab 1969 stellverdrättende Bundesvorsitzer vu dr CDU.

Anne 1971 het dr Kohl fir d Noofolg vum Kurt Georg Kiesinger as CDU-Bundesvorsitzer kandidiert, isch aber em Rainer Barzel unterläge. Wu dää 1973 zuruggfdrätten isch, het dr Kohl wider kandidiert un isch desmol gwehlt wore. Är isch derno ober 25 Johr Barteivorsitzer blibe, bis zum 7. Novämber 1998.

Wu dr Peter Altmeier anne 1969 in dr Mitti vu dr Legislaturperiod zruggdrätten isch, isch dr Kohl am 19. Mai zue sym Noofolger as Minischterbresidänt vu Rhyland-Pfalz gwehlt wore. Wichtigi Entschaidige in syre Amtszyt sin d Gebietsreform, d Grindig vu dr Universitet Trier-Kaiserslautern un d Ersetzig vu dr Konfessionsschuele dur Gmainschaftsschuele gsii.

Bi dr Bundesdagswahl 1976 isch dr Kohl zum erschte Mol as Chanzlerkandidat vu syre Bartei aadrätte. D CDU/CSU het s absolut Mee mit 48,6 Brozänt vu dr Stimme nume knapp verfählt, di sozialliberal Koalition isch im Amt blibe. Des isch s zwaitbescht Wahlergebnis vu dr CDU/CSU iberhaupt gsii. Dr Kohl isch no dr Wahl as Minischterbresidänt zruggdrätten un as Fraktionsvorsitzer vu dr CDU/CSU-Fraktion im Dytsche Bundesdag z Bonn Oppositionsfierer wore. Sy Noofolger as Minischterbresidänt isch am 2. Dezämber 1976 dr Bernhard Vogel wore. Dr Kohl isch vu 1976 bis 2002 Mitglid vum Dytsche Bundesdag gsii. Bi dr Bundesdagswahl 1980 het er zue Gunschte vum Frank Josef Strauß uf d Chanzlerkandidatur verzichtet. Wel dr Strauß no dr verlorene Wahl aber Minschterbresidänt z Bayern bliben isch, isch dr Kohl als furt Oppositionsfierer gsii.

Am 17. Septämber 1982 isch di sozial-liberal Koalition unter em Helmut Schmidt ussenander broche un dr Helmut Kohl isch 1. Oktober 1982 dur e koschtruktiv Missdröuesvotum mit dr Stimme vu dr FDP zum Bundeschanzler gwehlt wore.

Wel d FDP bi dr Bundesdagswahl 1980 e Koalitionsuussag fir d SPD gmacht gha het, het s Zwyfel gee an dr demokratische Legitimation vum Machtwächsel. Wäge däm het dr Kohl am 17. Dezämber 1982 im Bundesdag d Verdröuesfrog gstellt, wu si d Regierigskoalition enthalte het. Dodermit het s d Megligkait gee, em Bundesbresidänt d Uflesig vum Barlemänt vorzschlaa. Dr Karl Carstens het e Wyli zegeret, het aber schließlig im Jänner 1983 fir d Uflesig vum Bundesdag un fir vorzogeni Neiwahlen am 6. Merz 1983 entschide. 

Bi dr Bundesdagswahl am 6. Merz 1983 het d Koalition us CDU/CSU un FDP mit Stimmegwinn fir d Union (48,8 Brozänt, +4,3 Prozäntpinkt) un Stimmeverluscht fir d FDP (7,0 Brozänt, −3,6 Prozäntpinkt) s Mee vu dr Sitz im Bundesdag gwunne. Dr Kohl, wu zwische 1976 un 1998 sechs Mol as Chanzlerkandidat aadrätten isch, het do sy bescht Wahlergebnis iberchuu un s zwaitbescht Ergebnis fir d Unionsbarteie. Chanzlerkandidat vu dr SPD isch dr ehmolig Bundesjuschtizminischter un Münchner Oberburgermaischter Hans-Jochen Vogel gsii.

E Schlagwort vu dr Bolitik vu syne erschte Johr as Chanzler isch e „gaischtig-moralischi Wändi“ gsii, wun er scho in eme Babier zue dr Bundesdagswahl 1980 ufbrocht gha het.

Am Aafang vu syre Chanzlerschaft het dr Kohl dr no unter dr Regierig Schmidt gfasste NATO-Noorischtigsbschluss gege dr Widerstand vu dr Fridesbewegig duregsetzt.

Im Zug vu dr „Flick-Affäre“ um verdeckti Barteispänden isch uusechuu, ass dr Kohl zwische 1974 un 1980 565.000 DM vum Flick-Konzärn iberchuu het. Im Untersuechigsuusschuss vum Bundesdag un vum Mainzer Landdag het si dr Kohl uf Erinnerigslucke beruefe, was em e Strofaazaig vum Otto Schily vu dr Griene wäge re unaidlige Falschuussag yybrocht gha het. Dr CDU-Generalsekretär Heiner Geißler het en speter verdaidigt mit em beriemt worene Kommentar, är heb schyns e „Blackout“ ghaa.

Am 22. September 1984 hän si dr Kohl un de franzesisch Staatsbresidänt François Mitterrand am Ort vu dr Schlacht um Verdun droffe, go gmainsam an di Dote vu dr beede Wältchrieg z dänke. S Foto vu ihrem minutelange Händsdruck isch e Simbol vu dr dytsch-franzesische Uussehnig wore.

Am 5. Mai 1985 het dr Kohl zäme mit em US-Bresidänt Ronald Reagan z Bitburg e Chranz uf em dertige Soldatefridhof niderglait. Des isch in Dail vu dr dytsche un amerikanische Effetligkait heftig kritisiert wore, wel dert au Aagherigi vu dr Waffe-SS begrabe sin.

Bi dr Bundesdagswahl 1987 isch di schwarz-geel Koalition bstetigt wore. Gegekandidat vu dr SPD isch dr nordrhy-weschtfälisch Minischterbresidänt Johannes Rau gsii.

Im Septämber 1987 het dr Erich Honecker, dr Staatsrotsvorsitzer un Generalsekretär vu dr SED, as erschte Staatsschef vu dr DDR d Bundesrepublik Dytschland bsuecht un am 7. Septämber z Bonn dr Kohl droffe. Är het doderby dr Kohl au in d DDR yyglade. Im Mai 1988 het dr Kohl derno mit syre Frau un em Suhn Peter e privati Rais in d DDR gmacht. 

Anne 1989 het er uf em Barteidag z Bremen nume miesam e „Butschversuech“ vu syne innerbarteilige Widersacher um dr Heiner Geißler, d Rita Süssmuth un dr Lothar Späth chenne abwehre.

Wu si dr Zämebruch vu dr DDR abzaichnet het un d Berliner Muure am 9. Novämber 1989 gheit gsii isch, het dr Kohl ohni Absproch mit em Koalitionspartner un dr weschtlige Bindnispartner am 28. Novämber 1989 im Dytsche Bundesdag e „Zeh-Pinkt-Programm zue dr Iberwindig vu dr Dailig vu Dytschland un Europa“ vor. Am 18. Mai 1990 isch dr Staatsverdrag iber d Währigs-, Wirtschafts- un Sozialunion mit dr DDR unterzaichnet wore. Zäme mit em Usseminschter Hans-Dietrich Genscher un em letschten un ainzig demokratisch gwehlte DDR-Minischterbresidänt Lothar de Maizière het dr Kohl in dr sognännte Zwai-plus-Vier-Gsprech mit dr vier Siigermächt vum Zweete Wältchrieg däne ihri Zuestimmig iberchuu zue dr Widerverainigung vu Dytschland in Form vum Zwai-plus-Vier-Verdrag un dr Yybindig vum widerverainigte Dytschland in d NATO.

No dr Widerverainigung am 3. Oktober 1990 het di schwarz-geel Kolaition di erschte gsamtdytsche Wahlen am 2. Dezämber gwunne, Chanzlerkandidat vu dr SPD isch dr saarländisch Minischterbresidänt Oskar Lafontaine gsii. Dr Helmut Kohl isch derno am 17. Jänner 1991 vum Dytsche Bundesdag zum dritte Mol zum Bundeschanzler gwehlt wore un dodermit zum erschte Chanzler vum widerveraingte Dytschland.

Di sozialen un wirtschaftsbolitische Folge vum Verainigungprozäss sin gwaltig gsii. D Arbetslosigkait isch vu 2,6 Millione (7,3 %) anne 1991 allmee aagstige un isch im Johr 1997 uf e Hegschtwärt vu 4,4 Millione (12,7 %) chuu.

D Bundesdagswahl 1994 het dr Kohl no knapp gege dr rhyland-pfälzisch Minischterbresidänt Rudolf Scharping vu dr SPD gwunne. D Johr dernoo sin aber bregt gsii vun ere innebolitische Stagnation. Ussebolitisch sin dergege wichtigi Schritt zue dr europäische Ainigung uf dr Wäg brocht wore, zem Byschpel s Schengener Abchuu, wu am 26. Merz 1995 in Chraft drätten isch oder d Yyfierig vum Euro zum 1. Jänner 1999.

Bi dr Bundesdagswahl 1998 het schließlig d SPD mit em nidersächsische Minischterbresidänt Gerhard Schröder as Chanzlerkandidat d Wahl gwunne un d SPD het zäme mit dr Griene ne Koalitionsregierig bildet. Dr Kohl isch am 26. Oktober dur dr Bundesbresidänt Roman Herzog us em Amt entloo wore. Bi dr Bundesdagswahl 1998 het si dr Kohl nimi um e Mandat beworben un isch dodermit no 26 Johr us em Bundesdag uussgschide.

In dr CDU-Spändenaffäre ab Novämber 1999 het dr Kohl d Härchumft vun eme Bedrag in Hechi vu 2,1 Millione DM verschwige, drotz ass er noch em Barteiegsetzt, wun er as Bundeschanzler sälber unterschribe ghaa het, doderzue verpflichtet gsii isch. Bis hite git dr Kohl dodruf kai Antwort. Är heb s Gäld vu Spänder iberchuu un däne sy „Ehrewort“ gee, ass er ihri Näme nit nännt. Des stoh im Gegesatz zue dr gältende Rächtslag un isch dodmol uf heftigi effetligi Kritik gstoße. Am 18. Jänner 2000 het er wäge syre Roll in dr Schwarzgäldaffäre uf dr Ehrevorsitz vu dr CDU mieße verzichte. Wäg em Verdacht uf Undreiji zum Nochdail vu syre Bartei het d Bonner Staatsaawaltschaft 2000 en Ermittligsverfahre gege dr Kohl ufgnuu, wu 2001 gege ne Zahlig vun ere Gäldbueß in Hechi vu 300.000 DM wäg ere gringe Schuld no § 153a StPO yygstellt woren isch.

Anne 1960 het dr Kohl d Främdsprochesekretäri Hannelore Renner (1933–2001) ghyrote, wun er syter anne 1948 gchännt ghaa het. Us dr Eh sin zwee Sihn, Walter (* 1963) un Peter (* 1965), firigange. D Hannelore Kohl het si am 5. Juli 2001 im Alter vu 68 Jahren s Lääbe gnuu, si soll unter ere Liechtallergy glitte haa.
Am 8. Mai 2008 het er d Maike Richter (* 1964) ghyrote, wun er im Chanzleramt chänneglehrt het, wu d Richter as Beamti gschafft ghaa het. Si hän syter anne 2005 isch ere feschte Beziehig zämegläbt.

Dr Kohl het im Ludwigshafener Stadtdail Oggersheim gläbt.

Dr Helmut Kohl het im Lauf vu sym Lääbe ne Hufe Uuszaichnige un Ehrige iberchuu, vor allem im Zämehang mit sym langjehrige Engaschmänt fir di europäisch Ainigung.

Unter anderem het er anne 1988 zäme mit em François Mitterrand dr Aachener Karlsbryys iberchuu. Dr Europäisch Rot het dr Kohl am 11. Dezämber 1998 zum „Ehreburger vu Europa“ ernännt, e Titel, wu dervor nume dr Jean Monnet kriegt het. Anne 1999 isch em Kohl di US-amerikanisch "Presidential Medal of Freedom" verlihe wore. Di britisch Chenigi Elisabeth II. het dr Kohl zum uusländische Ehreritter gmacht mit em Titel „Knight Grand Cross Of The Most Distinguished Order of St. Michael and St. George“ (GCMG). Am 17. Mai 2011 isch em dr Henry-Kissinger-Bryys verlihe wore.





</doc>
<doc id="60386" url="https://als.wikipedia.org/wiki?curid=60386" title="Domus-Haus">
Domus-Haus

S Domus-Huus isch e modärns Huus im Stiil vom Nöije Baue an dr Pflueggass 3 z Basel. Hüte isch e Buechhandlig für Archidektuur und Disäin din.

S Huus stoot in sinere Modärnidääd in starkem Kontrast zu de Noochberhüüser in dr middelalterlige Baasler Innestadt und isch e guets Bischbil für em Le Corbusier sini Ideä vom Domino-Brinzip und vo de Broporzioone us em Modulor.
Es stoot am ene Stroosseegge und het Vorhangfassaade us Glaas und Metall zur Pflueggass und zur Wisse Gass aane, isch säggs Stöck hooch und het e flachs Dach. S Geböid wird nume vo drei runde Betonstütze und ere Brandmuure im Innere dräit. D Fassaade wärde vo de Betonfuessbööde vo de Stöck gliideret und d Verglaasig bestoot zum Däil us grifflete Gleeser, wo vo fiine, schwarze Iisebrofiil festghebt wärde.

Dr Schwizer Archidekt Martin Steinmann (* 1942) het in sim Ufsatz über "Form und Dauer" gschriibe, es sig «gwüssermasse durchsichtig» und «zitlos im ene Loos’sche Sinn.»

S Domus-Huus isch in de Joor 1958/59 vom Archidektuurbüro Rasser & Vadi as Gschäftshuus baut worde. Domus het dört dänischi Hushaltswaare verkauft. D Konstrukzioon und d Struktur vom Bau si uf die Funkzioon abgstimmt gsi: Über dr durchsichtige Laadewitrine im Bardeer het s fümf Stöck ghaa, und im ooberste isch e Woonig gsi. Dr ganz Laade isch en Art Regal gsi, wo mä het chönne umelaufe din. 

1984 het mä s Domus-Huus au wäge sinere klassisch zitlose Modernidäät zum Sitz vom Schwizerische Architekduurmuseum gmacht, und s Geböid eso vor em Abriss grettet. D Renowazioon isch vom Archidektuurbüro Diener & Diener 1984/1985 usgfüert worde. Mä het äigetlig nume müesse d Fassaade butze, d Wänd nöi aamoole und d Boodebeleeg uswäggsle. Mit zuesätzlige Elimänt het mä de Usstelligsrüüm e nöiji Ornig chönne gee. Das si beweegligi Wänd gsi, wo an d Geometrii aabasst gsi si, wo vo de drei Pfiiler vorgee gsi isch. Mä het eso uf em freije Grundriss underschiidligi Beziejigsnetz us Ruum und Struktur chönne ufbaue. 

Bis dass s Architekdurmuseum im Joor 2003 in Rüüm vo dr Kunsthalle züüglet worde isch, häi im Domus-Huus öbbe hundert Usstellige stattgfunde.


</doc>
<doc id="60388" url="https://als.wikipedia.org/wiki?curid=60388" title="Hutzelbrot">
Hutzelbrot

S Hutzelbrod isch a schwäbisch-alemannische Schbezialidäd. S hot au da Nama "Kletzebrod", "Schnitzbrod" oder au "Bierewecke", "Berawegga". S Hutzelbrod geits zua Weihnachta. Onderm Nama "Früchtebrod" hot es au ausserhalb viele Freind gfonda ond wurd au s ganz Johr gessa.

S Hutzelbrod isch a Brod mid Hutzla ond andre oihoimische trocknete Frücht wia Zwtschga ond Nüss. Älles was meh dren isch, ka nei, muas aber net.


Variazona geits viele. Dia oine nemmat Sauerdoig, dia andere deant no vrschiedene Alkoholsorta nei...

Om vo Mandla d Haut abzmacha, iberbriahd ma se, danoch ka ma se aus dr Haut drucka.
Haselnüss strait ma uf a Backblech on schiabt se en an Bachofa mit 60 Grad. Da muass ma abr ufbasse, dass se net braun werdet. Nachara Weile platzet dia Häutle. Nochhelfa ka ma, indem ma se in am Küchahandduch anander reibt. Wenn d Nüss z alt send, gots nemme guat.
Wenn ma d Frücht aus ara Obschtmischon ausliest (d Äpfel do dren ka ma et braucha) muass ma se abassa.
Die trocknete Zwetscha, Hutzla ond Feiga über d Nacht von anander trennt en Wasser oiweicha (des Oiwoichwasser vo de Zwetscha braucht ma hinterher zom Bestreicha vo de Loible, s Wasser vo de andre kommt en Doig, soweit nedig). Wenn se woich send, schneidat ma d Frücht so kloi wia ma s mog.

Jetzat macht ma an normala Hefadoig mit emma Vordoigle. Will ma aussarom en Doigmantl, muass ma meh Doig macha, ogfähr om d Hälfte mehh. Drweil, bis dr Doig ganga isch, rühart ma d andere Zutata zemma, drmit se noche em Hutzelbrod gleichmässe verdoild send. Wann dr Doig soweit isch, schafft ma d Zutate en da Doig nei. Aus dr fertige Mischung macht mr kloine Loible. Dia Loible sottet it z groas sei, drmit se durbacket, vor se aussa z donkl send. No lässt ma se no amol a bissle gange. D fertige Loibla dekorierd ma mid de ganze Mandla (stärn- odr kreizförmig) ond benslt se mid am Eiwoichwassr vo de Zwetscha ei. No gohts auf ama gfetteta Blech en Bachofa, bei 180 Grad. D Bachzeid, ogfähr a Stond, häng au drvo a, wia feicht d Fillong isch ond wia gross d Loibla send. Zwischadue ka ma se no amol mid em Eiwoichwasser eibinsla ond gucka das dia Loible net z donkl werrat.

Nach am Backa ond auskühla schlegt ma dia Loibla en Folie ei ond lasst se a Woch mendeschtens durchzieha.
Ma muass also rechtzeiti afanga.

S Hutzelbrod isch ebbas mit dem d oifache Leit, moischtens Baura, zue de Weihnachtsfeiertäg s normale Brod, des ma domols (manchesmol heit no) selbr bacha hot, zu ama Feschtessa gmacht henn. S Hutzelbrod wurd mit de Klopfernächt zsamma brocht.

En dr Geschichte vom „Stuttgarter Hutzelmännlein“ vom Eduard Mörike (1804–1875) kommt s Hutzlbrod als a bsondrs Vesper vor.



</doc>
<doc id="60400" url="https://als.wikipedia.org/wiki?curid=60400" title="Tibère Vadi">
Tibère Vadi

Dr Tibère Vadi (* 5. August 1923 z Baasel; † 20. Juli 1983 z Baasel) isch e Baasler Archidekt und Partner im Archidekturbüro Rasser & Vadi gsi. 

Dr Vadi isch dr Soon vom ene Archidekt und Baasler Beamte gsi. Er het e Bauzäichnerleer bi Bräuning, Leu, Dürig gmacht. Dört het er an dr Blaanig vom Baasler Bürgerspiddaal gschafft. Denn isch er für zwäi Joor uf Zug zum Alois Stadler. Spööter het er fümf Joor z Züüri gläbt und bim Eberhard Eidenbenz und bi Weideli und Müggler gschafft. Gliichzitig isch er Fachhörer an dr ETH Züüri gsi. 1949 isch er uf Bariis und het Kürs an dr Sorbonne gnoo. 

Won er e Wettbewärb für d Erwiterig von ere Schuel z Rieche gwunne het, het er mit em erfaarenere Partner, Max Rasser, won er e baar Joor vorhär im Büro vo Bräuning, Leu, Dürig kennegleert het, en Archidektuurbüro ufdoo. Dr Vadi isch im ene Noochruef as e Mensch beschriibe worde, wo nit grad zimperlig gsi isch und vo sinere Blaanig und dene, wo dra mitgschafft häi, vil verlangt und d Entwürf bis in die letschti Konsekwänz duuregsetzt het. Dr Rasser het im Büro für d Konstrukzioon und d Wirtschaftligkäit gsorgt.



</doc>
<doc id="60401" url="https://als.wikipedia.org/wiki?curid=60401" title="Rasser &amp; Vadi">
Rasser &amp; Vadi

Rasser & Vadi isch e Baasler Archidektduurbüro gsi, wo vo sinere Gründig 1951 aa fast zwäi Joorzäänt läng e fachlig beachdets Wärk im Stiil vom Nöije Baue fürebrocht het.

Dr Tibère Vadi het 1949 an dr Sorbonne studiert und het denn e Wettbewärb für d Erwiterig vom Niederholzschuelhuus z Rieche gwunne und het sich druf mit em Max Rasser zämmedoo, wo mee Erfaarig gha het. Mit däm Schuelhuus und Woonhüüser am Spaalering, wo dr Max Rasser im Ufdraag ghaa het, het 1952 e Partnerschaft aagfange, wo bis zum Dood vom Vadi 1984 duurt het. Si si drbii nid schüüch gsi und häi sich immer emol wider mit de Behörde aagläit, wie s zum Bischbil en Ardikel über en allzu modärns Äifamiliehuus us iire erste Joor zämme dokumentiert. Dr Vadi isch in eme Noochruef as e Mensch beschriibe worde, wo nit grad zimperlig gsi isch und vo sinere Blaanig und dene, wo dra mitgschafft häi, vil verlangt und d Entwürf bis in die letschti Konsekwänz duuregsetzt het. Dr Rasser het im Büro für d Konstrukzioon und d Wirtschaftligkäit gsorgt.

Fachlig anerkennt worde isch iir Äifamiliehuus am Hang über Dornach, wo mä vom Woonzimmer us e herrligi Ussicht über s Birsdaal gha het. 

1953 het Rasser & Vadi dr Wettbewärb für s Gartebaad St. Jakob gwunne, wo s zwäite Baasler Freibaad gsi isch noch em Eglisee, wo 1932 ufdoo worde isch. In dr Schüry vo däm Wettbewärb isch dr Max Frisch gsässe, wo denn für si Schwümmbaad bekannt gsi isch. 1955 isch s «modärnste, gliichzitig aber au s grösste» Freibaad in dr Schwiz ufdoo worde (National-Zeitung, 8. Juli 1955). E halbi Generazioon spööter het dr Vadi über d Archidekduursprooch noochdänkt, wo vo dr konkrete Kunst beiiflusst gsi isch und sich eender mit Flechene wo im Ruum gstande si befasst het, as mit volumetrische Körper. E Däil vo dr Archidekduur isch s au gsi, Aalaage überall sorgfältig z beschrifte, was dr Tüpograaf Armin Hofmann gmacht het.

Ass s Büro d Ufdrääg für e Baasler Zolli für e Raubdierhuus und e Nashornhuus bechoo het, isch e groosse Erfolg gsi und vo denn aa häi si au anderz Zoologischi Gärte berootet und in de 1960er Joor d Groossaalaag für Elifante und Raubdier für d Wilhelma z Stuttgart baut.

Iir äinzigs Chrankehuusbrojet, d Erwiterig und d Ufstockig vom Frauespiddaal vom Bürgerspiddaal Baasel im Joor 1958 isch wägen em Bau vom ene Chinderspiddaal im Joor 2011 abgrisse worde.

Mit em Bau vom Domus-Huus in dr middelalterlige Innestadt het sich s Büro nid nume Fründ gmacht. S Domus isch e guets Bischbil vom Neue Baue, wo d Archidekte iiri modärnistische Ideä noch de Theorie vom Le Corbusier häi chönne uslääbe. 

S Büro het immer wider emol e Wettbewärb für e Schuelhuus gwunne, wie s Schuelhuus Boppmige, e Geböid mit zwäi Stöck wo e Pausehalle umschlosse het. Bim Progymnasium Binnige isch d Pausehalle denn zum e groosse, zentrale Ort vom kubischen Baukörper worde. Über Stääge chunnt mä in e Atrium, wo zringsume d Klassezimmer si. Dr Grundriss isch exakt e Kwadrat, wo in vier mol vier Fälder iidäilt isch. Eso isch au d Fassaade in gliichgroossi Fälder iidäilt, wo 8.44 m bräit und 3.20 m hooch si. D Klasse häi uf äinere Site e Wand us Sichtbeton, wääred dr Räst komplett verglaast isch. En Ooberliechtband goot in jedem Stock um s ganze Geböid ume und het e Fortsetzig au in de Innewänd. Vier Joor spööter isch d Realschuel z Allschwil entstande. Dere iire Hauptbaukörper bestoot us Glaas und Edelstaal und sitzt wien e Metallchiste uf e zrugggsetzte Soggel. Au dr Nääbebau mit äim Stock isch eso konzipiert. Mä het Präfabrikazioonsmethoode iigsetzt, für dass dr Baukörper exakt gnueg konstruiert und wirtschaftlig sig. D Äihäit vo dr Gstaltig isch bis zum Mobiliaar gange, wo bsundrigs für die Schuel entworfe worde isch.




</doc>
<doc id="60402" url="https://als.wikipedia.org/wiki?curid=60402" title="Gerhard Schröder">
Gerhard Schröder

Dr Gerhard Fritz Kurt Schröder (* 7. April 1944 z Mossenberg-Wöhren) isch en ehmolige dytsche Bolitiker (SPD). Är isch vu 1990 bis 1998 nidersächsische Minischterbresidänt un vu Oktober 1998 bis Novämber 2005 dr sibt Bundeschanzler vu dr Bundesrepublik Dytschland gsii. Vu 1999 bis 2004 isch er derzue Vorsitzer vu dr SPD gsii.

Dr Gerhard Schröder isch uf eme Buurehof z Mossenberg im Freistaat Lippe as zwait Chind vum Fritz Schröder (1912-1944) un däm syre Frau Erika (1913-2012) uf d Wält chuu. Sy Mueter isch mit ere Fryndin dert aane gflichtet vor dr Luftaagriff vu dr Alliierte, sy Vater het si as Daglehner duregschlaa un isch e baar Monet no dr Geburt vum Gerhard im Oktober 1944 as Obergfreite vu dr Wehrmacht bi Klausenburg z Sibebürge gfalle. Sy Suhn het er nie gsääne ghaa.

Dr Schröder het e lybligi Schweschter, d Gunhild Kamp-Schröder (* 1939), un us dr zwoote Eh vu syre Mueter mit em Paul Vosseler drei Halbgschwischter. Sy Mueter isch uf Firsorg (Sozialhilf) aagwise gsii un het mit dr Familie am Rand vu dr Gsellschaft gläbt. Iber sy Familie het er emol gsait: „Mir sin di Asoziale gsii.“ 

Vu 1951 bis 1958 isch dr Schröder z Bad Salzuflen (Wülfer-Bexten) un z Talle uf d Volksschuel gange. Derno het er in eme Porzellangschäft z Lemgo bis 1961 e Chaufmannslehr gmacht. As ainzige Suhn vun eme im Zweete Wältchrieg gfallene Vater isch dr Schröder vum Wehrdienscht befreit gsii. No dr Lehr het er z Göttingen in eme Yysewarelade gschafft un näbehär vu 1962 bis 1964 uf dr Oobeschuel di Mittler Ryfi gmacht. Ab 1963 het er derno zerscht uf em Siegerland-Kolleg z Weidenau un ab 1965 uf em Westfalen-Kolleg z Bielefeld uf em zweete Bildigswäg s Abitur noogmacht, wun er 1966 bstande het. 

Im nämlige Johr het er an dr Universitet Göttingen aafange Rächtswisseschafte studiere. Anne 1974 het er s Studium mit em erschte juristische Staatsexamen abgschlosse. Noch em Referendariat het er 1976 s zwait juristisch Staatsexame gmacht.

Anne 1976 isch er am Landgricht Hannover as Rächtsaawalt zuegloo woren un het zerscht as aagstellte Rächtsaawalt in ere Chanzlei gschafft, ab 1978 derno as Sozius vun ere Aawaltschanzlei z Hannover. Är het in däm Beruef gschafft bis zue syre Wahl zum nidersächsische Minischterbresidänt 1990 un het unter anderem dr dodmol as RAF-Terrorischt inhaftiert Horst Mahler verdrätte.

Dr Schröder isch syter anne 1963 Mitglid vu dr SPD. Fir dr Bezirk Hannover her er dert 1971 d Stell vum Vorsitzer vu dr Juso ibernuu, 1978 bis 1980 isch er au Bundesvorsitzer vu dr Juso gsii.

Bi dr Landdagswahl z Nidersachsen am 15. Juni 1986 isch zerscht d Anke Fuchs as Spitzekandidati vu dr Bartei vorgsääne gsii, di ehmolig Bundesminischteri fir Juged, Familie un Gsundhait. D Fuchs het aber druf verzichtet, wu dr Schröder sy Kandidatur aagchindet ghaa het. In dr Bartei het s Diskussione gee iber potenziälli Koalitionspartner, uf Landesebeni un au uf Bundesebeni. Derwylscht dr Chanzlerkandidat Johannes Rau fir d Bundesdagswahl am 25. Jänner 1987 e Koalition mit dr Grienen uusgschlosse ghaa het, het dr Schröder e rot-grieni Koalition z Nidersachse nit wellen uusschließe.

Bi dr Urwahl vum SPD-Bundesvorsitzer im Juni 1993 het dr Schröder gege dr Rudolf Scharping un d Heidemarie Wieczorek-Zeul kandidiert un au sy Chanzlerkandidatur fir 1994 verchindet, isch aber em Scharping unterläge. Noch em Ruggdritt vum Oskar Lafontaine vu allne Ämter im Merz 1999 isch Schröder zum SPD-Vorsitzer gwehlt wore un het des Amt bis anne 2004 bhalte.

Vum 16. Juli 1994 bis zum 29. Septämber 1998 isch er au as Noofolger vum Johann Bruns Landesvorsitzer vu dr SPD Nidersachse gsii.

Bi dr Bundesdagswahl 1980 isch dr Schröder in dr Dytsch Bundesdag gwehlt wore, wun er erscht emol fir sechs Johr Mitglid gsii isch.

Bi dr Landdagswahl z Nidersachse 1986 het d SPD dytli derzue gwunne, isch aber nit sterkschti Bartei wore. D CDU het s absolut Mee verlore, het aber mit dr FDP chenne wyterregiere. Dr Schröder het sy Bundesdagsmandat niderglait un isch as SPD-Fraktionsvorsitzer un Oppositionsfierer in dr Nidersächsisch Landdag gwächslet, wun er bis 1998 aaghert het.

Bi dr Landdagswahl 1990 isch dr Schröder wider SPD-Spitzekandidat gsii un am 21. Juni 1990 mit eme rot-griene Barlemäntsmee zum Minischterbresidänt vu Nidersachse gwehlt wore. In dr boode negschte Landdagswahle 1994 un 1998 isch dr Schröder im Amt bstetigt wore. As Minischterbresidänt isch er vum 1. Novämber 1997 bis 27. Oktober 1998 au Bresidänt vum Bundesrot gsii. Bi dr Landdagswahl 1994 het d SPD unter dr Fierig vum Schröder s absolute Mee iberchuu un het ab do ohni Koalitionspartner regiert. 

Wu dr Schröder bi dr Landdagswahl am 1. Merz 1998 wider s absolut Mee fir d SPD gholt gha het, het en dr SPD-Bundesgschäftsfierer Franz Müntefering no am Oobe vu dr Wahl zum Chanzlerkandidat vu dr SPD fir d Bundesdagswahl am 27. Septämber erklert.

Bi dr Bundesdagswahl 1998 isch d SPD sterkschti Bartei wore un het mit dr Griene ne rot-grieni Koalition chenne bilde. Zum erschte Mol in dr Gschicht vu dr Bundesrepublik isch e Bundesregierig komplett abgwehlt wore un zum erschte Mol hän d Barteie, wu si traditionäll as „links“ sään, iber 50 Prozänt vu dr Stimmen iberchuu. Wel mit dr rot-griene Regierig au zum erschte Mol Verdrätter vu dr neie soziale Bewegige an d Regierig chuu sin, het mer bal vum „Projäkt Rot-Grien“ un vu me Wandel in dr bolitische Kultur gschwätzt.

Am 27. Oktober 1998 isch dr Schröder as Noofolger vum Helmut Kohl zum sibte Bundeschanzler vu dr Bundesrepublik Dytschland gwehlt wore. Bi syre Wahl het dr Schröder 351 Stimmen iberchuu bi 287 Gegestimmen un 27 Enthaltige. Di rot-grien Kolaition het nume 345 Mandat ghaa, s isch s erscht un bishär ainzig Mol gsii, ass e dytsche Bundeschanzler mee Stimmen iberchuu het wie sy Koalition Mandat gha het.

Bal isch s zum Brobläm wore, ass dr Schröder un dr Bundesfinanzminischter Oskar Lafontaine arg unterschidligi Aasichte zue zäntrale wirtschafts- un finanzbolitische Froge ghaa hän. Dää Machtkampf isch entschide wore, wu dr Lafontaine im Merz 1999 d Regierig verloo het un au sy Amt as Barteischef ufgee het. Dr Schröder isch derno Bundesvorsitzer vu dr SPD wore, dr ehmolig hessisch Minischterbresidänt Hans Eichel Finanzminischter.

Di rot-grien Koalition het großi Dail vum Wahlprogramm umgsetzt: d Modernisierig vum Staatsburgerschaftsrächt, d Green-Card-Initiative, e Styyrreform, e Räntereform, dr Uusstig us dr Atomenergy, d Ekostyyr un d Yyfierig vum Läbespartnerschaftsgsetz. Differänze zwische dr Koalitionspartner het s dergege vor allem bim Kosovo-Chrieg gee. S Zyyl vun ere Huushaltskonsolidierig het em Schröder sy Bundesregierig nit gschafft, d Gsamtverschuldig vu dr dytsche effetlige Huushalt isch in dr Zyt vu 1998 bis 2005 im Durschnitt all Johr um 3,6 Brozänt aagstige.

Bim Bundestagswahlkampf 2002 isch di rot-grien Koalition langi Zyt in allne Umfroge dytli hinter dr Opposition gläge. Ainewäg hän d SPD un di Griene bi dr Wahl am 22. Septämber 2002 e knapp Mee vu dr Mandat gwunne. Chanzlerkandidat vu dr Union isch dr Edmund Stoiber gsii. Mer het vor allem zwee Faktore fir dää Umschwung in dr Mainig vu dr Wehler verantwortli gmacht: s Krisemanagement vum Schröder bi dr Fluetkataschtrof, wu s im Spotsummer 2002 an dr Elbe un ihre Näbefliss gee het, un d Ablähnig vun ere Dailnahm am Irak-Chrieg, wu vu dr Verainigte Staate um des Zyt blant woren isch.

No dr Widerwahl zum Bundeschanzler am 22. Oktober 2002 het dr Schröder e Serie vu umstrittene Reforme aagstoße, unter anderem e Gsundhaitsreform. Wu d Arbetslosezahle ab 2002 wider dytli aagstige sin., het dr Schröder am 14. Merz 2003 mit dr Agenda 2010 s grescht un wichtigscht Projäkt vu syre Chanzlerschaft bresäntiert. Chärn vu däre Reform isch s Hartz-Konzäpt gsii, wu d Kommission „Moderne Dienstleistungen am Arbeitsmarkt“ unter em Vorsitz vum Peter Hartz syt em 22. Februar 2002 entwicklet ghaa het. Befirworter hän d Agenda 2010 as Schritt in di richtig Richtig aagsääne un hän dr Muet vum Schröder zue uupopuläre Entschaidige globt. Kritiker – nit nume us dr Opposition, nai, au vu dr Gwerkschaften un vum linke Fligel vu dr SPD – hän vun eme massive Sozialabböu gschwätzt. Dr Schröder isch wäge dr Agenda 2010 allmee unter Druck grote, sällewääg het er am 6. Februar 2004 verchindet, ass er dr Barteivorsitz abgit. Sy Noofolger isch dr Franz Müntefering wore. 

Wu d Sozialdemokrate bi dr Landdagswahl in ihrem Stammland Nordrhy-Weschtfale no 39 Johr d Macht an d CDU verlore het, het dr Schröder e Wäg zue Neiwahle gsuecht. Am 1. Juli 2005 het er im Bundesdag d Verdröuesfrog gstellt, wun er – wie beabsichtigt – mit 151 Jo-, 296 Nai-Stimme un 148 Enthaltige nit uf s notwändig Chanzlermee chuu isch. Dodermit het s d Megligkait gee, em Bundesbresidänt d Uflesig vum Barlemänt vorzschlaa. Dr Horst Köhler het am 21. Juli fir d Uflesig vum Bundesdag un fir vorzogeni Neiwahlen am 18. Septämber 2005 entschide.

Bi dr Bundesdagswahl isch d SPD mit 34,2 % vu dr Stimme sterkschti Bartei, wäge dr Fraktionsgmainschaft vu CDU un CSU aber nume zwootsterkschti Fraktion im Bundesdag wore. Fir e rot-grieni Regierig hän d Stimme nit glängt, aber au CDU/CSU un FDP hän kai Regierig chenne bilde. Am Änd het s e großi Koalition us Union un SPD gee, d CDU-Vorsitzeri un Chanzlerkandidati vu dr Unionsbarteie Angela Merkel isch am 22. Novämber 2005 zur Bundeschanzleri gwehlt wore. 

Dr Schröder het sy Ruggzug us dr Bolitik verchindet un am 24. Novämber 2005 sy Bundesdagsmandat niderglait.

Syt sym Ruggzug us dr Bolitik schafft dr Schröder wider as Rächtsaawalt. Derzu schafft er fir verschideni internationali Konzärn un Organisationen as Beroter un Lobbyischt, unter anderem fir d Nord Stream AG, wu zue 51 Prozent dr russische Gazprom ghert. Anne 2017 isch er in Ufsichtsrot vum russische Energykonzärn Rosneft gwehlt wore. Derzu dritt er ab un zue uf as Redner.

Dr Schröder isch ab 1973 Mitglid vu dr Gwerkschaft ÖTV gsii. Är isch Mitglid vum Kuratorium vu dr Bundesliga-Stiftig un Schirmherr vu dr "Stiftung Jugendfußball" un vum Verain "Gesicht Zeigen!", wu si gege Rächtsextremismus yysetzt. Derzue isch er au Schirmherr gsii vu dr Fueßball-Wältmaischterschaft vu dr Mänsche mit gaischtiger Behinderig, wu 2006 z Dytschland stattgfunde het.

Dr Schröder isch evangelisch. Är isch 1968 bis 1972 mit dr Eva Schubach, vu 1972 bis 1984 mit dr Anne Taschenmacher un vu 1984 bis 1997 mit dr Hiltrud Schwetje ghyrote gsii. Syter anne 1997 isch er mit dr Schurnalischti Doris Köpf (* 1963) ghyrote. Am 26. Merz 2015 isch bekannt woren, ass si dr Schröder no 17 Johr Eh vu syre Frau Doris Schröder-Köpf drännt het.

Dr Gerhard Schröder het kaini aigene Chinder. Mit syre Frau Doris het er zwai russischi Chinder adoptiert: dr Gregor (* 2006; adoptiert 2006) un d Viktoria (* 2002; adoptiert 2004). D Familie het langi Zyt in eme Raiehuus im Zoovierttel vu Hannover gläbt. Im Juni 2009 sin si in e Villa am Rande im Stadtdail Waldhausen umzoge. Syt dr Drännig vu syre Frau läbt dr Gerhard Schröder in ere Wohnig z Hannover.





</doc>
<doc id="60403" url="https://als.wikipedia.org/wiki?curid=60403" title="Jost Gippert">
Jost Gippert

Dr Jost Gippert (* 12. März 1956 in Winz-Niederwenigern, ghert s zua Hattingen en Nordrhei-Weschtfale) isch an deidscher Schbrochwissaschafdler un Kaukasiolog, Brofessor fir Vergleichende Schbrochwissaschafd am Inschdidud für Empirische Schbrochwissaschafd vo dr Johann Wolfgang Goethe-Universidäd Frankfurt/Main un an Audor.

1972 hod’r `s Leibniz-Gymnasium in Essa-Altenessa abgschlossa. Vo 1972 bis 1977 hod’r Vergleichende Schbrochwissaschafd, Indologie, Japanologie un Sinologie an de Universidäda Marburg un Berlin (Freie Universidäd) schdudiert. Nooch‘m Schdudium hod‘r 1977 da Grad von am Dokt'r vo dr Philosophie kriagt on zwar mit ra Arbeit iber d‘ Syntax vo infinitivischa Bildunga in de indogermanische Schbrocha. Vo 1977 bis 1990 hod‘r verschiedene Positiona ghett als Wissenschaftlicher bzw. Hochschualassischdent aber ao als Universidädslektor in Berlin, Wien un Salzburg. Als Forschungsassischdent fir Orientalischdische Combjuderlinguischdik hod’r sich 1991 an dr Universidäd Bamberg mit ra Arbeit iber d‘ Iranische Lehnwörter im Armenisch un Georgisch habilitiert. Dr Jost Gippert brengt seit 1994 de Schdudenda Vergleichende Schbrochwissaschafda an dr Johann Wolfgang Goethe-Universidäd en Frankfurt am Main bei. Seit 1996 isch‘r Auswärdigs Mitglied vo dr Akademie vo dr Wissaschafda zu Gelati (Georgia), seit 2002 Mitglied vo dr Turfankommission un seit 2007 Mitglied vom Zentrum “Sprooch” vo dr Berlin-Brandaburgischa Akademie vo dr Wissaschafda.

1997 isch’r zom Ehrabrofessor vo dr Sulkhan Saba Orbeliani-Universidäd in Tbilisi (Georgia) ernannt worra, 2009 zom Ehradoktr von dr Ivane Javakhishvili-Universidäd ao dort un 2013 zom Ehradoktr vo dr Shota Rustaveli-Universidäd in Batumi (Georgia).

Zu seine Arbeitsschwerpunkt gherat seit seiner Beruafung auf d‘ Brofessur fir Vergleichende Schbrochwissaschafd an dr Johann Wolfgang Goethe-Universidäd Frankfurt/Main im Johr 1994 neba de indogermanische Schbrocha un ihrer Gschicht un dr allgemeina Schbrochtypologie ao d‘ Schbrocha vom Kaukasusraum; dene send in ledschder Zeit verschiedene internationale Kooperationsprojekt unter seiner Leidung gwidmet. Als Combjuderlinguischd verwaldet ‘r seit 1987 `s TITUS-Projekt, wo vo ihm eigfäädld worra isch, was druff naus lauft, dass textuale Primärdata in de altiberlieferte indogermanische un benochbarte Schbrocha elektronisch erschlossa werrad. Zu seine Forschungsschwerpunkt gherat Historisch-Vergleichende Schbrochwissaschaft, Schbrochtypologie, Elektronische Corpora, Multimediale Schbrochdokumentation, elektronische Handschrifdaanalyse.

Dr Jost Gippert isch Grender un Direktor vom TITUS-Projekt (Thesaurus von Indogermanische Text- on Schbrochmatrialia), was druff naus lauft, textlichs Iberlieferungsmadrial in alde indogermanische Schbrocha un benochbarte Idiom d‘vo vollsschdändig digidal z‘ erfassa (seit 1987). 1999 hod’r s Projekt ARMAZI (Kaukasische Schbrocha un Kultura Elektronische Dokumentation) ogleiert: s Ziel war; Materialia aus kaukasische Schbrocha durchgreifnd digital z‘ erfassa; inzwischa isch doraus s Projekt von am Georgischa Nationalkorpus hervorganga. Seit 2010 leitet dr Jost Gippert da Schwerpunkt „Digital Humanities Hessen: Integrierte Aufbereitung un Auswerdung vo textbasierte Corpora“ im Rohma vo dr „Landes-Offensive zur Entwicklung Wissenschaftlich-ökonomischer Exzellenz (LOEWE)“ vom Land Hessa (Gmeinschaftsprojekt vo dr Universidäd Frankfurt mit dr Technischa Universidäd Darmstadt un em Freia Deidscha Hochschdift/Frankfurter Goethe-Museum).
Mit Orientalische Handschrifda beschäftigt sich dr Jost Gippert so richtig ernschdhaft seit dr Mitte vo de 1990er Johr im Rohma von Projekt, mo d‘ Handschriftadigitalisierung (z. B. vo de tocharische Handschrifda vo dr Berliner Turfansammlung) oder d‘ Palimpsestedition zom Ziel henn (z. B. d‘ kaukasisch-albanische Palimpsesthandschrifda vom Sion dei). Im Rohma von dene Tätigkeita hot‘r im Johr 2009 an Gaschdaufenthalt bei dr Forschergruppe „Manuskriptkulturen“ vo dr Universidäd Hamburg wohrgnomma. Im Sommersemeschdr 2013 isch‘r als Petra-Kappert-Fellow a zwoits Mol in Hamburg gwää (beim inzwischa eigrichteta Sonderforschungsbereich 950 „Manuskriptkultura in Asien, Afrika ond Europa“), um sich an dr Erarbeitung vo dr „Encyclopedia of Manuscript Cultures of Asia and Africa“ un ao vom Handbuch „Comparative Oriental Manuscript Studies“ zu beteiliga.




Em Jost Gippert sei Webseite



</doc>
<doc id="60409" url="https://als.wikipedia.org/wiki?curid=60409" title="Max Rasser">
Max Rasser

Dr Max Rasser (* 7. April 1914 z Baasel; † 2000) isch e Baasler Archidekt und Partner im Archidektuurbüro Rasser & Vadi gsi. 

Dr Rasser het e Zimmermaa- und Muurerbraktikum gmacht und e Bruefsleer as Hochbauzäichner. Vo 1933 bis 1937 het er an dr Baugwärkschuel Stuttgart Archidektuur studiert. Er het z Stuttgart bi Heinrich Henes gschafft und denn bi de BaaslerArchidektebüro Bräuning, Leu, Dürig, Willi Kehlstadt und Rudolf Christ. Wääred em Zwäite Wältchrieg isch er bi Kehlstadt gsi und isch vom Milidäärdienst dispensiert worde wil er an wichdige Bundesbaute z Bärn gschafft het. 1947 het er z Basel si äignigs Büro ufdoo. 1952 het er mit em Tibère Vadi d Partnerschaft Rasser & Vadi gründet, wo denn vor allem z Baasel und in dr Umgääbig bis in die spoote 1960er Joor Schuelhüüser, Woonhüüser und anderi Geböid im Stiil vom Nöije Baue baut het. In dr Partnerschaft het sich dr Rasser um d Konstrukzioon und d Wirtschaftligkäit kümmeret.



</doc>
<doc id="60410" url="https://als.wikipedia.org/wiki?curid=60410" title="Ludwig Erhard">
Ludwig Erhard

Dr Ludwig Wilhelm Erhard (* 4. Februar 1897 z Fürth; † 5. Mai 1977 z Bonn) isch e dytsche Bolitker un Wirtschaftswisseschaftler gsii. Är isch vu 1949 bis 1963 Bundesminischter fir Wirtschaft gsii un het in däre Funktion as Vater vum „dytsche Wirtschaftswunder“ un dr Soziale Määrtwirtschaft gulte, wu bis hite s Wirtschaftssischtem z Dytschland bstimmt. Vu 1963 bis 1966 isch er dr zweet Bundeschanzler vu dr Bundesrepublik Dytschland gsii.

Dr Ludwig Erhard isch am 4. Februar 1897 im Huus vu syne Eltere z Fürth uf d Wält chuu. Är isch e Suhn vum katholische Textilwarehändler un Wysswareladebsitzer Wilhelm Philipp Erhard un dr Augusta Erhard geboreni Hassold gsii. Dr Ludwig isch s zwait vu vier Chinder gsii, wu alli evangelisch daift wore sin. Im Alter vu zwai Johr het er e spinali Chinderlähmig iberchuu, us däre Zyt het er e deformierte Fueß bhalte. Dr Erhard isch z Fürth uf d Volks- un Realschuel gange, derno het er e Lehr as Wysswarehändler gmacht, wun er im Friejohr 1916 abgschlosse het.

No dr Lehr isch dr Erhard as Soldat im Erschte Wältchrieg gsii. Är isch 1916/17 mit em 22. Fäldartillery-Regimänt z Rumänien un 1918 an dr Weschtfront yygsetzt gsii un isch Ändi Septämber 1918 bi Ypern schwär verwundet wore. Anne 1919 isch er as Unteroffizier un Offiziersaschpirant us em Militärdienscht uusgschide.

Vu 1919 bis 1922 het dr Erhard an dr Handelshochschuel Nürnberg studiert un het en Abschluss as Diplom-Chaufmann gmacht. Derno het er an dr Universitet Frankfurt Bedribswirtschaftslehr un Soziology studiert. Im Dezämber 1925 het er z Frankfurt bim Franz Oppenheimer iber „Wesen und Inhalt der Werteinheit“ zum Dr. rer. pol. promoviert.

S Gschäft vum Vater het d Inflationszyt nit iberläbt ghaa. Erscht anne 1928 het dr Erhard wider e Stell gfunde, as Assischtänt bim Inschtitut fir Wirtschaftsbeobachtig vu dr dytsche Fertigware an dr Handelshochschuel z Nürnberg. Vu 1928 bis 1942 isch er dert wisseschaftlige Assischtänt, speter stellverdrättende Laiter vum Inschtitut gsii. Syt 1933 het er au ne Lehrufdrag an dr Handelshochschuel ghaa.

E Habilitation iber s Thema „Die Überwindung der Wirtschaftskrise durch wirtschaftspolitische Beeinflussung“ het er aagfange, aber nie abgschlosse. Är het speter gsait, d Nationalsozialischte heebe ne draa ghinderet, sy Biograf Volker Hentschel maint dergege, dr Erhard heb aifach kaini wisseschaftlige Analyse welle verfasse, är heb ender syne Gedanke freie Lauf gloo. Vu 1942 bis 1945 het dr Erhard s vu ihm grindet "Inschtitut fir Induschtryforschig" glaitet.

Dr barteilos Wirtschaftsfachmann Erhard isch noch em Chrieg waidli in hochi bolitischi Ämter chuu. E baar Monet lang isch er Wirtschaftsreferänt in syre Haimetstadt Fürth gsii, voreb er im Oktober 1945 vu dr amerikanische Militerregierig in di vum Minischterbresidänt Wilhelm Hoegner (SPD) gfiert Bayrisch Staatsregierig zum Staatsminischter fir Handel un Gwärb gruefe wore. No dr Wahlen im Dezämber 1946 het er des Amt mieße niderlege.

1947 het er d Expertekummission "Sonderstelle Geld und Kredit" bi dr Finanzverwaltig vu dr britisch-amerikanische Bizone glaitet un isch in däre Funktion zueständig gsii fir d Vorberaitig vu dr Währigsreform. Im nämlige Johr isch er Honorarprofessor an dr Ludwig-Maximilians-Universität München wore. 1950 het er zuesätzli ne Ruef an di Rheinische Friedrich-Wilhelms-Universität Bonn aagnuu.

Am 2. Merz 1948 isch dr Erhard uf Vorschlag vu dr FDP zum Diräkter vu dr "Verwaltig fir Wirtschaft" vum Verainigte Wirtschaftsbiet gwehlt wore un isch dodermit verantwortli gsii fir d Wirtschaftsbolitik in dr weschtlige Bsatzigszone. Syni Wirtschaftsbolitik isch aafangs arg umstritte gsii un het au zerscht kai Erfolg brocht. D Reforme hän zue hoche Bryysstaigerige gfiert. Am 12. Novämber 1948 hän d Gwärkschafte ne Generalstraik uusgruefe. Au in dr Printmedie het dr Erhard e heftige Gegewind gspyrt. D Marion Gräfin Dönhoff het zum Byschpel im Summer 1948 in dr ZEIT gschribe: „Wenn Deutschland nicht schon eh ruiniert wäre, dieser Mann mit seinem vollkommen absurden Plan, alle Bewirtschaftungen in Deutschland aufzuheben, würde das ganz gewiss fertigbringen. Gott schütze uns davor, dass der einmal Wirtschaftsminister wird. Das wäre nach Hitler und der Zerstückelung Deutschlands die dritte Katastrophe.“

As Diräkter vu dr Verwaltig fir Wirtschaft het dr Erhard 1949 versuecht, d Ruckgab vu dr dur d Nazi „arisierte“ Porzellanfirma Rosenthal Porzellan AG an d Familie vum Grinder Philipp Rosenthal z verhindere dur e Intervention bi dr US-Militärbeherde. Dr Erhard het e Beroterverdrag mit dr Rosenthal AG ghaa un het all Johr 12.000 DM iberchuu. Dr US-Ghaimdienscht het dr Erhard wäge däm as bstächlig yygschetzt.

Drotz ass er as Wirtschaftsminischter un Bundesdagsabgordnete syter anne 1949 uusschließli fir d CDU aktiv gsii isch, isch s nit ganz sicher, ab wänn er e formal Barteimitglid gsii un eb er s iberhaupt jee gsii isch. Vu 1966 bis 1967 isch er aber Bundesvorsitzer vu dr CDU gsii un ab 1967 Ehrevorsitzer vu dr Bartei.

Vu 1949 bis zue sym Dod 1977 isch dr Erhard Mitglid vum Dytsche Bundesdag gsii. Vu 1949 bis 1969 isch er as diräkt gwehlten Abgordnete vum Wahlchrais Ulm ins Barlemänt yyzoge, 1972 un 1976 iber d CDU-Landeslischt Bade-Wirttebärg. 1972 un au 1976 het er as Altersbresidänt dr Bundesdag ufgmacht.

No dr Bundesdagswahl 1949 isch dr Erhard am 20. Septämber 1949 as Bundesminischter fir Wirtschaft in di vum Bundeschanzler Konrad Adenauer gfiert Bundesregierig gruefe wore.

Dr Ludwig Erhard giltet as Verdrätter vum Ordoliberalismus, wu in dr Hauptsach vum Walter Eucken in däm sym Wärch "Grundlagen der Nationalökonomie" vu 1939 bregt woren isch. Im Ordoliberalismus het dr Staat d Ufgab, en Ornigsrame fir freie Wettbewärb z schaffe, wu d Freihait vu allne Wirtschaftssubjäkt gschitzt wird. Us däre Schuel hän vor allem dr Wilhelm Röpke un dr Leonhard Miksch e diräkten Yyfluss uf d Wirtschaftsbolitik im erschte Johrzehnt vu dr Bundesrepublik ghaa. As zwoot wirtschaftsbolitisch Kunzäpt het di vum Alfred Müller-Armack entworfe Sozial Määrtwirtschaft e grundsätzlige Yyfluss uf d Bolitik vu dr junge Bundesregierig ghaa.

Dr Erhard isch ain vu dr beliebteschte Bolitiker in dr 1950er Johr gsii. Är het fir e Huffe Lyt as Schepfer vum „dytsche Wirtschaftswunder“ gulte. Di große Wahlsiig vu dr CDU bi dr Bundesdagswahle vu 1953 un 1957 sin zum e große Dail dr erfolgryche Strategy z verdanke, dr Wirtschaftsufschwung, wu s international gee het, mit em Unionslaitbild vu dr Soziale Määrtwirtschaft im Bewusstsyy vu dr Burger z verchnipfe. Dr Ludwig Erhard het zwanzg Johr speter im Ruckblick gsait: „In jenem ersten Wahlkampf waren Soziale Marktwirtschaft und CDU zu einer Identität geworden.“. In sym populäre Buech "Wohlstand für Alle" (1957) het er syni Vorstellige allgmainverständli bschribe. Ass er si alliwyl fir e Liberalisierig vum Ussehandel yygsetzt ghaa het, het em au in dr aigene Raie dr Ruef vun eme Dogmatiker yybrocht.

As iberzygte Verfächter vu dr Määrtwirtschaft het dr Erhard herti Usssenandersetzige mit em Sozialbolitiker Adenauer uusdrait, wu anne 1957 im Stryt um di vum Adenauer emänd duregsetzt Räntereform gipflet hän. S Umlagsverfahre, wu s syterhär git, dr sognännt Generationeverdrag, het dr Erhard as nit zuechumftsfähig abglähnt. Dr Adenauer het si aber mit em bekannte Uusspruch „Chinder kriege d Lyt sowiso“ iber die Bedänken ewäg gsetzt.

No dr Bundesdagswahl 1957 het dr Adenauer dr Ludwig Erhard zum Vizechanzler ernännt. Am 24. Februar 1959 het dr Adenauer e Kandidatur vum Erhard fir s Amt vum Bundesbresidänt vorgschlaa, was dr Erhard aber am 3. Merz ändgiltig abglähnt het. No dr Bundesdagswahl 1961 isch dr Erhard wider Vizechanzler un Wirtschaftsminischter wore.

Noch em Ruckdritt vum Adenauer am 15. Oktober 1963 isch dr Erhard am Dag dernoo zum Bundeschanzler gwehlt wore. E Huffe hän gmaint, ass är nit gaignet sei as Chanzler, är isch mee as Zwischelesig aagsääne wore bis zue dr Bundesdagswahl 1965. Em Erhard sy Regierigszyt giltet as glicklos. Us dr Raie vu dr CDU het mer em unter anderem vorgworfe, är sei fir e Abchielig vu dr dytsch-franzesische Beziehig verantworli. Näb em Usseminischter Gerhard Schröder het er zue dr „Atlantiker“ zellt, wu dr Beziehige zue dr USA gegeniber däne zue Frankrych Vorrang gee hän. Au dr Altchanzler Adenauer het gege ne intrigiert: dr Erhard sei as Chanzler uufähig. Bi dr Bundesdagswahl am 19. Septämber 1965 het dr Erhard zwar dr zwaitgrescht Wahlsiig in dr Gschicht vu dr Union gschafft, aber scho bi dr Regierigsbildig het er syni Aasichte in dr CDU/CSU nimi chenne duresetze. Go syni Autoritet behaupte un sy Kunkerränt Rainer Barzel z brämse, het si dr Erhard im Merz 1966 zum Vorsitzer vu dr CDU wehle loo.

Sy Aasäh als Wirtschaftsfachmann isch arg gsunke, wu dr US-Präsident Lyndon B. Johnson 1966 hochi zuesätzligi Zahlige im Hechi vu 1,35 Milliarde US$ (rund 5,4 Milliarde DM) fir Bsatzigscheschte un dr Vietnamchrieg gforderet het un di zwoot Rezession vu dr Noochriegszyt aagfange het un d Arbetslosezahle stark aagstige sin.

Wäge Ussenandersetzige iber dr Bundeshuushalt sin di vier Minischter vu dr FDP im Oktober 1966 zruckdrätte. Drotz ass dr Erhard allno Bundeschanzler un au CDU-Vorsitzer gsii isch, het d CDU/CSU-Bundesdagsfraktion beschlosse ne neie Chanzlerkandidat z wehle, wu d Regierigskrise het solle iberwinde. Am 10. Novämber het si dr Kurt Georg Kiesinger im dritte Wahlgang gege dr domolig Bundesusseminischter Gerhard Schröder un dr CDU/CSU-Fraktionsvorsitzer Rainer Barzel duregsetzt. Dr Erhard isch schließlig am 30 Novämber zruckdrätte un dr Kiesinger zu sym Noofolger gwehlt wore as Chanzler in ere Große Koalition mit dr SPD.

Im Mai 1967 het dr Erhard au dr CDU-Vorsitz niderglait.

Dr Ludwig Erhard isch syt Dezämber 1923 mit dr Volkswirti Luise Schuster (1893–1975), geboreni Lotter, vu Langenzenn ghyrote gsii. Us dr Eh isch d Dochter Elisabeth firigange. D Familie het z Gmund am Tegernsee gläbt.

Em Erhard sy Markezaiche isch ab 1930 s Rauche vu Zigarre gsii. Zytwys het er am Dag fufzeh bi zwanzg Zigarre graucht.

Dr Erhard isch no syre Zyt as Chanzler no elf Johr Bundesdagsabgordnete blibe. Anne 1967 het er d Ludwig-Erhard-Stiftig grindet, wu syni wirtschaftsbolitische Vorstellige het wyter solle pfläge. Derzue isch er Vorsitzer vum Kuratorium vu dr Hermann Kunst-Stiftig zur Ferderig vu dr neiteschtamäntlige Textforschig gsii.

Är isch am 5. Mai 1977 an Härzversage z Bonn gstorbe. Am 11. Mai 1977 het s us Aaloss vu sym Dod e Staatsakt im Bundesdag gee. Är isch uf em Bärgfridhof z Gmund am Tegernsee begrabe wore.





</doc>
<doc id="60411" url="https://als.wikipedia.org/wiki?curid=60411" title="Zunft zu Fischern (Basel)">
Zunft zu Fischern (Basel)

D Zumft zu Fischer isch e Handwärkerzumft in dr Stadt Baasel gsi, e sogenannti Halbzümft, wo mit dr Zumft zu Schiffer zun ere Vollzumft zämmegfasst worden isch. Hüte isch si en öffentlig-rächtligi Korporazioon und het e Zumftstuube im Hotel Merian. Si isch für alli Bruefsständ offe, Kandidaate sötte aber noch Möögligkäit öbbis mit dr Fischerei z due haa.
Die mäiste Baasler Zümft häi scho im 13. Joorhundert Zumftbrief bekho, d Fischer und Schifflüt, erst im Joorhundert nochhär. Am 15. Februar 1354 het ene dr Bischof Johann Senn vo Münsige e Gründigsurkundusgstellt. In dr eltiste Rootsliste vo 1357 wärde 15 Zümft ufzellt, vier Herre- und elf Handwärkerzümfte, und die letschti in dere Liste isch d Zumft "von den vischern und schiflüten".

D Zumft zu Fischer het wie e Vollzümft rächtligi, soziali und wirtschaftligi Ufgoobe gha. Jeedi Halbzumft het iir äignigs Huus mit eme Stuubemäister und eme Stuubechnächt gha. Daas vo de Fischer, wo si im 15. Joorhundert kauft häi, isch bis 1957 am Fischmäärt gstande. D Zumft zu Fischer het iiri äignigi Grichtsbarkäit gha und sich um iiri spezielle brueflige Aagläägehäite kümmeret. Si het drei vo de säggs Säggser gweelt, wo dr Vorstand vo dr Vollzumft usgmacht häi. Die isch au as Ganzes für die politische und milidäärische Funkzioone vo dr Vollzumft verantwortlig gsi: si häi alli zämme iire Verdräter im Root gweelt und gmäinsam öffentligi Dienst gläistet, wie Wachstoo oder Drubbe für Chriegszüüg z stelle.

Wil Halbzümft so äng häi müesse zämmeschaffe, het s immer wider emol Händel gee. So het dr Root müesse iigriffe, wo s ums Wabbe vo dr Zumft gange isch. D Schifflüt häi 1416 anstatt vo de krüzte Stachle in iirem Wabbe en Anker welle bruuche, wie s au in andere Stedt vilmol dr Bruuch gsi isch. Under däm Anker hätt denn dr Fisch vo dr andere Halbzumft sötte stoo, und gege daas häi sich d Fischer gweert. Dr Root het 1422 schliesslig entschlosse, ass dr Anker und dr Fisch im Fäld, wo in vier Däil iidäilt worde isch, gliichmässig sötte daargstellt wärde. Au häi d Mitgliider vo de Halbzümft in de fremde Gheeg gwilderet. So häi d Fischer an dr Beförderig vo de Bilger welle verdiene, was ene dr Root 1494 verbote het. Drfür häi sä d Schifflüt mit 15 rhiinische Gulde müesse abfinde. D Schiffer hingeege hätte au ganz gärn e chli gfischt, was dr Root aber uf zwäi Nächt in dr Wuche beschränggt het.

D Fischer häi scho 1420 in iirer Zumftornig so zimlig alles festgläit, was mit Fisch z due gha het, wenn, wo und mit weele Gräät si döfe gfange wärde oder wenn Schoonzite gälte. Au bim Verkauf uf em Fischmäärt häi e Hufe Reegle gulte und dört het au d Oobrikäit sich drum kömmeret, ass alles mit grächte Ding zuegoot und de Bürger kä verdorbnigi Waar aadräit wurd. 

Wie wichdig d Fischerei gsi isch, gseet mä au draa, ass sich d Stadt Baasel 1736 wäge de Laxfangrächt im Rhii mit Frankriich verstritte het und au nid het welle noogee, won ene d Daagsatzig das empfoole het.


</doc>
<doc id="60412" url="https://als.wikipedia.org/wiki?curid=60412" title="Zunft zu Fischern">
Zunft zu Fischern

Zumft zu Fischer isch dr Naame vo Fischerzümft in verschidnige Stedt gsi:


</doc>
<doc id="60413" url="https://als.wikipedia.org/wiki?curid=60413" title="Segelfluggelände Bohlhof">
Segelfluggelände Bohlhof

Dè Flugblatz Boolhof isch è Segelflugblatz am Boolhof nordöschtli vo Schwèrzè, èm Ortsdeil vo Öschingè im Landchreis Waldshuèt im südlichè Baddè-Württèbärg. Dè Flugblatz Boolhof lyt obberhalb vo dè linkè Wuètèhaaldè, uff dèrrè irè südöschlichè Flankè sich dè Chleggau aaschlièßt, Dè Boolhof isch ein vo drei Flugblätz im Landchreis Walshuèt

S Boolhofplateau lyt uff èrè Höchi vo öppè a dè Ortsvobindungsstrõß vo Schwèrzè gu Rächbärg am südöschtlichè Rand vum Naturpark Südschwarzwald.

Dè Flugblatz wörd durch d "Segelfluggmeinschaft Boolhof e. V." bedribbè.

Am 13. Auguscht 1932 hèt dè Stoll Èrnscht, dè Bruèder vum Löwèwirt uss Ärzingè, mit eim selbschtbautè 10-Meter-Zögling dè èrscht Flug vom Aggisellbuck bi Ärzingè durrègfüürt. Baut worrè isch sellè Segelflugzüüg vom Löwèwirt im Stoll Hèrmann, un vo füüf vo sinè Fründ. Dè èrschte Start hèt abber sin Bruèder durrè fürrè müèsè, well er als einzigschtè vo sellèrè Gruppè i dè Krankèkassè gsi isch. Dè Aggisellbuck eignete abber nu für kurzi Flüüg bis zuè 15 Sekundè geignèt. Im selbè Johr isch Fluggländ übberall im Chleggau uusprbyrt un widder voworfè worrè. Nõchdèm vom Boolhof ein vo dè Flüger zum èrschtè Mòl 120 Sekundè lang i dè Thermik flügè hèt chonnè, isch d Suèchi nõch èm geignetè Glände un ènèrè Heimèt für d Segelflüger abgschlossè gsi. Im ganzè Chreis WaldshuèT hèn sich Gruppè zömmè gfundè, wo eigeni Flugzüüg baut hèn un demit flügè hèn wellè. Dõdefür isch dè Boolhof è geignets Geländ gsi, schu bald sin vo dört è baar söttigi Gruppè gflogè.

Im Johr 1934 isch dè Boolhof vo dè Flugbolizei abgnõ un zum Flugblatz erklärt worrè. Im glychè Johr isch diè èrschti Hallè baut wörrè, wo hüt als Segelflugzüüghallè bruucht wörd. 1935 isch d „Boolhofringè“ als Voeinigung uss dè Ortsgruppè Ärzingè, Stüèlingè, Jeschtettè un Öschingè gründet worrè. Mit dè Iifüürung vum Windèschtart 1936 sin d Flüüg immer witter und länger gangè un 5-Stundè-Flüüg sin kei Seltèheit mee gsi.

I dè Nazi-Zit ischz durch d „Glychschaltig“ im April 1937 un d Umwandlig vom dütschè Luftschportvoband i s Nationalsozialistischi Flygerkorps (NSFK) uss dè Ortsgruppè Waldshuèt un Ärzingè dè „NSFK-Sturm Waldshuèt“ entschtandè. Dè Boolhof isch mee un mee zuè nèm Lehrgangsglände vo dè „Flyger-HJ“ worrè, sell isch è Sondereinheit vo dè Hitlerjugend (HJ). Bi nèm einzigè Lehrgang sin füüf vo sechs Ärzinger Maschinnè z Bruch gangè. Vor un wôrend èm Zweitè Wältchrièg isch dè Flugblatz è Grundausbildungsschtätti für Pilotè gsi. Wôrend sellèrè Zit hèt dè Boolhof mit bis zu 12.000 Starts pro Johr zu dè meischtbeflogènè Segelflugblätz z Dütschland zellt. 1939 isch dè brivate Segelflugbedryb stillgschtandè. Nõch Chriègsèndi isch dè gsamte Flugzüügpark un è Hallè vo dè Franzosè abdransportyrt worrè.

Èrscht 1951 isch es widder zuè dè Freigaab vum Segelflug durch diè Alliyrti Hochi Kommission chò. Dè Segelfluggruppè Ärzingè (SGE) hèt uss dè Schwiz èn Zögling gschenkt chriègt, wo mò abber zèrscht übberholè hèt müèsè un denn nu für Graaduusflüg un lychti Kurvè zuèglõ gsi isch. 1956 isch es abber widder zuè neuè Yschnitt im Flugbedryb chò. Zuè dè Drènnig vum auf d Segelflugvokeer un èm motorisyrtè Luftvokeer am Flughafè Chlotè, wo mò 1946 aagfangè hèt z bauè, hèt mò d Flughöchi uff èm Boolhof un i dè Nöchi uff 4000 Fuß odder ca. 1200 Meter bschränkt. Spôter isch d Flughöchi witter uff 900 Meter reduzyrt un denn widder in eim Sonderzuègschtändnis uff diè hüt no gültigi 1050 Meter feschtgsetzt worrè, wa oppè 500 Meter übber Grund bedütet.
Dõdeby isch z berüggsichtigè, dass dè Boolhof zimli nõch a dè Luftvokeersschtrõß Stuègètt-Züri lyt, uff wellèRè d Aaflüg durch s Wuètèdal gòt und èrscht bi Schwèrzè öppè bim Boolhof abknickt in Richtig Küssaburg.
1957/58 isch es zuè nèrè Gründig von èrè gmeinsamè Dachorganisation durch d Segelfluggruppè Ärzingè (SGE) un dè Segelflygervoeinigung Hochrhy (SVH) chò, wa denn 1976 zuè dè Zämmèfassig in èm Vorein mit èm Nammè „Segelfluggemeinschaft Bohlhof“ (SGB) gfüürt hèt.

Dè offizièlle Flugbedryb findet vo März bis Oktobèr meischtens am Wochèènd bi entschprèchendem Wetter statt. Im Augèbligg git s im Vorein sechs Segelflugzüüg (drei Zwei- un drei Einsitzer), zwei Motorsegler (Zweisitzer) un ei vyrsitzigs Reise- un Schleppflugzüüg, sowiè meereri brivati Flugzüüg.

Dè Luftruum TMA Züri erlaubt dõ è maximaal zuèlässigi Flughöchi vo 1.050 Meter. Er unterschtòt dè Uffsicht vo dè Schwizer Flugsicherung Skyguide. Segelflǜger stôn dõ d Regionè Südschwarzwald, Wuètèdal, Hochrhydal un d Chleggau offè, Motorseglern der Schwarzwald, die Schwäbische Alb und das Schweizer Jura.

S Segelfluggländ vofüègt übber è 650 Meter langi Start- un Landebaan mit èrè Grasobberflächi, d Baanrichtig isch 04/22 uff einèrè nõch Südweschtè hy lycht abhäldigè Wisè. Möglichi Bedrybsartè sin Windèschtart, Flugzüügschlepp un Motorsegler.

Dè Boolhof isch ußer m Flugplatz Schmerlat bi Nüüchilch im Chläggi un dõdemit i dè Schwiz dè einzige Flugblatz für Segel- un Motorflugzüüg im Chleggau. Diè witterè nägschstglegenè Segelflugblätz sin dè Segelflugblatz Riselfingè uff dè Weschtbaar bi Löffingè, dè Flugblatz Rickèbach im Hotzèwaald un dè Flugblatz Blummbärg bi Blummbärg-Zollhuus im obberè Aitrachdal.




</doc>
<doc id="60414" url="https://als.wikipedia.org/wiki?curid=60414" title="Wallburg Semberg">
Wallburg Semberg

Dè Sèmbärg isch è Aahöchi i dè Nôchi vo dè Ortschaft Schwèrzè (Gmeind Öschingè) im Landchreis Waldshuèt, Baddè-Württèbärg. Dè Bärg hèt uff drei Sitè gäch abbèkeiendi Felswänd, sellèwäg hèt si nit nu è günschtigi Voteidigungsbosition botè, sondern au diè aalt Wägvobindig übber dè Pass bi Bächtersbool unterhalb vo dè Küssaburg i s mittleri Wuètèdal bhèrrscht. Vo dè Höèburg übbrig sin uff èm Sembärg no meefach Wall un Grabbè sowiè einigi witteri Relikt, wo uff èn lokal bedütendi (milidärischi) Nutzung schlièßè lòt. Archäologischi Untersuèchungè odder gar Uusgrabungè hèn nit stattgfundè. Hywys i dè älterè Literadur lôn sich au findè, well früèner au no Muèrräschtè exischtyrt hèn un Begehungè no mee Rückschlüss zuèglõ hèn. Ob è Vobindig zuè dè hallschtattzitlichè Grabhöger i dè Nôchi bschtòt, ist no offè.

I sim Bydraag zu dè 2006 erschinenè Chronik vo Öschingè git dè Heimètforscher Horscht Merkel in sim Bydraag für d Ur- un Früègschichtè Maaß vp dè Aalaag im Zämmèhang mit enèrè aaltè Chartè mit èm Titel „Gewann im Rütteli“ aa: „Dè flache, sich öppè 100 Meter übber s Wuètèdal erhebende Buggèl vojüngt sich im Weschtè zuè nèrè schmalè Spickel. Diè vorderschte Spitzè mit ènèrè Gsamtlängi vo ca. 70 m isch durch èn jetzt zämmèkeiendè Wall mit èm vorglagertè Grabbè abdrènnt.“ Drum ummè wörd sebbè ‚vorderschte Spickel‘ vo drei Sitè mit èm Ringgrabbè un hochèm Wall yygfasst (Im Südè keit d Steilwand fascht sänkrächt abbè). Selli „Hauptburg“ isch uff dè Chartè als Vyregg mit 20 Meter Sitèlängi ygdrait, wo è öschtlichs vorglagerts Plateau mit 54 Meter Längi un bis zu 38 Meter Breiti hèt. S Plateau wörd vo Oschtè hèr ebbèfalls durch dè Wall un dè Grabbè abgriglèt. Diè i dè Stei gschlageni Vodüèfig wörd uff dè Chartè als ^Füèrschtel" bezeichnèt, wo im Ringgrabbè vo dè Hauptburg lyt.

Nòch lyt è Zuèwysig zuè nèrè keltischè Höhèburg, well i dè Johrhunderte vor üsèrè Zitrechnig d Hochrhyregion nõchwyslich vo keltischè Stämm bsidlèt gsi isch. Gipfel mit voglychbar abschpèrrendè Wäll un gäch abbèkeiendè Häaldè, wo d Keltè zuègschribbè wörred un diè ebbèfalls wichtigè Wägvobindigè behèrrscht hèn, sin im Umfäld meefach bekannt: Au „d Küssaburg [...] mag bi irer bsundèrè Laag uss ènèrè vorgschichtlichè Ringwallburg entschtandè sy, wiè [...] dè Hornbuck bi Rièdèrè un dè Napbärg bi Wyswyl.“ Uss enèm Roman bekannt – Heinrich Huber: "Das blaue Licht" – isch dè Birnbärg bi Grièßè, dèm si Plateau bi dè Begehig aaluègbar, von èm no guèt erhaaltenè Wall abgriglèt wörd. Übberregional bekannt isch s ebbèfalls i dè Region befindliche Oppidum bi Altèburg-Rhynau, welles intensyv erforscht worrè isch. 

S Èndi vo dè Besidlig vom Oppidum stòt im zitlichè Zämmèhang mit dè Iirichtung un Belegung vum Legionslagers ei Dangschtèttè (15 v. bis 9 n. Chr.) un dõdemit enèm èrschtè römischè Zuègriff uff d Hochrhylinniè, wo möglicherwys zu dè Unterwèrfig vo dè dörtigè keltischè Bevölkerig gfüührt hèt. Schriftlichi Übberliferungè git s dezuè nit, ergo isch èrscht d Bsetzung vo dè Region im Zslmmèhang mit èm Schwarzwaldfäldzug 73/74 n. Chr. als historisch gsicherèT gildèt. Uff Grund vo allgmeinè, historisch begründetè Schlüss un voschidènè ‚Fundschtellè‘ gòt abber au dè Archäolog Jürgen Trumm devò uus, dass diè römischè Aasidelung im Chleggau scho früèner stattgfundè haa chönnt – nōchdèm d Keltè dört unterworfè worrè sin. Trumm: „Ausgehend von frühzeitlichen Truppenlagern in Zurzach und Hüfingen könnte die zivile Aufsiedlung des Klettgaus bereits in spättiberisch-frühclaudischer Zeit erfolgt sein, wie dies für das westlich anschließende Oberrheingebiet immer wahrscheinlicher wird.“ Au dè Voellner meint: „Als die Römer im Jahre 10 v. Chr. bei Zurzach den Rhein überschritten, machten sie zunächst die Wutach zur Grenzlinie.“ Dè dirèkte Wäg vo Bechtersbool uus füürt zum Sèmbärg. 

È Szenario exischtyrt i dè Heimètforschig i dè Vobindig mit ènèm witterè, unerforschtè Blatz mit ufffälligen Wall- un Grabbèschtrukturè mit èm Nammè „Schloßbückle“, wo i dè Sichtvobindig mit èm Sèmbärg stòt: „S Schloßbückle, obberhalb vo dè Kläraalaag, dürft èn römischè Lageposchtè gsi sy, dè für d Beobachtung vo dè Ringburg uff èm Sèmbärg diènt hèt, odder au für d Unterschtützung von èm Aagriff uff sellèn hoch glegènè Ringwall.“ Dè Autor macht au Aagaabè zuè dè tagtischè Laag: „È römischi Strõß isch vum Chlèggau hèr übber selli Höchi in unmittelbarer Nöchi vum Schloßbücklè nõch Willmèdingè un übber Schwèrzü gu Horrè chô, wo mô d Wuètè mit èrè Brugg übberschrittè hèt chonnè. Vo Horrè isch selli Strõß übber d Hööf, am sognanntè Altschtädli vorby chò un in Richtung Bõõdorf witer gangè.“ Dè Autor bezièt sich i sim Artikel au uff è älteri Quällè: „Samuel Pletscher uss Schlaatè/Schwiz hèt in èm voöffentlichtè Bricht am 21. Dezembèr 1890, übber diè aalti Befeschtigungsaalaagè uff èm Sèmbärg gschribbè, daß diè großi Nöchi vum Schloßbückle-Befeschtigungspungt zum Sèmbärgringwall, hauptsächlich d Gschtaltung vum èrschteren als zimli regelmäßigs Vyregg, vomuètè lò würd, daß es èn römischè Urschprung hèt sy chönnè.“ Vomuètlich a sellèrè Strõß isch au dè bim hütigè Breitwisèhof vor Üülingè nõchgwisene römische Guètshof glegè.

Dè Heimètforscher Horscht Merkel, wo selli Übberlegungè au hüt für durchuus plausibel haltè duèt, got aber no vo andèrè Nutzige uus:

Dè Merkel dütet d Befeschtigungè uff dè Aahöchi als è „früèmittelaalterlichi Weeraalaag“. Èn Deil dèvò chpnnt abber „schu in früègschichtlicher Zit entschtandè un spôter i diè Gsamtaalaag mitybezogè worrè sin. [...] Dè endgültige, hüt feschtschtellbare Uusbau cha abber èrscht in spòtkarolingisch-ottonischer Zit erfolgt si. [...] Möglicherwys handlèt s sich bi sellèrè Weeraalaag um dè Sitz odder s Refugium vo dè Hèrrè vo Schwèrzè, wo èrschtmòls zwǜschè 1090 un 1100 urkundlich fassbar sin.“

Zu sebbèrè Zit hèT sich denn au s Schloßbückle „um èn Aasitz odder Burgschtall handlè chönnè, wo an èm wichtigè Strõßèzug glègè isch, wo vo Zurzi chò isch un wuètèdaluèzuès gfüürt hèt.“

Egon Gerschpach gòt devò uus, dass diè Edelfreiè vo Schwèrzè, welli urkundlich um 1090 un 1122 gnennt wörrèd, dõ yr Refugium ghaa hèn chönntèd. Gnauerj Uffschlüss chönntèd einèwäg nu Grabungè bringè.

Hpt isch ün Chrützwäg vum Fuèß vom Sèmbärg bis zum Gipfel uè vorahndè. 

„Im Summer 2003 isch am Fuèß vum Sèmbärg vum Pfarrer Karl Boll aalässlich vo sim Goldenè Prièschterjubiläum mit dè Unterschtützig vo mengè ehrèamtlichè Hèlfer diè chly Sèmbärgkapèllè baut worrè. Sèll isch Aadenkè a diè vu Schwèrzè un Horrè stammendè Prieschter un Ordensfrauè.“ Vo dè 1967 abgrissenè Kapèllè vom Schloss Willmèdingè isch vum Hans Mayer „das von ihm gerettete und 36 Jahre lang gehütete Wappen der Familie Beck aus der Schlosskapelle (eingebaut).“



</doc>
<doc id="60416" url="https://als.wikipedia.org/wiki?curid=60416" title="Postleitzahl (Deutschland)">
Postleitzahl (Deutschland)

D Poschtleitzaal git s z Dütschland sit 1941, als im Dütschè Rych zweischtelligi "Poschtleitgebiètszaalè" iigfüürt worrè sin, znägscht für dè Paket- un Päcklediènscht. Ab 1944 hèn selli Poschtleitgebièt au für dè Brièfvokeer goltè. D Zaalèkombinationè sin nõch èm Zweitè Wältchrièg wittervowendèt worrè. 1962 hèn i dè Bundesrepublik un 1965 i dè DDR Wechsèl zuè jewyls eigèschtändigè Poschtleitzaalsischteeme stattgfundè. Beidi Leitsischteem sin 1993 vo eim vo dè Dütschè Bundesposcht entwicklètè füüfschtelligè Sischteem für s widdervoeinigte Dütschland abglöst worrè. Diè füüfschtelligi Poschtleitzaal isch è Zaalèkombination innerhalb vo Poschtadressè uff Brièf, Paket odder Päckle, wo dè Zuèschtellort ygränzt wörd. Näbbè dè Poschtleitzaalè für geografischi Zuèschtellgebièt git s eigeni Poschtleitzaalè für Großempfänger un Poschtfächer. Für d Vogaab vo neuè Poschtleitzaalè isch diè Dütsch Poscht AG als Nõchfolgerin vo dè Bundesposcht zuèschtändig.

Mit Hǜlf vu Ringnummèrèschtempel isch es für d Vowaltung vo dè Thurn-un-Taxis-Poscht zum èrschtè Mòl 1853 möglich worrè, Ortschaftè uss èrè Region am Zaalèberych z erkènnè. Ab dè Nummèrè 338, vogää am 1. Oktober 1854 a d Poscht z Leheschtè, sin d Nummèrè zuèfällig vogää worrè.

Dè Carl Bobe hèt 1917 Dütschland in Großrüüm glidèrèt, i dèm er regionali Berych un örtlichi Berych in eim Organisationsschema erfasst hèt.

D Yfüprung von èm Poschtleitzaalèsischteem isch durch dè Zweite Wältchrièg zwäg chò.

Wôrend èm Chrièg isch s Poschtuffchò durch d Fäldposchtsendigè un vo allem durch d Fäldposchtpäckli enorm aagschtigè. Diè meischtè erfaarenè Poschtbediènschtetè, wo diè Sendigè sortyrt hèn, sin schu i d Weermacht yzogè worrè un durch unerfaareni Poschtsortyrer un Fremdbüèzer mit ungnüègemdè geografischè Kenntnis ersetzt worrè, wa zuè nèrè dütlichè Volängerig vo dè Zuèschtellzitè gfüürt hèt.

Am 25. Juli 1941 hèt s Rychsposchtminischterium mit dè Vofüègung 407/1941 i sim Amtsblättle d Yfüürung vo „Päckleleitgebièt“ bekannt gää. Selli hèn znägscht für dè Paketdiènscht goltè. S hèt 24 Päckleleitschtellè mit Unterleitschtellè gää, wo vo 1 bis 24 durrènummeryrt worrè sin. D Gebièt hèn im Allgemeinè dè Gauyteilung entschprochè un dõdemit au dè Obberposchtdirèktionsbezirk. Selli sin durch zweischtellige, numerischi PLZ kennzeichnèt gsi, zum Byschpill 21 für d Brovinz Weschtfalè.

Am 19. Oktobèr 1943 isch è „Aawysung für dè Brièfvoteildiènscht“ mit dè allgemein vobindlichè Yfüürung vo 32 Leitgebièt im zivilè Poschtvokeer.

D Poschtleitzaal hèt in èm Chreis öppè i dè Größi von èm Groschè links näbbè m Bschtimmungsort erscheinè söllè, bi Schriibmaschinnèschrift in Klammerè gsetzt. Dè Bschtimmungsort isch zuèsätzlich z unterstriichè gsi.
Bi mengè Ortsnammè sin zuèsätzlich amtlichi Bezeichnungè dèzuè chò.
Ortschaftè, wo durch Landchraftposchtè poschtalisch vosorgt worrè sin, hèm mit dè Aagaab „über“ un èm Nammè vum zuèschtändigè Leitamts unterhalb vom Bschtimmungsort kennzeichnèt worrè sin.
D Strõß isch unterhalb vom Bschtimmungs- bezièhungswys Leitamtsort gschribbè worrè.

È Übbersicht vom Poschtleitgebièt vo 1944 chunnt i dè Dütschè Lischtè vo dè Poschtleitregionè vor.

Ab èm Johr 1944 isch d Bnutzung vo dè Leitzaalè durch Werbung unterschtützt worrè sin, dõdeby sin bsunderi Ysatzstüggle im Maschinnèschtempèl vowendèt worrè sin. Ab Endi März hèt d Aagaab vo dè Poschtleitzaal uff allnè amtlichè Formblätter (vo allem uff allnè Nummerèzettel usw.) erfolgè söllè. Um d Aawendung vo dè Leitzaalè witer z forcyrè, hèttèt ab Juni 1944 d Zaalè i dè poschtalischè Stèmpfel ygfüègt wörrè söllè. Vum Brinzyp hèr gildèt selli Vorgaab immer nò.

Nõch èm Ènd vum Zweitè Wältchrièg hèt witerhy d Regelung vo dè Rychsposcht Gültigkeit ghaa. I dè vir Bsatzungszonè vo Dütschland hèn d Poschtleitzaalè (zweistellig, numerisch mit eischtelligem Buèchschtabèzuèsatz) witer èksischtyrt. D Poschtleitberych 4 bis 9 sowiè 11 un 12 hèn in Gebièt glègè, wo sit 1945 nimmi zuè Dütschland ghört hèn, un sin nimmi brucht worrè. S git è baar witeri minimi Änderungè, byschpillswys sin d Gebiète 21 in 21a un 21b sowiè 22 in 22a bis 22d ydeilt worrè. Au nõch dè Gründig vo dè Bundesrepublik un dè DDR im Johr 1949 hèn diè aaltè Poschtleitzaalè mit lychtè Aapassigè a diè jewyligè Staatsgränzè witer goltè.

I dè 1950er Johr hèn sich immer wènniger Brièfschriiber a d Poschtleitzaalè ghaltè. Nur no jedi dritti Sendung hèt è Poschtgebiètsleitzaal i dè Aaschrift ghaa. Sell hèt sogar dezuè gfüürt, dass im Berych vo dè Bundesposcht Aafang vo dè 1950er Johr Übberlegungè stattgfundè hèn, uff Poschtleitzaalè komplètt z vozichtè. Mitti vo dè 1950er Johr hèt sich d Situation durch diè bevorschtehendi Automation vom Brièfvodeildiènscht abber übberholt un s isch übber è neus Sischteem nõchdenkt worrè.

Um d Zaal vo dè 24.000 Poschtort i dè Anschriftè z reduzyrè, hèt mò d Ort mit Poschtschtellè II un diè meischtè Ort mit Poschtschtellè I Leitposchtämter untergordnèt. Übrig blibbè sin 6.500 Leitposchtämter, für welli Brièfbund gmacht wörrè hèn muèsè. Diè ygschpartè Ort hèn d Ortsbezeichnig mit èm Zuèsatz „übber Leitposchtamt“ ghaa. Au selli Neuordnung hèt bim Kund kei Resonanz gfundè, 72 % vo dè Sendungè hèn sèbbi Ortsbezeichnung nit enthaltè. Abhǜlf isch dringend notwendig gsi, well s byschpillswys allei im Gebièt vo dè (weschtlichè) Bundesrepublik Dütschland mee als 30 Ort mit èm Nammè „Neuschtadt“ gää hèt un hilfrychi Zuèsätz wiè öppè d Aagaab vum Chrais nit immer aagää gsi sin. Dõdèmit hèt sèlbscht d Aagaab vo söttigè Hǜlfsbezeichnungè enormes Wǜssè vom Verteilpersonal erforderèt.

I dè DDR sin diè zweischtelligè Poschtleitzaalè spôteschtens Aafang vo dè 1960er Johr ußer Chraft gsetzt gsi.

Für dè Paketdiènscht isch 1956 è neus Sischteem entwicklèt worrè. Dõdeby hèt jedes selbschtändige Amt zämmè mit sinè Zweigposchtämter un Poschtschtellè è Amtskennzaal erhaaltè. S Sischteem vo sellè Amtskennzeichè isch è Art Voschlüsselung gsi. Diè èrschtè Zaalè vo 1 bis 20 sin, nõch èm Paketuffchò gschtafflet, dè Obberposchtdirèktionè zuèdeilt worrè. Diè drunter stehendè Buèchschtabbè vo A–Z (ooni I, O, Q wegè dè Möglichkeit vo dè Vowèchslung mit Ziffèrè) hèn d Poschtämter nõch glychem Gsichtspungt erhaaltè. Isch s Alphabet erschöpft gsi, isch è dreideilige Kombination vorgsää gsi: Ziffèrè – Buèchschtabbè – Ziffèrè.

Mit èrè Amtsblattvofüègung 274/1956 hèt d Amtskennzaalè am 30. Juli 1956 au für Yschriibzettel goltè. D Amtskennzeichè vo dè Zweigposchtämter, Poschtschtellè I un II im Bundesgebièt un z Bèrlin (Wescht) hèt mit dè Amtskennzeichè vo dè Abrechnigs- odder Leitposchtämter übberygschtimmt. Nõch dè Poschtreform 1959 hèt sèll für Poschtämter un Poschtschtellè goltè. Insgsamt sin 22 Grundnummèrè vogää worrè. D Nummèrè 21 für d Landesposchtdirèktion Bèrlin un 22 für d OPD Saarbrüggè sin unabhängig vom Zuèdeilungskriterium vom Paketuffchõ vogää worrè.

S Sischteem isch am 1. April 1964 vo dè bis 1993 gültigè Form vo dè Poschtleitzaalè abglöst worrè. Diè aaltè R-Zettel hèn bis zum 31. Mai 1964 wittervowendet wörrè chönnè. Vo chlynèrè Poschtort isch s Datum abber nit ygehaaltè worrè. Nõch Aagaabè vum Amtsblatt hèn schu vor èm 1. April 1964 d Poschtleitzaal-Ynschriibzettel vowendet wörrè dürfè, wenn diè aaltè R-Zettel nit bis zu dè Umschtellig glangèd hettèd.

S neui Poschtleitzaalèsischteem i dè Bundesrepublik isch 1961 vom dòmòligè Bundesposchtminischter Richard Stücklen voraadribbè worrè un am 23. März 1962 ygfüürt worrè. Am 3. Novèmber 1961 sin diè Poschtleitzaalè im Amtsblatt vom Bundesminischterium für s Poscht- un Fèrnmeldewesè Nr. 126 bekannt gää worrè. S Vokeersgebièt isch ab dört in sibbè "Leitzonè" unterdeilt, welli widderum in bis zu zee "Leiträum", jeddè Leitruum in bis zu zee "Leitberych" abbèbrochè sin. Bi Poschtleitzaalè, wo am Ènd Nullè hèn, isch selli znägscht nit gschribbè worrè "(2 Hamburg, 53 Bonn, 318 Wolfsburg)". D Schriibwys hèt sich nõch vo dè jewyls gültigè Version dè DIN 5008 grichtet.

S vyrschtellige Sischteem hèt è geintes Dütschland berüggsichtigt un hèt diè Berych 1001 bis 1999, 2500 bis 2699, 3600 bis 3999 un 9000 bis 9999 (insgsamt 2599 Stugg) für diè dõmòligi DDR reservyrt ghaa. Dõhèr sin Poschtleitzaalè uss sebbè Berych im Weschtü nit zuèdeilt worrè. D 1000 isch für Wescht-Bèrlin bruucht worrè. Für s Bundesgebièt sin 6400 Zaalè voblibbè. Diè Zaalè 0000 bis 0999 sin nit vogää worrè. D Bundesposcht hèt ab März 1962 mit èm Slogan „Vergißmeinnicht – die Postleitzahl, der schnelle Wegbegleiter“ Werbig für s neue Sischteem gmacht. Schu ab Èndi 1962 hèn öppè 75 % vo allnè Brièfsendungè d Poschtleitzaal druff ghaa. È Johr spôter sin s schu 94 % gsi. Ab 1964 isch, ebbèfalls als Deil vo dè Kampagnè, im weschtdütschè Fèrnsee d Fèrnseeshow Vergißmeinnicht mit Peter Frankèfäld un èm Brièfdräger Walter Spahrbier uusgschtrahlt worrè.

Jeddi vo dè vyr Ziffèrè hèt è eigni Bedütung. So isch diè èrscht Ziffèrè für d Leitzonè gschtandè. Acht Großschtädt i dè Bundesrepublik hèn einschtelligi Poschtleitzaalè ghaa: 1 Bèrlin, 2 Hamburg, 3 Hannover, 4 Düsseldorf, 5 Köln, 6 Frankfurt am Main, 7 Stuègètt un 8 Münchè. Selli hèn abber – wiè zaalrychi anderi Ört au – witterhy d Aagaab vum Zuèschtellposchtamt nõch èm Ortsnammè bruucht. Diè zweit Ziffèrè isch für dè "Leitruum" gschtandè. D „xx5x“ a dè drittè Stell hèt èn "Leitgebiètsknotèamt" kennzeichnèt. D "Leitberychsknotèämter" sin dõdraa erkennbar gsi, dass iri letschti Ziffèrè è „xxx(0)“ gsi isch, wôrend "Leitabschnittsknotèämter" sich durch è „xxx8“ a dè letschtè Stell uuszeichnèt hèn. D Endziffer „xxx7“ hèt i dè Regel èn Ort mit èm Baanposchtaaschluss betroffè. D „xxx1“, ganz sèltè auch zuèsätzlich d „xxx2“ hèn diè chlynè Ort in èm "Leitberychsknotèamt" ooni eigeni Leitzaal un d „xxx9“ sebbi von èm "Leitabschnittsknotèamtè" kennzeichnèt. Sèlli sin i dè Regel è baar Ört zuègordnet worrè, asè hèn voschidni chlynèrè Ört oft glychi Poschtleitzaalè ghaa. (D Leitberych sin 1993 i s neue Sischteem übbernõ worrè un sin no hüt als Nummèrègruppè erkennbar, ebbèso innerhalb – a dè höcherè Nummèrè – selli jewyls zuèghörigè ehemòligè Leitabschnitt; "luèg unnè.)" Im Zuug vo dè Yfüürung vo dè elegtronischè Datèvoarbeitung sin 1974 i dè Bundesrepublik s Sischteem vo dè Poschtleitzaalè lycht voändèrèt worrè. Diè vorher ein-, zwei- odder dreistelligè Poschtleitzaalè i dè größèrè Ört sin durch s Aafüègè vo Nullè uff vyr Ziffèrè ergänzt worrè. Selli im Poschtdütsch „Uffnullè“ gnannts Vorgää hèt söllè sämtichi poschtamtlichi Stempel un Formulär umfassè. I dè Praxis isch es abber durchuus vor chò, dass Stempfel ooni dè folgendi Null uss Koschtègründ bis zum 30. Juni 1993 vowendet worrè sin. Schu sit 1965 hèt mò demit aagfangè, d Sendungè für diè schnell Sortyrung mit voschidnè Artè vo Zylcodes, basyrend uff dè PLZ, z vosää.

Zum 1. Januar 1965 hèt diè Dütschi Poscht i dè DDR è eignes vyrschtelliges Poschtleitzaalèsischteem ygfüürt. Sèll isch allei uff d DDR zuègschnittè gsi, Nummèrè uss èm gsamtè Zaalèberych vo 1000 bis 9999 sin uff diè 15 Bezirk vo dè DDR vodeilt worrè, größeri Städt i dè DDR hèn meereri Poschtleitzaalè ghaa. I dè DDR sin alli Poschtleitzaalè mindeschtens zweischtellig (zum Byschpill: 30 Magdeburg).

I dè wesèntlichè Züüg isch s DDR-Sischteem glych wiè i dè Bundesrepublik gsi. A dè Poschtleitzaal isch d Stellung vo dè Poschtdiènschtschtellè z erkennè: Leitposchtämter hèn zwei- odder dreischtelligi Poschtleitzaalè ghaa. Anderi Poschtämter hèn vyrschtelligi Zaalè mit dè Endziffèrè 2 bis 9 ghaa, devor sin meischtens d Nummèrè vum jewyligè Leitposchtamt gsi. Sin mee wiè acht Poschtämter eim Leitposchtamt zuègordnet gsi, hèt sich iri Nummeryrung im nägschstè Zennerberych fortgsetzt. Poschtschtellè hèn i dè Regel d Endziffèrè 1 hinter dè Zaal vum Leitposchtamt. Sèlli Nummèrè sin meemòls vogää worrè, so dass voschideni Poschtschtellè diè glych Poschtleitzaal chriègt hèn.

Im Zuug vo dè Yfüürig vo dè elegtronischè Datèvoarbeitig sin 1979 au i dè DDR diè vorhèr zwei- odder dreischtelligè Poschtleitzaalè durch s Aafügè vo Nullè vyrschtellig gmacht worrè.

Vill Poschtleitzaalè hèn in Oscht un Wescht doppelt eksischtyrt, byschpillswys d 5300 für Weimar un Bonn. Für s Voschickè von èm Brièf übber d Staatsgränz drübber wäg hèt (offizièll) è Landeskennung aagää wörrè müèsè.

Diè Dütsch Bundesposcht hèt irè Poschtkundè empfollè:

Selli Praxis isch für Brièf vo Wescht nõch Oscht bis 1974 aagwendet worrè, well d Bundesrepublik d DDR nit als Staat aagluègt hèt. Analog sin Brièf uss dè DDR „i Berych vo andrè Poschtvowaltungè z Europa un Übbersee“ ab Auguscht 1964 mit ènèrè Null "(0-)" vor dè Poschtleitzaal kennzeichnèt worrè, wa „bsunders bim Vosendè vo Poschtsendungè nõch Weschtdütschland sowiè nõch Weschtbèrlin z beachtè“ gsi isch.

Spôter hèt bi Poschtsendungè vo dè DDR i d Bundesrepublik s Landeskennzeichè "D-" vo dè weschtdütschè Poschtleitzaal voraagschtellt wörrè müèsè, sowiè d Kennung "DDR-" bi Poschtsendungè i diè ander Richtung; einzelni Brièfsendungè sin i dè 1980er Johr au ooni selli Zuèsätz korrèkt zuègschtellt worrè.

Vorritter für d Aagaab vo Zuèschtellposchtämter zuè dè Poschtleitzaal un Ort dezuè isch Bèrlin gsi. Diè innerschtädtischè Bèrliner Zuèschtellbezirksnummèrè – Bèrliner Poschtbezirk – fuèßed widderum uff ènèrè Aawysung vom "Kaiserlichè General-Poschtamt" us èm Johr 1873, in wellèrè s dõmòlige Stadtgebièt vo Bèrlin (un deilwys drübber usè) in nüü Poschtbezirk ydeilt worrè isch. Jedem vo sèllnè Poschtbezirk isch è Kürzel zuègwisè worrè, wo sinèrè geografischè Laag entschprochè hèt (N = Nord, SW = Südwescht, C = Centrum). Asè sin Bezeichnungè wiè SO 36 odder SW 61 entschtandè, wo z Chrützbärg zuè nèrè no hüt umgangsschprõchlich vobreitetè Bezeichnig für diè beidè Ortsdeil worrè sin, d DDR-Rockband NO 55 hèt sich nõch irem Sitz benamst. Mit dè Yfüürig vo dè Zuèschtellpostämter als Bschtanddeil vo dè Adress hèt diè bedryblichi Bedütung vo dè aaltè Amtsbezeichnig (byschpillswys SO 36) dütlich abgnõ un isch bi dè Poschtautomation sogar im Wäg gsi.

Fascht alli großè Städt i dè Bundesrepublik hèn im Lauf vo dè Zit als Zuèsatz zuè dè Poschtleitzaal un Ort d Nummèrè vum zuèschtellendè Poschtamt zuègwisè worrè. Für d Empfänger mit Poschtfächer sin au Zuèschtellposchtämter aagwendet worrè, wo s i dè Strõßèzuèschtellung nit gää hèt. Für Empfänger mit bsunders hochèm Sendungsuffchò sin ab dè 1970er Johr au fiktivi Zuèschtellposchtämter ygfüürt worrè, wo dõdemit als unmittelbari Vorläufer vo dè hütigè Großempfängerposchtleitzaalè geltè chönnè, byschpillhaft 6500 Mainz 500 für s ZDF odder 2000 Hamburg 888 für dè Otto-Vosand. S Aafüègè von èrè Zuèschtellposchtamtsnummèrè hinter m Gmeindenammè hèt drübber usè au a Bedütung in chlynè Gmeindè uffgrund vo dè Gebiètsreform i dè 1970er Johr gwunnè. Mit sellèrè Maßnaam hèt sich s Brobleem lösè lõ, dass wègè dè vorgschribbenè Benutzig vom neuè Gmeindenammè è glychnommigi Strõßè in è baar Ortdeil, also früèner selbschtändigè Gmeindè nimmi z unterscheidè gsi wärèd; mò hèt eifach è Zuèstellposchtamtsnummèrè ygfüürt un hèt so uff è Strõßèumbenennig vozichtè chönnè, z. B. Baanhofsschtrõß in 7894 Stüèlingè 6 isch è Adress z Äbberfingè, woby s d Baanhofsschtrõß au in 7894 Stüèlingè 1 gää hèt. Wèg m Dörfligeischt un dè Ressentiments gegèübber dè Gmeindsreform hèn sich selli Zuèsatz bis hüt nu sporadisch durrèsetzè chönnè.

Als bi dè Yfüürung vo dè füüfschtelligè Poschtleitzaalè 1993 d Zuèschtellposchtamtsnummèrè abgschafft worrè sin un für diè neuè Postleitzaalgebièt Mindeschtgrößè vorgsää worrè sin, hèt sèll öfter zuè Strõßèumbenennungè gfüürt. Einzelni chlynèrè Gmeindè isch es glungè, è Gliderung in meereri Poschtleitzaalgebièt durrè z setzè und so witterhy d Besitigung vo Strõßènammè-Dublettè z vomydè; selli Gmeindè erschiinèd sitdèm in Poschtleitzaalèvozeichnis mit èm Strõßèvozeichnis un stellèd dõdurch Uusnaamè in èrè Lischtè vo suscht vill größerè Städt dar; Byschpill sin öppè Eltville am Rhy odder Scharbeutz. Au d Stadt Limburg mit acht Poschtleitzaalè für meischtens nur us eim Dorf bschtehendè Zuèschtellgebièt isch è Byschpill für è Uusnaam.

I dè DDR isch z Oscht-Bèrlin, Leepzisch, Dresdè, Karl-Marx-Schtadt, Halle, Magdeburg un Èrfurt dè entschprèchende Zuèschtellbezirk i d Poschtleitzaal integryrt worrè. I dè Bundesrepublik un in andrè DDR-Ortschaftè mit è baar Zuèschtellbezirk isch s degegè üblich gsi, dè Zuèstellbezirk nõch èm Ortsnammè dezuè z duè. So isch zum Byschpill uff èm Brièf innerhalb vo dè Bundesrepublik nõch Bèrlin-Chrützbärg (West-Bèrlin)
gschribbè worrè, degegè isch èn Brièf innerhalb vo dè DDR nõch Berlin-Adlershof (Oscht-Bèrlin) mit
adressyrt worrè.

Bi dè Umschtellung uff diè elegtronischi Datèvoarbeitung 1979 isch i dè DDR dè Zuèschtellbezirk bi nèrè Reihè vo witterè Ortschaftè i d Poschtleitzaal ygliderèt worrè. Zum Byschpill isch statt 25 Rostock 1 sitdèm 2500 Rostock vowendet worrè.

Sit 1990 hèn im ab dört voeinigtè Dütschland zwei vyrschtelligi Poschtleitzaalèsischteem eksischtyrt. Vo gsamt 5420 Poschtleitzaalè sin 3400 im Vokeersgebièt Wescht un 2020 im Vokeersgebièt Oscht in Gebruuch gsi. Dõrum isch im Poschtvokeer mit èm jewyls andrè Vokeersgebièt vor jedi Poschtleitzaal è „O-“ für „Vokeersgebièt Oscht“ (zum Byschpill O-2300 Stralsund) odder è „W-“ für „Vokeersgebièt Wescht“ (zum Byschpill W-2300 Kyl) z setzè, um d Eidütigkeit z bhaaltè, Innerhalb vom jewyligè Vokeersgebièt isch s Voraaschtellè nit notwèndig gsi.

Voworfè worrè isch dè Vorschlaag, nu diè 802 Poschtleitzaalè z ändèrè, wo doppelt vogää gsi sin, un suscht alles bim Aaltè z belõ, zmòl sich schu i dè 1980er Johr Mängel bim weschtdütschè Sischteem zeigt ghaa hèn, wo im Raamè vo dè füüfschtelligè Lösig behobbè wörrè söttet. Sèlli Mängel hèn hauptsächlich dõrin beschtandè, dass durch d Poschtautomatisyrung un Brièfsortyrung kei Vorsortyrung vo Poschtgroßempfänger odder Stadtdeil möglich gsi sin.

Am 24. Oktobèr 1991 hèt dè Vorschtand vo dè Dütschè Bundesposcht Poschtdiènscht sich für è komplètt neus füüfschtelligs Sischteem entschiddè, welles s Poschttechnische Zentralamt bis 1993 entwicklè hèt söllè. Dõdezuè hèt mò d Erfaarungè vo andrè europäischè Poschtvowaltungè mit èm söttigè Sischteem ybezogè: Frankrych, Holland un vor allem Schwedè. D Leitregionè vo dè neuè füüfschtelligè Poschtleitzaal hèn sich am vyrschtelligè weschtdütschè Sischteem orientyrt, so dass i dè meischtè Ballungsräum diè èrscht Stell odder diè èrschtè beidè Stellè mit dè aaltè Poschtleitzaal identisch gsi sin. Èn witerè Grund für d Yfüürung vo dè füüfschtelligè Poschtleitzaalè isch d Automatisyrung vo dè Brièfvoteilung gsi. Mit dè Yfüürung vom neuè Sischteem isch d Grundlaag für d Brièfzentrè gschaffè worrè, mit dènnè Brièf in nu zwei Sortyrgäng dè Zuèschteller zuègfüürt worrè isch.

Im neuè Sischteem sin d Zuèschtellbezirk – wiè schu im vyrschtelligè oschtdütschè Sischteem – i d Poschtleitzaalè integryrt worrè. Zuèdèmm hèn d Großempfänger jetzt è eigeni Poschtleitzaal erhaaltè chönnè. Neu un ugwohnt isch d "0" als führendi Ziffèrè gsi. Voeinzelt hèn sich degegè Protescht gregt, well mò in èrè "0" a dè èrschtè Stell d Gfòòr von èrè Abwertung von èm Ort gsää hèt.

Mitentscheidend für d Yfüürung vo dè füüfschtelligè Poschtleitzaalè isch gsi, dass si uusreichendi Reservè möglich gmacht hèt. Neui Großempfänger, neui Poschtfachschränk odder Neubaugebièt chönned ooni witeres i s Sischteem integryrt worrè. Dõdefür hèn sich byschpillswys zwǜschè dè fortlaufendè Nummèrè vo dè Poschtleitzaalè für d Poschtfachschränk un dè nägschtè belaitè Poschtleitzaal mindeschtens eini, meischtens abber meereri unbelaiti Poschtleitzaalè ergää. Insgsamt wörred z Dütschland hüt öppè 30.000 vo dè theoretisch möglichè 100.000 Poschtleitzaalè bruucht, wôrend dè Rèscht als Reservè diènt. Durch witeri Yschränkungè isch abber dõdevò uuszgòò, dass es maximal 98.901 Poschtleitzaalè gää chönnt.
D Yfüürung vom neuè Sischteem 1993 isch von èrè massivè Werbekampagne begleitet worrè. S isch d Comicfigur "Rolf" (Sǜnchronschprecher: Rolf Zacher) mit èm Spruch „Füüf isch Trümpf“ erfundè worrè, woby d Comicfigur wiè nè Hand uussièt. Im witerè hèt s i dè Zämmèarbeit mit èm Fernseesender RTL d Spyleshow "D Poscht gòòt ab!" mit èm Rudi Carrell gää. Selli Sendung, wo uff zee Folgen uusglait worrè isch, isch èrstmòls am 9. Mai 1993 gloffè un hèt im Großè un Ganzè a d Show "Am laufendè Band" erinnèrèt.

Im neuè Poschtleitzaalèbuèch, wo in èrè Ufflagèhöchi vo 40 Millionè Stugg koschtèlos an alli Huushalt z Dütschland vodeilt worrè isch, isch für jedè Ort mit meererè Poschtleitzaalè s komplette Strõßèregischter mit dè dezuèghörigè Poschtleitzaalè uffgfüürt worrè. Denäbbè isch no è Buèch mit Poschtleitzaalè für Großempfänger, Poschtfächer un Poschtlageruusgabè un è numerisch gordnets Poschtleitzaalèbuèch erschinnè, i dèmm sowoll nõch èm neuè als au nõch èm aaltè Sischteem gordnet worrè isch un in beidi Sortyrungè jewyls diè anderi Poschtleitzaal gegèübbergschtellt worrè isch. Selli beidè Vozeichnis sin nit koschtèlos vodeilt worrè, sondern sin nu uff Aaforderung erhältlich gsi. È Neuufflaag vom Poschtleitzaalèbuèch hèt s nõch 1993 zèrscht widder am 4. Oktober 2005 in èrè – jetzt allerdings koschtèpflichtigè – Ufflaag vo drei Millionè Stugg gää. Öppè eimôl je Quardal erschint è CD-ROM mit dè Poschtleitzaalè. D Poschtleitzaalè chönned im Internet uff dè Sitè vo dè Dütschè Poscht sowiè bi zaalrychè witerè kommerzièllè Aabièter abgfrògt wörrè.

Diè gröscht Änderung im neuè Sischteem hèt 2001 statt gfundè, wo z Leipzig im Zug vo dè erfolgtè Ygmeindungè näbbè dè Umbenennungè vo Strõßè au dè neuè Ortsdeil neui Poschtleitzaalè zuègordnet worrè sin.

Diè èrscht Ziffèrè vo dè füüfschtelligè Poschtleitzaal bezeichnèt d "Zonè", diè zweit Ziffèrè d "Region" (diè èrschtè beidè Ziffèrè heißèd sèllèwäg öfter "Poschtleitregion" odder "Leitregion"; meischtens im Gegèuhrzeigersinn vum Zentralort uus sequentièll – mit èm Aafang im Südè). I dè Poschtleitregionè sin d Poschtleitgebièt zämmègfasst, wo diè glychè beidè Aafangsziffèrè hèn. Meischtens bedrybt d Poscht i dè Leitregionè eins vo dè 82 Brièfzèntrè, zee vo sèllè Zentrè sin für jewyls zwei Leitregionè zuèschtändig.

Innerhalb vo sèllènè Leitregionè sin zwǜschè 20 un 200 Nummèrè für "Leitberych" vogää, wo jedèrè "Gmeind" èn Nummèrèberych zuègordnet wörd, s fangt mit èm Hauptort vom Leitberych aa. Denõch sich deilwys nõch Ywoonerzaal, deilwys alphabetisch wittervodeilt. Im Nummèrèberych von èrè "Gmeind" sin diè nidrigschtè Nummèrè für Poschtlageruusgabè (Poschtfächer), d Nummèrè denõch für Großempfänger un diè högschstè Nummèrè für Zuèschtellbezirk vogää. Leitberych sin wichtig für d Zuèschtellung vo Massèbrièfsendungè (zum Byschpill „Infoposcht“).

Byschpill:

Dè Begriff „Gmeind“ orièntyrt sich dõ nit a dè Organisationseinheit, sondern isch übberdragè z voschtò, well sich d Gränzè im Sinn vo dè Poschtleitzaal zwar zimli oft, abber nit immer a dè bolitisch-organisatorischè Gmeindegränzè orièntyrt worrè isch. Au cha è Poschtleitzaal übber Landchraisgränzè drübber usè gò. Asè isch es zum Byschpill bi dè Poschtleitzaal 04936, wo sich deilwys übber dè Landchrais Elbè-Elschter wiè au übber dè Landchrais Teltow-Fläming erschtreckè duèt. Gsamt 281 Poschtleitzaalè gôn übber Landchraisgränzü drübber wäg, 21 devò sogar übber d Gränzè vo Bundesländer (Stand Novembèr 2010). Ooni d Aagaab vom Gmeindenammè isch è eindütigi Adressyrung un fäälerfreii Zuèschtellung sèllèwäg nit immer möglich. Asè exischtyrt z. B. d Strõß „Im Feld“ sowoll z 52525 Heinsbärg, wiè au z 52525 Waldfeucht.

Ufffällig isch, dass d Meerheit vo allnè möglichè Zaalèkombinationè frei blibbè sin: Asè bezeichnèt zum Byschpill d Zaalè 20101 bis 20110 diè zeen Poschtfachchäschtè vom Poschtamt Hamburg 13, diè zuègordnetè Zuèschtellbezirk hèn d Nummèrè 20144, 20146, 20148 un 20149. S git z Dütschland 96 Poschtleitregionè; zuè dè Ziffèrèkombinationè 00, 05, 43, 62 isch kei Poschtleitregion definyrt, woby diè 62 im internè Gebruuch für Bezeichnung vom Internationalè Poschtzèntrum (IPZ) z Frankfort diènt, wo d Poscht us un für s Uusland bearbeitet wörd.

Bsunders „rundi“ Nummèrè wiè zum Byschpill d 10000, 20000 … sin einersits dè jewyligè Leitberych zuègordnet, wörred abber für d Zuèschtellbezirk nit vogää, sondern findèd nur im internè Diènscht vo dè Brièf- un Frachtzentrè vo dè Poscht Aawendung, byschpillswys uff Beutelfähnli.

I dè folgendè Tabellè wörred eischtelligi Poschtleitzonè mit Flächèaagaabè un Ywoonerzaalè uss èm Gmeindevozeichnis vom Statistischè Bundesamt mit Stand vum 2. Juli 2012 aagää. Für d Regionè luèg: Poschtleitregionè sit 1993

D Poschtleitzaalè lôn sich in voschidne Kategoriè ydeilè. Diè hüfigschte Art isch d Poschtfachposchtleitzaal, gfolgt vo dè Huszuèschtellungsposchtleitzaal, wo allerdings für diè wituus meischtè Poschtbenutzer gildèt. Großempfänger kirèget vo dè Post entwedder è eigeni Poschtleitzaal odder deilèd sich sèlli mit witèrè Großempfänger. Aktionsposchtleitzaalè wörred zuè bschtimmtè meischtens einmòligè Aktionü vo Großempfänger, wo byschpillswys Brièfwahl un Gwinnschpyle ygsetzt worrè.

Byschpill: D Poschtleitzaal-Berych 52230

Byschpill für Poschtleitzaalè vo Einzel-Großempfänger:

Nõch dè Yfüürung vom 5-schtelligè Sischteem isch in è baar Gmeindè è sognennts Poschtleitzaalèfescht gfièrèt worrè. Dõdefür isch diè örtlich Poschtleitzaal in è füüfschtelligs Datumsformat übberdrait worrè. So zum Byschpill:


Dè Guètsbezirk Reinhardswald im Landchrais Kassel isch flächèmäßig mit ca. 185 km² nu öppè è Vyrtel chlyner wiè diè gröscht hessischi Stadt Frankfurt am Main, isch abber bi dè Vogaab vo dè Poschtleitzaalè 1993 vogää worrè. Er hèt gnau zwei Ywooner, wo è Uusflugslokal näbbè dè nu wènigi Meter entfèrnt z Niddersachsè ligendè Tillyschanzè bedrybèd. Beidi Personè sin, well s Uusflugslokal no z Hessè schtòt, bim Forschtamt z Reinhardshagè gmeldet. Well s keini offizièlli Poschtleitzaal für sèllèn Bezirk git, isch im Faarzügschii vom Wirt d "00000" als Poschtleitzaal ydrait worrè. Poschtsendungè a s Lokal un as Wirts-Pärli sin regelmäßig als unzuèschtellbar zrugg gangè, sèllèwäg hèt mò sich è Poschtfächli im Poschtamt im niddersächsischè Nõchbòrort Hann. Mündè zuèglait.

S ehemòlige Dorf Billmuètshuusè isch 1977/78 vollschtändig grumt un abgrissè worrè, well s uumittelbar a dè dütsch-dütschè Gränz uff DDR-Gebièt glègè isch. Glychwool isch es i dè DDR-amtlichè Vozeichnis uffgfüürt gsi, wiè wenn s es witter gää het. Nõch dè Widdervoeinigung isch bi dè Uusarbeitig vom neuè Poschtleitzaalèsischteem offèsichtlich nit uffgfallè, dass dè Ort längscht nimmi exischtyrt, asè isch dèm dörtzmòl schu sit öppè 15 Johr wüèscht ligendè Dorf è Poschtleitzaal zuèdeilt worrè: s isch mit èm Iitrag "98663 Billmuthausen" im 1993er Poschtleitzaalèbuèch uffgfüürt worrè. Well d Poschtleitzaal abber au dè umligendè Gmeindè zuègwisè worrè isch, isch d Vogaab nu in Kombination mit sèllèm Ortsnammè nit nötig gsi.

Obwoll diè füüfschtelligè Poschtleitzaalè allei für s dütsche Bundesgebièt entwicklèt worrè sin, hèt mò muèsè Uusnaamè berüggsichtigè, wi! au scho bim vyrschtelligè Sischteem:



Vo sèllèrè organisatorischè Regelung sin d Poschtleitzaalè vo dè Fäldposcht uusgnõ. Urschprünglich sin sèlli Leitzaalè willkürlich aagordnèt gsi, um im Èrnschtfall dè Standort von èrè Einheit z voschleièrè. Uffgrund èm Ènd vom Kaltè Chrièg isch sèll abber unnötig gsi. Trotzdèm hèt d Fäldposcht bis 2004 è eignes Nummèrèsischteem bruucht. È guèts Byschpill isch dõ dè Stempel vo dè Fäldposchtleitschtell z Darmschtadt. D Leitzaal 6700 isch willkürlich gwäält worrè un isch i keim Zämmèhang mit dè Poschtleitzaalè vo dè Städt Darmschtadt (früèner 6100) odder Ludwigshaffè, welli dörtzmòl d 6700 ghaa hèt. Witteri Byschpill sin „731 Fäldposcht e“ (Fäldposchtamt Prizren-Airfield) un „730 Fäldposcht b“.
Sit èm 1. Januar 2005 hèt abber au d Fäldposcht uff è gordnetes Sischteem umgschtellt, sit dèm cha mò us dè Fäldposchtnummèrè uff dè Iisatz schlièssè. So gildet sit sèllèm Datum:


S bekannteschte Wärch für s Publizyrè vo dè Poschtleitzaalè dürf s Poschtleitzaalèbuèch sy. Denäbbè isch s Poschtwesè z Dütschland bis 1995 staatlich greglèt un im Poschtminischterium un dè Vorgängerorganisationè unterschtandè; sèllèwäg sin Änderungè im jewyligè Amtsblättle publizyrt worrè.

Dè Aafang vo dè Amtlichè Wärch stellt s "Verzeichnis der Postämter des Reichspostgebiets mit Angabe der Postleitzahl" dar, welles im Juli 1944 vom Rychsposchtminischterium z Bèrlin usègää worrè isch, èn Monèt devòr isch schu vofüègt worrè, d Poschtleitzaalè i dè Stämpel y z setzè.

I dè DDR hèt s d "Amtsblättle" vo dè Zentralvowaltig für s Poscht- un Fèrnmeldewesè un dè Hauptvowaltung für s Poscht un Fèrnmeldewesè vo dè Dütschè Wǜrtschaftskommission für diè sowjetischi Bsatzungszonè sowiè s Minischterium für s Poscht- un Fèrnmeldewesè (MPF) vo dè DDR i dè Johrgäng 1947 bis 1953 sowiè d "Verfügungen und Mitteilungen des MPF" i dè Johrgäng 1953 bis 1990. Aaordnung übber dè Poschtdiènscht – Poschtordnung:

Diè (poschtalischi) Widdervoeinigung isch im "Vodraag zwǜschè dè DDR un dè Bundesrepublik Dütschland übber d Hèrschtellung vo dè Einheit vo Dütschland" – Einigungsvodraag – vom 31. Auguscht 1990, Anlage I, Kapitel XIII, Sachgebiet B: Postwesen. GBl. der DDR, Teil I, Nr. 64 (S. 1860) greglèt worrè.

I dè aaltè Bundesrepublik un nõch dè Widdervoeinigung hèt s es "Amtsblatt der Deutschen Bundespost Postdienst" gää. Sèll hèt bim Volaagsposchtamt z Köln im virteljöhrlichü Abonnement koschtèpflichtig bezogè wörrè.

Mit dè Yfüürung vo dè Poschtleitzaalè isch es notwendig worrè, èntschprechende Büècher un Landkartè z voöffentlichè, i dènnè d Regionè abbildet un diè èntschprechendè Ortschaftè mit dè dezuèghörigè Poschtleitzaalè stôn. Bi dè Yfüürung vo dè Poschtleitzaalè i dè 1940er Johr, mit insgsamt 24 Poschtleitgebièt, hèt jewyls ei rächt großes Gebièt übber nu ei einzigi Poschtleitzaal vofüègt. Dõdemit hèt im Brinzyp è Übbersichtskartè für dè Absender glangèt, voruusgsetzt er hèt dè Empfangsort uugfäär geografisch zuordnè chönnè. S "Verzeichnis der Postämter des Reichspostgebiets mit Angabe der Postleitzahl" hèt 64 Sitè, isch im Juli 1944 vom Rychsposchtminischterium usègää worrè un hèt 10 Rychspfènnig koschtet.

Mit dè Iifüürung vom vyrschtelligè Sischteem i dè 1960er Johr, wo alli Poschtörter è eigeni Poschtleitzaal chriègt hèn, isch es notwendig worrè, Poschtleitzaalèbüècher usè z bringè.

S èrschte Poschtleitzaalèbuèch vo dè Bundesposcht isch 1961 vom zuèschtändigè Bundesminischterium usègää worrè un a alli Huushalt koschtèlos voteilt worrè. S Nõchschlagewärch hèt insgsamt 368 Sitè cha, diè èrschtè vyr hèn è Vorwort vom Minischter sowiè Vorbemerkigè für dè Gebruuch vom Buèch ghaa. Uff dè letschtè sibbè Sitè isch Blatz für d Unterbringung vo eignè wichtigè Adressè sowiè Muschteraaschriftè cha.

È witteri Uusgaab isch 1977 usègää worrè, sèll Buèch isch vom Format dopplet so groß wiè d Uusgaab vo 1961. Näbbè èm Huufè Änderungè hèt sèll Buèch au d Poschtleitzaalè vo dè DDR dinnè ghaa. Im Aahang sin au è baar usgwäälti Boschtleitzaalè vo Ortschaftè us dè Nõchbòrländer (Frankreich, Schwiz, Öschterrych) vozeichnèt worrè. Innè vom Umschlag sowiè zwǜschè dè einzelnè Vozeichnis isch Boschteigèwèrbung gsi, nu d Umschlagsruggsitè hèt Frèmdwerbung für èn Dirèktwerbeaabièter druff ghaa.

Im Johr 1979 isch è numerischs Vozeichnis vo dè Poschtleitzaalè im Vowaltungsberych vo dè Dütschè Bundesboscht usègää worrè. D Datè hèn vom März 1979 gschtammt. d Boschtleitzaalè vo dè DDR sin nit dinnè gsi.

I dè DDR hèt diè Dütschi Boscht im Johr 1964 vor dè Yfüürung vom vyrschtelligè Sischteem ebbèfalls è Boschtleitzaalèbuèch usègää. Mit dè Aabassung vo dè Boschtleitzaalè a diè elegtronischi Datèvoarbeitung isch 1978 è neus Poschtleitzaalèvozeichnis usègää worrè. Anderscht als d Uusgaab vo 1964 hèt sèll Vozeichnis au Ortsdeile un Woonblätz ohni eigeni Boscht. S Boschtleitzaalèvozeichnis isch 1984 un 1989 neu uffglait worrè.

Mit dè Yfüürung vo dè füüfschtelligè Boschtleitzaal im widdervoeinigtè Dütschland 1993 sin 40 Millionè Boschtleitzaalèbüècher hèrgschtellt worrè, welli ebbèfalls wiè d Uusgaab vo 1961 koschtèlos a d Huushalt (pro Huushalt èn Exèmplar) vodeilt worrè. Um d Koschtè vo dõmòls öppè 120 Millionè DM (inflationsbedingt hüt öppè Millionè Euro) z minimyrè, hèt s 994 Sitè starke Wärch 37 ganzsitigi Werbeaazeigè zu je 640.000 DM ghaa. D Werbeaazeigè uff dè Umschlagruggsitè hèt 1,017 Millionè DM koschtet. Au dè Buchruggè hèt zuè 3/4 èn Werbeuffdrugg enthaaltè. Witteri Exèmblaar, ob alphabetisch odder numerisch gordnèt, hèn zum Stuggpriis vo 10 DM kauft wörrè chönnè. Denäbbè hèt d Bundesposcht au Boschtleitzaalèkartè im DIN A 0-Format für 5 DM, è CD-ROM für 200 DM (mit dèrrè èrschtmòls au è Suèchi im Umchrais möglich gsi isch), Microfiches für je 5 DM (alphabetisch, nummerisch, Übbersichtskartè) aabotè. Zuèsätzlich hèn Unternämmè übber diè Dütsch Boschtreklamè GmbH Diskettè un Magnetbänder bschtellè sowiè spezièlli Wünsch üßèrè chönnè. Au im Bildschirmtegschtsischteem un Datex-J hèn Boschtleitzaalè unter "*2300010#" odder "*plz#" abgfrõgt wörrè chönnè.

Diè zweit Ufflaag vom füüfschtelligè Boschtleitzaalèbuèch isch 2005 usèbrocht worrè un hèt übber 63.000 Änderungè sowiè 2.839 neui Poschtleitzaalè enthaaltè. Näbbè m Ortsvozeichnis enthaaltet s Wärch au s Strõßèvozeichnis für diè 209 Ortschaftè un Städt, wo übber mengi Boschtleitzaalè vofüègè. Dè Abschluss i dèm Buèch bildè diè beidè Vozeichnis vo dè Großempfänger un Packstationè. Im Gegèsatz zum Vorgänger isch sèll nit koschtèlos vodeilt worrè, sondern für 6,95 Euro vokauft worrè, un hèt è Ufflaag vo 1,6 Millionè Stügg ghaa.

Diè Onlinesuèchi unter www.deutschepost.de/plzsuche odder www.postleitzahl.de isch sit 2006 im Wèb un isch am 10. Mai 2010 vollschtändig übberarbeitet un in neuer Form uffgschaltet worrè. Èrschtmòls isch è kartografischi Sicht uff d Poschtleitzaal in èrè dǜnamischè Landkartè möglich gsi. Au biètet diè Dütsch Boscht AG èrschtmòls d Möglichkeit, diè PLZ-Suchi als koschtèlosè Service uff eignè Homepages yzsetzè.



Uuskunpft:

Gschicht:


</doc>
<doc id="60417" url="https://als.wikipedia.org/wiki?curid=60417" title="Kletzen">
Kletzen

Kletzen chan folgendes bedüte:


</doc>
<doc id="60418" url="https://als.wikipedia.org/wiki?curid=60418" title="Hutzel">
Hutzel

Hutzel chan folgendes bedüte:

Hutzel isch de Familiename vo däne Persone:


</doc>
<doc id="60420" url="https://als.wikipedia.org/wiki?curid=60420" title="Verschleierung">
Verschleierung

Mit Verschleierig cha gmäint si


</doc>
<doc id="60421" url="https://als.wikipedia.org/wiki?curid=60421" title="Schleier (Begriffsklärung)">
Schleier (Begriffsklärung)

Schleier bezäichnet:


Schleier isch dr Familienaame vo:


</doc>
<doc id="60422" url="https://als.wikipedia.org/wiki?curid=60422" title="Schleier">
Schleier

E Schleier isch e Chopfbedeckig us liichtem Gwääb. S Duech isch vilmol öbbe rächteggig gschnitte und d Lengi cha underschidlig grooss si. Dr Schleier cha s Gsicht ganz freiloo, nume dr underi Däil zuedecke oder s Gsicht ganz verstecke. Je noch sinere Lengi chann er d Hoor und dr Ägge, dr Oberkörper oder as Ganzkörperschleier dr ganz Körper zuedecke. Schleier häi underschidligi Funkzioone und symbolisiere vilmol bestimmti Bedütige.

Für Schleier gits scho Beleeg us em früeje dritte Joorduusig v. d. Z. us Mesopotamie, won en Manne, Fraue und Gotthäite aghaa häi, wie zum Bischbil d Aja und d Inanna, wo dr Biiname "die Verschleiereti" gha het. Au im Antike Griecheland und im Röömische Riich häi d Fraue iiri Hoor mit eme Schleier zuedeckt, won e Sümbol vom Aastand gsi isch. In Öiropa si Schleier und Chopfdüecher bi Fraue bis vor churzem in wite Kräis gang und gääb gsi.

Sit öbbe 2000 Joor chunnt dr Schleier au uf dr Arabische Halbinsle vor und isch dört Däil vo dr Aaleegi vo de Aristokrate gsi. No in dr Zit vom Mohammed isch s nid üüblig gsi, ass sich Fraue verschleieret häi. Im 9. Joorhundert isch d Verschlerig denn im Kalifat obligatorisch worde. 
In Nordafrika isch dr Schleier erst im 15. Joorhundert iigfüert worde, wo d Maure, wo z Spanie verfolgt worde si, uf Nordafrika gflüchdet si und dr Schleier „as Zäiche vo Aastand und gueten Sitte“ dört iigfüert häi.

Bis in d Modärne isch d Verschleierig vilerorts Däil vo dr Dradizioon gsi. Im 20. Joorhundert isch si us em öiropäische Stroossebild verschwunde, und gliichzitig het in dr islamische Wält e Rönessans vo alte Wärt stattgfunde, wo d Verschleierig vo de Fraue drzueghöört het. Sit dass immer mee Mensche us em Middlere Oste Däil vo de öiropäische Gsellschafte wärde, gseet mä au immer mee verschleiereti Fraue in dr Öffentligkäit. Das stoosst bi konserwative Grubbe uf Widerstand, nid nume wil d Verschleierig vo Musliminne vilmol seer vil witer goot, ass sich d Öiropäer je gwöönt gsi sin, sondern au wil si au Usdruck von ere radikal-islamische Wältaaschauijig cha si.

Wenn in islamistische Gsellschafte wie s wahabitische Saudi-Arabie d Fraue zwunge wärde, sich z verschleiere, git s hüte in öiropäische Staate Beweegige, wo d Verschleierig, wo mä s Gsicht nit cha erkenne, wäi verbiete. Dr Schleier isch aber nid nume in westlige Demokratie zum Politikum worde, au in islamische Länder wie em Iran wird er kritisiert, vor allem wil er as Däil vo dr Diskriminierig vo de Fraue aagluegt wird.


</doc>
<doc id="60428" url="https://als.wikipedia.org/wiki?curid=60428" title="Verschleierungsverbot">
Verschleierungsverbot

As Verschleierigsverbot wärde Gsetz bezäichnet, wo in e baar Staate an gwüsse Blätz im öffentlige Ruum verbiete, ass öbber e Ganzkörper- oder Gsichtsschleier wie d Burka oder dr Niqab aahet. In dr Press und in dr Umgangssprooch wird vilmol (und ungnau) dr Begriff Burkaverbot brucht.

S erste Land in dr Europäische Union, won e sonigs Gsetz verabschiidet het, isch Belgie im April 2010 gsi. Z Spanie het sich im Juni 2010 dr spanisch Senat für e Verschleierigsverbot usgsproche. Im April 2011 isch z Frankriich und im Januar 2012 in de Niiderland e sonigs Gsetz in Chraft dräte.

Im Schwizer Kanton Tessin het d Waalbevölkerig bin ere Volksabstimmig am 22. Septämber 2013 für e Verschleierigsverbot gstimmt. Aber bevor das in Chraft cha dräte, muess mä im Gsetz Usnaamebestimmige mache, wil es sust au verbote wer, zum Bischbil bim Döfffare e Helm aazhaa oder bi dr Fasnacht e Larve.

Z Dütschland wer en allgemäins Verbot lut eme Guetachte vom Wüsseschaftlige Dienst vom Bundesdaag verfassigswidrig. Am 25. April 2014 het aber s Bayrische Verwaltigsgricht Münche verbote, in dr Schuel e Gsichtschleier aazhaa.

Am 1. Juli 2014 het dr Öiropäisch Grichtshoof für Menscherächt s gsetzlige Verbot vo dr Vollverschleierig in dr Öffentligkäit, wie s in Frankriich bestande het, bestäätigt. 

Uf em Bardeidaag vo dr CSU im Novämber 2015 häi die Delegierte beschlosse, e gsetzligs Verschleierigsverbot iizfüere. Au d AfD will d Vollverschleierig lo verbiete.

Noch em Urdäil vom EGMR 2014 het au in Ööstriich e politischi Debatte drfür und drgeege aagfange. Wo aber d FPÖ d Gsichtsverschleierig, wie si in Frankriich ghanhabt wird, het welle verbiete, het das dr Nazionalroot abgleent.

In dr Schwiz forderet d SVP e gsetzligs Vollverschleierigsverbot.


</doc>
<doc id="60430" url="https://als.wikipedia.org/wiki?curid=60430" title="Schwyzer">
Schwyzer

Schwyzer isch de Name vo dëne Lüüt:
"Schwyzer" isch au s Woort für
Lueg au:


</doc>
<doc id="60432" url="https://als.wikipedia.org/wiki?curid=60432" title="Inkontinenz">
Inkontinenz

Inkontinänz (lat.: "in-" ‚un-‘, ‚nicht‘; "continentia" ‚Zrügghalte‘, ‚Sälbstbeherrschig‘) stoot für:



</doc>
<doc id="60433" url="https://als.wikipedia.org/wiki?curid=60433" title="Logopädie">
Logopädie

Dr Begriff Logopedii (von altgriechisch "lógos" „Wort“ und "paideuein" „erzieh“; wörtlig also „Sproocherziejig“) isch 1913 zum erste Mol brucht worde und 1924 het en dr Wiener Mediziner Emil Fröschels as Begriff für die medizinischi Sproochhäilkund iigfüert. Hüte mäint "Logopedii" d Fachdisziplin, wo sich mit Brobleem bi dr Sprooch, bim Schwätze, mit dr Stimm, bim Schlucke oder Loose abgit. D Logopedii beschäfdigt sich mit Prevenzioon, Berootig, Diagnostik, Therapii und Rehabilitazioon, und dr Leer und Forschig uf de Gebiet vo dr Stimm (Stimmstörige und Stimmtherapii), vom Schwätze (Sprächstörig und Sprächtherapii), dr Sprooch (Sproochstörig und Sproochtherapii) und vom Schlucke (Schluckstörig und Schlucktherapii).

Je noch em Brobleem wärde d Artikulazioon, dr Wortschatz, s Sproochverständnis, d Läistige im Schriibe, Lääse und Rächne, und d Funkzioone vom Otem, vo dr Stimm oder vom Schlucke testet. Zämme mit em ärztligen Befund bilde d Resultaat vo dere Diagnose d Grundlaag für weli Behandligsmethode aagwändet wärde. Gmäinsam mit em Paziänt und / oder sine Bezugspersone wärde d Ziil vo dr Therapii festgläit. D Behandlig bestot us spezifische Üebige, Gsprööch über Fortschritt bi dr Behandlig und ere Aaläitig zum sälbstständige Üebe.


Arbäitgääberverbänd Dütschland


Brufsverbänd Dütschland

Bruefsverband Ööstriich

Bruefsverbänd und Usbildigsblätz in dr Schwiz

Usbildig


</doc>
<doc id="60434" url="https://als.wikipedia.org/wiki?curid=60434" title="Schongau">
Schongau

Schongau isch dr Name vo:



</doc>
<doc id="60435" url="https://als.wikipedia.org/wiki?curid=60435" title="Flugplatz Schmerlat">
Flugplatz Schmerlat

Dè Flugblatz Schmèrlat isch è Segelflugblatz uff èm Schmèrlat i dè Chleggaurünni im südliche Kanton Schaffuusè zwüschè m Buèrè- un Wyybaudorf Lööningè un dè Stadt Nüüchilch. Er wörd durch d "Segelfluggruppè Schaffuusè" (SGS) bedribbè.

Dè Flugblatz Schmèrlat lyt wiè in èm Drichter, wo sich gegè Weschtè zum Hochrhy hy öffnè duèt. Am Nordrand vo dè Chleggaurünni ligèd d Sibbè Randè, am Südrand vo dè Rünni, nu oppè 300 m vum Schmèrlat ewäg dè Südrandè.

Dè Schmèrlat sèlber isch è munzigs Büggèle am Südrand vu dè Chläggirunni, wo vomuètlich èmol è ehemòligè Kysbank im Urschtròmdal vum Hochrhy gsi isch. Dè Schmèrlat lyt fascht am linkè Rand vo dè Chläggirünni, durch diè schmal Passagè südlich vum Schmèrlat bassèd nu no d Hauptschtrõss 13 un dè Schaffuuser Abschnitt vo dè Hochrhybaan durrè. Nördlich vum Schmèrlat gòt d Ortsvobindigsschtrõss Lööningè-Nüüchilch voby.

Alleischtelligsmerkmòl vum Flugblatz Schmèrlat sin:

Witerhy gildèt dè Flugblatz uff dè Schmèrlat als dè bescht z erreichende Segelflugblatz i dè Schwiz, allei schu deshalb well er èn rächt grossè Abschtand zum Alpèhauptkamm hèt. Dè högscht Buggel i dè Nöchi isch dè "Hoche Randè" mit èrè maximaale Höchi vun .
D Schmèrlat isch ußer m Segelfluggelände Bohlhof bi Schwèrzè im Wuètèdal un dõdemit z Südbaddè dè einzige Flugblatz für Segel- un Motorflugzüüg im Chläggi. Diè witterè nägschstglegenè Segelflugblätz sin dè Segelflugblatz Riselfingè uff dè Weschtbaar bi Löffingè, dè Flugblatz Rickèbach im Hotzèwaald un dè Flugblatz Blummbärg bi Blummbärg-Zollhuus im obberè Aitrachdal uff dè Nordsitè vum Randè.




</doc>
<doc id="60436" url="https://als.wikipedia.org/wiki?curid=60436" title="Bächtold">
Bächtold

Bächtold oder Baechtold isch de Name vo dëne Lüüt:


</doc>
<doc id="60437" url="https://als.wikipedia.org/wiki?curid=60437" title="Bundesverfassungsgericht">
Bundesverfassungsgericht

S Bundesverfassigsgricht (BVerfG) isch in dr Bundesrepublik Dytschland s Verfassigsgricht vum Bund. As Hieter vu dr dytsche Verfassig, em Grundgsetz) het s Gricht e Doppelroll, uf aire Syte as unabhängig Verfassigsorgan un un dr andre Syte as Dail vu dr judikative Staatsgwalt uf em speziälle Biet vum Staats- un Velkerrächt. Dur syni maßgebligen Entschaidige liferet s e verbindligi Uuslegig vum Verfassigstäxt.

Drotz ass es Entschaidige vu andre Gricht kuntrelliert, ghert s nit zum Inschtanzezug. S Bundesverfassigsgricht iberprieft nit, eb d Fachgricht s Fachrächt richtig aagwändet hän, s iberprieft nume, eb di droffe Entschaidig mit em Grundgsetz in Ainklang stoht. Chunnt s zum Ergebnis, ass d Entschaidig d Verfassig verletzt, no duet s si – un unter Umständ au d Entschaidige vu dr Vorinschtanze – uflupfen un verwyst d Aaglägehait fir e nomoligi Iberpriefig retuur an d Fachgricht ( Abs. 2 BVerfGG).

S Gricht het sy Sitz z Charlsrue un isch as Verfassigsorgan vun eme befridete Bezirk umgee. Gschitzt wird s vu dr Bundesbolizei. Dr bekannt Hauptböu im modärne Stil isch en Entwurf vum Architäkt Paul Baumgarten.




</doc>
<doc id="60439" url="https://als.wikipedia.org/wiki?curid=60439" title="Mona Vetsch">
Mona Vetsch

Monika «Mona» Vetsch (* 23. Juni 1975 z Frauefeld) isch e Schwyzer Färnseh- un Radiomoderatori.

D Mona Vetsch isch im Dorf Hattehuuse im Kanton Thurgau as Buuredochter ufgwachse. No me abbrochene Wirtschaftsstudium an dr Universitet St. Galle het si aagfange schaffen as Schurnalischti bi dr Thurgauer Zytig un bi Radio Thurgau. Anne 1997 isch si zue dr Redaktion un Moderation vu dr SF 1-Jugendsändig "Oops!" gwächslet.

Anne 2005 het si näb ere 60-prozäntige Aastellig bi Radio DRS 3 an dr Universitet Züri Bolitikwisseschaft un Soziology studiert. Syt däre Zyt isch si au Kolumnischti fir divärsi Schwyzer Zytige un Zytschrifte wie Aargauer Zytig, Bärner Zytig, Facts, Weltwoche un WOZ gsii.

Si redigiert un moderiert d Rundfunksändige "Der Morgen" (friejer "Vitamin 3") un "Focus" uf Radio SRF 3. Fir s Schwyzer Färnseh moderiert si d Sändige vu dr Redaktion SF Spezial, vor allem d Summer-Raisesändig "SF Spezial Fernweh" un d "SF Spezial Langzeitreportagen" (unter anderem "Lauberhorn 2005" oder "EURO 2008"). Syt em Jänner 2012 moderiert si d Diskussionssändig "Der Club" (näbe dr Karin Frei) uf SRF 1. 

Friejeri Sändige vu dr Mona Vetsch im Schwyzer Färnseh sin unter anderem d Unterhaltigsshow "PISA – Kampf der Kantone" (näb em Ueli Schmezer), d Raisesändig "einfachluxuriös" un s Magazin "Quer" (as Stellverdrätteri fir dr Patrick Rohr) gsii.

Im Merz 2006 het e «frächi» Reportasch vu dr Mona Vetsch iber Kassel un Saarbrücken zuen ere Intervention vum Kasseler Oberburgermaischter, zue Absage vu buechte Raise in d Schwyz un hunderte vu zum Dail hässige Läserbrief gfüert.

Si het im 2007 dr schwyzerdytsche Sinkronisation vum änglisch-dytsche Spiilfilm "Earth – Unsere Erde" ihri Stimm gee.

Am 21. Merz 2009 het d Vetsch ihre Frynd Stephan Lütolf in ere Chilche z Lipperswil ghyrote, in dr Nechi vu ihrem Haimetort. Am 19. Juni 2009 isch ihre erscht Suhn un am 16. Juli 2011 ihre zweet Suhn uf d Wält chuu.

Im 2018 und 2019 isch si jewils in ere vierteilige Serii im Schwizer Färneh mit em Titel «Mona mittendrin» zgseh gsii, wo si uf nünnt vorbereitet, aber uf alles gfasst, amel för es paar Täg an en Öberaschigs-Ort ane gschickt woren isch.




</doc>
<doc id="60441" url="https://als.wikipedia.org/wiki?curid=60441" title="Charlotte Rampling">
Charlotte Rampling

D Tessa Charlotte Rampling (* 5. Februar 1946 z Sturmer, Essex, England) isch e britischi Schauspiileri. Si isch d Dochter vo dr Moolerin Isabel Anne (geb. Gurteen) und vom olympische Liichtathlet Godfrey Rampling. Iiri ersti Filmrolle het si 1965 in dr änglische Sexkomödie "The Knack" (dt. "Der gewisse Kniff") bechoo. Zum intressanteri Rolle finde as si z Ängland aabote becho het, isch si uf Italie und het im Luchino Visconti sim umstrittene Politdrama "The Damned" (dt. "Die Verdammten"). E baar Joor lang het si denn Rolle in vile italiänische Brodukzioone gha, drunder 1974 im "The Night Porter" (dt. "Der Nachtportier") vo dr Liliana Cavani, wo e riisige Skandal usglööst het, wil er über e sadomasochistischs Verheltnis zwüschen eme ehemoolige Wärter vom ene Konzentrazioonslaager (Dirk Bogarde) und sinere wiblige Gfangnige (Rampling) isch. Druf het si mit em Woody Allen 1980 in "Stardust Memories" gspiilt. Vo de 1980er aa het si vor allem Rolle in öiropäische Film übernoo und vo 2003 aa au im Theater.




</doc>
<doc id="60442" url="https://als.wikipedia.org/wiki?curid=60442" title="Speisesalz">
Speisesalz

S Spiissalz, au Chochsalz oder churz Salz, isch des Salz, mo ma en dr Kich braucht. S bsteht en dr Hauptsach aus Natriumchlorid.

Salz isch oine vo de wichdigschde Sacha beim Essa. Zwenig ond zviel isch schleachd. Bei de moisschte Gricht braucht ma a bissle, au we ma s hintrher ned schmeckt. En friehere Zeita war s Handlswaar, mo Leut reich gmacht hot, manchmol abr au net.

Eimol isch es a 

Zum Eisalza vo Gmüas, Sauergraud ond au sooscht, wird s no emmer brauchd. Floisch duat ma au eisalza, au vor em Räuchra.


Au heit no suacht ma noch m Salz.

Des Salz send Spura vo Meer, dia frühr da gwesa send (so wia d Verstoineronga).

S wurd als 
En onsrar Gegnd isch Hall a Ord an dem scho vo de Kelta Salz gwonna worda isch. 'Hal' isch aus m Keltischa, wo s 'Saline' moint. Wia groass d Bedeitong war, ka ma dra seha, dass d Schwäbisch Haller Münz em "Heller" da Nama geba hot. 

Oi Vrwendong isch au Gschichd: Salza vo Obschd, wesdrwega s Gsälz Gsälz hoissd. Andrs hot ma manche Sacha hald et konservira kenna. Dr Zuckr war friehr z deir, dr Honig au rar.




</doc>
<doc id="60454" url="https://als.wikipedia.org/wiki?curid=60454" title="Bürgergemeinde Basel">
Bürgergemeinde Basel

D Bürgergmäind vo dr Stadt Baasel isch e Personalkörperschaft vom öffentlige Rächt in dr Stadt Baasel. Si het sit 1876 iire Sitz im Stadthuus an dr Stadthuusgass 13.

Zur Bürgergmäind ghööre usschliesslig natürligi Persone, wo dr Status vom ene Bürger vo Baasel häi. Zur Zit het si öbbe 50'000 Stimmberächtigti, das si Baasler Bürger, wo elter si as achzääni und in dr Stadt woone.

D Bürgergmäind het e Legislative, dr Bürgergmäindroot, und e siibechöpfigi Exekutive, dr Bürgerroot. Dr Bürgergmäindroot het vierzig Mitgliider, wo für e Perioode vo säggs Joor gweelt wärde. 

D Bürgergmäind het d Ooberufsicht über s Bürgerspidaal, s Bürgerlige Waisehuus, über d Christoph Meriaa Stifdig und über d Baasler Korporazioone (Zümft und Gsellschafte). Si isch verantwortlig für d Iibürgerige und für verschidnigi soziali und gmäinnützigi Dienst in dr Stadt. Für d Bürgergmäind und iiri Iirichdige schaffe öbbe 1400 Lüt. 

In dr Helvetische Revoluzioon vo 1798 si die altäidgenössische politische Instiduzioone ufglööst und dur zentralistischi ersetzt worde. Die napoleonischi Mediationsakte het d Helvetik ufglööst und in dr Schwiz wider e föderalistischi Ornig iigfüert. Z Baasel isch eso 1803 d Stadtgmäind entstande, wo denn middelalterligi Struktuure wie Waale noch Zümft wider iigfüert het. D Stadt het sich dr Modärne lang verwäigeret, isch aber schliesslig dur d Dotalrewisioon vo dr Bundesverfassig vo 1874 zwunge gsi, sich aazbasse. Eso isch 1875 d Bürgergmäind entstande, won e Fortsetzig vo dr alte Stadtgmäind gsi isch. Aber wie anderi historischi Instiduzioone au het si nodinoo em Kantoon immer mee Kompetänze überdräit. Die wichdigst Ufgoob vo dr Bürgergmäind, d Sozialhilf, isch 2009 noch eme Referändum Däil vo dr Kantonsverwaltig worde.

Sit denn gits mee und mee Stimme vor allem us em lingge politische Spektrum, wo frooge, öb d Bürgergmäind no Sinn wurd mache.



</doc>
<doc id="60456" url="https://als.wikipedia.org/wiki?curid=60456" title="Gotthelfschulhaus (Basel)">
Gotthelfschulhaus (Basel)

S Gotthälf isch e Brimaarschuel am Gotthälfblatz 1 z Baasel. S Gotthälfschuelhuus isch e Baasler Kulturguet, wo für d Region vo Bedütig isch.

S Gotthälf bestoot us em Gotthälfschuelhuus, wo 1902 baut worde isch, em Gottfried-Keller Schuelhuus, eme Bavillion vo 1949 und eme Modulbau us em Joor 2006 em Baandamm nooch. Im August 2014 isch e zuesätzlige Bavillion für d Daagesstrukture ufdoo worde.

S Gotthälfschuelhuus isch vo de Archidekte Flück und Hünerwadel vo 1899 bis 1902 für s Gotthälfkwardier baut worde, wo sich wie dr Räst vo dr Stadt rasant entwigglet het. D Fassaade isch im Stiil vo dr Neorönessans ghalte, wääred s Innere im Juugedstiil usgstattet isch. 

S Gotthälf bestoot us ere Kindergarte- und ere Brimaarstuefe. Öbbe 880 Kinder gönge do in Kindergarte und uf d Schuel. In dr Brimaarschuel het s 30 Klasse, und zwölf Kindergärte im Kwardier si dr Schuel aagschlosse.
Mee as 140 Mitarbäitendi kümmere sich as Leerer und Betröier um d Kinder. Im ene Förderzentrum wärde Kinder sit 2007 indiwiduell gförderet.



</doc>
<doc id="60457" url="https://als.wikipedia.org/wiki?curid=60457" title="Gotthelfschulhaus">
Gotthelfschulhaus

Gotthälfschuelhuus isch dr Naame vom ene Schuelhuus z


</doc>
<doc id="60464" url="https://als.wikipedia.org/wiki?curid=60464" title="Präsident des Deutschen Bundestages">
Präsident des Deutschen Bundestages

Dr Bresidänt vum Dytsche Bundesdag, au Bresidänt vum Bundesdag oder Bundesdagsbresidänt gnännt, isch dr Bresidänt vum Barlemänt vu dr Bundesrepublik Dytschland. Är het noch em Inlandsprotokoll vu dr Bundesregierig s zwoothechscht Staatsamt. Är isch au glychzytig dr Bresidänt vu dr Bundesversammlig. Amtsinhaber isch zurzyt dr CDU-Bundesdagsabgordnete Norbert Lammert.

Der Bundestagsbresidänt wird us dr Mitti vum Dytsche Bundesdag gwehlt. D Wahl erfolgt dur di Abgordneten in dr konschtituierende Sitzig vum nei gwehlte Barlemänt. Bis zue dr Wahl wird d Sitzig dur dr Altersbresidänt glaitet.

In dr Regle stellt d Fraktion mit dr maischten Abgordnete dr Bundesdagsbresidänt. Die Praxis het si scho in dr Weimarer Republik yyburgeret ghaa, s git aber kai gsetzligi Bstimmig doderzue. D Amtszyt vum Bundestagsbresidänt hert uf mit dr jewylige Legislaturperiod. Är isch dodermit grundsätzlig nit absetzbar. E Widerwahl isch megli, wänn dr bishärig Amtsinhaber wider Abgordnete vum neie Bundesdag isch.

S isch nit gängig, ass es bi dr Wahl zum Bresidänt zuen ere Kampfkandidatur chunnt. Nume noch eme zmolige Dod vum Hermann Ehlers anne 1954 het s en Uusnahm gee. Bi dr Wahl am 16. Novämber 1954 sin zwee Fraktionskollege gegenenander aadrätte: Gege dr offiziäll CDU/CSU-Kandidat Eugen Gerstenmaier isch dr Ernst Lemmer aadrätten un het erscht im dritte Wahlgang verlore.

Dr Bundesdagsbresidänt het mehreri Stellverdrätter "(Vizebresidänt vum Dytsche Bundesdag" oder "Bundestagsvizebresidänt)," wu gängigerwys vu dr Fraktione gstellt wäre, wu im Bundesdag verdrätte sin. Dr Bundesdagsbresidänt un syni Stellverdrätter bilde s Bundesdagsbresidium.

Bis zum Aafang vu dr 13. Wahlperiod 1994 isch d Zahl vu dr Stellverdrätter in dr Gschäftsornig nit feschtglait gsii, syterhär mueß jedi Fraktion zmindescht ain Stellverdrätter haa.

Gsetzligi Grundlag fir dr Bundesdagsbresidänt un syni Stellverdrätter isch Grundgsetz. Doderno wehlt dr Bundesdag sy Bresidänt un däm syni Stellverdrätter. Derzue git si dr Bundesdag e Gschäftsornig, wu syt eme Urdail vum Bundesverfassigsgricht vu 1952 no jedere Bundesdagswahl nei mueß erloo wäre. In dr Praxis wird zmaischt di bishärig Gschäftsornig nei ufglait.

Di wichtigscht Funktion vum Bundesdagsbresidänt isch d Laitig vu dr Bundesdagssitzige. Doderzue hockt er vorne uf em Podium im Plenarsaal vum Bundesdag. Dr Bundesdagsbresidänt verdritt dr Bundesdag un isch Adressat vu allne Gsetzentwirf un Vorlage, wu vu dr Bundesregierig, vum Bundesrot oder us em Bundesdag yybrocht wäre.

Derzue het dr Bundesdagsbresidänt s Huusrächt un d Bolizeigwalt iber d Bundesdagsbolizei. Är isch au di eberscht Dienschtbeherde vu dr Bundesdagsbeamte.

Rächt un Pflichte vum Bundesdagsbresidänt sin in dr Gschäftsornig greglet.

Dr Bundesdagsbresidänt isch au dr Empfänger vu dr Rächeschaftsbricht vu dr bolitische Byarteie, iberwacht d Yyhaltig vu dr Barteispändegsetz un reglet d Wahlkampfcheschtenerstattig.




</doc>
<doc id="60467" url="https://als.wikipedia.org/wiki?curid=60467" title="Gregor XIII.">
Gregor XIII.

Dr Gregor XIII. (burgerli Ugo Boncompagni; (* 7. Jänner 1502 z Bologna; † 10. April 1585 z Rom) isch Papscht vu 1572 bis 1585 gsii.

Dr Gregor XIII. isch anne 1539 in dr Dienscht vu dr Chilche drätte. 1558 isch er Bischof vu Vieste un 1565 Kardinal wore. Am 13. Mai 1572 isch er im Konklave innerhalb vu weniger wie 24 Stund zum Papscht gwehlt. Dr Papstname, wu scho syt 150 Johr nimi brucht woren isch, het er gwehlt, wel er am Feschtdag vum Hl. Gregor I. Kardinal woren isch. Dr Gregor XIII. het d Wisseschaft un d Bildig gferderet, dr Kaländer reformiert, het si drum bemiet, verloreni Biet vum Chilchestaat wider z gwinnen un isch aini vu dr zäntrale Figure vu dr Gegereformation gsii. In sy Pontifikat fallt d Bartholomäusnacht z Frankrych, wun er uusdrickli begrießt het.

Zum erschte Johresdag vu dr osmanische Niderlag am 7. Oktober 1571 in dr Seeschlacht vu Lepanto het er 1572 s Rosechranzfescht begrindet.

Ass syni wisseschaftlige Beroter e Kaländerreform hän chenne vorberaite un iberpriefe, het er 1578 e Durm fir aschtronomischi Beobachtige böue loo („Durm vu dr Wind“) un het dodermit di Vatinanisch Stärnwarte grindet, wu s hit no git.

Bekannt isch er hit vor allem wäge dr Kaländerreform, wu uf ihn zrugggoht un wun er no hitiger Datierig am 24. Februar 1582 mit syre Bulle "Inter gravissimas" erloo het un wu hit no as „Gregorianische Kaländer“ giltig isch.

In dr Hauptsach isch s dodrum gange, derfir s z sorgen, ass s gmässe Johr au wirkli em aschtronomische entsproche het. D Friehjohrs-Dag-Nacht-Glychi (Primar-Equinoktium) het solle wider am 21. Merz syy, wie s dur s Konzil vu Nicäa anne 325 feschtglait woren isch. Bis 1582 het dr (noch em Julius Caesar gnännte) „Julianisch Kaländer“ gulte, wu gegeniber dr wirklige Duur vum Johr um elf Minuten un vierzeh Sekunde z lang gsii isch. Alli 128 Johr hän si die ständige chlaine Fähler zum e volle Dag summiert.

Dr Gregor het jetz verfiegt, ass d Vier-Johres-Periodik vu dr Schaltjohr modifiziert wird: Unter dr Johr, wu je ai Johrhundert dermit ufhert (Johr wie 1300, 1400 oder 1500), hän nume no die Schaltjohr sotte syy, wu dur 400 dailbar sin (Johr wie 1600, 2000, 2400 un eso wyter). Dodermit sin 400 Johr im Gregorianische Kaländer drei Däg chirzer wie im Julianische.

Di iberzellige zeh Däg, wu syt em Konzil vu Nicäa scho ufglofe gsi sin, het dr Gregor us em Kaländer uusenee loo, dodermit isch uf Dunschtig, dr 4. Oktober 1582 gly Frytig, dr 15. Oktober chuu ().

Anne 1551 het dr Ignatius vu Loyola, dr Grinder vum Jesuitenorde, di erscht Schuel vu dr Jesuiten yygrichtet, s "Collegio Romano". Des Kolleg isch arg beliebt gsii un isch 1584 vum Papscht Gregor XIII. an ere andere Stell in dr Stadt nei ufgmacht un bsundersch gferderet wore. Ihm z Ehre isch em "Collegio Romano" 1873 vum Papscht Pius IX. dr Titel "Pontificia Universitas Gregoriana" (Päpschtligi Universitet Gregoriana) verlihe wore.

Dr Gregor XIII. het us syre vorpäpschtlige Zyt mit dr Mätresse Maddalena Fulchini en illegitime Suhn gha, dr Giacomo Boncompagni, wu am 26. Augschte 1572 legitimiert woren isch.




</doc>
<doc id="60468" url="https://als.wikipedia.org/wiki?curid=60468" title="Jacques M. Bächtold">
Jacques M. Bächtold

De Jacques M. Bächtold (s «M.» staat für "Marius;" * 11. Novämber 1887 z Gämf; † 11. Novämber 1984 z Niderwenige) isch en Schwyzer Tüütsch-, Französisch- und Didaktikleerer gsy. Im Tuurgi, wo-n-er as Seminaarleerer gschaffet hät, hät er verschideni kulturelli Inschtituzioone gründt, und nach de Pänsionierig hät er si starch für s Schwyzertüütsch ygsetzt. Under em Psöidonym "Häxebränz" – volchsspraachlich für Exuperantius, de dritt Stadthäilig vo Züri – hät er i de 1960er- und 70er-Jaar as «Züritüütsch-Paapscht» gwürkt.

Am Aafang hät bim Bächtold na nüüt uf Züritüütsch hii tüüted: De Vatter, en Fabrikarbäiter und Bürger vom Kanton Schafuuse, hät e Gämferi ghüürate, und das Eepaar hät zytewys z Gämf und zytewys z Mülhuusen im Elsis gwont. Di äigetlich Mueterspraach vom Jacques isch (wie ja au syn Voorname) Französisch gsy. 1900 isch d Familien uf Wintertuur und nachanen uf Züri züglet, und de Bächtold hät gläitig eso guet Züritüütsch gleert, das er spööter as en tipische Verträtter vo dëm Tialäkt ggulte hät.

Nach de Primaarschuel isch er zeerscht a d Sekundaarschuel und vo deet a s Leererseminar z Chüsnacht, won er s Primaarleererbadänt überchoo hät. Drufabe hät er e paar Jaar as Verwäser a verschidene Schuele gschaffet. 1908 isch er dän a d Uniwërsitëët Züri go Gërmanischtik und Romanischtik go studiere. Sy Dissertazioon, won er 1913 em Adolf Frey abgliferet hät und wo 1915 truckt woorden isch, hät de Titel «Eine schweizerische Literaturgeschichte» ghaa. Deet drin kritisiert er s Buech «Geschichte der deutschen Literatur in der Schweiz» vom früenerige Doyen vo de schwyzerische Literatuurwüsseschaft, em Jakob Baechtold, rächt sälbschtbiwusst. Im Juli 15 hät er d Anna Wirth oder, wie mer ere gsäit hät, s Ani ghüraate. Si hät vo 1888 bis 1981 gläbt.

Vo 1914 bis 1943 isch de Bächtold dänn Leerer für Tüütsch und Französisch am Leererseminar z Chrüüzlinge gsy. Am liebschte hät er Schwyzer Literatuur gleert, und wie scho sy Dissertazioon zäiget, hät er i dëm Gibiet chönen us em Vole schöpfe. S ghäisst i allne Bricht über in au, das er mit sym Unterricht syni Schüeler heg richtig chöne mitrysse. Im 43i isch er dänn a s nöi ggründt Oberleererseminaar z Züri choo und hät deet as Profässer de Schüeler Didaktik i de Mueterspraach bypraacht. Deet hät me syni klaar Metoodik, syni Bizüüg zu de Jugedpsichology und zum Läben überhaupt gschetzt. 1955 isch er pänsioniert woorde.

I de säbe Zyt hät er vil publiziert zu Theeme wie Stiilschuelig, Wääg zum sinnvole Läse, Freizyt und Läktüüre, Didaktik, der Ysatz vo Gramofoonplatten i de Schuel und d Uufgaben und d Ziil vom mueterspraachlichen Unterricht.

Chrüüzlingen isch doozmaal nöd mee gsy weder e Voorstadt vo Choschtez. De Bächtold hät si dänn aber starch defüür ygsetzt, das es es Chrüüzlinger Kultuurläbe git. 1917 hät er d «Gsellschaft für Musig und Literatuur Chrüüzlingen und Umgäbig» gründt (ab 1925 dänn mit em Zuesatz «Choschtez-Chrüüzlinge»). Die hät er dänn 1935 aber wider zuetaa, wil underzwüschet änet de Gränze d Naazi a d Macht choo sind, und mit dëne hät de Bächtold nöd wele zämeschaffe. 1934 hät er z Chrüüzlinge e Kunschtuusstelig uf d Bäi gstelt und wenig spööter grad na di «Tuurgauisch Kunschtgsellschaft» iniziiert. Vo dëren isch er 1938 bis 1945 dänn de Presidänt gsy. Au d Volchsbiblioteek z Chrüüzlinge gaat uf in zrugg.

Gly nach de Pänsionierig isch de Bächtold Läiter vo de Biraatigs- und Uuskumpftsstell vom Bund Schwyzertütsch woorde. Er hät au vil Jaar d Gruppe Züri vo dëm Veräin gläitet, und im Bundesvoorstand hät er nach ere churze Zyt as Obme dänn s Amt as Sekritëër übernaa. Er hät au i dëre Zyt vil publiziert, bsunders i de Zytschrifte «Heimatschutz» und «Schweizerdeutsch», und aagfange Züriüütschkürs für Ussländer gëë; für daas hät er äxtra en äigene Leergang uusgschaffe.

Wo syn langjëërige Fründ Albert Wäber 1957 gstoorben isch, hät er im sys nanig fërtig Projäkt für es "Züritüütschs Wöörterbuech" übernaa, häts wytergfüert und 1961 abgschlosse. Di zwäit Uuflaag vo 1968, e grüntlichi Überarbäitig vo der eerschte, isch au vo im, und bi de dritten Uuflaag, wo 1983 usechoo isch, hät er wider mitghulffe.

Ab 1963 hät er i jedere Samschtiguusgaab vom "Tages-Aazäiger" zää Jaar lang under em Teckname "Häxebränz" zämezellt 513 mundartpflägerischi und literatuurkundlichi Artikel über s Züritüütsch und s Schwyzertüütsch, Tialäkt und Tialäktliteratuur gschribe, wo bin Läser guet aachoo sind. 99 vo dëne Woortgschichte sind drum 1975 as Buech usechoo – mit Zäichnige vom Guryner Graafiker Hans Tomamichel.

Für d Gramofoonplatte «Schweizer Dialekte», wo im Zämehang mit de Landesuusstelig 1964 z Losann useggëë woorden isch und wo zwänzig verschideni Tialäkt verträtte sind, hät de Bächtold mit sym Täggscht "Der Andrees und sys Fröili" s Züritüütsch verträtte. Und im Uuftraag vom Zürcher Oberleererseminaar hät er sibezää von bikantischte Grimm-Mëërli i s Züritüütsch überträit und dänn sälber uf Toonband gredt.

Änds 1972, mit 85i, isch de Bächtold vo all synen Ämter im Voorstand, as Läiter vo de Spraachstell und as Biarbäiter vom "Mundarteggen" im "Tages-Aazäiger" zruggträtte.

D Gruppe Züri vom Bund Schwyzertütsch hät de Bächtold 1965 zu irem Eeremitgliid gmachet. Und 1976 hät er vom Zürcher Regierigsraat für sys vilsytig Würken en Eeregaab überchoo.




</doc>
<doc id="60471" url="https://als.wikipedia.org/wiki?curid=60471" title="FC Lugano">
FC Lugano

De FC Lugano ("Football Club Lugano") isch e Schwiizer Fuessballverain us de Stadt Lugano im Kanton Tessin. Är isch de Noofolgverain vom FC Lugano, wo 2002 in Konkurs gange isch. De Club spilt i de Saison 2015/16 i de Super League, de höchschte Schwiizer Spilklasse. D Verainsfarbe si schwarz-wiiss.

Am 1. Juli 2003 het de FC Lugano mit em FC Malcantone Agno fusioniert zue de AC Lugano. Am 24. Juni 2008 isch de Verainsname zum 100-jehrige Jiubiläum wider in FC Lugano gänderet worde. De Vorgängerclub isch 1908 gründet worde und isch dreimol Schwiizermaischter (1938, 1941, 1949) und dreimol Cupsiiger (1931, 1968, 1993) worde.

De FC Lugano spiilt im Stadion "Cornaredo", wo 15'000 Zueschauer umfasst, dodevo 5'000 Sitzplätz.



</doc>
<doc id="60472" url="https://als.wikipedia.org/wiki?curid=60472" title="Messe">
Messe

Dr Begriff Messe stoot für:

Ort:

Persone:


</doc>
<doc id="60473" url="https://als.wikipedia.org/wiki?curid=60473" title="Reformatorischer Bildersturm">
Reformatorischer Bildersturm

Dr reformatorischi Bildersturm isch e Fenomeen vo dr Reformazioon im 16. Joorhundert gsi. Gmäld, Skulpture, Chillefänster und anderi Bildwärk mit Daarstellige vom Christus und vo de Häilige und andere Schmuck − zum Däil au d Orgle − si us de Chille entfärnt worde. Das isch mänggisch wie zum Bischbil z Baasel vo Volksmasse gmacht worde, mänggisch häi s aber au Reformatore oder die wältligi Oobrikäit veraalasst. D Bildwärk und Schmuckgegeständ het mä zum Däil verchauft oder Brivatpersoone überloo. Vil isch aber vernichdet oder beschäädigt worde. 

Bilderstürm het s echli in Stedt und Dörfer in ganz Öiropa gee, vor allem in dr Schwiz und em Häilige Römische Riich (1522–1566), Schottland (1559) und de Burgundische Niiderland (1566) mit spöötere Uslöifer bis in dr Änglisch Bürgerchrieg (1642–1649).





</doc>
<doc id="60474" url="https://als.wikipedia.org/wiki?curid=60474" title="Pfeffer (Begriffsklärung)">
Pfeffer (Begriffsklärung)

Pfeffer stoht fir:
Pfeffer isch de Name vo verschidene Gricht: Reh-, Hirsch-, Hase- oder Wildschwypfeffer
Pfeffer isch de Name vo dene Persone:
Lueg au:


</doc>
<doc id="60475" url="https://als.wikipedia.org/wiki?curid=60475" title="Heilige Messe">
Heilige Messe

Häiligi Mäss isch in dr römisch-katholische Chille und in de katholische Chille, wo vo dr röömisch-katholische abstamme, dr Naame, wo für e öicharistisch Gottesdienst brucht wird. Die häiligi Mäss bestoot us zwäi Hauptdäil: dr „Liturgii vom Wort“ (Wortgottesdienst) und dr „öicharistische Liturgii“. Die bäide si äng mitenand verbunde und bilde e gottesdienstligi Äihäit. Vor ene git s Eröffnigsrite und noch ene Abschlussrite. S Wort "Mäss" chunnt vom Satz wo d Mäss in dr latiinische Liturgii abschliesst: „Ite, missa est!“, „Gönged in Friide“, wörtlig „Gönged, es isch usgschickt worde!“.

D Mäss ghöört mit em Stundegebät und em Spände vo de andere Saktamänt und Sakramäntalie zur Liturgii vo dr Chille, im Gegesatz zu Forme vo dr Volksfrömmikäit und de sogenannte fromme Üebige.



</doc>
<doc id="60476" url="https://als.wikipedia.org/wiki?curid=60476" title="Eucharistie">
Eucharistie

D Öicharistii („Danksäägig“; griech. εὐχαριστέω "eucharistéo" ‚Dank sääge‘) oder s Oobemool, auch "Herremool, häiligi Kommunion, Altarssakramänt, allerhäiligsts Sakramänt," in e baar Freichillene "Brootbräche," in de Ostchille "häiligi" oder "göttligi Liturgii," isch e Sakramänt vom Christedum. D Lithurgii vo dr Öicharistii wird je noch Konfessioon as e Widerholig vom letschte Mool vom Jesus mit sine Jünger, bevor dr Jesus verhafdet und denn krüzigt worde isch, verstande, äntwäder as en unbluetigi Vergegewärtigung vom Opfer am Chrüz oder as e Fiir zur Erinnerig an säll Mool.

Bi dr Öicharistii resp. bim Oobemool wärde s Stärbe und d Uferstejig as Häilseräignis verkündet und vergegewärtigt. Dr Jesus Christus isch drbii gegewärtig in dr Gmäinschaft, wo uf in zruggoot, in sim Wort, im Glaube an iin oder in de Goobe vo Brot und Wii. Die verschiidene Konfessione gseen die Gegewart underschidlig.



</doc>
<doc id="60477" url="https://als.wikipedia.org/wiki?curid=60477" title="Messe (Wirtschaft)">
Messe (Wirtschaft)

E Mäss (in dr Schwiz teils au Salon) im wirtschaftligen Sinn isch e Marketing-Veraastaltig, wo zitlig begränzt isch und periodisch widerholt wird. Uf ere Mäss chönne Häärsteller und Verchöifer iiri Waare oder Dienstläistige vorstelle, si erklääre und verchaufe.

Für d Usteller wichdig isch es, Kontakt mit nöije Chunde z mache und dä mit alte Chunde z versterke, d Bekannthäit vo iire Brodukt z vergröössere und Informazioone uszdusche.
D Chunde chönne uf ere Mäss d Aagebot vo verschiidene Aabieter vergliiche und bechömme e Bild vo dr Situazioon uf em Määrt. 

Für d Wirtschaft as Ganzem wird dank de Mässe d Transbaränz vom Määrt gröösser und d Umwäägrendite, wo bi de Aarbetsblätz, Umsätz und schliesslig au bi de Stüüre zum Usdruck chunnt, isch mäistens positiv.

Bischpiil:




</doc>
<doc id="60479" url="https://als.wikipedia.org/wiki?curid=60479" title="Pfeffer">
Pfeffer

Pfeffr (alemannische Näme) isch es weit verbraitets Gwürz.

Pfeffr isch faschd iberall drenna. A Supp, a Floisch, ohne Pfeffr isch faschd odenkbar. Drbei isch r no gar ned so lang bei ous drhoim. Des hoist, d Römer hend n scho kennt, abr des war a Gwürz, mo se blaos de Reiche hent leischta kenna. Ma hot n mid Gold vrglicha. D oifache Leit hend mit andre Sacha gwürzd. Zom Beischbiel mit Myrtenbeera.

Scho d Römr hend Pfeffer aus Indie eigführt, au isch r scho firs Mittlaltr en Brema nochgwisa worra. D Leit, mo mid em ghandld hend, send meischtens reich worra. So Leit hot ma 'Pfeffersäck' ghoissa. Do send zom Beischbiel d Welser ond Fugger abr au d Nürnberger Kaufleut insgsamt.



</doc>
<doc id="60481" url="https://als.wikipedia.org/wiki?curid=60481" title="Burg Bärenfels (Duggingen)">
Burg Bärenfels (Duggingen)

D Burg Bärefels, au "Aeschburg", isch e Burgruine in dr schwizerische Gmäind Duggige im Bezirk Laufe vom Kanton Basel-Landschaft.

D Burg isch e Hööchiburg gsi, wo us meerer Däil bestande het. Si isch uf eme wilde Felsespoore ere Flue nooch uf dr Gränze zwüschen em Birsegg und em Laufedaal glääge, in dr Nööchi vom Hoof Ober-Aesch am Hang vom Gämpeblatoo.

D Aalaag isch nonig süstematisch usgrabt worde und dorum isch s schwiirig, si z datiere. D Burg isch aber erst noch 1200 baut worde. Wie hooch d Geböid gsi si und was für Decher si ghaa häi, doodrüber wäiss mä nüt, und au bim Innenusbau (z. B. Chachelöfe) muess mä no uf archeologischi Undersuechige warte. D Aalaag het mindestens drei Baufaase erläbt, was mä nid nume no guet cha gsee, sondern au us Urkunde bekannt isch.

Uf em höggste Punkt vom Felsspore isch dr eltist Däil vo dr Burg baut worde, und mä het d Laag usgezäichnet usgnützt: E baar vo de Stöck vo dr Festig het mä in ere groosse natürlige Felsespalte baut, wo dr Felsechopf in zwäi Däil spaltet. Mä cha immer no d Löcher für d Bööde vo meerere Stockwärk gsee und eso d Dimensioone vom Bau iischetze. Az dr Blatz vom Iigangsdoor dur die nordöstligi vo de bäide Felseflanke cha mä guet erkenne: Mä het e natürlige Spalt usgnützt und dä erwiteret und aabasst. 

Am oobere Ändi vom usbaute Felsespalt isch e Ruum us em Felse uuseghaue worde. Mä gseet an de vile Balkelöcher ass dä Ruum e Holzdecki gha het. Vo dere Chammere us het s Stääge, wo us em Felse uuse gmäisslet worde si, zum Durm oobedraa. 

Usser em Durm si oobe uf em Felsechopf no anderi chliini Geböid gstande, wo mä von ene Fundamänt im Felse und e baar Muureräst gfunde het. Aber ooni en archeologischi Usgraabig cha mä nid sääge, wie grooss die gsi si und für was mä sä brucht het.

Die middleri Burg het woorschinlig nume us eme rächteggige Woondurm bestande. Dä isch öbbe 10 Meter nordwestlig vo dr "Alte Burg" baut worde und het e Gröössi vo öbbe 13 uf 13 Meter ghaa. Er isch am Rand vo dr Flueh gstande und het 2,5 Meter dicki Muure gha. Dr frei Ruum im Innere isch 8 uf 8 Meter grooss gsi. Es si nume no seer weenig Muureräst erhalte: Wil es am liichtiste gsi isch, zu däm Durm z choo, häi d Lüt woorschinlig dört aagfange, dr Durm für s Baumaterial uszschlachte.

Die nöiji Burg stoot uf eme flache und terrassierte Felsechopf 15 Meter nordwestlig vo dr "middlere Burg" und het us meerere Geböiddäil bestande. Dr Meyer vermuetet, ass die "Nöiji Burg" erst in dr zwäite Helfti vom 13. Joorhundert baut worde isch, villicht as Noochfolger von ere wenig befestigte Vorburg zur "Alte Burg". D Gröössi vo de Geböid und d Muure, wo wääsentlig dünner si und us wenig bearbäitete Stäin bestöön, düten aa, ass d Burg denn eender het müesse wirtschaftlig as weerhaft si. Aber immerhi isch dr Zuegang im Norde no dur e Zwingeraalaag gschützt gsi. Au e Ringmuure hets gee, und an die si woorschinlig dinne Holzgeböid dra aabaut gsi. Mit ere Filterzisterne isch d Wasserversorgig sichergstellt worde. Au die "Nöiji Burg" isch nit an äim Stück baut worde. Im Nordweste isch dr Halsgraabe no guet sichtbar wo d Burg gschützt und woorschinlig au Baumaterial gliiferet het.

Bi dr Burg Bärefels handlet es sich woorschinlig um e Roodigsburg uf Land, wo d Bewooner sälber groodet häi: Das het s em middelalterlige Aadel noch domooligem Rächt mööglig gmacht, äigeni Güeter ufzbaue, wo iine ghöört häi und wo si nit as Lääche vom ene Läächeherr bechoo häi. As Bsitzer vo de Bärefelsische Güeter sin d "Herre vo Aesch" dokumentiert, e ritterligs Ministerialegschlächt vo de Groofe vo Thierstäi.

Im 14. Joorhundert het denn scho dr Bischof vo Baasel si Hand uf die Güeter gläit und si as Lääche wider de Herre vo Aesch überloo. Wo d Aescher usgstorbe si, isch die "Alti Burg" an s Baasler Rittergschlächt vo de "Macerel" choo und die bäide andere Burge an d "Herre vo Frick". 

Erst im spoote 14. Joorhundert si d Aalaage und d Rächt und Güeter wo drzueghöört häi, an d Herre vo Bärefels gfalle, und deren iire Naame isch dr Burg denn bliibe.

D Schääde, wo s Baasler Ärdbeebe 1356 aagrichdet het, sin schriftlig belegt, es isch aber nit bekannt, öb mä d Burg no repaiert het. Im 15. Joorhundert isch d Burg denn as Ruine bezäichnet worde.




</doc>
<doc id="60482" url="https://als.wikipedia.org/wiki?curid=60482" title="Michael Werner">
Michael Werner

Dr Michael Werner (* 1965 z Frankenthal) isch e dütsche Sproochwüsseschaftler und Publizist. 

1993 het er s "Michael-Werner-Archiv" für pennsylfanisch-dütschi Litratuur z Ebertsheim (Pfalz) gründet. Er het z Manne studiert und 1993 si M.A.-These über franzöösischi Leenwörter im Pfälzische gschriibe. 1996 het er si Dokterthese über d Sprooch vo de pennsylfanie-dütsche Muetersproochler z Manne veröffentligt. Im gliiche Joor het er die pennsylfaanisch-dütschi Zitschrift "Hiwwe wie Driwwe" gründet, wo sit 1997 jedes Joor zwäimol im Druck uusechunnt und sit em Januar 2002 uf "hiwwe-wie-driwwe.de" im Internet verbräitet wird. Dr Michael Werner isch 2003 e Mitgründer vom "Deutsch-Pennsylvanischer Arbeitskreis e. V." gsi und bis 2010 au dr Bresidänt und sithär dr Vizebresidänt.
Sit 1998 isch er Schürimitgliid bim Pfälzische Mundartdichterwettstrit z Bockehäim.

Dr Michael Werner woont mit sinere Familie z Ober-Olm in dr Nööchi vo Mainz.


</doc>
<doc id="60483" url="https://als.wikipedia.org/wiki?curid=60483" title="Bauma (Begriffsklärung)">
Bauma (Begriffsklärung)

Bauma staat für:
Bauma isch de Familienname vo däne Lüüt:


</doc>
<doc id="60488" url="https://als.wikipedia.org/wiki?curid=60488" title="Gamprin">
Gamprin

Gamprii (amtlich "Gamprin") ischt a Gmond im Unterland im Fürschtetum Liechtestaa.

Gamprii lit weschtlich vom Eschnerbärg. Zue dr Gmond khöört oo no Bendra (Bendern) und a Exklave.

Gampriiischt zum erschte Mol gnennt worda im Johr 1150 als "Camporin".

Gmondsvorsteher isch dr Johannes Hasler (FBP).

Vo dr 1176 Iiwohner sin im Johr 2000 83,1 % römisch-katholisch gsii und 6,7 % evangelisch-reformiert.



</doc>
<doc id="60489" url="https://als.wikipedia.org/wiki?curid=60489" title="Mauren (Liechtenstein)">
Mauren (Liechtenstein)

Muura (amtlich "Mauren") ischt a Gmond im Unterland im Fürschtetum Liechtestaa.

Muura lit am Oschthang vom Eschnerbärg. Zua dr Gmond khöört oo no Schaawald (Schaanwald).

Muuraischt zum erschte Mol gnennt worda im Johr 1178 als "Muron".

Gmondsvorsteher isch dr Freddy Kaiser (FBP).

Vo dr 3264 Iiwohner sind im Johr 2000 81,8 % römisch-katholisch gsii und 5,4 % evangelisch-reformiert.




</doc>
<doc id="60490" url="https://als.wikipedia.org/wiki?curid=60490" title="Ruggell">
Ruggell

Ruggäll (amtlich "Ruggell") ischt a Gmond im Unterland vom Fürschtetum Liechtestaa.

Ruggäll lit in dr Ebeni vom Alparhiital am Fuess vom Eschnerbärg. Si escht di nördlegscht Gmond vom Liachtaschtaa und aani vo da wenega im Land, wo ka Exklave hät. Da nördlegscht Punkt vom Ländle escht im Bangserfäld, wo da Kanal in Rii ini louft. Döt unna escht o da tüüfscht Punkt vom Liachtaschtaa, uf Em Nordoschta vo da Gmond esch s Ruggäller Riet, a Naturschotzgebiet.

Ruggäll ischt zum erschte Mol gnennt worda im Johr 933 als "a roncale".

Gmondsvorsteheri isch d Maria Kaiser-Eberle (FBP).

Vo dr 1707 Iiwohner sin im Johr 2000 85,8 % römisch-katholisch gsii und 7,1 % evangelisch-reformiert.




</doc>
<doc id="60491" url="https://als.wikipedia.org/wiki?curid=60491" title="Schellenberg">
Schellenberg

Schellabärg (amtlich "Schellenberg") ischt a Gmond im Unterland im Fürschtetum Liechtestaa.

Schellabärg lit im Norde vom Land am Schellabärg.

Schellabärg ischt entstanda um d Burga, wo im 12. Jh. von dr Herra von Schellabärg gründet worda sind. Di Ober Burg ischt zum erschte Mol gnennt worda in ere Urkunde vom 10. Jänner 1348, di Unter Burg im Johr 1317.

Gmondsvorsteher isch dr Norman Wohlwend (FBP).

Vo dr 992 Iiwohner sind im Johr 2000 78,8 % römisch-katholisch gsii und 7,1 % evangelisch-reformiert.



</doc>
<doc id="60492" url="https://als.wikipedia.org/wiki?curid=60492" title="Josefine Preuß">
Josefine Preuß

D Josefine Preuß (* 13. Januar 1986 z Zehdenick) isch e dytschi Schauspiileri un Sinchronsprächeri.

D Josefine Preuß isch z Potsdam mit ere eltere Schweschter ufgwachse. Si isch bis zue dr zehnte Klass uf s Helmholtz-Gymnasium z Potsdam gange.

As e Chind het d Preuß in dr Potsdamer Theatergruppe "Taifun" un e baar Chinderhauptrollen am Hans Otto Theater gspiilt. Vu 2000 bis 2003 isch si in dr Chinderserie "Schloss Einstein", wu im KI.KA uusgstrahlt wird, as intrigant-zickigi "Anna Reichenbach" z säne gsii. Ihri Figur het si zuen ere wichtige Roll entwickle tun het si populär gmacht. Im Februar 2006 isch fir fir e baar Folge retuurchuu. Speter sin verschideni chlaineri (unter anderem in "Inspektor Rolle"), aber au greßeri ("Jargo") Rolle chuu. Anne 2004 het si d Moderation vum Kinderkanal-Schurnal "Quergelesen" ibernuu, wu si din Biecher fir Chinder un Jugedligi vorgstellt het. Im nämlige Johr het si d Roll vu dr "Nessie" im ProSieben-Spiilfilm "Klassenfahrt – Geknutscht wird immer" gspiilt.

Anne 2005 het si d "Sophie" in dr ProSieben-Teeniekumedi "Schüleraustausch – Die Französinnen kommen" gspiilt. D Preuß isch uf do privat Schauspiilschuel „Die Etage“ z Berlin gange, het die im letschte Semeschter abbrochen un het derno dr Film "Küss mich, Genosse!" drillt, wu si d "Alexandra" din gspiilt het. Im Spotjohr 2005 isch si z Berlin fir di erscht Stapfle vu dr ARD-Voroobeserie "Türkisch für Anfänger" vor dr Kamera gstande. Noch em Abschluss vu dr zwoote Stapfle vu "Türkisch für Anfänger" het si z Prag in "Dornröschen – Ab durch die Hecke", ere Episod us dr ProSieben-Märchenstunde d Haupteroll gspiilt. Anne 2007 het si d Hauptrioll im aaspruchsvolle Churzfilm "Stühle im Schnee" gspiilt. Dä handlet vun ere Chindsvergwaltigung un verzellt d Gschicht vu dr Flucht vu me junge Maidli in d Wält vu dr Fantasy go dr Realitet vu ihre Entfierig un Vergwaltigung z vertrinne. Wäge dr drastische Darstellig het dr Film vu dr FSK kai Altersfreigob iberchuu.

Im Summer 2008 isch d Preuß fir anderi Folge vu dr Serie "Türkisch für Anfänger" vor dr Kamera gstande. Vu Aafangs April bis Aafangs Juni 2011 isch si mit ihre Seriekollege fir dr "Türkisch-für-Anfänger"-Kinofilm, vor dr Kamera gstande, unter anderem z Berlin, z München un z Thailand.

Näbe ihre Arbet fir Film un Färnseh het d Josefine Preuß au ne Huffe Herbuechprouktione ihni Stimm glehnt, dodrunter em Jugedherbuech "Siebenmeter für die Liebe" vu dr Dora Heldt, wu im Friehjohgr 2011 im Jumbo-Verlag uusechuu isch. Am 25. Oktober 2012 isch dr Animationsfilm "Hotel Transsilvanien" in d Kino chuu, wu d Josefine Preuß näb em Elyas M’Barek aire vu dr Hauptrollen ihri Stimm glehnt het. Im Dreidailer "Das Adlon. Eine Familiensaga", wu im Jänner 2013 im ZDF uusgstrahlt woren isch, het d Preuß d "Sonja Schadt" gspiilt.

Anne 2013 isch si im Fantasyfilm "Rubinrot" (in dr Näberoll vu dr "Lucy Montrose") un im Horrorfilm "Lost Place" in dr Kinos z säne gsii. Im Jänner 2014 het d Preuß im ZDF-Zweedailer "Die Pilgerin" – ere Verfilmig vum glychnamige Roman vum Autorebaar Iny Lorentz – di jung Frau "Tilla Willinger" gspiilt, wu im 14. Johrhundert as Mann verchlaidet s Härz vu ihrem verstorbene Vater vun ere Rychsstadt an dr Donau uf em Jakobswäg uf Santiago de Compostela bringt.

D Josefine Preuß läbt z Berlin.


<div style="column-width:25em; column-count:2;">







</doc>
<doc id="60493" url="https://als.wikipedia.org/wiki?curid=60493" title="Bärenfels (Basler Familie)">
Bärenfels (Basler Familie)

Die vo Bäärefels si e ritterbürtigs Baasler Gschlächt gsi, wo vom Ändi vom 13. Joorhundert aa bezügt isch. D Familie het meereri Generazioone lang d Chläibaasler Schulthäiss gstellt. Im 14. und 15. Joorhundert si die vo Bäärefels immer wider emol im Baasler Root verdräte gsi und häi as Bürgermäister regiert.

D Vorfaare vo de Bäärefelser si hachbärgischi Vögt gsi, wo im Wiisedaal im Brombacher Wasserschloss residiert häi. In dr Nööchi vo iirer Burg Stäinegg bi Weer häi si um 1300 none Burg baut und dere Bäärefels gsäit. 

Dr Werner, Vogt vo Brombach, isch um 1290 Schulthäiss vom Chläibaasel gsi. Dä Boste in dr mindere Stadt isch in sällere Zit fest in dr Hand vo de Vögt us em Wiisedaal und vo de Bäärefelser gsi, wo vo inne abgstammt si. Dr Johann, Vogt vo Brombach, het sich as Erste noch dr Burg Bäärefels benennt. Dr Johann vo Bäärefels, wo mä zum erste Mol von em im Joor 1299 öbbis wäiss, isch 1305 dr Chläibaasler Schulthäiss gsi. 1309 isch e Händel usbroche wäge dr Noochfolg vom Baasler Bischof Otto vo Grandson, wo uf dr Räis uf Avignon gstorbe isch. In dere Zit isch d Regäntschaft vom Bistum in de Händ vom Johann I. vo Bäärefels glääge. Won er in zwäiter Ee d Margarita vo Hertebärg ghürootet het, het er zum innere Kräis vom stedtische Aadel vo Baasel afo ghööre. Dr Johann I. vo Bäärefels isch um s Joor 1314 gstorbe. Im 14. Joorhundert het mä dr Naame „Bäärefels“ au für d Burg bi Duggige afo bruuche, wo bis denn "Aeschburg" ghäisse het.

Dr Konrad vo Bäärefels (* um 1305, † vor 19. Merz 1373) isch dr Erst in dr Familie gsi, wo Baasler Bürgermäister worde isch. 1377 häi im Konrad sini Söön Lütold und Arnold vo Bäärefels (* vor 1371, † 20. Februar 1414) vom Bischof vo Baasel s Schänkenamt as Erblääche bechoo. Im Konrad si Soon Lütold vo Bäärefels isch vo 1379 bis 1386 dr habsburgisch Vogt und 1380 au Bürgermäister z Baasel gsi. Er isch 1386 in dr Schlacht bi Sämpach gfalle. Dr Ritter Arnold vo Bäärefels († 1414) isch vo 1394 bis 1408, 1411 und 1413 Bürgermäister z Baasel gsi. 1457-94 het au dr Soon vom Arnold III., dr Johannes vo Bäärefels (* vor 1451, † churz vor em 18. Juni 1495), s Baasler Bürgermäisteramt usgüebt.
Dr Christian Wurstisen het 1580 in sinere «Bassler Chronick» im Ganze nüün Ritter Bäärefels ufzelt, drunder fümf Bürgermäister im 14. und 15. Joorhundert und d Bäärefelser Brüeder und Gusää, wo 1386 bi Sämpach uf dr Site vo de Habsburger gfalle sin. 

Noch 1300 häi d Herre vo Bäärefels Däil vo Arisdorf kauft, 1446 het ene die ganzi Herschaft ghöört. 1532 het sä dr Adelbärg III. mit de Dörfer Ober-, Mittel- und Unter-Arisdorf dr Stadt Baasel verkauft. E Wabbe uf ere Konsole im Saktamänthuus vo dr Chille St. Leodegar z Gränzach-Wyhle us em Joor 1494 erinneret an d Hochzit zwüschen em Adelbärg III. und dr Ursula vo und zue Schönau.

Im 17. Joorhundert het sich s Gschlächt vo Bäärefels in e Häägener und e Gränzacher Linie däilt. Zur Gränzacher Linie het dr Ernst Friedrich vo Bäärefels (um 1687) ghöört, dr bischöflig Meier z Biel. Die Linie isch 1779 im Mannesstamm usgstorbe, d Häägener Linie 1835. Dr Friedrich II. vo Bäärefels (* 1674; † 1737) het 1735 si Herrschaft Gränzach an dr Markgroof Karl August vo Baade (* 1712; † 1786) verkauft. 

S Schloss Häägene isch dr Stammsitz vo dr Häägener Linie gsi. D Friederike Auguste Sophie vo Anhalt-Bärnburg (* 1744; † 1827), d Frau vom Fürst Friedrich August vo Anhalt-Zerbst (* 1734; † 1793), wo dr Brueder vo dr russische Kaisere Katharina dr Groosse (* 1729; † 1796) gsi isch, isch 1764 uf Baasel khoo und bis 1793 in dr Stadt bliibe. D Susanna vo Bäärefels (* 1750; † 1837) us dr Linie Häägene isch iiri Hofdaame gsi. Deren iiri Schwöster isch d Friederike Wilhelmine vo Bäärefels († 1846) gsi, d Frau vom Pfarrer Hans Rudolf Thurnyyse. Dr Johann Ludwig vo Bäärefels, iire Brueder, isch dr Hofmarschall vo dr Fürstin vo Anhalt-Zerbst gsi. Er het käni Kinder gha und eso isch er dr letscht Maa vo de Baasler Bäärefels gsi. 

Uf em Wabbe stoot e schwarze Bäär ufrächt uf eme roote Dreibärg uf eme goldige Grund. Uf em Helm mit schwarz-silbrige Deckine, wo goldigi Lindebletter drüber gströit si, isch e silbrige Busch us Straussefäädere.




</doc>
<doc id="60496" url="https://als.wikipedia.org/wiki?curid=60496" title="Basler Ballotierordnung">
Basler Ballotierordnung

Mit dr Ballotierornig si 1688 Reforme bi de Waale zu de Baasler Staats- und Zumftämter iigfüert worde, zum d Korrupzioon und d Vetterliwirtschft z verchliinere, wo im öffentlige Lääbe vo dr Stadt gherrscht häi.

Im 17. Joorhundert isch d Baasler Politik von ere immer chliinere Zaal vo Familie bestimmt worde. Zwar si die stedtische Ämter in Waale bsetzt worde, aber die sin weder demokratisch no öffentlig gsi und immer wider si Mitgliider vo de gliiche Familie in de dominierende Posizioone gsässe, uf s Ändi vom 17. Joorhundert zue si daas vor allem d Buurgets und d Socins gsi. Au isch s Lääbe immer düürer worde und d Lüt häi de hooche Here vom Chläine Root Schuld gee dra, wil si mit em Korn gwuecheret häige. D Bürger, wo nume no häi chönne zueluege, wie d Patrizier iiri Stadt usgnützt häi, si unzfriide gsi und häi Reforme verlangt.

1688 het dr Root denn d Ballotierornig iigfüert, wo d Abstimmige drbii ghäim gsi si. Dr Schuss isch aber hinden uuse gange und d Bestächige si fröölig witergange. D Unrueje in dr Stadt häi nid ufghöört und zwäi Joor druf het dr Groossroot s fertig brocht, d Verfassig zu sine Gunste z ändere, und eso dr Chläi Root z entmachte, und das isch die äinzigi Revoluzioon in de Stadtstaate vo dr Alte Äidgenosseschaft gsi, wo wenigstens zum Däil erfolgriich gsi isch. Das het de mäiste Bürger aber nid glängt. Si si in Zümft organisiert gsi, wo milidäärisch vo Bedütig gsi si und dorum au as politischi Instrumänt häi chönne iigsetzt wärde. Im Äinänünziger-Wääse häi si brobiert, mee Demokratii ins öffentlige Lääbe z bringe, si aber gschiteret, wil si underenand unäinig worde si und dr Root das het chönne usnütze.

Dr Grooss Root het vo denn a s Sääge gha und het s Waalsüstem, wo 1688 iigfüert worde welle ändere. Bi däm häi d Weeler e Chuugele im Versteckte in e Chästli doo und eso für iire Kandidaat gstimmt, aber das het s Bestäche nid schwiiriger gmacht, im Gegedäil. Dorum isch 1718 e nöiji Ornig, s "Ternarium", iigfüert worde, wo mä d Böste usgloost het. Au d Ämter an dr Uniwersidäät si eso gfüllt worde. Es het drei Kandidaate für e Boste gee und us deene isch äine im ene komplizierte Verfaare usgloost worde. 1740 isch im "Senarium" d Zaal vo de Vorgschlaagnige uf säggs uufedoo worde.




</doc>
<doc id="60497" url="https://als.wikipedia.org/wiki?curid=60497" title="Basler Revolution von 1798">
Basler Revolution von 1798

D Baasler Revoluzioon vo 1798 isch en umbluetige Umsturz in dr Stadt und uf em Land Baasel gsi. Er het dr Landbevölkerig d Gliichberächdigung brocht und em ganze Kantoon nöiji politischi Instituzioone. Mit dr Iifüerig vo dr helvetische Verfassig in dr ganze Äidgenosseschaft e baar Mööned spööter isch d Baasler Revoluzioon ume gsi.

S fürstbischöflige Birsegg und Laufedaal si scho am Aafang vo de 1790er Joor stark under em Iifluss vo de Verändrige im Noochberland Frankriich gstande, wil die revoluzionääre Franzoose sich über s Fürstbistum, wo politisch zum Häilige Römische Riich ghöört het, härgmacht und das usenander grisse häi. In dr Stadt und Landschaft Baasel hingeege isch s bis 1798 rueig bliibe. D Landschäftler häi gforderet ass d Liibäigeschaft ufghoobe wurd und das het dr konserwativi Baasler Root 1791 au zum Däil gnäämigt und eso d Wälle vo dr politische Empöörig für e baar Joor chönne glette, aber d Wuet vo de underdruckte Rampass het witer vor sich aane gröicherlet. D Baasler Revoluzioon vom Januar 1798 isch denn au nit diräkt vo dr Landschaft usgange. D Baselbieter häi sich mit de Patriote um e Peter Ochs verbunde, wil si ghofft häi, ass si denn vo de Abgoobe an d Oobrikäit befreit wurde, wo scho lang schweer uf ene glääge si. D Forderig noch dr politische Gliichberächtigung isch erst under em Iifluss vo de liberale stedtische Revoluzioonsfüerer kho.

Am Aafang vom Joor 1798 het sich d Laag afo zuespitze. Am 8. Januar si 50 Aschdrfer zum Baasler Landvogt uf dr Farnsburg und häi iiri alte Freihäitsurkunde gforderet. Z Liestel het mä Versammlige abghalte und wo dr Verdräter vo dr Stadt hoochnääsig vo Buurestolz gschwätzt het, het s am 11. en Uflauf gee. Zwäi Dääg druf häi sich d Baaselbieter für frei erkläärt und häi d Rächtsgliichhäit gforderet. Am 17. Januar häi d Liestler e Freihäitsbaum ufgstellt, und am neggste Daag e baar Vogteiburge aabebrennt, häi aber d Bewooner mit alle iire Sache in Friide lo abzie. In dr Stadt isch e Gsellschaft zur Förderig vo dr bürgerlige Iidracht gründet worde und dr konserwativ Ooberstzumftmäister Andreas Merian isch vo dr Regierig zruggdräte. Baasel, wo vorhär nid an de Berootige vo de andere Stadtort über gegesitigi Hilf gege ufständischi Underdaane däilgnoo het, het au jetz de Baaselbieter versicheret, ass d Stadt käni äidgenössische Druppe wurd verlange und het sä iiglaade, Drubbe in d Stadt z schicke. Wo denn 600 Landschäftler Drubbe am 19. Januar in d Stadt kho si, häi sich die stedtische Soldaate mit ene uf em Petersblatz verbrüederet. D Bürger häi in iire Zumftstuube und Gsellschaftshüüser dr nöije Ornig scho zuegstimmt.

Am 20. Januar het s alte Reschiim kapituliert und het die Vier Pünkt vo Liestel bestäätigt:
D Baasler Rööt häi erkläärt, ass die früenere Verheltnis zwüsche dr Stadt und em Land für immer ufghoobe sige und häi der Landschaft e Freihäitsurkunde usgstellt. Baasel het in de Dääg druf alli sini historische Zöpf abgschnitte, wie Baaselhuet, Krös, Habit und Ditel und au d Baasler Uur aabasst, wo dradizionell dr Zit in dr Umgääbig e Stund vorus gsi isch. Uf em Roothuus het mä e schwarz-wiss-rooti Faane ghisst und uf em Münsterblatz e Verbrüederigsfest noch franzöösischem Muster gfiirt.

E nöiji Verfassig isch entstande. Dr Bürgermäister und dr Root häi am 5. Februar dr nöie Nazionalversammlig d Staatsgwalt übergää. Die Versammlig het us 40 Stedter und 20 Landschäftler bestande, aber d Helfti vo de Abgeordnete us dr Stadt si vo de Baaselbieter gweelt worde. Am 7. Februar si no dr Bresidänt vo dr Nationalversammlig Wernhard Huber und die nöije Behörde in dr Stadt und uf dr Landschaft veräidigt worde, aber scho am 12. April 1798 het mä z Aarau die Helvetischi Republik usgrüeft, wo d Sälbständikäit vo de Kantöön ufghoobe het. Mit däm isch dr äige Wääg vo Baasel in d Modärne an sis Änd khoo.


</doc>
<doc id="60500" url="https://als.wikipedia.org/wiki?curid=60500" title="Blood Feast">
Blood Feast

Blood Feast (Alemannisch: „Bluetfäscht“ oder „Bluetfyr“) esch en US-amerikanische Horrorfelm ond geldd als erschde Splatter- ond Gorefelm. Är esch vom Herschell Gordon Lewis ddräidd ond vom David F. Friedman bbroduzierdd worde. De 1963 erscheneni Low-Budget-Felm geldd hödd als Kulddfelm. 

En jongi Frau chond häi ond schaldded s Radio i. Im Radio werd öber en bruddale Mord bbrechded. No wärend de Mäldig schaldded si s Radio weder us ond nemdd es Bad. Wärend si im Bad liid, ddauchd en elddere Maa uf, ermordedd si medd emene Mässerschdech dor s Aug ond schnidedd ere es Bäi abb. Chorz drufabe ...




</doc>
<doc id="60507" url="https://als.wikipedia.org/wiki?curid=60507" title="Schlecker">
Schlecker

Anton Schlecker e.K. in Insolwänz isch en Unternäme mit Sitz z Eegne gsii, wu anne 1975 vum Anton Schlecker grindet woren isch. Schlecker het bis zum 27. Juni 2012 Drogery-Filiale (au unter dr Marke "Ihr Platz"), Versandhandel per Onlineshop un Katalog, Böu- un Mebelmärt un au Tankstelle bedribe.

Am 23. Jänner 2012 hän dr Anton Schlecker, dr Ellaininhaber vu dr Firma "Anton Schlecker e.K.," un d Dochtergsellschafte "Schlecker XL GmbH" un "Schlecker Home Shopping GmbH" bim Amtsgricht Ulm en Aadrag uf en Insolwänzverfahre gstellt, wu am 28. Merz 2012 ufgmacht woren isch. Dr Glaibigerusschuss het am 1. Juni 2012 bschlosse, ass di insolwänt Chette ussenandergschlaa wird. Am 27. Juni 2012 hän mit Uusnahm vu dr große "XL"-Märt un dr Filiale vu dr "„Ihr Platz“ GmbH & Co. KG" sämtligi Schlecker-Filiale zuegmacht. Am 28. Juni 2012 het dr Insolwänzverwalter s Uus fir d "Schlecker XL GmbH" verchindet. D Dochtergsellschaft IhrPlatz isch noch em Verchauf vu dr ainzelne Filiale au ufglest wore. Dr Uusverchauf in dr 367 "IhrPlatz"-Filiale het am 26. Juli 2012 aagfange.

Vu dr Insolwänz nit droffe gsii sin d Konzärntdechtere ussehalb vu Dytschland. Des sin di hundertprozäntige Dechtere "Schlecker SNC" z Frankrych (im Mai 2012 verchauft) un d "Schlecker International GmbH" gsii, wu di andere internationale Aktivitete in zwoo hundertprozäntige Dochtergsellschafte din bindletgsii sin, nämli di eschtrychisch "Anton Schlecker Gesellschaft m.b.H." (verchauft am 1. Augschte 2012) un di spanisch "Schlecker S.A.," wu Gsellschafte fir je vier anderi europäischi Länder unterstellt gsii sin.

Dr Online-Versandhandel vu dr Schlecker Home Shopping GmbH isch am 12. Augschte 2012 yygstellt wore.




</doc>
<doc id="60508" url="https://als.wikipedia.org/wiki?curid=60508" title="Ammeister">
Ammeister

Ammäister isch im spoote Middelalter dr Ditel vo e Magistratspersone in gwüsse Stedt vom Häilige Röömische Riich gsi. S Wort chunnt villicht vom germanische "ambahtmeister" (Amt + Mäister) oder vo "Ammannemäister".

Dr Ammäister het vor allem z Stroossburg e groossi Rolle gspiilt. E Zitlang het mä dä oberste säggs Rootpersoone eso gsäit. Vom 13. bis ins 17. Joorhundert isch d Stadt vo drei Rööt, zwäi Stadtmäister und äim Ammäister, as Verdräter vo de Zümft, regiert worde. 

Z Baasel het s vo 1385 bis 1390 und zwüsche 1410 und 1417 en Ammäister noch em Stroossburger Vorbild gee, wo as Representant vo de Zümft dr dritt Vorsitz vom Root gha het. S Amt isch iigfüert worde, wil d Zümft de Habsburger nid draut häi und e Verdräter häi welle, wo vo alle uswärtige Macht unabhängig weer. Er hätt au e Geegegwicht gegen d Vorherrschaft vo de groosse Baasler Gschlächter sölle si.



</doc>
<doc id="60509" url="https://als.wikipedia.org/wiki?curid=60509" title="Lauren Wildbolz">
Lauren Wildbolz

D Lauren Wildbolz (* 17. Merz 1981 z Züri) isch e Schwiizer Aktivischtin für Veganismus. Si schafft als Chöchi, Chochbuech-Autorin, Veraastalteri vo Chochkürs und als Betriiberi vomene Catering-Unternääme. In Kunschprojäkt thematisiert si d Verschwändig vo Nahrig.

D Lauren Wildbolz isch d Tochter vom Modefotograf Jost Wildbolz un d Nichte vom Schauspiler Klaus Wildbolz. Ihri Mueter isch Fotomodell gsi. Mit 19 Jahr hät si sälber aafaa modle. Na de bstandene Prüefig für de Vorkurs a de Schuel für Gstaltig (hüt: Zürcher Hochschule der Künste) isch si in verschideni Länder vo de Wält gräist. Na föif Jahr im Uusland hät si ihre Kunststudium i de Schwiiz wiitergmacht und hèt s a de Zürcher Hochschuel vo de Künscht 2013 mit em Bachelor, 2015 mit em Master of Fine Arts abgschlosse. I de Ziit vom Stidum hät si si intensiv mit em Umgang mit Ässe bschäftigt. D Lauren Wildbolz hät e Tochter (*2014).

Siit em 14. Läbesjahr verzichtet d Lauren Wildbolz uf Fläisch. Im Alter vo 27i isch si vo de vegetarischen zur vegane Läbeswiis gwächslet, und verzichtet siterhär au bi de Chläidig und Pflägmittel uf tierischi Produkt. Als Grund defür git si d Masseproduktion vo Fläisch, Milch oder Läder aa. Si hät si au mit de politischen und ethischen Aschpäkt vo de Läbesmittelinduschtri und de Verschwändig vo Läbesmittel ussenander. 2010 hät si s erscht vegan Restaurant z Züri ufgmacht, s "vegan kitchen and bakery". Na nüün Monet hät si s wider müesse zuemache, wel ere d Bewilligung und di finanzielle Mittel gfählt häi. De Pachtvertrag hät si an e Unternähmen übergää, wo vegani Produkt härstellt und i de Rüüm e vegani Gelateria ufgmacht hät. Si hät wiitergmacht mit em Studium und hät parallel dadezue als Kursläiteri für vegani Ernehrig i de Klibschuel Migros gschafft. Siit 2014 läitet si ihre Catering-Unternähme "Vegan Kitchen" und äigeni Chochkürs.

Zum uf d Verschwändig vo Läbesmittel ufmerksam z mache, hät d Lauren Wildbolz im Rame vo ihre Bachelorarbet unter em Slogan "Good food for you for free" im Juni 2013 e Pop-up-Restaurant mit erer improvisierte Chuchi uf em Zürcher Sihlquai-Platz betribe, wo si zwo Wochen lang all Tag Läbesmittel uf em Abfallchübel oder vo Äinzelhändler abgholt für 50 bis 70 Persone choschtelos z Mittag gchocht hät. Die Idee hät si zäme mit andere Studänte vo de Zürcher Kunschtakademi wiitergmacht. Mit däm ehrenamtliche Langziitprojäkt wett d Lauren Wildbolz d Wärtschetzig und de ressourceschonende Umgang mit Nahrig fördere.

Dur Mediebricht und mit Uftritt im Färnseh isch si über di vegan Szene uuse bekannt worde. Im 2014i isch si i d Färnsehliveshow vom Kurt Aeschbacher iiglade worde und hät im gliche Jahr bim Schwiizer Dokumentarfilm "Vegan – von Menschen und anderen Tieren" mitgwürkt. D Züri-Ziitig (NZZ) hät si i ihre Räie "Schweizer Visionäre" porträtiert und d Schwiizer Illuschtrierte in emene viersiitige Report. Im Februar 2015 isch si i de 3sat-Sändig "Alles vegan oder was?" interviewt. S Schwiizer Färnseh (SRF) hät uf em "Kulturplatz" i de Seri "Das Element Erde" e Biitrag über d Lauren Wildbolz und ihre Projäkt "Dreckskekse" für ihri Masterarbet a de Kunschthochschuel produziert, wo au uf 3sat uusgstrahlt worden isch. Ga teschte, wie me mit Komposthärd cha bache, hät si ne Sondergnähmigung übercho, wel Läbesmittel us Härd i de Schwiiz äigetlich verbote si. 2015 hät si bin ere Podiumsdiskussion vo de NZZ zum Thema "Der Kult um unser Essen" mitgmacht. In ere TV-Sändig vo Tele Züri isch si 2016 zue Vorurtäil gäge vegani Ernehrig interviewt worde.




</doc>
<doc id="60510" url="https://als.wikipedia.org/wiki?curid=60510" title="Junge Freiheit">
Junge Freiheit

Di Junge Freiheit (JF) isch e iwerregionali ditschi rechtsgrichteti Wuchezittig. Si verstoht si as unabhängig konservativ Medium. Bolitikwisseschaftler sään in dr Zittig e Sprochrohr vu de Neie Rächte un ordne si as Scharnier zwische Rechtsextremismus un em Konservatismus ii. 

D JF isch im Mai 1986 z Friburg grindet wore as Organ fir d Jugendorganisation vu de Freiheitliche Volkspartei (FVP). Si isch aafangs all zwei Monet as Schieler- un Studentezittig mit re Uflag vu 400 Stuck erschine. Im Johr 1990 hän zeh Hauptautore d "Junge Freiheit Verlag GmbH." Grindet. Ab Jänner 1991 isch d JF all Monet ruskumme. Am Aafang isch si vor allem an Universitete dur Mitglider vu Burschenschaften verdriwe wore. 1993 hän d Verlagsgrinder um de Schefredakeer Dieter Stein d die Grindig vun ere Kommanditgsellschaft bschlosse un de Sitz vu de Zittig uf Berlin verlait, 1995 isch d Junge Freiheit Treuhand GmbH z Berlin aagmeldet un d Junge Freiheit Verwaltungs- und Beteiligungsgesellschaft mbH Potsdam grindet wore. Sit em 21. Jänner 1994 kunnt d JF as Wuchezittig mit 20 bis 28 Sitte rus. 

Gege d Nennig im Verfassigschutzbericht z Nordrhii-Weschtfale (ab 1994) un z Bade-Wirtteberg (ab 1997) isch di Junge Freiheit grichtlig vorgange. Die Rechtsstritt sin 2005 bzw. 2006 dur Vergliich biiglait wore, d Zittig isch deno nimi in dene Verfassigsschutzbricht gnennt wore. 

Di Junge Freiheit fiert Interview mit allne meglige bekannte Autore un Vertreter vu Medien, Verbänd un Parteie. Kritisiert wird, dass immer wider au Rechtsextremi un Holocaustleigner interviewt were,





</doc>
<doc id="60514" url="https://als.wikipedia.org/wiki?curid=60514" title="Borussia Dortmund">
Borussia Dortmund

Dr Ballspielverein Borussia 09 e. V. Dortmund (churz "Borussia Dortmund", "BVB" oder "BVB 09") isch e Sportverain vu Dortmund. Sy Fueßballsparte nimmt „als Hauptsportart die hervorragende Stellung innerhalb des Vereins“ yy. Borussia Dortmund isch im Mannefueßball ain vu dr erfolgrychschte Klub vu Dytschland. Näbe acht Dytsche Maischterschaften un drei DFB-Pokalsiig het dr BVB 1966 dr Europapokal vu dr Pokalsiiger (un dodermit as erschte dytsche Veryin iberhaupt en Europapokal) un 1997 d Champions League un im nämlige Johr au dr Wältpokal. Di erscht Herremannschaft spiilt in dr Bundesliga un lyt in dr Ebige Tabälle uf em 3. Blatz.

Drotz ass Borussia Dortmund urspringlig as Fueßballverain grindet woren isch, het dr Klub hiet au ne Handball- un e Dischtennisabdailig. Mit iber 130.000 Mitglider isch Borussia Dortmund fimftgrescht Sportverain uf dr Wält. Syt Novämber 1999 sin d Lizänzspiilerabdailig vu dr Borussia, di zwoot Mannschaft un d A-Juged in di bersenotiert "Borussia Dortmund GmbH & Co. Kommanditgesellschaft auf Aktien" uusglageret, wu syt em 23. Juni 2014 im SDAX glischtet isch.

Borussia Dortmund drait d Haimspiil syter anne 1974 im Westfalenstadion uus, wu syt em 1. Dezämber 2005 dr Name "Signal Iduna Park" het.









</doc>
<doc id="60518" url="https://als.wikipedia.org/wiki?curid=60518" title="Jan Böhmermann">
Jan Böhmermann

Dr Jan Böhmermann (* 23. Februar 1981 z Bremen) isch e dytsche Satiriker un Herfunk- un Färnsehmoderator. Är schafft au as Filmproduzänt, Buechautor un Schurnalischt. Bekannt wore isch er vor allem dur s Satiremagazin "Neo Magazin Royale".

Dr Böhmermann isch as Suhn vun eme Bolizischt im Bremer Stadtdail Aumund ufgwachse. Är läbt hite mit syre Familie z Köln.

Är het as Schurnalischt anne 1997 aagfange bi "Die Norddeutsche", ere Lokaluusgab vu dr Bremer Tageszeitungen AG. Ab 1999 het er as Moderator un Reporter bi Radio Bremen gschafft. Är het speter an dr Universitet z Köln e Studium vu dr Gschicht, Soziology un Theater-, Film- un Färnsehwisseschafte aagfange, wun er aber abbroche het.

2004 isch er as Moderator un Komiker zum WDR gange. Derzue het er e Zytlang bim Frankfurter Radiosänder hr3 d Morgesändig "hr3 pop&weck" moderiert.

Im Lauf vu dr Johre het er bi verschidene Radio- un Färnsehsänder Sändige gmacht, zum Byschpel "Lukas’ Tagebuch", "Die ganz große Jan Böhmermann Radioschau" un "Beeck & Böhmermann" bi 1LIVE, "echt Böhmermann" bim WDR, "TV-Helden" un "Was wäre wenn?" bi RTL, "Roche & Böhmermann" bim ZDF, "16 × Deutschland" bi Das Erste, "Neo Magazin" (ab Februar 2015 "Neo Magazin Royale") uf ZDFneo oder as Radiotalk-Moderator in "Lateline". Uf verschidene Radiosänder wird syt 2014 "Sanft & Sorgfältig" uusgstrahlt. E Zytlang isch dr Böhmermann au Mitglid im Team vu dr Harald-Schmidt-Show uf Sat1 gsii. 

Mit dr "Lateline" isch er 2012 uf Tour dur Dytschland gange un mit em Programm "Schlimmer als Jan Böhmermann" ab Merz 2014.

Im Merz 2015 het dr Böhmermann dur e satirische Bydrag e Kontroverse uusglest, wun er bhauptet het, e Video wu dr Günther Jauch presäntiert het un wu dr domolig griechisch Finanzminischter Yanis Varoufakis din dr „Stinkefinger“ zaigt, sei vu ihm manipuliert wore. Fir dää satirisch Bydrag isch dr Böhmermann mit em Grimme-Pryys uuszaichnet wore.

Am 31. Merz 2016 het dr Böhmermann in syre satirische Late-Night-Show „Neo Magazin Royale“ mit eme Gedicht iber dr tirkisch Bresidänt Erdoğan d Gränze vu Satire wellen ufzaigen as Reaktion uf d Debatte um e satirisch Video iber dr Erdoğan uf NDR extra 3. Im Gedicht het er mit ere „Schmähkritik“ iber dr Erdoğan härzoge, „der Mann, der Mädchen schlägt“, dä wett am liebschte „Ziegen ficken und Minderheiten unterdrücken, Kurden treten, Christen hauen und dabei Kinderpornos schauen“. Dr Böhmermann het si meefach uusdrickli vum Inhalt dischtanziert un het druf hiigwise, ab wänn mer an d Gränze vu Satire chunnt. Um des Gedicht isch schnäll e dytschlandwyti Debatte ufchuu, s ZDF het s Video us syre Mediathek uusegnuu. D Reaktion in Bolitik un Prässe sin vu Kritik am Gedicht iber Kritik am ZDF bis zue Kritik an dr Angela Merkel, wu s Gedicht kritisiert het, un Anerkännig fir dr Böhmermann gange. Am 6. April 2016 isch bekannt wore, ass d Staatsaawaltschaft Mainz en Ermittligsverfahre gege dr Böhmermann wäge Verdacht vu dr Belaidigung vu Organ un Verdrätter vu uusländische Staate no StGB ufgmacht heb. Vorhär sin rund 20 Strofaazaige gege dr Böhmermann yygange. Di tirkisch Regierig het die Strofverfolgig gforderet. D Bundesregierig het noch ere Priefig d Staatsaawaltschaft am 15. April 2016 formäll zue däne Ermittlige ermächtigt. Am 11. April 2016 het dr Erdoğan bi dr Staatsaawaltschaft Mainz wäge Belaidigung ( StGB) e Strofaadrag ( StGB) gege dr Böhmermann gstellt.. Am 4. Oktober 2016 het d Staatsaawaltschaft Mainz s Strofverfahre gege dr Böhmermann yygstellt.



Biecher

Herbiecher

Single






</doc>
<doc id="60525" url="https://als.wikipedia.org/wiki?curid=60525" title="Christoph Sieber">
Christoph Sieber

Dr Christoph Sieber (* 19. Januar 1970 z Balenga em Zollernalbkreis uff dr Schwäbischa Alb) ischt a deitscher Kabareddischt.

Dr Christoph Sieber ischt am 19. Januar 1970 z Balenga uff d Welt komma. Wia-nr oi Johr alt gwäa ischt, ischt’r mit seine Eltra noch Nideresche em Schwarzwald-Baar-Kreis zoga, weil deet sei Vadder zom Birgermoischtr gwehlt worra ischt. Sei erschtr Ufftridd vor-a-ma greeßra Publikom hot dr Sieber em Alder vo siiba Johr bei dr Uffihrong vo-ma Theaderstickle en dr Grundschuel z Nideresche ghet ond dobei Theaderluft grocha. Noch-em Abidur hot’r an dr renommirda Folkwang-Universideet en Essen a Studiom em Fach Pantomime oogfanga. Neaba seim Studium hot’r noh an a baar Theader mitgschafft. Sei kinschtlerischa Abschlusspriafong hot’r 1995 mit seim Programm "Abgeschminkt" gmacht. 

Em Johr druff hot dr Sieber mit seim Programm a Gaschtspiil em Mainzer-Forum-Theader "Unterhaus" geaba. Vom 1. Okdobr 2010 bis zom 12. Juli 2013 isch seller Moo Gaschtgeber vom Sidweschtrundunk (SWR) seim Kabaredd-Programm "Spätschicht – Die Comedie Bühne" gwäa, wo oimol em Monat em Kuldurzentrum Mainz vor Publikum uffzeichnet worra ischt. A baar-mol isch dr Sieber au Gascht em Stefan Raab seira Sendong "TV total" beim Privatsender ProSieben ond em Ottfried Fischer seira Sendong "Ottis Schlachthof" beim Boirischa Fernseha gwäa. Heitzodag hot’r reglmäßige Ufftridd en de Sendonga "Satire Gipfel" em Programm vo dr ARD, "Stratmanns – Jupps Kneipentheater im Pott" beim WDR, "Die Anstalt" ond en dr "Heute-show", boide em ZDF. Bei deam Sender moderiirt’r au noh seit 2015 sei oigena Sendong "Mann, Sieber!", ondrstitzt vom Mainzer Musik-Kabareddischda Tobias Mann.





</doc>
<doc id="60526" url="https://als.wikipedia.org/wiki?curid=60526" title="École nationale supérieure de technologies avancées">
École nationale supérieure de technologies avancées

D École nationale supérieure de techniques avancées (ENSTA ParisTech) esch e Technischi Hochschuel z Paris-Palaiseau (Frànkrich). Si isch Mitgliid vo der "Conférence des Grandes Ecoles" und vo der "Université Paris-Saclay".

D Schuel isch 1741 as "École des ingénieurs-constructeurs des vaisseaux royaux" gründet worde und isch die eltisti Ääscheniöörschuel z Frankriich. Si bietet en allgemäins Ääscheniöörstudium aa und bildet jedes Joor öbbe 160 Ääscheniöör us. D Forschig isch äins vo de Hauptgebiet vo dr Schuel.



</doc>
<doc id="60528" url="https://als.wikipedia.org/wiki?curid=60528" title="Bürgermeister von Basel">
Bürgermeister von Basel

In dr Stadt Baasel het s vo dr Middi vom 13. Joorhundert bis ins spöötere 19. Joorhundert s Amt vom Bürgermäister gee.

Dr Inhalt vom Amt vom Bürgermäister het sich im Lauf vo de Joorhundert e chli veränderet. Au wenn dr Bürgermäister bis 1521 vom Bischof vo Baasel iigsetzt worden isch, isch er doch mee as anderi Amtsdrääger dr Verdräter vo dr Baasler Bürgerschaft oder wenigstens vo de aadlige Baasler Familie gsi. Er het im Root dr Vorsitz gha und het sich um die politische und administrative Aagläägehäite vo dr Stadt kümmeret. Zerst häi au dr Vogt und dr Schulthäiss in dene Beriich no öbbis z sääge gha, aber scho nume e baar Joor noch dr Ernennig vom erste Bürgermäister het sich d Rolle vo dene bäide uf d Grichtsbarkäit beschränkt.

Im Joor 1253 wird dr ersti Baasler Bürgermäister erwäänt, dr Ridder Heinrich Steinlin, wo dr Bischof Berthold vo Pfirt ernennt het. Dr Steinlin het offesichtlig in dr Stadt schon e chli e Posizioon ghaa, wenn dr Ridder Konrad Vorgassen, e früenere Baasler Schulthäiss, wirklig si Unggle gsi isch.
Dr zwäit Bürgermeister, immer no zur Zit vom Berthold vo Pfirt isch dr Peter Schaler gsi. D Schalers häi in dere Zit z Baasel vil z sääge gha. Wie anderi Familiemitgliider isch au dr Peter Schaler e zitlang Vogt und Schulthäiss gsi und noch iim si in de neggste 120 Joor no siibe anderi Schaler Bürgermäister vo Baasel worde: e Nöwöö vom Peter, zwäi Söön, zwäi Änkel und zwäi Uränkel. Noch em Schaler si d Riichs zum Zug cho mit zwäi Bürgermäister, wo zwüschene e Kornmerkte am Rueder gsi isch.

Dr Heinrich vo Nöijeburg het denn s Rächt vo dr Bürgerschaft zum e Bürgermäister verbrieft und dr Stadt im Joor 1263 iiri ersti Verfassig gee. In dere Handfesti het dr Bischof, und noch iim alli andere Bischöf bis zum Aafang vom 15. Joorhundert, dr Bürgerschaft versproche, iire e Root und e Bürgermäister z gee, wenn si das wurd verlange, und die wurde alli vom ene Kieserkollegium gweelt und vom Bischof bestäätigt und müesse denn iirem Ooberher öffentlig Dröiji schwööre. Wie stark d Stadt denn scho gsi isch, cha mä dra gsee, ass si nid nume die politische Rächt bechoo het, sondern ass dr Bischof drfür s Verspräche bechoo het, ass d Stadt iin wurd understütze. Dr Heinrich het säggs Bürgermäister ernennt, under iine dr erst vo de Marschalks, wo spööter no drei Bürgermäister gstellt häi, und zwäi Münch. In öbbe hundert Joor si zää vo deene Bürgermäister vo Baasel gsi. Alli die Bürgermäister si as Ministeriali im Dienst vom Fürstbischof zur Macht cho und häi zur Bardei vo de Psitticher ghöört. Wo dr Rudolf vo Habsburg dütsche Köönig worde isch, het er s duuregsetzt, ass d Psitticher mit iire Riwaale, de Stärner, wo zur Bardei vo de Habsburger ghöört häi, im Amt wurde abwäggsle. No under em Heinrich vo Nöijeburg isch dr erst Landaadlig, dr Mathias vo Eptige Bürgermäister worde und vo denn aa häi sich d Bischöf mäistens an d Reegle vom Köönig ghalte.

1376 isch e Ruckschlaag cho für d Bürgerschaft. Wääred dr Böse Fasnacht het e Mob habsburgischi Ritter aagriffe, wo zum e Durnier in d Stadt choo si. Under de Aadlige, wo denn gege d Stadt klagt häi, si au Münch und Ramstäiner gsi, Verwandti vo Baasler Bürgermäister, wo sich eso offe gege d Inträsse vo dr Stadt gstellt häi. D Stadt isch noch em Richtspruch gege sä denn e baar Joor lang vo de Habsburger dominiert worde. 1384 aber het dr Root e baar Understürzer vom Bischof, drunder vier Bärefelser, zwäi Rotbärger und zwäi Fröweler, beschuldigt, ass si gege d Inträsse vo dr Stadt ghandlet häige, wil si mit em Gegebischof Werner Schaler konspiriert häige. Si häi alli Ämter und Würde und sogar s Baasler Bürgerrächt verloore und si us dr Stadt usgwiise worde.

Zum sich vo dr fürstbischöflige Oobrikäit unabhängiger mache, het Basel druf im Joor 1385 s Amt vom Ammäister iigfüert, wie s scho z Stroossburg bestande het. Dä isch vo de Zümft gweelt worde und eso häi d Bürger e Verdrätter gha, wo nid wie dr aadlig Bürgermäister vom Bischof ernennt und abhängig gsi isch, sondern nume iiri Inträsse verdrätte het. 1390 häi d Zümft wider uf en Ammäister verzichdet. 1410 si non emol zwäi Würdedreeger us dr Stadt usgwiise worde: dr Bürgermäister Ludman vo Rotbärg, wo as e gwaltdäätige Autokrat sich über d Verfassig äwäggsetzt häig, und dr Oberstzumftmäister Henman Fröweler vo Eerefels, won en drbii understützt häig. D Zümft häi druf wider Ammäister afo weele. S Grichtsurdäil gegen e Fröweler isch herter usgfalle as gegen e Bürgermäister und es gseet us, wie wenn dr Oberstzumftmäister die driibendi Chraft gsi sig. Dr Rotbärg uf jeede Fall isch scho noch e baar Joor wider zrugg gsi und isch no zwäimol Bürgermäister worde. Usser em Ludman si no anderi Rotbärger Bürgermäister gsi: si Vater, si Brueder und äine vo sine Söön und en andere Soon, dr Arnold, isch Bischof worde und het dr Bischofshoof baut.

Dr Fall vom Ludman vo Rotbärg het die ganzi Broblematik vom Baasler Bürgermäisterdum in dere Zit uf e Spitz brocht. Uf dr äinte Site si die Aadlige, wo Bürgermäister häi döfe wärde, mäistens Läächedrääger vo fremde Here gsi und häi vilmol mee druf gloost, was die z sääge gha häi as d Bürgerschaft. Die het sich as Reakzioon uf daas e baar Mol über d Verfassig äwäggsetzt und 1374, 1387 und 1388 Bürgermäister für e Joor gweelt, wo Achtburger und nid aadlig gsi si.

Uf dr andere Site het d Stadt mit iirem Bischof müesse uschoo und das isch vilmol nid guet gange. 1365 het dr nöi Bischof Johann vo Vienne behauptet, ass sich d Stadt in d Vorrächt vom Stift düeg iigmische und er het sich doorum gwäigeret, d Handfesti z ernöijere, und es isch en Interdikt über d Stadt verhängt worde.

Wo s um e Bischof wider e chli rueiger worde isch, isch d Krise vo 1374 choo. D Stadt het afo verlange, ass die Aadlige iire e Dröiäid wurde schwööre, oder aber d Stadt wurde verloo. Dr Root het kä Verdraue in sä me gha und het dr Usschuss vo de Fümf Häimlige gschafft. In däm si zerst die mäiste Mitgliider und schliesslig alli Bürgerligi gsi. Wäge däm isch s zun ere Usenandersetzig mit em Hoochstift choo und schliesslig het sich dr Bischof gwäigeret, dr Root z ernöijere. Er het em Henman vo Ramstäi verbote sich zur Waal z stelle und dr Root het denn dr bürgerligi Hartmann Rot zum Bürgermäister gweelt und dr Ramstäi für fümf Joor us dr Stadt verbannt. Nid alli Aadlige häi dr Dröiäid verwäigeret, aber no zwäimol het d Stadt Achtburger zum Bürgermäister gweelt, die ehemoolige Oberstzumftmäister Konrad zer Sunne im Joor 1387 und Jakob Zibol im 1388i. Die alte Baasler Gschlächter si zum e groosse Däil us dr Stadt uf iiri Bsitz im Markgrööflerland oder im Elsass züüglet, und zruggbliibe si vor allem d Bärefelser, d Ramstäiner und d Rotbärger.

Eso si noo di noo die lokaale Aadlige us dr Politik vo dr Stadt verschwunde. D Achtburger häi e Zitlang Bürgermäister gstellt und denn si s immer wider emol fremdi Aadligi gsi wie die elsässische Andlauer und Flachslander, d Soledurner Gilgebärger oder d ze Rhiin, wo denn scho so lang im elsässische Dornach gläbt häi, ass si mit dr Stadt nüt me z due gha häi. Das isch fast immer guet gange bis uf e Hans Imer vo Gilgebärg, wo 1499 d Stadt het müesse verloo, wil er sich für d Ööstriicher iigsetzt het. In dere Zit het s scho so weenig aadligi Kandidaate für s Bürgermäisteramt gee, ass e baar Joor kä Bürgermäister sondern nume e Statthalter iigsetzt worde isch: 1495 dr Hartmann vo Andlau, wo im Joor vorhär Bürgermaister gsi isch, 1500 dr Achtburger Ludwig Kilchmann und 1501 dr bishäärig Oberstzumftmäister Peter Offeburg. 1501 het mä denn dr Offeburg und dr Heinrich Zeigler zu Ridder gschlaage und die häi sich denn vo 1502 bis 1515 as Bürgermäister abgwäggslet. 1516 isch dr Jakob Meyer zum Haas dr letscht Baasler Bürgermäister worde, wo vom Bischof, em Christoph vo Utehäim, bestäätigt worde isch. Dr Meyer isch nid emol Achtburger gsi, sondern äifach e bürgerlige Wäggsler, wo aber bi de Husgnosse zümftig gsi isch, dr Zumft wo em Bischoff nooch gstande isch. vo 1521 bis 1529 si d Junker Adelbärg Meier und Heinrich Meltinger Bürgermäister gsi, äi Joor dr äint, äi Joor dr ander.

D Baasler Bürgermäister häi in dere Zit immer wider emol ghulfe, d Stadt vorwärtszbringe. Das isch vor allem wichdig gsi, wo s Konzil vo Baasel uf Ferrara züüglet isch und Baasel alli die Iinaame verloore het, wo mit ere so groosse Veraastaltig Hand in Hand gange si. Mä het sich Löösige für das Brobleem überläit und äini isch d Gründig von ere Uniwersidäät gsi. So isch dr Bürgermäister Hans vo Flachsland uf Mantua und het vo dört d Stifdigsbulle für d Baasler Uniwersidäät häimbrocht, wo dr Babst Pius II. am 12. Novämber 1459 underschriibe het. E Joorzäänt spööter isch dr Hannsen vo Bärefels 1471 uf e Riichsdaag z Räägensburg und d Stadt het dört am 11. Juli vom Kaiser Friedrich III. s Rächt «für ewigi Zite» bechoo, jöörligi Mässe abzhalte. D Herbstmäss, wo 14 Dääg vor em Martinsdaag (em 11. Novämber) aafoot, isch hüte no äini vo de grösste Mässe in dr Regioon.

Die erste Joorzäänt vom 16. Joorhundert si für d Stadt Baasel revoluzionäär gsi. Nid nume het si sich dr Äidgenosseschaft aagschlosse, eme Staatebund, wo politisch und mildäärisch nid z verachde gsi isch, si het sich au vo iirem fürstbischöflige Ooberher befreit, mit dr katholische Chille broche und d Baasler Kiirche reformiert. Dr Bürgermäister isch nid nume s Ooberhaupt vo dr Stadt gsi, wie mä hüt wurd dängge, sondern vom Ort Baasel, vom Kantoon, und wil nume e chliine Däil vo dr Baasler Bevölkerig in de Zümft organisiert gsi si, wo s Sääge gha häi, si die mäiste Lüt ooni politischi Representazioon gsi bis zur Baasler Revoluzioon im Joor 1798, wo au dr Landbevölkerig e gliichberächtigti Partizipazioon im politische Lääbe vom Kantoon versproche het. Aber au mit dr beschränggte Demokratii isch s nit grad guet gstande. Zwar het dr Root, wo d Ämter bsetzt het, schliesslig nume no us Verdräter vo de Zümft bestande, aber wil er sich sälber ernöijeret het, isch dr Iifluss vo dr Weelerschaft uf si Zämmesetzig beschränggt bliibe. Immer wider si Verdräter vo de gliiche Familie gweelt worde. Dr Grooss Root, wo s politische Spektrum e chli witer gsi isch, het bis zum Putsch vo 1690 nume zwäiti Giige gspiilt. In däm Joor het er d Macht an sich grisse und dr Chläi Root und dr Bürgermäister zu sine exekutive Organ gmacht. Das het deene Hoochwürde aber immer no vil Macht gloo und entsprächend grooss isch d Eererbietig gsi, wo die äifache Bürger dr Oobrikäit witer zäigt häi. Im 1691er-Wääse häi d Zümft brobiert, ere gröössere Öffentlikäit politische Iifluss z gee, was aber dr Groosse Root schliesslig verhinderet het.
1516 isch zum letschte Mol d Waal vom ene Baasler Bürgermäister vom Bischof bestäätigt worde. Am Johannisdaag, em 24. Juni 1516 het s Kieserkollegium dr Jakob Meyer zem Haas zum Bürgermäister vo Basel gweelt. Er isch us de Räije vo de Zümftige choo, wo sit 1506 im Kieserkollegium verdräte gsi sii. Im Joor 1515 het mä denn zu iire Gunste alli Vorrächt vo de Patrizier, dr sogenannte «Hooche Stuube», bi de Waale zu öffentlige Ämtern abgschafft. Dr Kunsthistoriker Nikolaus Meier gseet en as e "homo novus", e «nöije Maa» us em Gäldaadel, wo dr erblig Aadel abglööst het und as e sonige häig er sich vom Hans Holbäi lo moole, mit Fingerring und ere Goldmünze in dr Hand. En Interpretazioon vo dr Christl Auge dütet die Münze hingeege as Hiiwiis uf s Münzbriwileeg vo dr Stadt Basel, wo dr Meyer mit gschicktem Verhandle usghandlet häig. 1521 isch s im sogenannte «Bangsioonesturm» zu Stroosseschlachte zwüsche Aahänger vom franzöösische und vom kaiserlige Lager in dr Stadt ko. Dr Bürgermäister Meyer zum Haas und fümf Mitgliider vom Root häi iir Amt verloore und si verhafdet worde. Vo däm Joor aa si d Baasler Bürgermäister vo de bäide Rööt gweelt worde, und dr Adelbärg Meyer zum Pfiil isch Bürgermäister worde.

Im Machtwakuum, wo wägen em Bangsionesturm entstande isch, häi d Zümft d Oberhand im Root gwunne und dä het am 12. Merz 1521 mit eme Rootsbeschluss d Waal vom Bürgermäister, Zunftmäister und vo de Rööt nöi greeglet. Er het sich eso vo dr bischöflige Herschaft losgsäit, d Ämter äigemächdig afo bsetze und schliesslig 1524 e wichdigi fiskali Rächtsame vom Bischof abgschafft und dr Martinszins nüme vo de Bürger iizooge. Dr bischöflig Coadjutor und Dekan vom Domstift Baasel, dr Nikolaus vo Diessbach, het zwar wider, wie scho bi dr Abschaffig vom bischöflige Ernennigsrächt, vor dr Daagsatzig brotestiert, aber au dasmol kä Glück gha.

Wääred em Joorzäänt vo dr Reformazioon het dr Adelbärg Meyer zum Pfiil im Amt vom Bürgermäister as Verdräter vo de Zümft mit em Heinrich Meltinger abgwäggslet, won e Patrizier us dr "altglöibige" Bardei gsi isch. Dr Meyer zum Pfiil wird zu de reformatorisch gsinnte Chreft im Root zelt, er isch aber nit wie dr Jakob Meyer zum Hirze as Verfächter von ere Ernöijerig vo dr Kiirche ufdräte. Er het eender zur Grubbe vo dene Rootsmitgliider ghöört, wo zwar d Entwigglig zur Reformazioon aane Schritt für Schritt mitgmacht häi, aber brobiert häi, radikali Veränderige z verhindere. Dank sonige Aasträngige häi z Baasel, au wenn d Ufreegig grooss gsi isch, no wääred Joore bäidi Barteije iiri Religioon frei chönne usüebe, bis 1529 e Bildersturm dr Begriff vo dr Toleranz für e langi Zit us Baasel verbannt het. As Füerer vo dr Middelbardei zwüsche de konfessionspolitische Posizioone in de 1520er Joor het mä ooni dr Adelbärg Meyer zum Pfiil innepolitisch nid vil chönne mache.

In dr Helvetische Republik isch s Amt vom Bürgermäister ufghobe worde. Mit dr Mediazioonsakte vo 1803 häi d Kantöön die mäiste vo iire ehemoolige Rächt zruggbechoo und Baasel het wider e Bürgermäister gweelt. Das isch denn eso gange: Dr Groossi Root het zwäi Bürgermäister us em Chläine Root gweelt. Die si Mitgliid vom Chläine Root bliibe und häi jeedes Joor abgwäggslet. Dr amtierend Bürgermäister het dr Vorsitz vom Chläine und vom Groosse Root gha; dr Bürgermäister, wo grad nid fungierd het, isch si Stellverdrätter gsi und gliichzitig dr Vorsitzend vom Appellazionsgricht. Wie d Bürgermäister gweelt wärde isch in dr Verfassig vo 1814 brezisiert worde: dur e ghäims absoluts Stimmemeer.

Aber d Stadt und si Elite si sit dr Zit vo dr Revoluzioon im 1798i wider seer vil konserwativer worde. Am dütligste cha mä daas am Bürgermäister Wieland gsee, wo vo 1812 aa zwanzig Joor lang s Ooberhaupt vo dr Stadt gsi isch. Er het emol d Helvetik understützt und isch denn noch em Fall vom Napoleon gegen e radikali Wideriifüerig vo de Verheltnis vom "Ancien Régime" gsi, aber in dr Restaurazioonszit het er immer weeniger uf d Beschwärde vo dr Landbevölkerig gloost. D Verfassig vo 1831 het nid vil gänderet an dr Situazioon. Z erwääne isch doo im Bezug uf d Funkzioone vo de Bürgermäister nume, ass vo denn aa dr Bürgermäister, wo nid im Amt gsi isch, nüme dr Vorsitz vom Appellazioonsgricht gha het. Aber eso isch s denn choo, ass de Baaselbieter d Mätzli vo de Stadtbaasler verläidet si und si sich im ene eligante Bürgerchriegli vo dr Stadt glööst häi, und dr konserwativi Baasler Bürgermäister Johann Rudolf Frey het s nid chönne verhindere.

Im Joor 1873 isch dr Karl Burckhardt-Iselin zum Bürgermäister gweelt worde. Die stockkonserwativi Stadt het d Dotaalrewisioon vo dr Schwizerische Bundesverfassig im Joor 1874 as Aastooss brucht, zum iiri politische Instiduzioone z modärnisiere. Dr linggs-freisinnigi Burckhardt-Iselin het dr Vorsitz vom Verfassigsroot übernoo, won e nöiji Kantonsverfassig usgarbäitet het. Die isch 1875 in Chraft dräte und het d Baasler Stadtregierig demokratisch organisiert, so wie mä das hüt verstoht. Dr Chläi Root isch zum Regierigsroot worde, wo us vollamtlige Regierigsrööt mit eme System vo Departemänt bestoot und s Amt vom Bürgermäister isch abgschafft worde.



</doc>
<doc id="60529" url="https://als.wikipedia.org/wiki?curid=60529" title="Jean-Marie Arrus">
Jean-Marie Arrus

De Jean-Marie Arrus (* 14. Oigscht 1956 z Colmer) ésch e elsassischer Kàbàrettischt un Schàuischpehler.

Dr Jean-Marie Arrus chunnt von ere Familie, wo no Elsässisch chönne het. Si Vater isch Muusiker gsi.
As chliine Stumpe het er welle Gloon wärde. Er het as Moderator für e lokals Radio und bi festlige Aaläss gschafft. 

1989 isch er bekannt worde dank dr Färnseesändig "La classe" uf FR3. Er het uf dr Büüni afo ufdräte und s "Festival du rire de Colmar" gründet, wo spööter s "Festival de l'humour de Colmar" worde isch.. Noch e baar Joor het er d Büüni ufgee und het e Kolmarer Diskothek gläitet. 

2005 isch er mit dr Uffüerig «Que des histoires», won er din elsässischi Figuure kreiert het wie dr «Berry» le "Bür" (en elsässische Buur), d Husfrau «Madame Ida» und anderi. 2008 isch er mit ere witere Uffüerig ufdräte, «Encore et toujours des histoires», won er mit em Jean-Philippe Pierre zämmegschafft het, eme Radiomoderator uf France Bleu Alsace. Im Dezämber vo däm Joor isch er mit em Christian Maurer in «Les Papossibles» ufdräte. 2014 het er si Schou mit Erfolg z Montreal zäigt. Denn isch er uf Duur im Elsass und dr Moselregion gsi. 2016 het er mit em Jean-Philippe Pierre e nöiji Schou, «Les Ratsch», uf d Büüni brocht


</doc>
<doc id="60553" url="https://als.wikipedia.org/wiki?curid=60553" title="Gesellschaft">
Gesellschaft

Gsellschaft stoot für:



</doc>
<doc id="60554" url="https://als.wikipedia.org/wiki?curid=60554" title="Karl Burckhardt-Iselin">
Karl Burckhardt-Iselin

Dr Karl Burckhardt-Iselin (* 2. Juli 1830 z Baasel; † 24. August 1893 z Baasel) isch e Schwizer Politiker gsi.

Dr Karl Burckhardt het Rächtswüsseschafte an de Uniwersidääte Baasel, Göttinge, Berlin, Greifswald, Häidelbärg und Bariis studiert. Z Göttinge isch er Mitgliid im Corps Bremensia gsi. Er het zum Dr. iur. bromowiert und isch denn 1859 Staatskanzlist und Rootschriiber z Baasel worde, 1868 Undersuechigsrichter, 1871 Kriminal- und Bolizeirichter und 1872 Grichtsbresidänt.

Vo 1861 bis 1873 isch dr Burckhardt im Groosse Root vom Kanton Baasel-Stadt gsässe. 1873 isch er dr (letscht) Bürgermäister vo Baasel worde. 1875 isch er Verfassigsroot gsi, noch dr Dotalrewisioon vo dr Kantonsverfassig isch er vo 1875 bis 1893 as Regierigsroot Vorsteher vom Bolizeidepartemänt gsi. Gliichzitig Parallel isch er vo 1875 bis Septämber 1889 au Nazionalroot gsi, und 1879/80 Bresidänt vom Nazionalroot. Er isch e Verdrätter vom lingge Freisinn gsi. Vo 1880 bis Mai 1891 isch er au no Resärve am Bundesgricht gsi.



</doc>
<doc id="60555" url="https://als.wikipedia.org/wiki?curid=60555" title="Sorbonne">
Sorbonne

D Sorbonne isch e Geböid im Bariiser "Quartier Latin". Im Middelalter isch s dr Sitz vom Kolleg vo dr Sorbonne gsi – eme Däil vo dr alte Bariiser Uniwersidäät – und isch eso im allgemäine Sproochgebruuch zum ene Sünonüüm für die alti (bis 1793) und spööter au für die nöiji Bariiser Uniwersidäät (1896–1971) worde.

Zur Zit wird dr Naame und dr zentral Geböidkomplex im 5. Arrondissemänt vo drei vo de drizää Bariiser Uniwersidääte brucht, wo bi dr Uniwersidäätsreform vo 1970/71 entstande si: "Paris I Panthéon-Sorbonne", "Paris III Sorbonne Nouvelle" und "Paris IV Paris-Sorbonne". Im Geböid vo dr Sorbonne si au no Däil vo dr Uniwersidäät Bariis Descartes und vo dr "École pratique des hautes études", dr "École nationale des chartes" und s gmäinsame Rektorat ("Chancellerie") dehäi.

D Sorbonne lit uf dr "Rive Gauche", em lingge Uufer vo dr Seine, an de Häng vom Hügel "Montagne Sainte-Geneviève" im 5. Arrondissemänt. Si bildet dr Middelpunkt vom Studänteviertel "Quartier Latin". Dr Hauptiigang lit in dr "Rue Victor Cousin", Nääbeniigäng het s in dr "Rue Cujas" und dr "Rue Saint-Jacques". Dr Iigang zum Rektorat befindet sich in dr "Rue des Écoles".




</doc>
<doc id="60568" url="https://als.wikipedia.org/wiki?curid=60568" title="Theater in Basel">
Theater in Basel

D Zaal vo de Theater z Baasel isch für d Gröössi vo dr Stadt bedütend. Die mäiste von ene si Chläibüünine, wo sich jedi an iir bsundrigs Publikum richdet. 

S wichdigste Theater z Baasel isch s Stadttheater «Theater Basel», e Dreispartehuus, wo Drama, Opere und Ballett zäigt. Es isch s äinzige staatlige Theater in dr Stadt und wird stark subwenzioniert.
Die Baseldytschi Bihni füert Stück uf Baaseldytsch uf, die mäiste von ene Übersetzige. S Marionettetheater im Zähntechäller am Münsterblatz 8 adaptiert Theaterstück, wo für die groossi Büüni gschriibe worde si, für Marionette. S Theater Fauteuil zäigt Äigebrodukzioone und isch e beliebti Büüni für Kabarettiste. S Förnbacher Theater isch d Häimbüüni vo dr «Helmut Förnbacher Theater Company», wo sich uf klassischi Drama konzentriert.
S Freije Theater Baasel isch s Danzstudio vom «Danzbüro Baasel» an dr Güeterstrooss 145. Dr Hansjörg Hersberger und siis Ansämbel füere im Häbse-Theater Äigebrodukzioone uf, drunder Miusicl und Operette. Im junge theater baasel spiile brofessionelli Schauspiiler zämme mit Laie, wo im Theater e Kurs gmacht häi. S Musical-Theater Basel isch e Groosstheater, wo vor allem Miusicl uffüert. S Theater Arlecchino konzentriert sich mit liichter Chost uf Familie mit Chinder, s Brogramm vom Theater im Düüfelhoof bestoht vor allem us Satiire- und Kabarettvorstellige, und s Vorstadttheater Basel isch e Theater für Chinder an dr Dalbevorstadt.

Faarendi Schauspiiler si scho sit em Middelalter z Baasel ufdrätte. Sicher wäiss mä vo Uffüerigsbewilligunge für wanderndi Komödiedrubbe sit 1651. Im 18. Joorhundert isch denn s Ballehuus am Rossmäärt zur erste feste Büüni in dr Stadt worde, aber au in meerere Zumftstuube het s immer wider emol Theateruffüerige gee. Im 18. und 19. Joorhundert häi sich denn d Baasler Oligarche für e ständigs kulturells Aagebot afo iisetze. Mit dr Muusig het s aagfange. 1692 häi Muusigliebhaaber s Collegium Musicum gründet, wo sich nodinoo brofessionalisiert het. Das het im 18. Joorhundert Konkurränz bekho, wo immer mee Theater- und Operekompanie z Baasel duurezooge si und s Publikum und sogar d Muusiker vom Collegium sälber vilmol e Theateruffüerig eme Konzärt vorzooge häi. Im 19. Joorhundert het d Stadt denn sälber afo Gäld in d Kultur inwestiere und Hüüser afo baue, wo scho denn noch em altbewäärte kapitalistische Grundsatz vo dr Brivatisierig vo de Gwünn und dr Sozialisierig vo de Verlust funkzioniert häi. 

Für s erste Stadttheater, s Theater uf em Blömli, wo 1834 ufdoo worde isch im ene Geböid vom Archidekt Melchior Berri, het d Stadt ere brivate Akziegsellschaft e Grundstück überloo. S Blömli het 1'300 Blätz gha, was ä bedrächtligi Grössi gsi isch für ä Schdadt wie Basel, wo denn nume 26'000 Iiwohner gha het. Zwar hätt sich s Theater sälber sötte finanziere, aber das isch schwiirig gsi. En ersti indiräkti Subwenzioon in dr Form vo Holz het s Theater scho 1847 bekhoo, und sit 1866 häi s d Stadt und dr Kantoon au finanziell understützt. 1873 het d Stadt denn s Geböid übernoo und s zum e Schuelhuus umbaut.
E nöis Theatergeböid, wo 1875 iigweiht worde isch, isch 1904 aabebrennt und denn wider ufbaut worde. 1912 isch e zwäits groosses Theater, s Kiechli mit 1500 Sitz baut worde, wo aber noch em Zwäite Wältchrieg zum e Kino umfunkzioniert worde isch. D Komödie isch 1950 as en äigeständigs Kammerspiiltheater ufdoo worde und het 1969 mit em Stadttheater fusioniert. In dr Zit noch em Zwäite Wältchrieg, wo vo dr Hoochkonjunkduur brägt gsi isch, si mee und mee Chläibüünine ufdoo worde und schliesslig 1995 non e zwäits Groosstheater, s brivaate Musical-Theater Basel.


</doc>
<doc id="60569" url="https://als.wikipedia.org/wiki?curid=60569" title="Kleinkunstpreis Baden-Württemberg">
Kleinkunstpreis Baden-Württemberg

Dr Kleikunschtpreis Bada-Wirdaberg ischt a Auszeichnong, wo seit 1986 vo dr Regirong vom Land Bada-Wirdaberg vorliha wuud. Mr muaß mendeschdens 16 Johr alt sei, om den Preis kriaga zo kenna. Teilnahmeberechdigt send sowohl Einzlpersona wia au Grubba.

Mit-em Preis sollet Perseenlichkeida auszeichnet werra, 

Betreit werra duat der Preis vo dr "Akademie Schloss Rotenfels" z Gaggenau.

Vorgeba werdet en dr Regl en jedem Johr drei Hauptpreis ond oi Ehrapreis zo je 5.000 Euro ond – seit-em Johr 2.000 – oi- bis zwoimol jeweils 2.000 Euro zor Ferderong vo jonge Talent. Finanziirt wuud der Preis jeweils zor Hälfde vom Land Bada-Wirdaberg ond vo dr Staatlicha "Toto-Lotto GmbH Baden-Württemberg".

Ausgsuacht werdet dia Preisträger vo-ra 10-kepfiga Jury, wo sich zammasetzt aus Kridiker, Voroostalder ond namhafde Interpreda, do dronder dr Stuegerter Kabareddischt Christoph Sonntag, d Karlsruher Musik-Kabareddischdin Annette Postel sowia dr Christoph Mohr ond dr Lothar Hasl vom Sidweschtrundfunk.




</doc>
<doc id="60570" url="https://als.wikipedia.org/wiki?curid=60570" title="Pulitzer-Preis">
Pulitzer-Preis

Dr Pulitzer-Bryys isch e US-amerikanische Schurnalischte- un Mediebryys. Är isch dr wichtigscht Schurnalischtebryys un mit dr Uuszaichnige fir Rioman un Sachbiecher dr wichtigscht amerikanisch Literaturbryys. Derzue wären au Reportasche, Foto, Karikature, Lyrik, Theaterstuck un Musikufnamen uuszaichnet. Dr Bryys isch mit 10.000 US-Dollar dotiert.

Dr Bryys isch vum Schurnalischt un Zytigsverleger Joseph Pulitzer gstiftet woren un wird syter anne 1917 vergee. liehen. All Johr wäre d Bryysdreeger Ändi April vu dr Pulitzer-Schurnalischte-Schuel an dr New Yorker Columbia Universitet bekannt gee. Uusgwehlt wäre si vun ere Jury us US-amerikanische Schurnalischten un Verleger.




</doc>
<doc id="60571" url="https://als.wikipedia.org/wiki?curid=60571" title="Basler Kunstszene">
Basler Kunstszene

D Baasler Kunstszeene isch dr wirtuell Ruum, wo sich Künstler, Kunstliebhaber, Kunsthändler und anderi, wo sich mit Kunst befasse, in dr Stadt Baasel din beweege. 

E starke Iifluss uf d Kunstszeene häi Iirichdige wie dr Baasler Kunstveräin, s Kunstmuseum, d Art Basel oder dr Kunstkredit, wo d Künstler diräkt understütze oder zwüsche iine und de Kunstliebhaaber vermiddle. Im Fall vo Kunstmässe wie dr Art Basel isch s Inträssi vo de Organisatore primär finanziell, wie vilmol au daas vo de Köifer, wo Kunst as Inwestizioon gseen wie Goldbaare. Ass d Art Basel iire Standort hüte no z Baasel het, isch nume no historisch bedingt. Au Galerie müesse vom Gäld häär richdig stoo, aber die mäiste gseen d Förderig vo lokaale oder vo junge Talänt as e wichdigi Däil vo iirer Aarbet. So isch d Galerii vom Ernst Beyeler noch sim Dood zwar zuedoo worde, aber er het si Vermööge dr Fondation Beyeler vermacht, eme Kunstmuseum z Rieche, wo die brivaati Kunstsammlig vom Ehebaar Beyeler für d Öffentlikäit zuegänglig macht. Bi de öffentlige Instiduzioone wie em Kunstkredit isch d Förderig vo de Künstler us dr Regioon d Hauptufgoob; d Museum hingeege gseen sich as Bewaarer und Vermiddler vo Kunst im Allgemäine, häi aber vilmol e bsundrig positivs Verheltnis zu lokaale Künstler.



Verein Galerien Basel (Website)


</doc>
<doc id="60572" url="https://als.wikipedia.org/wiki?curid=60572" title="Freiheitliche Partei Österreichs">
Freiheitliche Partei Österreichs

Di Freiheitliche Partei Österreichs (FPÖ) isch e Bartei z Eschtrych. No dr Mainig vu Bolitikwisseschaftler im In- un Uusland het si sich unter ihrem ehmolige Vorsitzer Jörg Haider zuen ere rächtspopulistische Bartei entwicklet, zum Dail wird ere au Nechi zum Rächtsextremismus atteschtiert.

D FPÖ isch im Nationalrot, in allne nyyn Landdag un e Huffe Gmaireet verdrätte. Si siit sich sälber as Verdrätteri vum „Dritte Lager“ un as Erb vum nationalliberale Wärtsischtem vu dr burgerli-demokratische Revolution vu 1848.

D Bartei isch am 3. Novämber 1955 grindet wore.

Syter anne 2015 isch d FPÖ im Burgeland Dail vun ere Koalition mit dr SPÖ unter em Landeshauptmann Hans Niessl, Z Obereschtrych git s im Rame vu dr Proporzregierig e Zämearbet zwische dr FPÖ un dr ÖVP unter em Landeshauptmann Josef Pühringer.




</doc>
<doc id="60573" url="https://als.wikipedia.org/wiki?curid=60573" title="Basler Kunstkredit">
Basler Kunstkredit

Dr Baasler Kunstkredit isch e Ressor in dr Abdäilig Kultur vom Bresidialdepartemänt vom Kantoon Baasel-Stadt, wo d Ufgoob het, zitgenössischi Künstler us dr Regioon z fördere. Für daas organisiert er jeedes Joor Wettbewärb und kümmeret sich um si Sammlig, wo mee as 5000 Wärk umfasst. Dr Sitz vom Kunstkredit Basel-Stadt isch am Dalbe-Graabe 16 z Baasel.

Dr Kunstkredit het e langi Dradizioon. Er isch 1919 gründet worde, nid nume zum Kunst z vermiddle sondern au zum de Künstler, wo noch em Erste Wältchrieg e schweere Stand gha häi, under d Ärm z griffe. Hüte isch s Kriterium zum gförderet wärde die künstlerischi Kwalidäät vom Wärk und nit die finanzielli Laag vom Künstler.

Er het hüte e Büdsche vo numen ere halbe Million Franke bro Joor. Mit däm bewaart er si Sammlig uf und chauft nöiji Wärk, won er denn vilmol öffentlig usstellt, wie d "Helvezia uf dr Räis" am Chläibaasler Kopf vo dr Middlere Brugg. Das füert immer wider emol zu Greed, wenn e Wärk umstritte isch.

D Kommission, wo d Gälder verdäilt, bestoot us Künstler und Kuratore, wo vom Regierigsroot usgweelt wärde, eme Verdräter vom Bresidialdepartemänt und em Kantonsbaumäister, wo in Sache Kunst am Bau öbbis z sääge het. Mitmache bi de Usschriibige chönne Künstler, wo sälber oder s Wärk von ene öbbis mit Baasel, sig s em Land oder dr Stadt, z due häi.

Die mäiste Wärk us dr Sammlig hänke in de Aarbetsrüüm vo dr kantonale Verwaltig. Die wo dört schaffe, döfe si sälber uuselääse, müesse denn aber drei Joor lang mit ene lääbe. Nume für e Baschi Dürr, em Vorsteher vom Justiz- und Sicherhäitsdepartemänt, het s in dr Sammlig nüt gha, wo guet gnueg für en gsi isch, und er het en äxtra Wettbewärb lo usschriibe.



</doc>
<doc id="60575" url="https://als.wikipedia.org/wiki?curid=60575" title="Estelle Balet">
Estelle Balet

D Estelle Balet (* 19. Dezämber 1994 z Vercorin; † 19. April 2016 bi Orsières) isch e Schwyzer Freeride-Sportleri un zwaifachi Wältmaischteri (2015, 2016) gsii.

D Balet isch in dr Bärg ufgwachse, het frie Schyyfahre glehrt un isch mit 10 Johr zum Snowboarde chuu. Si het si uf s Freeriden im Wald un in diefem Bulverschnee un au an gääche Wänd spezialisiert.

Mit ihrem zweete Blatz bim "Verbier Extreme" 2013 het si si fir d Freeride World Tour (FWT) 2014 qualifiziert un isch im Merz 2014 Vize-Wältmaischteri wore. Anne 2015 isch d Balet as bishär jingschti Dailnämeri Wältmaischteri im Snowboard-Freeride wore. Im Dezämber isch si im Kanton Wallis zur Sportleri vum Johr 2015] gwehlt. Im April 2016 het si bi dr "Freeride World Tour" ihre zweete Wältmaischtertitl gwunne.

Am Morge vum 19. April 2016 isch d Balet mit 21 Johr dur e Lawine uf em Bärg Le Portalet (Mont-Blanc-Gruppe) gstorbe, derwlyscht si an Dräiarbete zuen eme Film gschafft het.


</doc>
<doc id="60577" url="https://als.wikipedia.org/wiki?curid=60577" title="Waclaw Orlikowsky">
Waclaw Orlikowsky

Dr Waclaw Orlikowsky (au Wazlaw Orlikowsky u. ä., * 8. Novämber 1921 as Grigori Podlesny z Charkow (Russland, hüte Ukraine), † 25. Juni 1995 z Baasel) isch e Ballettmäister gsi.

Dr Orlikowsky isch as Soon vom Appolinarius Podlesnz und dr Maria geb. Zibina uf d Wält cho. Er het e Ballettusbildig bim Viktor Sulima und bim Wladimir Preobrajensky gmacht. Vo 1939 bis 1945 isch er Dänzer z Charkow, Tiflis und Lembärg (hüte Lwiw, Ukraine) gsi. 1952 bis 55 isch Ballettmäister im dütsche Ooberhuuse gsi. 

1955 isch er as Ballettmäister uf Baasel choo und het alli Dänzer entloo, wil si nid guet gnueg für sini Aasprüch gsi si. Mit dr nöije Drubbe het er mit sine Inszenierige, wo in dr Dradizioon vom klassische Danz gstande si, in dr ganze Schwiz groosse Erfolg gha und 1960 e Driumf bi de Berliner Festwuche iigspiilt. S Baasler Ballett isch internazional bekannt worde. Die äigeständige Klassikerinterpretazioone vo Schlüsselwärk us em 20. Joorhundert und d Uruffüerige si as s "Baasler Ballettwunder" in d Gschicht iigange. Er isch nit nume e wersierte Choreograf gsi, sondern vor allem e groosse Theatermaa und Büünimagier, wo z Baasel au Opere und Operette inszeniert het.

1966 bis 71 het er an dr Wiener Staatsopere gschafft und vo 1975 bis 1990 z Graz und isch au en internazionaale Gastchoreograf gsi. Er het as erste z Dütschland 1955 dr ganz «Schwaanesee» iistudiert und die dradizionelle und zitgenössische russische Handligsballett populär gmacht. So isch dr «Schwaanesee» z Baasel in dr erste Säsong elläi 51 Mol ufgfüert worde.






</doc>
<doc id="60578" url="https://als.wikipedia.org/wiki?curid=60578" title="Schwanensee">
Schwanensee

Dr Schwaanesee (, "Lebedinoje osero") isch äins vo de berüemtiste Ballett zur Muusig vom Pjotr Iljitsch Tschaikowski. Es ghöört zum Standardrepertuar vo klassische Ballettkompanie. Bsundrigs s "Allegro Moderato" us de Dänz vo de Schwään im 2. Akt isch in dr Choreografii vom Lew Iwanow zum Geegestand von e Hufe Parodie worde und isch doorum as dr "Danz vo de vier chliine Schwään" wit über s Publikum, wo sich für Ballett intressiert, uuse bekannt.

S Libretto isch vom Wladimir Petrowitsch Begitschew, isch aber hüfig nöi gschriibe und abgänderet worde, so dass es Wersioone git, wo s Ändi seer underschiidlig cha si. D Saag vo dr verwunschene Schwaanebrinzässin, wo nume dur die woori Liebi cha erlööst wärde, isch bin e Hufe Völker bekannt.

Im Schwaanesee chömme e Hufe Motiv us verschidnige Määrli vor, bsundrigs das vo dr unglücklige verzauberete Prinzässin, wo dur d Liebi vom ene Brinz erlöst wird. Au s unglücklige Ändi vom ursprünglige Libretto isch s bekannte Määrlimotiv vom "Schwaanemäitli" oder au dr Schwaanejungfrau.

Mit dr Uffüerig vom «Schwaanesee» am Baasler Stadttheater si dr Ballettmäister Waclaw Orlikowsky und d Ballettdrubbe vom Stadttheater in ganz Öiropa bekannt worde. Das isch dr Aafang vom sogenannte "Baasler Ballettwunder" gsi, wo dr Orlikowsky mit witere bedütende Choreografie zää Joorlang witergfüert het.



</doc>
<doc id="60581" url="https://als.wikipedia.org/wiki?curid=60581" title="Béla Bartók">
Béla Bartók

Dr Béla Bartók ( []; * 25. Merz 1881 in Groß-Sankt-Nikolaus/Nagyszentmiklós, Ööstriich-Ungarn; † 26. Septämber 1945 z Nöi York) isch en ungarische Komponist, Pianist und Musigethnolog gsi und gältet as äine vo de bedütendste Verdräter vo dr Modärne.

Im Bartók si Babbe, dr Béla Bartók dr Elter, isch Diräkter von ere landwirtschaftlige Schuel gsi und het im ene Amatöörorkester Tschello gspiilt. S Mueter, d Paula geboreni Voit, isch Leerere gsi. Dr Bartók het e chliineri Schwöster gha, wo Elza (* 1885) ghäisse het. Dr Babbe isch scho früe 1888 gstorbe und d Mueter het d Chinder elläi erzooge. Si het im Bartók dr erst Klavierunderricht gee. Vo 1893 aa het er z Bratislava Muusig und Komposizioon gleert. 1899 het er z Budapest Klavier und Komposizioon afo studiere. Vo 1908 bis 1934 isch er Brofässer für Klavier an dr Franz-Liszt-Musigakademii Budapest gsii. 1909 het er d Márita Ziegler ghürootet, und het mit ere 1910 e Bueb gha, dr Béla. 1923 häi si sich lo schäide, und no im gliiche Joor het er d Klavierstudäntin Ditta Pásztory ghürootet. Au mit iire het er e Bueb gha, dr Péter (*1924). 1940 isch dr Bartók vor em Faschismus in d USA gflüchdet und isch dört 1945 z Nöi York an Löikämii gstorbe. 1988 het er e Staatsbegräbniss uf em Farkasréti-Friidhoof z Budapest bechoo.

Usser em Komponiere het sich dr Bartók mit em süstematische Sammle vo Volkslieder befasst. Er het für daas Räise dur Ungarn, Rumänie, d Slowakei, Siibebürge und dr Vorder Oriänt gmacht und het drbii me as 10'000 Lieder gsammlet, won er fonografiert oder diräkt schriftlig fixiert het. Ghulfe het em ass er meereri Fremdsprooche, drunder Dütsch, Änglisch, Franzöösisch und Russisch chönne het. Im Joor 1916 isch dr Bartók dr Unitarische Chille bidrätte, si Soon isch spööter Bresidänt vo dr ungarische Unitarische Chille worde. 

S Archiv befindet sich im Palais Erdődy-Hatvany z Budapest.




</doc>
<doc id="60583" url="https://als.wikipedia.org/wiki?curid=60583" title="Baslerstab">
Baslerstab

Dr Baslerstab isch d Gratiszitig mit dr grösste Uflaag in dr Region Baasel gsi und isch vo dr Basler Zitig Medie AG uusegee worde. Er isch zerst in dr Stadt fümfmol in dr Wuche erschiine und uf dr Landschaft zwäimol, vom 7. Mai 2009 überall nume no zwäimol, am Zistig und am Donnstig und ooni e redaktionelle Däil, und vom 30. April 2013 aa nume no äinisch in dr Wuche am Zistig.

Am 4. Februar 2014 isch dr "Baslerstab" schliesslig zuedoo worde, sini Inhalt si denn in dr "BaZ Kompakt" erschiine, wo am 6. Februar 2014 nöi lansiert worde isch und dreimol in dr Wuche erschiine isch.

Dr "Baslerstab" het zletscht im Joor 2014 non e Uflaag vo 154'645 Exemplaar ghaa.



</doc>
<doc id="60587" url="https://als.wikipedia.org/wiki?curid=60587" title="Joseph-Maurice Ravel">
Joseph-Maurice Ravel

Dr Joseph-Maurice Ravel (* 7. Merz 1875 z Ciboure; † 28. Dezämber 1937 z Bariis) isch e franzöösische Komponist und näben em Claude Debussy dr Hauptverdräter vom Impressionismus in dr Muusig gsi, au wenn bäidi die Zueordnig abgleent häi.

Dr Ravel isch uf s Bariiser Konserwatorium, won en s Muusigestäblischment chrumm aagluegt het und iiri Behandlig von em het e Skandaal usglööst. Noch em Konserwatorium het er si äignig Stiil entwigglet, wo von ere groosse Klaarhäit und Räinhäit brägt gsi isch und won er din Elimänt us em Barock, us em Neoklassizismus und, in sine spöötere Wärk, us em Dschääs integriert het. Er het vil mit musikalische Forme experimentiert wie zum Bischbil im "Boléro" (1928), wo sis bekanntiste Wärk isch und wo d Widerhoolig din dr Blatz vo dr Entwigglig iinimmt. Er het au Wärk vo andere Komponiste für Orchester arrangschiert, wo im Mussorgsky si Klavierzyklus "Bilder in ere Usstellig" am bekanntiste isch.
Dr Ravel het langsaam und genau gschafft und weeniger Stück komponiert as vili vo sine Zitgenosse. Zu de Wärk, wo in s Repertuar ufgnoo worde si Konzärt für äi und zwäi Klavier, Kammermuusig, Muusig für Ballett, zwäi Opere und acht Liederzüklus. Sümfonie oder Chillemuusig het er käini gschriibe. E Hufe vo sine Wärk git s in zwäi Wersioone: en ersti für Klavier und e spööteri für Orchester. S Muusig für Klavier cha, wi "Gaspard de la nuit" (1908), usserordentlig schweer zum Spiile si, und sini komplexe Orchesterwärk verlange, wi "Daphnis et Chloé" (1912), vil Gschick bim Uffüere.

Dr Ravel isch äine vo de erste Komponiste gsi, wo s Potenzial vom Ufnee richdig iigschetzt het, zum si Muusig eme gröössere Publikum zuegänglig mache. Vo de 1920er aa het er sälber meereri Wärk iigspiilt, au wenn sis Chönne as e Pianist oder Dirigänt eender beschränggt gsi isch, anderi Ufnaame si under sinere Ufsicht entstande.

Die Uswaal vo de wichdigste Wärk vom Ravel basiert uf em chronologische Gsamtkatalog vom Maurice Marnat:

Klaviermuusig

Kammermuusig

Orchesterwärk


Konzärt und Konzärtstück

Vokalmuusig

Büüniwärk


Bearbäitige




</doc>
<doc id="60590" url="https://als.wikipedia.org/wiki?curid=60590" title="Sergei Sergejewitsch Prokofjew">
Sergei Sergejewitsch Prokofjew

Dr Sergei Sergejewitsch Prokofjew (, wüss. Dransliterazioon ""; *  uf em Guet Sonzowka bi Bachmut, Guwernemänt Jekaterinoslaw, Russischs Kaiserriich, hüte "Krasnoe" bi Krasnoarmijsk, im Oblast Donezk in dr Ukraine; † 5. Merz 1953 z Moskau) isch e russische Pianist und Komponist gsi.

Dr Prokofjew het Mäisterwärk in de verschiidenste musikaliische Gattige gschriibe und wird as äine vo de bedütendste Komponiste vom 20. Joorhundert aagluegt. Si Wärk umfasst populääri Komposizioone wie dr Marsch us "D Liebi zu de drei Orangsche", d Suite "Lütnant Kische", s Ballett "Romeo und Julia" und s musikalische Määrli "Peter und dr Wolf". Er het under anderem siibe Opere gschriibe, siibe Sümfonie, acht Ballett, fümf Klavierkonzärt, äi sümfonischs Konzärt für Tschello und Orchester und nüün Klaviersonate.

Dr Prokofjew het am Konserwatorium St. Peterburg studiert und het sich denn schnäll e Naame gmacht as en ikonoklastische Komponist und Pianist gmacht, isch für sini wirtuose Klavierwärk voll vo wilde Dissonanze wie s Erste und s Zwäite Klavierkonzärt berüchdigt worde. 1915 het er si "Skütischi Suite" gschriibe mit Muusig, wo ursprünglig für d "Ballets Russes" vom Sergei Djagilew komponiert worde isch. Dr Djagilew het druf no drei Ballett bstellt, "Chout", "Le pas d'acier" und "Dr verlornig Soon", wo under de Kollege und Kritiker e Sensazioon worde si. Am mäiste het sich dr Profofjew aber für d Opere intressiert, aber vo deene isch zu sine Läbzite nume "D Liebi zu de drei Orangsche", won er für d "Chicago Opera" komponiert het, erfolgriich gsi.

Noch dr Oktober Revoluzioon het em dr sowjetisch Minister Anatoly Lunacharsky d Erlaubnis gee, in s Usland z faare. Er het druf in de Veräinigte Staate, z Dütschland und z Bariis gläbt und as Komponist, Pianist und Dirigänt gschafft. In dere Zit het er die spanischi Sängere Carolina Codina ghürootet und si häi zwäi Buebe bechoo. In de früeje 1930er Joor isch s wäge dr Wältwirtschaftskriise schwiirig worde, Opere und Ballett ufzfüere. Dr Prokofjew het denn sis Lääbe as Pianist müesse verdiene, was em gar nid gfalle het, wil er am liebste komponiert het. Kommissione für nöiji Wärk het er denn vor allem vo dr Sowjetunion bechoo und isch 1936 schliesslig mit sinere Familie zrugg uf Russland, wo "Alexander Newsky" denn äine vo sine grösste Erfolg worde isch.

Wo Dütschland in d Sowjetunion iigfalle isch, het dr Prokofjew im Leo Tolstoy si "Chrieg und Friide" as Vorlag für e nöiji Opere gnoo. Aber au är het schliesslig Brobleem mit em stalinistische Süsteem bechoo. 1948 isch er für «antidemokratische Formalismus» kritisiert worde und mä het em sis Iikomme verchliineret. Er het druf stalinistischi Wärk müesse schriibe wie 1950 s Oratorium "Uf dr Wach über e Friide". Er isch aber nid elläi gegen e findligs Istäblischment gstande und Fründ und Kollege wie dr Swjatoslaw Richter und dr Mstislaw Rostropowitsch häi en witer understützt. Für e Richter het er zum Dank si "Nüünti Klaviersonaate" komponiert und für e Rostropowitsch si "Symfonischs Konzärt".

Opere

Ballette
Schauspiilmuusig

Sinfonie
Anderi Orchesterwärk
Wärk für Soloinstrumänt und Orchester


Wärk für 2 Händ: Früewärke ooni Opuszaal

Wärk für 2 Händ: Wärk mit Opuszaal

Wärk für 4 Händ

Vokalwärk mit Orchester
Chorwärk
Lieder für Singstimme und Klavier








</doc>
<doc id="60596" url="https://als.wikipedia.org/wiki?curid=60596" title="Neoklassizismus">
Neoklassizismus

Dr Neoklassizismus (au Nöiklassizismus oder Nöiklassik) isch e Stiil in de Künst, wo zwüschen em Erste und em Zwäite Wältchrieg in Öiropa verbräitet gsi isch. Dr Begriff bedütet in andere Sprooche wie im Änglische nid s gliiche wie im Dütsche. Mit em änglische "Neoclassicism" mäint uf Dütsch dr Klassizismus vom 18. und 19. Joorhundert, aber au dr Neoklassizismus vom zwanzigste.

In dr "Muusig" isch dr Neoklassizismus brägt gsi vom ene Strääbe noch Klarhäit, Äifachhäit und Klassizidäät. In iim isch e nöiji, tonali und witgehend linear bestimmti Muusig entstande, wo vilmol d Muusig vom 18. Joorhundert (dr Spootbarock und d Früeklassik) für Satztechnike, Forme und Gattige zum Vorbild gnoo het.

In dr "Bildende Kunst" und dr "Archidekduur" het sich dr Neoklassizimus an de Ideä vo dr griechische und römische Antike, aber au vom Barock und vom Klassizismus orientiert und het au Elimänt us dr Rönessans übernoo. Er het e formale Geegesatz zu dr Klassische Modärne bildet, wo in dr gliiche Zit ufchoo isch, und het au d Ornamäntik vom Jugendstil und vom Art Nouveau vo vorhär abgläänt.

Im "Ballett" isch mit em Neoklassizismus e Reformbewegig gmäint, wo sit de 1930er-Joor die „klassische“ Balletttechnike us em früeje 19. Joorhundert nöi überdänkt het und romantischi Handligsballett wider iigfüert het. Er isch im Geegesatz gstande zum Usdrucksdanz und zum "Modern Dance", wo denn ufchoo si. 

Au in dr "Litratuur" isch dr Neoklassizismus e Richdig noch 1900 gsi, wo sich bewusst dr Modärne widersetzt het. E Verdräter isch dr spoot Gerhart Hauptmann gsi.


</doc>
<doc id="60600" url="https://als.wikipedia.org/wiki?curid=60600" title="Bernhard Hassenstein">
Bernhard Hassenstein

De Bernhard Hassenstein (* 31. Mai 1922 z Potsdam, † 16. April 2016 z Friburg) isch e ditsche Verhaltesbiolog, Mitgrinder vu de Biokybernetik un emeritierte Professer vu de Universitet Friburg gsii.

De Bernhard Hassenstein het zue dr namhafte Forscher uf de Gebiet vu de Verhaltesbiologi un de biologische Kybernetik gsii. Sii wisseschaftlig Werk umfasst wichtigi Biiträg zum Bewegigssehne vu de Insekte un zum Farwesehe vum Mensch. Er het d Uusdruck „Injunktion“ (e Mittel vu de Begriffsbstimmig in Gegestandsberiich, wu d Aawendig vun re Definition nit sachgrecht isch) un „Tragling“ (e trait Jungtier). Er het d Aggressionsarte bstimmt un kybernetischi Modell vu Verhalteswiis vu Lewewese entwiclet, zum Beischpil s „Höchstwertdurchlassmodell“.

Vu 1939 bis 1949 het de Hassenstein Biologi, Physik un Chemie z Berlin, z Göttingen un z Heidelberg studiert. Vum dritte Semeschter aa isch er wisseschaftlige Schueler vum Verhaltesphysiolog Erich von Holst gsii. Im Militärdienscht het er 1943 si Freind un spätere wisseschaftlige Werner Reichardt kenneglehrt. Er isch 1945 us de Kriegsgfangeschaft gflichtet un het si Studium furtgsetzt. Ab 1948 het er as Assischtent am Max-Planck-Institut fir Meeresbiologi z Wilhelmshaven in de Abdeilig von Holst gschafft un isch deno vu 1954 bis 1958 an s Zoophysiologisch Institut vu de Universität Dibenga gwechlset, wu er sich 1957 habilitiert het.

Anne 1958 het de Hassenstein zäme mit em Reichardt, wu in de Zwisschezitt Pysik studiert ghet het, un em Ingenieur Hans Wenking di weltwitt erscht Arbeitsgruppe fir Kybernetik am Max Planck-Institut fir Biologi z Dibenga grindet. 1960 isch er as Noofolger vum Otto Koehler zum Professer fir Zoologi an d Albert-Ludwigs-Universität Friburg beruefe wore un het dert mit em Hans Mohr s Studium vu de Biologi reformiert im Sinn vun ere inhaltlige un formale Zämefierigu un de gegesittige Durdringig vu de Botanik, Zoologi, Humanbiologi un de allgmeinbiologische Fächer Genetik, Molekularbiologi, Ekologi etc.

Vu 1968 bis 1972 het de Hassenstein s Fach Biologi im Wisseschaftsrot vertrette; vu 1974 bis 1981 isch er Vorsitzer vu de Kommission „Anwalt des Kindes“ bim Kultusminischterium vu Bade-Wirtteberg gsii. Ab 1974 het er si Frau Helma Hassenstein bi de Grindig un Durfierig vum „Programm Mutter und Kind – eine Hilfe für die alleinerziehende Mutter und ihr Kind“ z Bade-Wirtteberg unterstitzt. 1984 isch de Bernhard Hassenstein emeritiert wore. Er het z Merzhuuse bi Friburg gwohnt.








</doc>
<doc id="60601" url="https://als.wikipedia.org/wiki?curid=60601" title="Prince">
Prince

Dr Prince (* 7. Juni 1958 z Minneapolis, Minnesota as Prince Rogers Nelson; † 21. April 2016 z Chanhassen, Minnesota) isch en US-amerikanische Sänger, Kompenischt, Songwriter, Musikproduzänt un Multiinschtrumäntalischt gsii.

Dr Prince het syter anne 1978 im Musikgschäft gschafft. Vor allem in dr 1980er Johr het er e große Yyfluss ghaa uf di international Musikszene, indem er unterschidligi Musikgenre mitenander kombiniert het. Di stilistisch Spannbraiti vu syre Musik isch vu R&B, Funk, Soul, Pop un Rock iber Blues bis zum Jazz gange. Syni Liedtäxt het er sälber gschribe, derzue het er si sälber kompeniert, arranschiert un produziert. Är het e Huffe Inschtrumänt gspiilt, wie Gitarre, E-Bass, Klavier, Keyboard un Schlagzyg. Bi dr maischte vu syne Studioufnahme het er alli Inschtrumänt sälber gspiilt.

Dr international Durbruch het dr Prince anne 1984 mit em Film, dr Single un em Album "Purple Rain" gschafft. Är het wältwyt iber 100 Millione Tondreger verchauft un het sibe Grammy Award, 1985 en Oscar un 2007 e Golden Globe Award gwunne. 2004 isch er in d Rock and Roll Hall of Fame ufgnuu wore.

Syt dr 1990er Johr het dr Prince entschiden fir d Rächt an sym gaischte Aigetum gfochte, unter anderem mit sym Widerstand gege Schallplattefirme. Wäge Differänze mit syre domolige Plattefirma Warner Bros. Records het dr Prince vu 1993 bis 2000 sy Chinschtlernamen abglait. Um des Zyt het er statt däm e Symbol as Pseudonym drait un isch vylmol „The Artist Formerly Known As Prince“ (Dr Chinschtler, wu friejer bekannt gsii isch as Prince) gnännt wore. Noch em Verdragsänd mit Warner Bros. Records het er si ab Mai 2000 wider Prince gnännt.

Aafangs 21. Johrhundert het si dr Prince allmee vu dr Musikinduschtry abgränzt un het uukonventionälli Verdribskanäö fir syni Tondreger brucht. E Dail vu syne Albe het mer zytwys nume iber s Internet oder as Bylag vu Zytige iberchuu. Im April 2014 hän Warner Bros. Records un dr Prince e Verdrag unterzaichnet, wu em Musiker d Urheberrächt an syne Lieder gsicheret het. Är isch am 21. April 2016 im Alter vu 57 Johr gstorbe.





</doc>
<doc id="60603" url="https://als.wikipedia.org/wiki?curid=60603" title="Badische Bauernschule">
Badische Bauernschule

Di Badisch Buureschuel (dt. "Badische Bauernschule", zletscht "Ländliche Heimvolkshochschule") z Düenge isch bis 2004 e Buureschuel vum Badische Landwirtschaftlige Hauptverband gsii.

Am 22. Novämber 1931 isch di Badisch Buureschuel dur e baar Verbandszämmeschliss unter em Lambert Schill im Schloss Ittendorf grindet wore . Scho anne 1933 isch die Buureschuel zwangsufglest un noch em Zweete Wältchrieg z Schwerze nei grindet wore . Vu 1948 bis 1955 isch d Schuel in ere ehmolige Baracke vum Arbetsdienscht z Schwerze unterbrocht gsii. Mit em 4. Hauptlehrgang 1955 isch d Schuel in e Neubau uf em Vitibuck z Düenge umzoge . In dr 190er Johr isch si in "Ländliche Heimvolkshochschule" umgnännt wore. Anne 2004 isch si zuegmacht wore.



</doc>
<doc id="60604" url="https://als.wikipedia.org/wiki?curid=60604" title="Heiden">
Heiden

Dr hoochdütsch Usdruck Heiden bezäichnet:


Heiden (mäistens mit dr Bedütig "umbebauts Land") isch dr Naame 

Heiden isch dr Familienaame vo deene Persone:




</doc>
<doc id="60605" url="https://als.wikipedia.org/wiki?curid=60605" title="Friedrich Heiden">
Friedrich Heiden

Friedrich Heiden isch dr Naame vo deene Persone:

<onlyinclude>* Friedrich von Heiden (1633–um 1706), e pröissische General


</doc>
<doc id="60606" url="https://als.wikipedia.org/wiki?curid=60606" title="Johann Sigismund von Heiden">
Johann Sigismund von Heiden

Johann Sigismund von Heiden isch dr Naame vo deene Persoone:

<onlyinclude>* Johann Sigismund von Heiden (1641–1724), e dütsche General vo dr Kavallerii, Guwernöör vo Lippstadt 


</doc>
<doc id="60607" url="https://als.wikipedia.org/wiki?curid=60607" title="Heidentum">
Heidentum

Häidedum oder Paganismus (vo lat. "paganus" ‚häidnisch‘; lat. "pagus" ‚Ort‘) isch in christlig brägte Kultur e Sammelbegriff, wo dr Zuestand vo dene bezäichnet, wo nid zum Christedum bekeert si. In de Religioonswüsseschafte vermiidet mä dä Begriff, wil er hüte as abwärtends Pejorativum ufgfasst wird. Uf Atlascharte us em 19. Joorhundert isch er no as Sünonüüm für sogenannti „Stammesreligioone“ verwändet worde.

In dr Religioonsgschicht wird "Häidedum/häidnisch" und "Pagane/pagani Kult", wenn s uf d Antike und s Middelalter bezooge isch, wie in historischi Teggst wärtnöitral brucht, zum drmit d Aahänger vo verschiidene Götterkult vo Christe, Juude, Zoroastrier und Manichäer underschäide, ooni dass mä mit de Begriff e Wärtvorstellig verbindet.



</doc>
<doc id="60609" url="https://als.wikipedia.org/wiki?curid=60609" title="Ballenhaus (Basel)">
Ballenhaus (Basel)

S Ballehuus isch e kulturelli Instiduzioon in dr Stadt Baasel gsi. Ursprünglig isch s e Sportsaal für Ballespiil gsi, spööter het mä s bis in s 19. Joorhundert au für Theateruffüerige verwändet. 

Sit em 13. Joorhundert häi d Baasler dusse im Freije uf em Petersblatz mit Balle gspiilt. 
S erste Ballehuus isch 1604 an dr Nöije Vorstadt ufdoo worde. S isch uf dr hütige Liigeschaft Hebelstrooss 11 gsi, und e zitlang het s d Liigeschafte 9 bis 15 umfasst. 1645 het e gwaltige Sturm das Ballehuus über e Hufe bloost. 

1655 het denn d Wääberzumft d Erlaubnis bechoo, am Rossmäärt, an dr hütige Theaterstrooss 10/12, e nöis Ballehuus z baue. 1659 isch s fertig baut gsi. D Reegle vo sällem Spiil kennt mä nid genau, aber es isch en Art Dennis gsi.

Sit 1734 häi im Ballehuus au Uffüerige vo wandernde Theaterkompanie stattgfunde. Das isch zwar sälte gnueg vorchoo, het aber immer e guets Publikum aazooge, wil dr Iidritt nume zwäi Schilling kostet het. Im Lauf vo de Joorzäänt isch s Ballehuus aber immer baufelliger worde. S «jeu de paume» isch us dr Mode choo, und dorum isch s Geböid vo 1807 aa bis 1822 nume no as Theater brucht worde. Mä hätt s aber dringend müesse renowiere. Es het sich e Theaterkommission bildet, und die het beschlosse, e nöis Stadttheater lo baue, s Theater am Blömli. Am Blatz vom alte Ballehuus isch d Theaterdurnhalle entstande.



</doc>
<doc id="60612" url="https://als.wikipedia.org/wiki?curid=60612" title="Ballenhaus">
Ballenhaus

Mit Ballehuus cha gmäint si


</doc>
<doc id="60613" url="https://als.wikipedia.org/wiki?curid=60613" title="Salz">
Salz

Salz (idg. *sal-, eigentl. "s Schmutziggraue") chan bedüte:
Geografischi Objekt:
Witeri Bedütige:
Salz isch de Familiename vo däne Persone:


</doc>
<doc id="60619" url="https://als.wikipedia.org/wiki?curid=60619" title="Eugen A. Meier">
Eugen A. Meier

Dr Eugen Anton Meier (* 4. August 1933 z Baasel; † 4. Mai 2004 z Naters) isch e Baasler Autor vo Schrifte über d Gschicht vo dr Stadt Baasel gsi, e Groossrat und e lokaale Sportfunkzionär.

Dr Eugen A. Meier het e Bibliodekaar-Leer an dr Uniwersidäätsbibliodeek Baasel gmacht. In de 1960er Joor isch er Assistänt im Staatsarchiiv Baasel-Stadt gsi und zwäite Börseschriiber an dr Baasler Effäktebörse.

Er isch Autodidakt in dr Gschichtskund gsi und het vo de 1960er Joor aa e Hufe Büecher und Ufsetz über Themene vo dr Baasler Lokalgschicht in Stadt und Land verfasst und uusegee oder verläit. Wägen em iigängige Schribstiil und dr vilfältige Thematik si sini Publikazioone bin ere groosse Lääserschaft seer populäär worde. D Fachhistoriker hingeege si weeniger zfriide, wil er käni Kwellenoochwiis aagit und s in de Zitat us historische Kwelle vilmol Feeler het. Im Meier sini Büecher gälte aber as e Fundgruebe für historischi Bildkwelle, wo mä sust schweer draachunnt, wil vili von ene sich im Brivatbsitz befinde.

Vo 1972 bis 1988 und no äinisch vo 1992 aa het dr Meier im Groosse Root Politik gmacht, zerst für d CVP und spööter für d DSP. Er isch au im Bürgergmändiroot gsässe und im Bankroot vo dr Baasler Kantonaalbank.

Er isch in vile Beriich vom gsellschaftlige Lääbe vo dr Stadt anggaschiert gsi. Er het mitghulfe d Stifdig Basler Fähren gründe und isch Statthalter vo dr Schifflützumft gsi. In dr Chläibaasler Eeregsellschaft zum Räbhuus isch er und 1986/1987 isch er Vorgsetzte gsi und Vorsitzende Mäister vo de Baasler Zümft und Eeregsellschafte.

Bsundrigs intressiert het en au dr Sport: As Jugendlige het er bim FC Nordstärn gschuttet, 1956 isch er Mitgliid vom RTV 1879 worde, isch 1957 bi dr Gründig vom FC Heimatland drbii gsi und 1977 Mitiniziator vom FC Stradivari. Wääred Joorzäänt isch er Mitgliid vo dr Gnosseschaft Stadion St. Jakob gsi, dr Äigedümere vom Joggeli. Er isch in dr Baasler Sportkommissioon gsi und im Vorstand vo dr IG Baasler Sportverbänd und het zu de groosse Förderer vom Schwizer Sportmuseum ghört.

Für sini Verdienste um Baasel isch dr Meier 1994 as Eerespalebärglemer uszäichnet worde.

Dr Meier isch 2004 in sim Oberwalliser Domizil gstorbe und uf em Baasler Wolfgottesacker begraabe worde. E groosse Däil (mee as 2,5 Millione Franke) vo sim Vermööge het er ere Stifdig vermacht, wo arme Baasler an dr Wienacht e Gschänkli säll gee. D "Eugen A. Meier-Stifdig" wird vo dr Baasler Bürgergmäind verwaltet.




</doc>
<doc id="60622" url="https://als.wikipedia.org/wiki?curid=60622" title="Johannes Hampel (Pädagoge)">
Johannes Hampel (Pädagoge)

Dr Johannes Hampel (* 24. Augschte 1925 z Troppau; † 4. April 2016 z Augschburg) isch e dytsche Pedagog un Profässer fir Didaktik vu dr Sozialkund an dr Universitet Augschburg gsii.

Dr Johannes Hampel isch dr Brueder vu dr Maria-Ward-Schweschter Renata Hampel.

Är het z Regensburg, z Minche un z Ellensburg/Washington Gschichte, Filosofy un Bolitikwisseschaft studiert. Anne 1957 het er an dr Ludwig-Maximilians-Universität München bim Fritz Stippel promoviert. 1959 isch er wisseschaftlige Assischtänt an dr PH Augschburg wore. Zäme mit em Franz Seilnacht (Lehrbeufdraite vu dr Pedagogische Hochschuel Minche) het er s Schuelbuech "Wir erleben die Geschichte" gschribe.

Vu 1972 bis 1985 isch er Schefredakteer vu dr Zytschrift "Politische Studien", wu vu dr Hanns-Seidel-Stiftig uusegee wird. Dr Hampel isch iber vyl Johr Landes- un Bundesvorsitzer vu dr Katholische Erziehergmainschaft (KEG) un Vorsitzer vu dr Gsellschaft fir chrischtli-jidischi Zämenarbet z Schwabe.

Syter anne 1988 isch er Vorsitzer vum Augschburger Bukowina-Inschtitut gsii.





</doc>
<doc id="60623" url="https://als.wikipedia.org/wiki?curid=60623" title="Christof Sauerländer">
Christof Sauerländer

Dr Hans Christof Sauerländer (* 28. Jänner 1943 z Aarau; † 9. April 2016 ebedert) isch e Schwyzer Verleger gsii.

Dr Sauerländer isch uf s Gimnasium in syre Haimetstadt gange. No dr Matura het er an dr Universitet Bärn Rächtswisseschaft studiert. Anne 1969 het er s Studium mit em Lizentiat vu baide Rächt abgschlosse un derno bis 1971 bi verschidene Verlag z New York gschafft, voreb er d Unternämeslaitig vum Verlag Sauerländer ibernuu het.

Är isch vu 1973 bis 2001 dr Inhaber un Verleger vu Verlag Sauerländer gsii un het s Familieunternäme in dr sechste Generation gfiert bis zue dr Ibernahm dur dr Cornelsen Verlag anne 2001. Unter syre Laitig het dr Verlag sy Bedytig as ain vu dr fierende Aabieter vu dytschsprochige Chinder- un Jugedliteratur un as Lehrmittelverlag bhauptet.



</doc>
<doc id="60624" url="https://als.wikipedia.org/wiki?curid=60624" title="FC Nordstern Basel">
FC Nordstern Basel

Dr FC Nordstärn Baasel isch e Schwizer Fuessballveräin.

Er isch am 21. Merz 1901 gründet und 1903 in dr Schwizerisch Fuessball-Verband ufgnoo worde.

1908 isch dr FC Nordstärn Serii-B-Mäister vo dr Zentralschwiz worde. 1910 si d Young Fellows Basel aagschlosse worde. 1924, im Joor wo s Stadion Rankhof iigweit worde isch, isch die ersti Mannschaft under em Drääner Izidor "Dori" Kürschner ufgstiige und d Juniore si Mäister vo dr Zentralschwiz worde. 1935 isch dr Klub zum erste Mol im Göpfinal gstande, het aber 0:10 gege Lausanne verloore. No äinisch isch er 1939 in Final cho, het aber au das Spiil gege Lausanne verloore (0:2).
1923, 1927 und 1928 isch dr FC Nordstärn Vizemäister vo dr Schwiz gsi.

12 Spiiler vom FC Nordstärn häi im Lauf vo dr Zit für d Schwizer Nazionalmannschaft gspiilt. Im Stadion vom FC Nordstärn si 13 Länderspiil gspiilt worde.

Vo 1966 bis 1968 het dr spööter "Wältebummler" Otto Pfister bim FC Nordstärn gspiilt und dräniert.

Bis hüte het dr FC Nordstärn im Ganze 35 Säsong lang in dr höggste Schwizer Fuessballliga gspiilt. (1911-1943; 1978/79 und 1980-1982)

Zur Zit isch dr FC Nordstärn Baasel uf em 20. Blatz vo dr ewige Dabälle vo dr Super League.



</doc>
<doc id="60625" url="https://als.wikipedia.org/wiki?curid=60625" title="Christian Lindner">
Christian Lindner

Dr Christian Wolfgang Lindner (* 7. Jänner 1979 z Wuppertal) isch e dytsche Bolitiker (FDP) un syt em 7. Dezämber 2013 Bundesvorsitzer vu dr FDP. Syt Mai 2012 isch er, wie au scho vu 2000 bis 2009, Mitglid vum Landdag z Nordrhy-Weschtfale. Är isch derzue au Vorsitzer vum Landesverband un dr Landdagsfraktion vu dr FDP Nordrhy-Weschtfale. Vu Oktober 2009 bis Juli 2012 isch dr Lindner Mitglid vum Dytsche Bundesdag gsii, vu Dezämber 2009 bis Dezämber 2011 au Generalsekretär vu dr Bundes-FDP.

Vu 1997 bis 1999 un 2002 bis 2004 het er as freiberueflige Unternämesberoter gschafft. Vu 2000 bis 2001 isch er Gschäftsfierer vu dr Internetfirma "Moomax GmbH" gsii.




</doc>
<doc id="60626" url="https://als.wikipedia.org/wiki?curid=60626" title="Barchinas">
Barchinas

Barchinas (rätoromanisch (Vallader) für «Schiffli» [Plural], usgsproche wie «bartschiinas») isch en Bruuch im Underängadiner Hauptort Scuol im Kanton Graubünde, wo der Übergang vom alte i s neu Jaar simbolisiert. Er ghört dademit zu de Tradizione vo de Wintersunnewändifäschter.

Am Silväschterabig lönd d Chind vom Dorf Schiffli us Föreholz oder us Nussschale uf de Brünne vo de alte Schulser Quartier la faare. Uf jedem Schiffli brännt e Cherze. Me säit dem «s Jaar usbränne», uf Romanisch "arder oura l’on vegl".

Me wäiss nöd, wänn me mit dem Bruuch agfange hät. S erscht Mal über in gschribe wird 1936, wo me für de schwyzerisch Volchskundatlas Ufnaame im Ängadin gmachet hät.

De Name vom Bruuch, "Barchinas," chönt jünger sy. Im Artikel "barcha" «Schiff» im Dicziunari Rumantsch Grischun, wo um 1950 ume gschribe worde isch, staat ämel ekäs Wort dezue. Alli Zäddel, wo de Bruuch agönd, sind under "Silvester" versorget – und dä Artikel isch nanig truckt.



</doc>
<doc id="60627" url="https://als.wikipedia.org/wiki?curid=60627" title="Benjamin Britten">
Benjamin Britten

Dr Edward Benjamin Britten, Baron Britten, OM CH (* 2. Novämber 1913 z Lowestoft, Suffolk; † 4. Dezämber 1976 z Aldeburgh, Suffolk) isch e bedütende änglische Komponist, Dirigänt und Pianist gsi.
Dr Benjamin Britten isch as s jüngste Chind vom Zahnarzt Robert Victor und sinere Frau Edith Rhoda Britten uf d Wält choo. Won er fümfi gsi isch het em d Mueter afo Klavierunderricht gee. Im Joor 1921 get dr Britten sini erste Komposizioone gschriibe. Wäärend dr Schuelzit het en dr Frank Bridge im Klavier- und Bratschespiile underrichdet, und er het em spööter si Komposizioon "Variazioone zum e Thema vom Frank Bridge" gwidmet. 1930 bis 1933 het er am "Royal College of Music" z London Klavier und Komposition.

Dr Britten isch wie dr Dichder W. H. Auden vor im uf d Gresham’s School z Norfolk gange. Die bäide häi sich aber erst kennegleert, wo dr Britten 1935 für d GPO Film Unit gschafft het. Dr Auden het uf en nit nume e persönlige, sondern au e künstlerische Iifluss gha. Dr Britten het e baar Teggst vom Auden verdoont (z. B. "Our Hunting Fathers", op. 8 und "On this Island", op. 11).

Dr Britten het 1937 dr Tenor Peter Pears kenneglert und si si Lääbenspartner worde. Er het e Hufe Tenorpartie in sine Opere und vili Lieder für e Pears zum Uffüere gschriibe. Für s Melos Ensemble het er bedütendi Kammermuusigwärk, Kammeropere und d Kammermuusig vo sim "War Requiem" gschriibe.

1939 isch dr erklärti Pazifist Britten uf Amerika gange, isch aber 1942 zämme mit wm Peter Pears zrug uf Groossbritannie. In zwäiter Instanz het emn em Britten d Milidäärdienstverwäigerig im Zwäite Wältchrieg nit nume für die kämpfende Druppe sondern allgmischte in zuegstande.

Wit bekannt isch dr Britten mit sinere Opere "Peter Grimes" worde, wo d Sadler’s Wells Opera Company noch em Zwäite Wältchrieg mit ere wider eröffnet worde isch (Uuruffüerig 7. Juni 1945). 1948 isch d Kantate "Saint Nicolas" entstande, wo s Lääbe und Wirke vom Bischof Nikolaus vo Myra beschribt. Für d Kathedrale vo Coventry, wo im Zwäite Wältchrieg zerstöört und denn wider ufbaut worde isch, het er 1961 s "War Requiem" gschriibe, wo sithär zu de wichdigste Chorwärk zelt wird (Uruffüerig: 30. Mai 1962 z Coventry). Er het liturgischi Teggst und Gedicht vom Lyriker Wilfred Owen verwändet, wo 1918 gfalle isch.

Sini Komposizioone umfasse Orchester- und Kammermuusig, vor allem aber Vokalmuusig (Opere, Lieder, Komposizioone für Chor). Zu sine bedütendste Wärk ghööre d Serenade für Tenor, Horn und Striicher und d Opere "Peter Grimes" und "A Midsummer Night’s Dream".

Dr Britten isch au en usserordentlige Dirigänt und Pianist gsi. So het er 1970 die 14. Sinfonii vom Schostakowitsch dirigiert, wo si zum erste Mol usserhalb vo Russland ufgfüert worde isch, und wo dr Komponist im Britten gwidmet het. Als Pianist isch er hüfig as Liedbegläiter ufdräte. Sit de fufziger Joor si e Hife Schallblattenufnaame vo äigene und fremde Wärk erschiine. Sit e baar Joor macht d BBC d Läiv-Mitschnitt mit em us iirem Archiiv zuegänglig.

1948 het dr Britten in sim Woonort Aldeburgh e Muusigfestiwal gründet, wo bis hüte existiert. 1967 isch e Konzärthalle im Veraastaltigs-, Usstelligs- und Iichaufszentrum „Snape Maltings“ im Dorf Snape in dr Nööchi vo Aldeburgh ufdoo worde. Dört findet sithär jeedes Joor s "Aldeburgh Festival" statt.

Dr Britten het e Hufe Uszäichnige bechoo, under anderem dr Order of Merit – as dr dritt änglisch Komponist noch em Edward Elgar und em Ralph Vaughan Williams. 1960 isch er in d American Academy of Arts and Sciences gweelt worde. 1965 het er dr finnisch Wihuri-Sibelius-Briis und 1968 dr Léonie-Sonning-Muusigbriis bechoo. 1958 bzw. 1970 isch er Mitgliid vo dr Akademie der Künste z Berlin worde.

Dr Britten het zwar au Technike vo sine modärne Zitgenosse aagwändet, im Groosse und Ganze muess mä aber si Muusig eender as konservativ bezäichne. Er isch e Verehrer vom Henry Purcell gsi und het bei äim vo sine bekanntiste Wärk, em "Young Person’s Guide to the Orchestra", e Thema vom Purcell verwändet.

Am 2. Juli 1976 isch dr Britten as "Baron Britten of Aldeburgh in The County of Suffolk" zum ene Life Peer erhoobe worde. E baar Möönet druf isch er am 4. Dezämber 1976 in sim Huus z Aldeburgh gstorbe und uf em Friidhoof dört begraabe worde.

Datei:Benjamin Britten memorial window ... - geograph.org.uk - 1131630.jpg|mini|hochkant|"Benjamin Britten Memorial Window" vom John Piper in dr Chille vo St Peter und St Paul, Aldeburgh










</doc>
<doc id="60628" url="https://als.wikipedia.org/wiki?curid=60628" title="Gefecht bei Schindellegi">
Gefecht bei Schindellegi

S Gfächt bi Schindellegi isch e milidäärischi Usenandersetzig wääred em Franzoseniifall gsi zwüschen em Land Schwyz und Frankriich. Si het am 2. Mai 1798 im Bezirk Höfe im Kanton Schwyz stattgfunde.

Noch dr Niiderlaag im Gfächt bi Wollerau am 30. April häi sich d Schwyzer zerst emol zruggzooge. Das Gfächt het dr Vormarsch vo de Franzoose wenigstens gstoppt, so dass si nid uf en Etzelbass uufe si, wo dr in dr Nacht vom 30. April uf en 1. Mai umbesetzt gsi isch. Am Morge vom 1. Mai isch dr Pater Marianus Herzog mit 800 Maa, wi am Oobe vorhäär vo Wollerau zruggchoo si, uf en Etzel uufe. Er het em Kommandant vo de Schwyzer an dr Schindellegi, em Alois vo Reding, lo mälde, ass si sich wurde uf e Wääg mache und het um Munizioon bittet und um Aawiisige, was si sölle mache. Aber as Antwort häi si nume dr Bricht überchoo, ass am Oobe vom 1. Mai z Rothethurm e Chriegsroot abghalte wurd, und dass d Beschlüss iine am negste Daag mitdäilt wurde. D Lüt häi dr Fäldbreediger überreedet und er isch zu däm Chriegsroot gange, wo mä scho beschlosse gha het, ass mä die ersti Verdäidigungslinie an dr Schindellegi und uf em Etzel wurd ufgee und sich uf die zwäiti z Rothethurm wurd zruggzieh. Dr Marian het gege daas scharf brotestiert. Er het vorgschlaage, ass är dr Etzel wurd halte, wenn dr Reding Schindellegi und d Enzenau wurd bsetze und wenn mä e düchdige Kommandant, Munizioon und Scharfschütze uf Äisiidle uf em Etzel wurd schicke. Das het mä versproche. Wo dr Reding mit Marian uf d Schindellegi zue gritten isch, isch d Noochricht cho, ass Küssnacht gfalle sig. Zug het scho vorhär kapituliert, so dass mä jetz vom Norde und vom Weste us bedroot gsi isch.

Vor em Gfächt het dr Kommandant vo de Schwyzer Drubbe, dr Major Balthasar Bellmont, wo früener e Grossmajor in portugiisische Dienst gsi isch, s franzöösische Laager gsee und het zum Chriegsroot uf Rothethurm welle. Er isch nie zruggchoo, wil er underwägs vo sine äigene Lüt, won en as Verrööter und Feigling bezäichnet häi, umbrocht worde isch. Bin ere Undersuechig spööter isch behauptet worde, er häig e franzöösischi Uniform aaghaa und sig offesichtlig uf dr Flucht gsi.

Dr Hauptmä Franz Schilter het s Kommando übernoo. Er het das Attentat welle ghäim bhalte, wil er Angst gha het, ass d Moral vo de Drubbe wurd sinke. Dr Bellmont isch scho as „Verräther und Franzos“ verschroue worde. Dr Schilter sälber het im Gebiet vom Kampf e Chuugele droffe und er isch e baar Dääg druf gstorbe. Öb dä Schuss, won en im Rugge drofe het, us eme franzöösische oder eme schwyzerische Gweer cho isch, cha mä nüm uusefinde.

D Franzoose häi am 2. Mai mit 2000 Maa die schwyzerische Stellige bi Schindellegi aagriffe und si gege die schwache schwyzerische Vorboste vorgruckt. D Plänkler häi dr Aagriff aagfange und dr Kampf isch lääbhaft worde. Zmidzt im Kampf isch d Noochricht cho, ass dr Kommandant vo de Schwyzer dood sig und die si jetz ooni Füerig doogstande und häi brobiert, sich mit Rüefe und Winke z organisiere. Das isch ganz guet gange und si häi d Franzoose nodinoo bis gege Wollerau zruggdrängt. Das het de füererloose Schwyzer Drubbe nöije Muet gee.

Noch eme zwäistündige Füürgfächt isch dr Landeshauptmä Reding uf sim Ross choo und het de Drubbe befoole, sich zruggzzieh, wo die scho dönkt häi, ass si d Gegner uf Züüri chönnte zruggdriibe. Scho wider het s Schrei vo Verroot gee, und dr Reding het Glück gha, ass er nid s gliiche Schocksaal gha het wie dr Bellmont, dr Schilter oder dr Generalmajor Erlach im Chrieg vo Bärn gege Frankriich. Es isch em mit Müe glunge, d Drubbe z beruige, so dass er ene het chönne verzelle, dass dr Pater Marianus Herzog, wo dr Befääl über d Äisiidler Drubbe am Etzelbass gha het, wien e Feigling gflüchdet sig und Äisiidel ooni Kampf de Franzoose überloo häig, und dasa au die schwache Hüfe uf em Jostebärg vor dr Übermacht sich häi afo zruggzie. Dorum isch d Schwyzer Druppe in Gfoor gstande, ass si abgschnitte oder sogar iikesslet wurd. D Drubbe si denn iiverstande gsi, sich zruggzzie.

Dr Reding het dr Rückzug beschlönigt und het drei Kompanie zur Deckig zruggloo und iine befoole, d Sihlbrugg z zerstööre und sich denn in d Wälder bi Rothethurm zruggzzieh. Die häi daas gmacht, aber wäge däm het s Schwyzer Drubbe gee, wo uf dr andere Site vo dr Sihl bliibe si. E Hufe von ene häi in iirer Panik brobier, dur e Fluss uf die anderi Site z cho und öbbe 30 Maa si verdrunke.

D Äisiidler häige dr Etzelbass ooni Kampf ufgee, wil iine d Schwyzer d Offizier und d Kanone, wo si ene versproche häi, nit gschickt häige. Dr Pater Marian het müesse flüchte und isch zerst non e baar Dääg in de Euthaler Bärg bliibe. Wo denn e Briis vo 200 Louis d’or uf si Chopf gsetzt wurde isch, isch er über e Rhii und het sich denn mäistens im Chloster St. Peter z Bludenz ufghalte.

D Schwyzer Drubbe häi sich uf Rothethurm zruggzooge, wo s am gliiche Daag no zum Gfächt choo isch.


</doc>
<doc id="60629" url="https://als.wikipedia.org/wiki?curid=60629" title="Gefecht bei Rothenthurm">
Gefecht bei Rothenthurm

S Gfächt bim Rothethurm isch e milidäärischi Usenandersetzig wääred em Franzoseniifall zwüschen em Land Schwyz und Frankriich gsi. Si het am 2. Mai 1798 im Bezirk Schwyz im Kanton Schwyz stattgfunde.

Noch dr Niiderlaag im Gfächt bi Wollerau am 30. April, wo aber dr Vormarsch vo de Franzoose gstoppt het, häi sich d Schwyzer zerst wmol zruggzooge. Vor em Gfächt bi Schindellegi isch dr Kommandant vo de Schwyzer Drubbe dr Major Balthasar Bellmont uf em Wääg zum Chriegsroot z Rothethurm vo sine äigene Lüt umbrocht worde, wil er e Verrööter und e Feigling sig.

Wo d Franzoose am 2. Mai gege die schwache schwyzerische Vorboste aagruckt si, si d Schwyzer ooni Füerig doogstande. Si häi d Franzoose aber äinewääg bi Schindellegi chönne uf Wollerau zruggdränge, bis dr Landeshauptmä Reding aachoo isch und iine befoole het sich zruggzzieh, wil Äisiidle gfalle sig und sich die schwache Hüfe uf em Jostebärg wurde zruggzie und dorum d Schwyzer Drubbe chönnte abgschnitte oder iikesslet wärde. D Schwizer häi sich uber d Sihl zruggzooge und d Brugg zerstöört und si in d Wälder bim Rothethurm.

No am gliiche Daag, am 2. Mai, häi d Franzoose under em General Freyssinet in dr Hochebeni vo Rothethurm uf d Schwyzer under em Aloys Reding gwartet, wo dur e zwäits Batallioon und dr Landsturm versterkt worde si. Dä het sini Manne, wo vo Fraue und Chinder understützt worde si, in Kampf gfüert mit de Wort: «Mir flüchte nit, mir stärbe». Im Gfächt isch es de Schwyzer glunge, d Franzoose uf dr Altmatt z schloo, au wenn die mee Drubbe gha häi.

Zwar isch am 3. Mai z Arth no kämpft worde, aber drotz iire Erfolg het s für d Schwyzer kä Hoffnig me gee. Si si müed vom Chrieg gsi, und d Franzoose si drotz groosse Verlust immer no übermächdig gsi. In dere verzwiiflete Laag het dr Reding de Schwyzer dr Root gee, Friide z mache. Am 4. Mai isch die nöiji helvetischi Verfassig vo de Schwyzer aagnoo worde.

Sit 1948 organisiert dr Fäldschützeveräin Rothethurm jedes Joor e historischs Schiesse zum Aadänke as Gfächt bim Rothethurm. In dr Pfarrchille Rothethurm wird e Gedänkgottesdienst zum Gedächtnis an d Gefallene abghalte.


</doc>
<doc id="60630" url="https://als.wikipedia.org/wiki?curid=60630" title="Gefecht bei Wollerau">
Gefecht bei Wollerau

S Gfächt bi Wollerau isch e milidäärischi Usenandersetzig wäared em Franzoseniifall zwüschen em Land Schwyz und Frankriich gsi. Si het am 30. April 1798 im Bezirk Höfe im Kanton Schwyz stattgfunde.

Noch dr Niiderlaag und Kapitulazioon vom Stadtort Bärn am 5. Merz 1798 het s zerst usgsee, wie wenn s in dr Alte Äidgenosseschaft nit vil Widerstand gege die franzöösisch Bsetzig wurd gee, wil in de mäiste Kantöön under em Druck vom Direktorium z Bariis d Regierige gstürzt und d Verfassige gänderet worde si.

Am 12. April het sich die Helvetisch Republik z Aarau konstituiert, und zwölf Kantöön si bidräte. D Landsgmäindkantöön Uri, Schwyz, Nidwalde, Zug und Glarus und die zuegwandte suwerääne Republike Wallis und die Drei Bünd (s hütige Graubünde) häi die nöiji Verfassig abgleent. D Äihäitsrepublik und d Angst, ass d Religion abgschafft wurd, het die Haltig in dr Bevölkerig vo dene Ort, wo zum grösste Däil katholisch gsi isch, beiiflusst. Bsundrigs d Schwyzer si empöört gsi über d Verwüestig vom Chloster Äisiidle, wo dr franzöösisch General Schaueburg as e „Zentrum vom Aberglaube und vom Fanatismus“ bezäichnet het.

Geges Ändi vom April isch dr Landeshauptmä Alois vo Reding zum Oberbefäälshaaber von ere Armee vo öbbe 10'000 Maa us de sogenannte Urkantöön Schwyz, Uri und Nidwalde ernennt worde. D Schwyzer si am 21. April gege d Franzoose uszooge. D Hauptmacht het d Stadt Luzärn bsetzt und Rapperswil isch vo de Schwyzer und de Glarner, wo mit ene verböndet gsi si, under em Oberst Paravicini iignoo. Dr Reding isch in Aargau und über e Brüünigbass ins Bärner Ooberland vorgstosse. Si häi erwartet, ass dr Räst vo dr Schwiz sich em Widerstand wurd aaschliesse. D innerschwizer Armee isch eso uf e langi Verdäidigungslinie zwüschen em Napf und Rapperswil verdäilt gsi. Im Reding si Rächnig isch nit ufgange, wil die bsetzte Ort von de Franzoose z fest iigschüchteret gsi si.

Für d Franzoose isch die Gegenoffensive e Bedrojig gsi und dr Schaueburg het entsprächend stark reagiert. Wo d Franzoose mit 12'000 Maa vom bsetzte Züüri und vom Aargau us gege Schwyz marschiert si, häi d Schwyzer Luzärn ufgee. Wil dr Hauptaagriff gege si grichdet gsi isch, häi si sich so rasch wie mööglig in ir äignigs Land zruggzooge und si in d Defensive gnage. D Zuger häi e Gfächt bi Hägglinge in de Freien Ämter verloore und gegen Ändi April isch fast dr ganz Kanton Zug bsetzt gsi.

D Franzoose si uf dr lingge Site vom Züürisee südlig Richdig Schwyz vorgruckt und si am 30. April über d Schwyzer Kantonsgränze. Si si vo Bäch bis Wollerau zum Kampf baraat gsi. Dr Pater Marian Herzog, dr Äisiidler Fäldbrediger, wo am Daag vorhär mit 400 Maa aagruckt isch, isch zrugg uf Äisiidle, zum dr Landsturm ufbiete und brobiere, d Drubbe, wo vom Brünigzug zrug cho si, zu de Höf z schicke. Dr Pater het denn bim Gfächt bi Schindellegi non e Rolle gspiilt.

Am 30. April häi Schwyzer, Glarner, Äisiidler, Märchler und die befreite Höf vo Pfäffike gege d Franzoose kämpft und häi sä zwäimol uf Richterswil zrugggworfe. Schliesslig isch s de Franzoose glunge, duurezbräch und si häi Rapperswil und d Höf bsetzt. D Schwyzer häi sich noch eme häisse und erbitterete Kampfe gege die groossi Übermacht müesse zruggzie. S Fäänli vo Äisiidle het am lengste stand ghalte, au wenn si sich nume drei Joorzäänt früener gegen d Herre in Schwyz (Äisiidler Handel 1764 - 67) erhoobe häi. Äbbe duusig Dooti si uf de Schlachtfälder glääge.

D Franzoose si bis uf Schindellegi und dr Feusisbärg vordrunge, häi s aber nonig gwogt, über e Etzelbass überezgoo. D Schwyzer häi do Glück gha, wil dr Bass in dr Nacht vom 30. April uf en 1. Mai umbsetzt bliibe isch.

Noch em Gfächt bi Wollerau und dr Iinaam vo Rapperswil höi d Glarner, wo mit Schwyz verbündet gsi si, kapituliert. Am 1. Mai isch d Noochricht cho, ass Küssnacht gfalle sig. Zug het no vorhär kapituliert, so dass Schwyz jetz vom Norde und vom Weste us bedroot gsi isch. Am 2. Mai häi sich d Schwyzer im Gfächt bi Schindellegi müesse zruggzie und dä Daag isch eso an d Franzoose gange.


</doc>
<doc id="60632" url="https://als.wikipedia.org/wiki?curid=60632" title="Hélène Boschi">
Hélène Boschi

D Hélène Boschi (* 11. August 1917 z Lausanne ; † 9. Juli 1990 ze Strossburi) isch e schwizerisch-französischi Pianistin gsi.

D Hélène Boschi hed 1952 un 1959 de Grand Prix du disque gwunne. De Priis isch en Uszeichnig für Musigufnahme, wo vo de Académie Charles Cros z Frànkrich vergäh wird.

1975 hed sie vo de Stadt Zwickau de Robert Schumann-Priis iberchoo.



</doc>
<doc id="60633" url="https://als.wikipedia.org/wiki?curid=60633" title="Marlies Schoch">
Marlies Schoch

D Marlies Schoch (* 18. Novämber 1940 z Herisau; † 23. April 2016) isch e Schwyzer Gaschtwirtin un barteilosi Bolitikeri gsii.

D Schoch isch z Nöieburg uf d Handelsschuel gangen un het dert s Lehrerdiplom gmacht. Noch em Ärdbidem vu Agadir 1960 het si ne Johr lang z Marokko gläbt un het bim Widerufböu ghulfe. In dr USA isch si Kolaiteri vun eme Lager fir jidischi Chinder vu New York un New Jersey gsii. Speter het si zeh Johr as Primarlehreri z Vasön im Taminatal gschafft.

Si isch ab 1971 d Wirti vum Uusflugsreschtaurant uf dr Hondwiler Höchi gsii. Da Reschtaurant hät si vu ihrem verstorbnige Vater öberno. Si hät im Johr druf bschlosse, de Bärggaschthof, wo nu z Fuess erraichbar isch, au im Winter offe zbhalte. Da hät si dänn au gmacht, und zwor a 365 Täg im Johr, inklusiv de Öbernachtigsmöglichkait im Madrazelager oder de drei Doppelzimmer. Sit 1993 gits e chlinni Luftsailbahn (Materialbahn) zum Läbesmittel un anderi Güeter uf d Hondwiler Höchi z transportiere. Si isch e Wirti für Gäscht us allne soziale Schichte gsii, hät es offes Härz für Ussesitter gha un hät Lüt ufgno, wo in ere schwirige Läbesphase gsi sind. Nöd umesuscht hät si de Übername «Landesmueter» gha.

Vu 1991 bis 2011 isch si Mitglid vum Gmaindsrot vu Hondwil un vu 1999 bis 2011 vum Kantonsrot vu Appizäll Usserrhode gsii. Si het fir d Wideryyfierig vu dr 1997 abgschaffte Landsgmai kämpft.

Derzue isch si Bresidänt vum Verchehrsverain un vu de Spitex Hondwil gsii und hät i de Fürsorgekommission s Asylwese betreut.

D Marlies Schoch isch im Dokumentarfilm «Service inbegriffe», wo im 2013 vom Eric Bergkraut drait worden isch, aini vu fümf Brotagonischte gsii.

Uf de dütsche Wikipedia isch si bis zu ihrem Tod under anderem au as «Frauenrechtlerin» bezaichnet worde. Uf die Bezaichnig hät si de Marcel Steiner, Gschäftslaiter vom Appezäller Mediehuus und Verleger vu de Appezäller Zitig im Raame vum letschte «Gipfelgspröch» uf de Hondwiler Höchi im November 2010 aagsproche. Si hät mit eme Möschterli zrogg gee; wel si d Lehrerstell nu aagnoo hai onder de Bedingig, as si de gliich Lohn öberchäm wie en Maa, so heg mer si afach as «Markus Schoch» i de Buechhaaltig gfüert.



</doc>
<doc id="60635" url="https://als.wikipedia.org/wiki?curid=60635" title="St. Jakobshalle">
St. Jakobshalle

D Joggelihalle isch e Meerzwäckhalle, wo am 26. September 1976 offiziell eröffnet worde isch, aber scho sit 1975 brucht wird. Si befindet sich uf em Sportareal St. Jakob in dr Schwizer Gmäind Münchestäi, am Stadtrand vo Baasel. Dr Archidekt isch dr Giovanni Panozzo gsi.

S Geböid het Halle und Rüüm in verschiidene Gröössine, wo für alli mööglige Arte vo Aaläss brucht wärde.

Die "Groossi Halle" het e Flechi vo 2800 m², e Kapazidäät vo 9000 Sitzblätz und isch en Arena mit eme Charakter wo usgsproche multifunkzionell isch. Es brucht ni lang und mä het sä für e Rockkonzärt umbaut, oder für e Forum für Generalversammlige vo groosse Undernääme, e groossi Mäss für Fachlüt, e riisigi Kulisse für e Färnsee-Schou wie "Wetten, dass..?", e "Centre-Court" für internazionali Dennisdurnier wie s Swiss Indoors, en Operebüüni, e Sportarena für Wältmäisterschafte oder e Ritpiste für Lipizzanerross. 

Die "Chliini Halle" het e Flechi vo 1050 m² und mä cha dört alli mööglige Sportaaläss veraastalte, aber au gsellschaftligi Funkzioone. Die Halle het e Kapazidäät vo 1500 Blätz.

D "Halle 2" het e Flechi vo 1782 m² und isch fast idäntisch mit dr "Chliine Halle", nume e bitz gröösser. 

S "Fuayee" het e Bruttoflechi vo 3500 m² und isch uf dr äinte Site dr Iigangsberiich vo dr Groosse Halle, uf dr andere Site isch si e multifunkzionale Ruum für gröösseri Usstellige. Im Bardeer befinde sich no zwäi Rüüm as zuesätzligi Infrastruktur für Groossveraastaltige. 

Dr "Saal Baasel" und dr "Saal Liestel" häi bäidi e Flechi vo 350 m² und e Kapazidäät vo je 350 Lüt. Si chönne au zämme brucht wärde, wil si dur e verschiebbari Wand drennt sin.

Nääbedraa git s Sitzigszimmer und e Hörsaal mit de entsprächende Infrastrukture und Usstattige. Drei Durnhalle, e Gümnastikhalle und e Schwümmhalle mit eme 25-m-Schwümmbecki ghööre zur Usstattig, und au die übrige Halle chönne für Sportaaläss brucht wärde.





</doc>
<doc id="60638" url="https://als.wikipedia.org/wiki?curid=60638" title="Albrecht Ludwig Berblinger">
Albrecht Ludwig Berblinger

Dr Albrecht Ludwig Berblinger (* 24. Juni 1770 z Ulm, wo-nr am 28. Januar 1829 au gschdorba ischt) ischt a deitscher Erfender ond Flugpioniir gwäa. Besser bekannt bei de Leit ischt seller Moo ondr dr Bezeichnong "Schneider von Ulm".

Dr Albrecht Ludwig Berblinger kommt am 24. Juni 1770 en dr Freia Reichsstadt Ulm an dr Donau uff d Welt. Seine Eltra geabet-em da gleicha Nama, wia-nr scho dr Vadder hot. Dr sell schafft em städtischa Zeighaus ond nemmt oft sein Jonga an sein Arbeitsplatz mit. Uff dui Weis kommt dr Albrecht junior scho en friher Jugend en Kondakt mit ällerloi technische Modell ond Gerätschafda, was uff dean Bua an graußa Eidruck macht. Dr alde Berblinger stirbt, wia sei Soh grad amol 13 Johr alt ischt. Vo jetzt oo muaß’r da Rescht vo seira Jugend em Woisahaus vorbrenga. Deet entscheidet au seine Erziher, welchan Beruaf er gefelligscht zo lerna hot: Schneider soll’r werra! Dr Berblinger lernt fleißich ond därf sich em Alder vo 21 Johr mit-em Moischdr-Titl schmicka.

Dr Berblinger ischt so tichdich, dass’r bald an oigena Schneiderbetriib uffmacha koo. Weil sei Gschäft so guad lauft, stellt’r au mehrere Gsella ei, manchmol bis zo viir. Bis 1794 hot’r so viil vordäanet, dass’r sich em Ulmer Fischer-Virdl fir sich ond sei Frau Anna, wo-nr zwoi Johr drvor gheiradet hot, a oiges Haus erwerba koo.

Glicklich wuud dr Berblinger mit seim Schneiderhandwerk et. Drom duat’r neabaher noh tichdich uff vorschiidene Gebiet romtifdla. Uff dui Weis entstandet zom Beispiil Protheesa fir fuaßampudiirde Leit, wo an graußa Ooklang bei dr Ulmer Ärzteschaft fendet. Abr au do drmit geit sich dr Berblinger et zfriida; viilmehr hegt’r bald noh da alda Menscheitstraum vom Fliaga. En-ra johrelanga mihsama Kleinarbeit konstruiirt’r an Flugapparat: an Hengegleider en dr Greeße vo zwelf Quadratmeder. Mit sellem begibt’r sich uff da Ulmer Michelsberg. Deet herrschet grad ginschdige Uffwend, so dass’r gschickt ens Dal naa gleida koo.

1810 kommt der links vo dr Donau liigende Doil vo Ulm durch an boirisch-wirdabergischa Gebiitsausdausch zom Kenigreich Wirdaberg. Aus deam Grond kindicht em Johr druff dr Keenich Friedrich I. sein Bsuach en dr nei erworbena Stadt oo. Dr Berblinger nemmt des Ereignis zom Olass, zom erschda Mol en dr Effentlichkeit an Flugvorsuach durchzofihra, ond zwar vo dr Adler-Baschdei iber d Donau nom ans boirische Ufer. Er hofft, uff dui Weis vom Keenich an finanziella Zuaschuss fir sei Flugprojekt zo kriaga. Uff sellra Baschdei baut’r a siiba Meter hochs Holzgrischt auf, von wo-nr druff starda will. Zo seim Pech send abr grad dia Wendvorheltnis am Absprongsplatz ibrhaupt et guat. Drom duat’r halt sei Vorfihrong om oin Dag vorschiaba. Do ischt abr dr Keenich scho wiidr uff-em Weag noch Stuegert, abr sei Gefolge, wo-nr mit noch Ulm brocht hot, ischt noh do, nemlich seine zwoi Buaba ond sei Bruader, dr Herzog Heinrich. 

Am 31. Mai 1811 isch’s schliaßlich soweit: D Prinza, dr Herzog ond an Haufa Ulmer wardet gschbannt uff-em Berblinger sei Flugvorfihrong. Zom Schneider seim Vordruss ischt abr dui Thermik om koi Hoor besser wia am Vordag. Om des Ganze a zwoids Mol zo vorschiaba, dät’r sich da Vordruss vo älle Oowesende zuaziaga. Drom stardet’r halt uff guat Glick ond hofft, dass-en sei Apparat bis ans andre Ufer brenga duat. Do abr deischt’r sich gewaldich: er landet midda en dr Donau. Ondr-ma graußa Glächder vom Publikum reddet a baar Fischer dean Oglickspensel ond brenget-en ans Land. S vorgoht bloß a kurza Zeit, bis bei de Leit des schwäbische Spoddgedichtle uffkommt:

<poem style="font-style:italic">
Dr Schneider vo Ulm 
hot s Fliaga probiirt;
no hot-en dr Deifl 
en d Donau nei gfihrt.
</poem>

Em Berblinger isch’s noch seim missglickda Flug nemme wohl en seira Haut. Drom goht’r – sozusaga bei Nacht ond Neabel – aus seira Hoimetstadt weg. Wo noo, woiß koiner. Noch a baar Monat abr ziaht’s en wiider noch Ulm zruck; doch en seira Schneiderei bleibet d Uffträg aus, weil er jetzt als Witzfigur gilt ond so-ma Spenner neamert an Ufftrag geaba will. Jetzt bewirbt’r sich als Schneider bei-ma Regiment, wo z Ulm oosässich ischt. Deet wuud’r zwar gnomma, vorliirt sei Stell abr bald wiidr, ond jetzt goht’s emmer meh da Bach naa mit deam Moo. Sei Haus muaß’r vorkaufa, om seine Schulda zahla zo kenna. Er fangt oo zo Saufa ond vorliirt jedan gsellschaftlicha Halt. Am 28. Januar 1829 schliaßt’r e-ma Ulmer Krankahaus – vollkomma vorarmt – seine Auga fir emmer. 58 Johr alt ischt’r worra. En welchem (Arma-)Grab’r sei ledschda Ruah gfonda hot, ischt et ibrliifret.

175 Johr noch-em Berblinger seim Sturz en d Donau (anno 1986) hot d Stadt Ulm an Wettbewerb ausgschriiba, wo dia Teilnehmer en nochgebaude Flugapparäter vo dr Adlerbaschdei aus ans andre Donauufer an Flugvorsuach hend durchfihra solla. 30 Manna hend teilgnomma. Do drvo send 29 en da Fluss nei gschdirzt; abr oiner hot’s datsächlich ans andre Ufer nom gschafft, dr Holger Rochelt. Der hot seim Hängegleider da Nama "SchneidAir" vorpasst ghet. Als Belohnong hot’r 50.000 Mark kriagt. Mit seim Fluag hot’r da Beweis erbrocht, dass mr mit em Berblinger seim Fluggerät datsächlich fliaga hot kenna.



Seit 1988 vorleiht d Stadt Ulm en reglmäßige Abstend da Berblinger-Preis. Do drmit sollet soddiche Luftfahrt-Konstrukdeer auszeichnet werra, wo zom Beispiil an Beitrag zor Vorbesserong vo dr Sicherheit em Flugverkehr odr dr Umweltvorträglichkeit vom Fliaga gleischdet hend.



</doc>
<doc id="60643" url="https://als.wikipedia.org/wiki?curid=60643" title="St. Jakob-Arena">
St. Jakob-Arena

D Joggeli-Arena isch en Iissporthalle z Baasel und s Häimstdion vo EHC Basel/KLH.

D Joggeli-Arena lit in dr Brüügliger-Eebeni und isch Däil vom Joggeli-Sportzentrum, wo au s grösste Schuttstadioon in dr Schwiz, dr Joggeli-Park, und d Joggelihalle frzueghööre. D Arena lit uf em Boode vo dr Gmäind Münchestäi, befindet sich aber brad usserhalb vo dr Stadt Baasel. D Iishalle isch vom Verkeer us seer guet aagschlosse: D Dramlinie 14 vo der Baasler Verkeers-Betriib (BVB) verbindet s Areal mit dr Innestadt, d Buslinie 36 mit em Baadische Baanhoof.

S Stadion het e Fassigsvermööge vo 6'600 Zueschauer. Die Kapazidäät bestoot us 4'200 Sitzbläz und 2'400 Steeblätz.

D Arena cha s ganze Joor lang brucht wärde und äignet sich für die mäiste Iissportarte wie Iishockey, Iiskunstlauf, Iisdanz, Sünchroniiskunstlauf, Schortträck und Iislaufe. Nume wäärend dr zwäite Helfti vom Juni und em ganze Juli het s kä Iis in dr Halle. 

Usserdäm finde Konzärt, Iisrewü, Iisdiscos und kulturelli Events in dr Halle statt.

Sit 1980 het mä sich z Baasel überläit, e nöiji Iishalle z baue. Dr Baasler Nazionalroot Johannes Randegger, dr ehemoolig Iishockeyspiiler Pio Parolini und dr Baasler Regierigsroot Christoph Stutz häi 1998 e brivati Grubbe gründet zum s Brojekt ändlig z verwirklige. 1999 isch d Gnosseschaft Joggeli-Arena ins Lääbe grueft worde und die het öbbe 1,2 Millione Franke inwestiert. Au dr Bund het zwäi Millioone zuegschosse, d Kantöön und Gmäinde zämme 8,2 Millioone und die Industrielle Wärk Baasel 4,5 Millioone Schwizer Franke. Dr Räst isch fremdfinanziert worde. In dr Baufaase 2001–2002 si 119'000 m³ verbaut worde. D Blaanig und d Usfüerig isch in de Händ vo de Archidekde Zwimpfer Partner und Berrel gsi. Bim erste Iishockeyspiil in dr Arena am 12. Oktober 2002 het dr EHC Baasel gegen e EHC OLte vor usverchaufte Räng 4:0 gwunne. 2006 het d Curling-Öiropamäisterschaft 2006 z Baasel in dr Joggeli-Arena stattgfunde.



</doc>
<doc id="60649" url="https://als.wikipedia.org/wiki?curid=60649" title="FC Concordia Basel">
FC Concordia Basel

Der Fuessballclub Concordia Basel isch e Fuessballveräin in dr Stadt Baasel und isch am 7. Juni 1907 gründet worde. Er wird as dr "chläi Brueder" vom FC Baasel bezäichnet, und d Lüt säägen em mäistens "Congeli". 

S Häimstadion vom FC Concordia isch zurzit dr Rankhoof z Baasel, vo dr Säso 2016/17 spiilt er im Joggeli Liichtathletikstadion. 


Schwizer Göp: 

D Frauen-Mannschaft vo de Congeli het sit 2003 in dr Nazionalliga B gspiilt und isch zur Säso 2008/09 in d Nazionalliga A ugstiige. 2009 het dr FC Baasel s Congeli-Frauetiim übernoo. 

Die nöigründeti Frauemannschaft spiilt jetz in dr vierte Spiilklass, dr 2. Liga.
In de Spiilzite 2011/12 und 2012/13 häi di dr Grosspeter BaslerCup gwunne.

Meereri ehemooligi Juniore vo de Congeli häi s im Schwizer Fuessball ganz uufe gschafft, so zum Bischbil dr Yann Sommer, dr Beg Ferati oder d Brüeder Murat und Hakan Yakin. 

En ehemoolige Junior, dr Simone Grippo, isch 2008–2012 bi AC Chievo Verona in dr italiänische Serie A under Verdraag gstande.


</doc>
<doc id="60651" url="https://als.wikipedia.org/wiki?curid=60651" title="Vorbergzone (Oberrheingraben)">
Vorbergzone (Oberrheingraben)

Vorbärgzone wird d Biellandschaft vor dr Randgebirg vu dr Oberrhynische Diefebeni gnännt, bsundersch vor em Schwarzwald, dr Vogese un em Pfälzerwald. Di dertige Vorbärg sin Randscholle, wu bim Absinke vum Grabebruch an dr Flanke vu dr Gebirg hange blibe sin. Uf ihne sin Schichte vum Deckgebirg erhalte, wu uf dr benochberte hechere Scholle zmaischt schoi abdrait sin. Si sin vylmol mit ere Lessschicht deckt un biete gueti Voruussetzige zum Buure. Zum Byschpel wird in dr Vorbärgzone z Bade, im Elsass un dr Pfalz intensive Obst- un Räbböu bedribe.



</doc>
<doc id="60653" url="https://als.wikipedia.org/wiki?curid=60653" title="Ciba AG">
Ciba AG

D Ciba AG (früener "Ciba Spezialitäten Chemie AG" (1996), "Ciba Spezialitätenchemie AG" (1996–2007); frühere Konzernmutter "Ciba Holding AG") mit Sitz z Baasel isch e Schwizer Undernääme uf em Gebiet vo hochwärtige chemische Spezialidääte gsi, vor allem für industrielli Aawändige in de Beriich Automobilindustrii, Bauwääse, Bärgbau und Öl, Kosmetik, Landwirtschaft, Materialie für d Elektronikindustrii, Monomer und wasserlösligi Polymer, Babbiirindustrii, Wöschmiddel, Schmiirstoff und Wasserbehandlig. D Ciba isch uf dr ganze Wält däätig gsi.

2008 isch d Ciba vom dütsche Chemiikonzärn BASF übernoo und im April 2009 in dr BASF-Konzärn integriert worde. D Ciba AG isch uf em Määrt zerst witer under em alte Naame ufdrätte, isch denn aber im Merz 2010 uf "BASF Schweiz AG" dauft worde.

In iirem letschte Gschäftsjoor as en äigeständige Konzärn under em Dach vo dr Ciba Holding het d Undernäämensgrubbe 2007 öbbe 13'300 Mitarbäiter in 60 Betriib in 20 Länder und 22 Forschigszentrum in zwölf Länder gha. 2007 het dr Konzärn en Umsatz vo öbbe 6,523 Milliarde Schwizer Franke in de drei Gschäftsberiich "Plastic Additives", "Coating Effects" und "Water & Paper Treatment" gha.



</doc>
<doc id="60657" url="https://als.wikipedia.org/wiki?curid=60657" title="Rudolf Bernhard">
Rudolf Bernhard

Dr Rudolf Bernhard (* 26. Merz 1901 z Baasel; † 21. Oktober 1962 z Züüri) isch e Schwizer Schauspiiler gsi.

Dr Bernhard het Optiker gleert. Sini erste Erfaarige im Theater het er bim Karl Valentin z Münche gmacht und bim "Kabarett der Komiker" z Berlin. Si ersti groossi Rolle het er 1926 am Kiechli z Baasel hspiilt. Denn si Theaterdurneä choo. Mit em Fredy Scheim het er en erfolgriichs Duo uf dr Büüni bildet. 1941 het er z Züüri si Theater ufdoo, wo s bis 1962 uf fast 7000 Vorstellige brocht het. Die bekanntiste Schwizer Künstler wie dr Emil Hegetschweiler, dr Schaggi Streuli, dr Fredy Scheim, dr Alfred Rasser, dr Leopold Biberti, dr Heinrich Gretler, dr Walter Roderer, dr Zarli Carigiet oder dr Peter W. Staub si im Bernhard ufdrätte. D Maria Schell het dört debütiert, dr Hans Moser und dr Heinz Rühmann häi Gastrolle gspiilt.

Dr Bernhard het 1935 si ersti Filmrolle im Film "Ohä lätz! De Bünzli wird energisch!" zämme mit sim Büünipartner Fredy Scheim gspiilt. In sim zwäite Film "Was isch denn i mym Harem los?" het er au am Dräibuech mitgschriibe. S Drülle isch 1937 fertig gsi, aber dr Film isch bis 1983 nie e Kino choo. Zwüsche 1939 und 1942 isch er regelmäässig in Schwizer Dialäktfilm ufdrätte. Er het under em Leopold Lindtberg und em Franz Schnyder gspiilt. Wider mit em Fredy Scheim het er im Film "Extrazug - Chum lueg d'Heimet a!", wo vor allem us Dokumentarfilmmaterial bestoot, e baar Szeene dräit. Bim Film "De Winzig simuliert" isch er dr Dräibuechautor, dr Hauptdaarsteller und dr Reschissöör gsi. Erst vo 1950 aa isch dr Bernhard immer wider emol im Film ufdrätte. Näben em dütsche Häimetfilm het men en au in dr dütschsproochige Fassig vo "S'Waisechind vo Engelberg" chönne gsee.

30 Joor lang isch dr Rudolf Bernhard äine vo de beliebtisten Komiker in dr Dütschschwiz gsi.




</doc>
<doc id="60662" url="https://als.wikipedia.org/wiki?curid=60662" title="Berbersprachen">
Berbersprachen

D Berbersprooche oder Berberisch (au Tamaziɣt, Neo-Tifinagh ⵜⴰⵎⴰⵣⵉⵖⵜ) si e Zwiig vo de afroasiatische Sprooche, wo in meerere Gebiet in Nordafrika vo Berber gschwätzt wärde. Dr Sproochruum goot in dr Ost-West-Richdig vom Atlantik bis uf Egüpte, in dr Nord-Süd-Richdig vom Mittelmeer bis uf Niger. S Berberische wird vo öbbe 40 Millione Löt gschwätzt. Bis in s Middelalter iine si d Berbersprooche e Dialäktkontinuum gsi, das isch isch denn versplitteret, wo s Arabische sich het afo verbräite. Wichdigi Berbersprooche si s Tuareg, s Tarifit, s Taschelhit, s Atlas-Tamazight und s Kabylische.

D Berbersprooche si äine vo de säggs Primärzwiig vo de afroasiatische Sprooche, wo in Nord- und Ostafrika und Südwestasie verbräitet si. Zu deene ghööre usser em Berberisch au die semitische, kuschitische, tschadische und omotische Sprooche und s Egüptische. Bis jetz wäiss mä nonig sicher, mit welere vo dene Sprooche s Berberische am ängste verwandt isch. D Bischbil undenooche illustriere d Beziejige vo de afroasiatische Sprooche underenander:
In de mäiste Fäll wird s lokale Berberisch no as Umgangs- und Verkeerssprooch gschwätzt, vilmol näben ere überregionale Verkeerssprooch wien em Arabisch oder em Franzöösisch. Es git zwar kä standardisierti Form vom Berberische; wil aber e Hufe vo de lokale Wariante underenander liicht verständlig si, si an e Hufe Ort d Underschiid zwüsche de Dialäkt chliiner worde, vor allem in der Diaspora. Nume z Marokko isch e Berbersprooch, s Tamazight, Amtssprooch; in Niger, Mali und sit 2002 au z Algerie si lokali Berbersprooche as offizielli Sprooche anerkennt. Z Algerie, Niger, Mali und bsundrigs z Marokko wärde Berbersprooche an e baar Schuele gleert. As literarischi Sprooch wärde si nume iigschränkt verwändet.







</doc>
<doc id="60667" url="https://als.wikipedia.org/wiki?curid=60667" title="Swiss Indoors">
Swiss Indoors

S ATP-Durnier vo Basel (offiziell Swiss Indoors) isch e Dennisdurnier vo dr Kategorii ATP World Tour 500. Es findet jeedes Joor im Spootherbst z Münchestäi bi Baasel statt. Es isch dr grösst Sportaalass in dr Schwiz und s drittgrösste Halledurnier uf dr Wält.

1970 het s Durnier zum erste Mol in ere Draaglufthalle stattgfunde, wo äxtra doodrfür ufgstellt worde isch. Dr Siiger het as Briis en Armbanduur bechoo. 1975 isch d Veraastaltig in d Joggelihalle züüglet, wo denn grad fertig worde isch. 1977 isch s Durnier uf äi Chlapf populäär worde, wo dr domoolig Wältklassespiiler Björn Borg mitgmacht het. S Handelsundernääme Oettinger Davidoff Group isch sit 1994 mit dr Marke Davidoff Titelsponsor vom Durnier - mit em Titelsponsoring mit Wärbig für Dubak het mä noch 17 Joor aber ufghöört, wil das zu massive Iischränkige gfüert het, wil Dubakwärbig vilerorts iigschränkt isch.

Sit 2009 ghöört s Durnier zur Kategorii ATP World Tour 500. S Briisgäld isch denn vo 850'000 uf über 1,7 Mio. Euro verdobblet worde und dr Termin het mä vom Oktober uf Aafang Novämber verschoobe. Im Mai 2012 isch bekannt gee worde, ass d ATP dr Status as ATP-500er-Durnier bis 2018 verlengeret het. S Briisgäld isch um öbbe zää Brozänt uf 1,935 Mio. Euro vergrösseret und eso dr Inflazioon aabasst worde. S Durnier het e Büdsche vo 14 Mio. Franke und isch eso dr grösst reegelmäässig Sportaalass in dr Schwiz. S Durnier bietet de Spiiler au äini vo de letschte Gläägehäite, für zum sich für s Mitmache an de ATP World Tour Finals z kwalifiziere.

Dr Roger Federer het si Häimdurnier bis jetz siibe Mol gwunne, dreimol äi Joor noch em andere. Sit em Joor 2000 isch er zwölf Mol im Finaal gstande und sit 2006 jeedes Joor. Er isch bis jetz dr erfolgriichst Spiiler z Baasel.



</doc>
<doc id="60674" url="https://als.wikipedia.org/wiki?curid=60674" title="Micky Maus">
Micky Maus

Dr Micky Maus () isch e Zäichedrickfigur in dr Form von ere anthropomorfe Muus, wo vom Walt Disney und em Drickfilmzäichner Ub Iwerks erschaffe worde isch. Si isch uf dr ganze Wält bekannt und isch äini vo de berüemtiste Ikone. Dr Micky Maus isch die bekanntisti Figur us dr Disneywält und chunnt au as Comicfigur vor. Am Aafang isch er äigentlig nume as e Notlöösig erfunde worde und mä het en nume in Zäichedrickfilm chönne gsee, aber glii isch er zum Comicstar ufgstiige und isch au internazional zum ene groosse Erfolg worde.

Am beliebtiste isch dr Micky in de spöötere 1920er- und 1930er-Joor gsi, denn si aber aber anderi Figure, wo ursprünglig nume Nääbefigure gsi si wie dr Donald Duck, wo 1934 erfunde worde isch, populäärer worde. In de 1940er-Joor si doorum nume no wenig Film mit em Micky Maus in dr Hauptrolle gmacht worde.

Dr Mickey Mouse ist näben em Donald Duck, de Rugrats und de Simpsons äini vo de wenige Drickfilm- bzw. Comicfigure, wo s zum ene Stärn uf em berüemte Walk of Fame z Hollywood brocht het (bi dr Adrässe 6925 Hollywood Blvd.).




</doc>
<doc id="60676" url="https://als.wikipedia.org/wiki?curid=60676" title="Donald Duck">
Donald Duck

Dr Donald Duck ( []) isch e Comic- und Zäichedrickfilm-Figur us em amerikanischen Disney-Studio. Si het d Gstalt von ere anthropomorfe Änte. Iire vollständig Naame isch "Donald Fauntleroy Duck".

Dr Donald Duck isch am 9. Juni 1934 im Zäichedrickfilm "Die kluge kleine Henne" "(The Wise Little Hen)" zum erste Mol erschiine. Er isch denn und in de Micky-Maus-Drickfilm vo de neggste Joor e Nääbefigur gsi, bis dass er 1937 si äigeni Räije bechoo het. Glii si no me Ducks drzuechoo, d Daisy Duck, im Donald si Fründin, und sini Nöwöö Tick, Trick und Track. 

Wil dr Donald am ene Fritig, eme 13. „uf d Wält cho isch“, het er braktisch immer d Rolle vom ene Bächvogel. Dr Donald isch e Choleriker mit ere Näigig zu Wuetusbrüch, het immer Gäldsorge, het kä Bruef sondern brobiert immer wider öbbis anders. Mit dr Erziejig vo sine Nöwöö, wo d Eltere von ene nüm ume Wääg si, isch er volkomme überforderet.



</doc>
<doc id="60680" url="https://als.wikipedia.org/wiki?curid=60680" title="Küssaberg (Begriffsklärung)">
Küssaberg (Begriffsklärung)

Küssaberg chan folgendes bedüte:


</doc>
<doc id="60685" url="https://als.wikipedia.org/wiki?curid=60685" title="Teleregio">
Teleregio

TeleRegio isch dr Naame vom ene churze Versuech im Joor 1989 gsi, im Groossruum Baasel Lokalfärnsee z mache.

Bis 1989 het s in dr Schwiz nume en äinzige Färnseekanaal gee, dr staatlig Färnseesänder SRG. Wie bi de Radiosänder het s au bim Färnsee en Inträssi gee, lokali Informazioone und örtligi Wärbig an d Iiwooner witerzgee. Dorum het mä noch em Versuech vom Bärnsee vo 1988 au z Baasel e Lokalfärnseeversuech gmacht. Dr "Verein Basler Regionalfernsehen" het drfür e Konzessioon vom Bund bechoo und vom 9. bis zum 13. Merz under em Naame "TeleRegio" e Versuechsbrogramm gsändet. Das isch vom Schwizer Färnsee SRG zämme mit brivaate Partner us dr Wirtschaft gstaltet worde.

S Brogramm vom TeleRegio het s Gebiet vo de Kantöön Baasel-Stadt und Baasel-Landschaft, vom Schwarzbuebeland und vom Frickdaal bedroffe und isch über d Serviskanääl vo de Regionale Kabelnetz und terrestrisch über e Kanal 68 vom Färnseedurm St. Chrischona verbräitet worde.

Wääred fümf Dääg isch jeede Daag vom sibni z Oobe aa e halbstündigs regionaals Noochrichdemagazin broduziert worde. Daas regionale Brogramm isch dur Sändige vo dr SRG ergänzt worde, wo sich uf d Region Baasel bezooge häi.

Moderazioon: Cathy Flaviano, Dominique Löliger, Daniel Herberich, Meinrad Stöcklin

Redakzioon: Klaus Kocher, Felix Erbacher, Urs Weber, Martin Matter, Rainer Borer, Esther Maria Jenny, Linda Stibler, Hanspeter Forster und Xaver Pfister

Brodukzioon: Roger Thiriet, Ruedi Gyhr, Armando Dotto, Christian Stricker

14 Brozänt vo dr Bevölkerig im Versorgigsgebiet häi mindestens äimol in dene fümf Dääg s Baasler Regionalfärnsee gluegt. In de Hushält mit Kabel-TV-Aaschluss sis sogar 28 Brozänt gsi, was as Erfolg aagluegt worde isch. Bsundrigs aachoo isch dr regional und informatiiv Charakter vom Regionalmagazin "TeleRegio". 

Vier Joor noch däm Versuech het im Juni 1993 dr Stadtkanal Baasel afo sände. Dä het mä 1997 in Telebasel umdauft. En andere Noochfolger vom TeleRegio isch dr lokaal Riinacher Färnseesänder Aumatt TV, wo spööter NordWest 5 und hüte NW1 häisst.


</doc>
<doc id="60687" url="https://als.wikipedia.org/wiki?curid=60687" title="National-Zeitung (Basel)">
National-Zeitung (Basel)

D Baasler Nazzi-Zitig, kurz NZ, isch e Daageszitig gsi, wo z Baasel uusekhoo isch. 

Die ersti Usgoob vo dr "Schweizerischen National-Zeitung" isch 1842 z Baasel us Opposizioon gege s alterdümelnde Baasler "Ancien Régime" vo dr Restaurazioonszit und dr Regenerazioonszit erschiine. Vo 1877 het sich d Zitig nume no "National-Zeitung (NZ)" gnennt. 1945 het si d Meerhäit an dr Gratiszitig "Baslerstab" übernoo.

Lang isch d "NZ", wie d "Baasler Noochrichde" au, e bürgerligi Zitig gsi, bis si am Aafang vo de 1960er Joor sich vo de Radikale (dr hütige FDP.Die Liberalen) loosgsäit het. Mä het vo denn aa e gsellschaftskritisch-linggsliberale Trend in dr Zitig chönne usmache. Daas het sich bsundrigs dütlig bi dr Brichterstattig über e Zürcher Globuskrawall zäigt: Im Geegesatz zu fast allen andere Schwizer Daageszitige het d "NZ" brobiert, d Juugendunrueje objektiv daarzstelle und het d Knüppeliisetz vo dr Bolizei, wo d Zürcher Behörde befoole häi, ufs Scherfste kritisiert und het um Verständnis für die rebellierendi Juugend gworbe. D Eräigniss vo 1968 häi nit nume d Sicht vo de Ardikel in dr "NZ" brägt, sondern au s politische Bewusstsii von e baar Redakter. D Demokratisierig, wo in dere Zit diskutiert worde isch, het zun ere Nöistrukturierig vo dr Redakzioon gfüert: As ersti Zitig in dr Schwiz het d "Nazional-Zitig" am 1. Mai 1970 e Redakzioonsstatut bekhoo. Daas het dr Redakzioon e Mitsproochrächt zuegsicheret, zum Bischbil bi dr Aastellig, Umbsetzig und bim Entloo vom ene Redakdöör und bi verlegerische Entschäid von ere publizistische und technische Natur. «Mir häi kä Schefredakter, und mir bruche au käine», isch d Dewiise gsii. Die demokratischi Struktur isch denn aber mee und mee autoritär worde.

Gschäftlig isch s Zitig aber immer schlächter gange: 1974 het si vil weeniger Inseraat verkauft. Vor dr akute Ölkrise in däm Joor het si drissig Brozänt mee Aazäige ghaa. Dr domoolig Verleeger Hans-Rudolf Hagemann het gsäit: "«Das Inserat ist der rentabelste Artikel, den wir verkaufen»," und het im Juni 1975 Spaarmassnaame aakündet. Under anderem 


D "Nazional-Zitig" het aber äinewääg elläi nüm chönne witermache; in dr erste groosse Prässfusioon in dr Schwiz het si sich 1977 mit de "Basler Nachrichten" zur "BaZ" zämmedoo.

"«Dr glai Nazi»" mit em Underditel "«D’Kinderbylag vo dr Nazi-Zyttig»" isch e Biilaag vo dr "Nazional-Zitig" für Kinder gsi, wo immer am Mittwuch erschiine isch, zum erste Mol im Joor 1926. Dr Ditel isch bis zur Nummere 43 vom Joor 1950 (1. Novämber 1950) "«Der kleine Nazi – Kinderbeilage der National-Zeitung, Basel»" gsi. Die letscht Nummere isch 1977 erschiine.

D Bezäichnig «Dr glai Nazi» het nüt mit em Nazionalsozialismus z due, sondern isch äifach drvoo khoo, ass mä z Baasel dr Zitig «Nazi-Zyttig» (mit eme kurze A) gsäit het.


</doc>
<doc id="60689" url="https://als.wikipedia.org/wiki?curid=60689" title="Konrad zer Sunnen">
Konrad zer Sunnen

Dr Konrad zer Sunne isch e Baasler Achtburger, Oberstzumftmäister und Bürgermäister im 14. Joorhundert gsi.

Dr Konrad zer Sunne wird zum erste Mol 1355 erwäänt. Er isch dr Soon vom Werner Furnach und sinere Frau Agnes gsi. Dr Konrad het d Agnes Zibol ghürootet, d Dochder vom Jakob Zibol und Schwöster vom Burkhard Zibol. Er het e Bueb gha, dr Hug zer Sunnen, wo spööter dreimol Oberstzumftmäister worde isch.

Vo 1362 aa isch dr Konrad as Verdräter vo de Achtburger im Root vo Baasel gsässe. 1373 und 1396 isch er zum Oberstzumftmäister gweelt worde. Wil e hufe Baasler Aadligi im Sämpacherchrieg 1386 umchoo si, isch dr zer Sunne im Joor druf zum Bürgermäister gweelt worde, wo äigetlig us em Ridderstand hätt sötte choo. D Stadt Baasel het en mee as äimol as Gesandte zu Verhandlige gschiggt, u. a. wo d Stadt vor dr Schlacht bi Sämpach brobiert het, zwüsche de Habsburger und de Äidgenosse z vermiddle, und 1387-88 an Versammlige vom Schwööbische Stedtbund.

Dr Konrad zer Sunne isch zwüsche 1396 und 1398 z Baasel gstorbe.


</doc>
<doc id="60690" url="https://als.wikipedia.org/wiki?curid=60690" title="Max Eyth">
Max Eyth

Dr Eduard Friedrich Maximilian Eyth, wia-nr mit-em volla Nama ghoißa hot (* 6. Mai 1836 z Kircha, † 25. Auguscht 1906 z Ulm), ischt a deitscher Inschineer, Schriftsteller ond Zoichner gwäa. 

Dr Max Eyth kommt am 6. Mai 1836 z Kircha ondr dr Teck uff d Welt. Sei Vadder isch dr Eduard Eyth (1809–1884), a Lehrer fir d Fecher Grichisch ond Gschicht ama evangelisch-theologischa Seminar, ond sei Mueder d Julie Eyth geborene Capoll (1816–1904). 1841 ziagt dui Familie om ens oschtfränkische Schöntal, weil deet dr alde Eyth a Stell als Ephorus (Lehrer an-ra hehera pädagogischa Eirichdong) am evangelischa Seminar kriagt hot. Dr sell geit neaba seira theologischa Tädichkeit au hischdorische ond litradurgeschichtliche Werk raus, ibrsetzt griichische Klassiker ens Deitsche ond vorfasst Gedicht. Au em Mäxle sei Mueder ischt schriststellerisch tädich. Sei Schuelzeit vorbrengt der Bua en Heilbronn. Do drnoch macht’r en dera Stadt a Lehr bei dr Mascheenafabrik Hahn & Göbel.

Vo 1852 bis 1856 studiirt dr Eyth Mascheenabau an dr Technischa Hochschuel Stuegert. En dera Zeit ischt’r Mitgliid en dr studendischa Vorbendong "Corps Stauffia". Seine erschde Berufserfahronga sammlet’r en dr Dampfmascheena-Fabrik Gotthilf Kuhn em Stuegerter Stadtdoil Berg. Trotz seim Abschluss als Akademiker mueß’r zerscht a Schlosser-Lehr macha, bevor’r als technischer Zoichner Konstruktionsufgabe macha därf.

1862 tridd dr Eyth bei dr englischa Dampfpflueg-Fabrik Fowler ei ond ibrnemmt fir dui Firma d Auslandsvortredonga fir dampfbetriibene Pfliag. Bei seine viile Reisa ond oft langjährige Aufenthalt en fremde Lender, ondr andrem en Egybda ond en de USA, rihrt’r fleißich d Werbetromml fir da Eisetz vo Dampfpfliag en dr Landwirtschaft. Au bei dr Schaffong vo dr Soil-Schifffahrt uff-em Rhei ischt’r maßgeablich beteilicht. En dr Zeit vom Amerikanischa Birgerkriag (1861–1865) vorschleg’s-en wiidr noch Egybda. Des Land ischt grad drbei, dr Hauptproduzent vo Baumwolle fir Europa zo werra. Drei Johr isch dr Eyth Chef-Ingenieur vom egybdischa Prinza Said Halim Pascha (1864–1921). Seine Erleabnis en dera Zeit beschreibt’r en seim Buach "Hinter Pflug und Schraubstock".

1882 kehrt dr Eyth zruck en sei Hoimetland. Deet grendet’r drei Johr späder zamma mit-em Landwirt ond Polidiker Adolf Kiepert (1820–1892) dui "Deutsche Landwirtschafts-Gesellschaft (DLG)". Vo dera bleibt’r bis ens Johr 1896 dr gschäftsfihrende Direktr.

Sein (Un-)Ruhestand vorbrengt dr Eyth hauptsächlich bei seira Mueder z Ulm. En sellra Stadt entstandet jetzt seine meischde schriftstellerische Arbeida, zom Beispiil sei Roman "Der Schneider von Ulm" ibr da Albrecht Ludwig Berblinger ond sei Erzehlong "Die Brücke über die Ennobucht", wo’s oms grauße Eiseboh-Oglick uff dr "Firth-Of-Tay-Bridge" en Schottland goht. Neaba seim liderarisch Schaffa fendet’r au emmer noh Muse zom Zoichna ond Mola.

Am 25. Auguscht 1906 schliaßt dr Max Eyth seine Auga fir emmer. 70 Johr alt ischt’r worra. Sei ledschda Ruah fendet’r uff-em Nuia Friidhof en Ulm.


En dr Dessauer Stroß z Berlin-Kreizberg ischt scho am 6. Mai 1908 a Max-Eyth-Denkmal eigweiht worra, ond zwar an sellra Stell, wo domols de Deitsch Landwirtschafts-Gsellschaft ihrn Sitz ghet hot. Gschaffa hot des Denkmal dr Berliner Bildhauer Ernst Herter (1846–1917)

Dr Max Eyth isch dr Namensgeaber vo dr "Max-Eyth-Gesellschaft, Bereich Agrartechnik", innerhalb vom "Verband Deutscher Ingenieure" (VDI). Dui Gsellschaft hot a Stifdong ens Leaba gruafa, wo seit 1950 fir hervorragende Leischdonga vo Einzlpersona en dr agrartechnischa Entwicklong d "Max-Eyth-Gedenkmünze" vorleiht. Au a Waga vo dr Ulmer Stroßaboh tregt sein Nama. Em Max-Eyth-Haus z Kircha ischt a Museom eigrichdet worra, wo sei Leaba ond sei Werk dokumendiirt. 

Noch-em Max Eyth send en Deitschland an Haufa Stroßa ond Schuala benannt worra. Em Stuegerter Stadtdoil Hofa hot a Gewässer ond a Bruck ibr da Necker sein Nama kriagt: dr "Max-Eyth-See" ond dr "Max-Eyth-Steg".





</doc>
<doc id="60691" url="https://als.wikipedia.org/wiki?curid=60691" title="Werner Schaler">
Werner Schaler

Dr Werner Schaler († 18. Merz 1409) isch vo 1382 bis 1392 Bischof vo Baasel vo avignonesischer Obödiänz gsi.

Dr Werner isch dr Soon vom Ridder Rudolf Schaler gsi, eme bischöflige Ministeriale und Schulthäiss. Mä wäiss ass er 1351 Domherr und 1368 Archidiakon z Baasel gsi isch. 1382 het en e Minderhäit vom Domkapitel zum Bischof vo Baasel gweelt und am 21. Novämber het dr avignonesisch Bapst Clemens VII. die Waal bestäätigt. D Meerhäit vom Domkapitel het im Novämber dr Bropst vo Saint-Ursanne, dr Imer vo Ramstäi gweelt, und im Merz 1383 isch er vom römische Bapst Urban VI. bestäätigt worde. Wil dr Wolfhard vo Eerefels 1378 vo Urban VI. zum Koadjutor und 1381 zum Bischof vo Baasel ernennt worde isch, het s denn gliichzitig drei Bischöf vo Baasel gee. Dr Wolfhard het sich im Bistum nit chönne duuresetze und het d Understützig vom König verloore. Er isch denn gegen e Entschäädigung 1385 zrugdräte. Dr Imer het 1381 dt Stroossburger Bischof Friedrich vo Blankehäim zum Koadjutor ernennt und isch denn zrugdräte. Dr Werner het sich zerst dank dr Understützig vom Leopold III. in de habsburgische Gebiet chönne duuresetze. Wo aber im Leopold si Noochfolger, dr Albrächt III., iin het lo gheije, het dr Werner 1392 uf s Bistum verzichdet. Er het d Pfandschaft über d Herrschaft Istäi uf Lääbenszit as Entschäädigung bechoo.



</doc>
<doc id="60692" url="https://als.wikipedia.org/wiki?curid=60692" title="Hans Ludman von Rotberg">
Hans Ludman von Rotberg

Dr Hans Ludmann vo Rotbärg († 1423) isch e Baasler Politiker im früeje 15. Joorhundert gsi.

Dr Hans Ludmann vo Rotbärg isch vor 1390 as Soon vom Ritter Henmann vo Rotbärg, Rootsherr und Bürgermäister vo Baasel uf d Wält choo. Er het d Ursula vo Andlau, d Witwe vom Henmann vo Efringe, ghürootet. Iiri Dochder Sophie isch d Frau vom Burkhard Zibol worde und het dr Stadt dr Schalerhoof am Rhiisprung verkauft für d Uniwersidäät, wo 1460 gründet worde isch. Im Ludmann si Brueder und äine vo sine Söön si au Baasler Bürgermäister worde und en andere Soon, dr Arnold, isch Bischof worde und het dr Bischofshoof baut.

Vo 1403 aa isch er Bürgermäister vo Baasel gsi. Dr Rotbärg het zur Clike vom Oberstzumftmäister Peter zum Ange († 1409) ghöört. Zämme mit em Henmann Fröwler vo Eerefels († zwüsche 1413 und 1417) het er immer mee Macht in sine Händ konzentriert. Wo dr Ange 1409 gstorbe isch, häi Opposizionelli us de Zümft under em Zumftmäister zum Schlüssel, em Henman Buchpart, e Rewolte organisiert. Das isch ene glunge und 1410 si dr Rotbärg und dr Eerefels us dr Stadt verbannt worde, wil er e gwaltdäätige Autokrat gsi sig und sich über d Verfassig äwäggsetzt häig. 1413 isch er Vogt z Altkirch gsi. Scho 1417 isch er begnaadigt worde und het zrug uf Baasel chönne. Dört het er e Hoof an dr Riddergass kauft, wo früener emol de Groofe vo Thierstäi ghöört het, und as Rotbärgerhoof zum Baasler Sitz vo dr Familie worde isch. 
1417 het er vom Junker Hermann Schaler d Helfti vom Riichslääche Bamlach-Rhiiwiiler im Brisgau und alli Rächt drzue kauft. 1418 und 1420 isch er wider zum Bürgermäister gweelt worde.

Dr Ludmann vo Rotbärg isch 1423 gstorbe.



</doc>
<doc id="60695" url="https://als.wikipedia.org/wiki?curid=60695" title="Hans Imer von Gilgenberg">
Hans Imer von Gilgenberg

Dr Hans Imer vo Gilgebärg (* vor 1469; † 25. Juni 1533 z Ensishäim) isch e Ritter, Bürgermäister vo Baasel, Landvogt und kaiserlige Root in Vorderööstriich gsi.

Dr Hans Imer vo Gilgebärg isch e Soon vom Hans Bärnhard vo Gilgebärg gsi. Wo si Vater vor Neuss gstorbe isch, het er 1474 s Schloss Gilgebärg bi Soledurn gerbt. Dr Gilgebärg het wie si Vater s Wabbe vo de Freihere vo Ramstäi gfüert, zwäi krüzti Liliestängel (= Ilge). 1485 het er s Bürgerrächt z Soledurn bechoo und het d Herrschaft Gilgebärg 1489 an d Stadt verchauft.

Er isch e Vogt und kaiserlige Root z Ensishäim gsi und isch 1494 Achtburger vo Baasel worde. Dört isch er as Verdräter vo dr Ridderschaft im Root gsässe. Gliichzitig isch er as Drizääner Ghäime Staatsroot gsi. 1496 und 1498 isch dr Gilgebärg Bürgermäister vo Baasel worde. Er het ängi Beziejige zum Kaiser Maximilian ghaa. Wääred em Schwoobechrieg isch er mee as äimol as Gsandte vo dr Stadt zum Kaiser gschiggt worde.

Under em Decknaame "Pfäfferhans" het dr Gilgebärg in Brief em Kaiser Informazioone us em innere Füerigszirkel vo de Äidgenosse verroote. Im Oktober 1499 het men en zwunge wäge sinere proööstriichische Haltig as Bürgermäister zruggzdrätte. Dr Gilgebärg het 1499 d Barbara vo Andlau ghürootet und noch deren iirem Dood 1503 d Agatha vo Bräitelandebärg. Vo 1502 bis 1533 het dr Gilgebärg wider as Statthalter und kaiserlige Root z Ensishäim residiert. Vo 1519 bis 1533 isch er Mitgliid vom Riichsregimänt gsi. Er het d Adelsbardei aagfüert, wo 1525 dr regional Ufstand wääred em Buurechrieg im Elsass underdruggt het. 1526 het er e Kommission gläitet, wo über die radikal-reformatorischi Döiferbeweegig vo Waldshuet z Gricht gsässe isch. 

Dr Gilgebärg und si zwäiti Frau Agatha vo Bräitelandebärg häi 1519 die bedütende Glaasfänster in dr Chille vo Meltinge gstifdet. Es zäigt s Stifterbäärli und wird em Hans Baldung Grien und sinere Freiburger Wärkstatt zuegschriibe. 


</doc>
<doc id="60696" url="https://als.wikipedia.org/wiki?curid=60696" title="Véréna Keller">
Véréna Keller

D Véréna Keller (* 1952 z Basel) isch e Schwizer Sozialarbeiteri und Dekanin vo dr Haute Ecole de Travail Social et de la Santé (EESP) in Lausanne.

Si chont us Basel, het sit irem erschte Diplom a de Schuel für Soziali Arbet, Gwatt/Bern 1975 z Gänf gwont und dört zwanzig Joor lang as Sozialarbeiteri gschafft. Si het denn an dr Uni studiert und het afo im Bildigsbreich schaffe und sich in dr Forschig z engagiere. Hüt isch si Professorin a dr EESP und Vizepresidäntin vo der Vereinigung AvenirSocial Suisse.

Ires Buech "Manuel Critique de Travail Social" vo 2016 befasst sech kritisch mit dr Organisation vo der Sozialarbet, mit irne Metode und Ziel.

Was si susch gschribe het (Uswahl):


</doc>
<doc id="60699" url="https://als.wikipedia.org/wiki?curid=60699" title="Ludwig Kilchmann">
Ludwig Kilchmann

Dr Ludwig Kilchmann (* öbbe 1450 villicht z Baasel, † 1518 z Baasel isch e Baasler Gschäftsmaa und Politiker gsi.

D Kilchmanns si im 15. Joorhundert e Schulthäissegschlächt z Mellinge gsi. In dr Middi vom 15. Joorhundert si e Däil von ene uf Baasel gange. Z Mellinge isch d Familie um 1500 usgstorbe.

Dr Ludwig Kilchmann isch as Soon vom Beckermäister und Rootsherr Conrad Kilchmann uf d Wält choo. Er het d Elisabeth Zscheckebürlin († 1499), d Dochder vom Rootsherr und Ooberstzumftmäister Hans Zscheckebürlin ghürootet. Dr spööter Oberstzumftmäister Hans Kilchmann, wo no vor 1470 uf d Wält choo isch, isch woorschinlig si Soon gsi. Spööter häi d Kilchmanns non e Dochder gha, d Margreth. Dr Oberstzumftmäister und Baasler Bürgermäister Peter Offeburg isch mit em Kilchmann sinere Schwöster in zwäiter Ee verhürootet gsi.

Dr Ludwig Kilchmann isch in zwäi Zümft zümftig gsi. 1476 isch er Chriegsroot vom Baasler Ufkomme gsi, wo as Däil vo dr Niidere Veräinigung bi dr Schlacht bi Murte an dr Site vo de Äidgenosse gege d Burgunder kämpft het. Vo 1491 bis 1499 und wider vo 1502 bis 1518 isch er Rootsher vo dr Hooche Stuube gsi. 1500 isch er für e Joor Drizääner (Ghäime Staatsroot) und Statthalter vom Bürgermäisteramt gsi, wil denn vo Gsetz us nume Aadligi häi chönne Bürgermäister wärde. Er isch as Nüüner für milidäärischi Aagläägehäite verantwortlig gsi, as Siibner in dr Finanzkommission vom Baasler Root und as Dreier im Finanzusschuss gsässe. Er isch Grichts- und Fümferher gsi. As Gsandte vo Baasel isch er vil in dr Umgääbig vo dr Stadt und de Underdäänegebiet underwägs gsi.

1481 isch er stille Däilhaber von ere Handelsgsellschaft worde, wo zwäi Schwööger Zscheckebürlin und non e andere betriibe häi und wo mit Duech und Spezereie ghandlet het. Si Däil het er denn 1494, wo sini Schwööger dood gsi si, an dr dritt Kompanion verkauft. Wo 1484 si Schwiigermueter gstorbe isch, häi d Kilchmanns e bedütende Däil an de Bärgwärk vo Plancher-les-Mines, Masmünster und Todtnau gerbt.

Dr Kilchmann het 1485 e Joorzit für sich, für sini Eltere, si Soon und si Brueder Friedrich in dr Pfarrkiirche St. Theodor gstifdet. Er het Schänkige an d Kartause gmacht, wo denn 1487 si Schwooger Hieronymus iidräte isch. Us em Joor 1485 stammt au e Stifdig von ere Joorzit für sich sälber und si Frau im Stäineklooster. Öbbe 1501 het er e Wallfaart uf Aache gmacht und isch vo dört d Mäss z Antwärpe go bsueche. 1502 häi dr Ludwig und si Soon Hans in iire Testamänt us em Familiestammhuus e Pilgerherbärg gmacht.



</doc>
<doc id="60700" url="https://als.wikipedia.org/wiki?curid=60700" title="Hans Kilchmann">
Hans Kilchmann

Dr Hans Kilchmann (* vor 1470 z Baasel, † 1518 z Baasel isch e Baasler Gschäftsmaa und Politiker gsi.

Dr Hans Kilchmann isch möögligerwiis dr Soon vom Baasler Politiker Ludwig Kilchmann gsi. Er isch mit dr Anastasia Sürlin verhürootet gsi, dr Dochder vom Thoman Sürlin. Dr Kilchmann isch e Ritter gsi. Vo 1490 bis 1498 isch er Rootsherr vo dr Hooche Stuube, 1498-1506 Drizääner, und in de Joor 1498, 1500, 1502 und 1504 Oberstzumftmäister. 1507 isch er Mitgliid vom Fümfergricht gsi. Er het an säggs äidgenössische Gsandtschafte däilgnoo.


</doc>
<doc id="60702" url="https://als.wikipedia.org/wiki?curid=60702" title="Heinrich Meltinger">
Heinrich Meltinger

Dr Heinrich Meltinger (* vor 1471 z Baasel, † 1531 z Colmar) isch e Baasler Politiker in dr Zit vor dr Reformazioon gsi und isch nochhär as Altglöibige vom Root usgschlosse worde. Er isch äine vo de füerende Ussepolitiker vom vorreformatorische Baasel gsi.

Im Meltinger si Vater isch dr Zumftmäister zum Schlüssel Ulrich Meltinger. Dä het noch eme Brozäss im Joor 1494, wo s um Underschlaagige im Joggeli-Siechehuus gange isch, vo alle politische Ämter het müesse zruggdräte. Wo si Vater iigspert worde isch, isch dr Meltinger für e baar Joor as Söldner uf Frankriich. 1501 isch er noch em Biidritt vo Baasel zur Äidgenosseschaft zrugg khoo. Er isch mit dr Magdalena Meyer, dr Tochter vom Junker und Rootsher Michael Meyer vo Baldersdorf verhürootet gsi. Dank dere Hüroot isch er in dr Hooche Stuube ufgnoo worde.

Vo 1509 bis 1512 isch er Vogt z Waldeburg gsi. Vo 1512 bis 1515 isch er denn as äine vo de Verdräter vo dr Hooche Stuube im Root gsässe. Vo 1516 bis 1521 het er dr Boste vom Oberstzumftmäister iignoo. 1518 isch er für elf Joor Drizääner (Ghäime Staatsroot) worde. Dr Meltinger isch au Grichtsher in verschiidene Baasler Gricht gsi: im Stadtgricht, im Fümfergricht und im Appellazioonsgricht. Er het e wichdigi Rolle im Baasler Milidäär gspiilt. As Nüüner isch er Chriegsroot gsi und er isch Hauptmä 1513 bim Novarazuug und 1515 bim Marignanozuug drbii gsi. Er isch mit e hufe Gsandschafte in d Äidgenosseschaft gschiggt worde und in dr Umgääbig vo Baasel underwäggs gsi. 

Vo 1522 bis 1529 het er mit em Adelbärg Meyer zum Pfiil as Bürgermäister abgwäggslet, äi Joor äär, s neggste dr Meyer. Dr Meyer isch in Religioonsfrooge gmäässigt gsi und dr Root het in de 1520er Joor nume chliini Schrittli in dr Richdig von ere Reformazioon gmacht. Wo die aber 1529 vo de Zümft forsiert worde isch, het mä dr Meltinger as Altglöibige us em Root usgschlosse und er het d Stadt verloo. Er isch zwäi Joor druf z Colmar gstorbe.


</doc>
<doc id="60703" url="https://als.wikipedia.org/wiki?curid=60703" title="Johann Rudolf Frey">
Johann Rudolf Frey

Dr Johann Rudolf Frey (* 2. Dezämber 1781 z Baasel, † 8. Novämber 1859 z Baasel) isch e Baasler Politiker gsi.

Dr Frey isch dr Soon vom Groossroot und Handelsmaa Hans Rudolf Frey und dr Anna Maria Iiseli gsi. Er het e Handelsleer gmacht und isch im Usland umegräist. 1805 het er d Margaretha Stückelberger, d Dochder vom Kaufmaa Johann Rudolf Stückelberger ghürootet. 1821 isch er Vizebresidänt vom Zivil- und Appellazioonsgricht vom Kanton Baasel worde. Vo 1827 aa isch er as Konservative im Chläine Root gsässe und isch 1829 e Mitgliid vo dr Spezialkommission für Handel und Transit worde. Vo 1830 bis 1849 isch er Bürgermäister vo Baasel gsi in dr Zit, wo sich d Laag im Baaselbiet rapid verschlächteret het, bis es 1833 zur Däilig vom Kanton Basel choo isch. Er het dr Kanton Baasel-Landschaft nid für überlääbensfäig ghalte, het aber müesse iigsee, ass er drotz alle Schwiirikäite schliesslig doch z rächt choo isch. Zwüsche 1831 und 1845 isch er im Zwäijooresrhüthmus Gsandte bi dr Daagsatzig gsi. 1843 het er bi dr Organisazioon vom Sonderbund vermiddlet. Dr Kanton Baasel-Stadt isch zwar vo dr Ideologii us de reakzionääre Innerschwizer Kantöön noochgstande, isch aber nöitral bliibe wo dr Sonderbundschrieg usbroche isch. 


</doc>
<doc id="60704" url="https://als.wikipedia.org/wiki?curid=60704" title="Rechtsgleichheit">
Rechtsgleichheit

S Brinzip vo dr Rächtsgliichhäit isch im Grundsatz vom Verfassigsrächt "ius respicit aequitatem", «S Rächt luegt uf Gliichhäit» verkörperet.
Die "Allgemäini Erkläärig vo de Menscherächt" vo de Veräinte Nazioone säit s im Ardikel 1 Satz 1 eso:

S Rächt uf Gliichhäit vor em Gsetz het s scho im antike Griecheland ge, allerdings nume under Vollbürger von ere Polis.
Us em jüüdische und christlige Gedankeguet vo dr «Gliichheit vor Gott» und em Konzept, ass dr Mensch im Eebebild vo Goot erschaffe worde sig (Genesis 1, 26–28) het sich d Idee vo dr Gliichhäit bsundrigs sit dr Ufkläärig zur Forderig von ere «Gliichhäit vor em Gsetz» entwigglet. D Unabhängigkäitserkläärig vo de Veräinigte Staate het dä Gedanke im Satz «all men are created equal» zämmegfasst und eso s Gottesgnaadedum vo dr britische Chroone bestritte. In dr Franzöösische Revoluzioon isch das Ideal au zum politische Grundsatz erhoobe worde. Eso het mä dr Föidalismus und ungrächtfertigti soziali Hierarchie welle abschaffe.

As "Gliichhäitsbrinzip" bezäichnet mä dr naturrächtligi Grundsatz, ass mä alli Mensche gliich söll behandle, usser wenn s e sachlige Grund drfür git, öbber nid wie alli andere z behandle. Uf dr Ebeni vo dr Öiropäische Gmäinschaft isch dr Gliichhäitssatz in de Artdikel 18 Absatz 1 und Ardikel 157 vom AEU-Verdraag verankeret. Drzue chunnt, ass es im Ditel III vo dr EU-Grundrächtcharta («Gliichhäit») mehreri Ardikel git (bsundrigs dr Ardikel 20), wo dr Gliichhäitssatz sölle gwäärläiste.



</doc>
<doc id="60706" url="https://als.wikipedia.org/wiki?curid=60706" title="Peter Offenburg">
Peter Offenburg

Dr Peter Offeburg (* 18. Merz 1458 z Baasel, † 4. Dezämber 1514 z Baasel) isch e Baasler Politiker gsi.

Dr Peter Offeburg isch as Soon vom Junker und Baasler Rootsherr und Herr vo Schaueburg Peter (oder Petermann) Offeburg und dr Agnes vo Laufe uf d Wält choo. Er isch en Änkel vom Oberstzumftmäister Henman Offeburg gsi. 

Dr Peter Offeburg het 1477 d Juliana vo Schöneburg ghürootet und in zwäiter Ee e Schwöster vom Ludwig Kilchmann. 1481 het dr Offeburg dr Zoll vo Augst as Lääche bechoo. Zwüsche 1486 und 1494 het er as Landvogt vo Baasel uf dr Farnsburg amtiert. 1488 het er as Hauptmaa d Baasler Drubbe aagfüert, wo vom Kaiser Friedrich III. für e Zuug gege Flandere ufbote worde si. Ab 1495 isch er as Achtburger im Baasler Root gsässe. 1496 isch er Ooberstzumftmäister worde und 1501 zum Statthalter vom Bürgermäister gweelt worde. Won er denn 1501 zum Ridder gschlaage worde isch, het er au zum Bürgermäister chönne gweelt wärde und er het vo 1502 bis 1514 mit em Wilhelm Zeigler in däm Amt abgwäggslet, äi Joor dr äint und denn äi Joor dr ander. Er het im Root d Bardei aagfüert, wo sich für e Verbindig mit de Äidgenosse iigsetzt het und dr Biidritt vo 1495 aa vorberäitet het. Wo dr Schwoobechrieg 1499 mit em Friide z Basel beändet worde isch, isch s eso wit gsi, und dr Offeburg het 1501 im Naame vo Baasel dr Bund beschwoore.


</doc>
<doc id="60707" url="https://als.wikipedia.org/wiki?curid=60707" title="Henman Offenburg">
Henman Offenburg

Dr Henman Offeburg (* 1379 z Baasel; † 1459 z Baasel) isch e Kaufmaa, Politiker, Diplomat und Chronist z Baasel gsi.

Dr Henman Offeburg, Soon vom ene Apideeker us eme Baasler Achtburgergschlächt, het as Kaufmaa sich s Lääbe verdient. Wääred em Konzil z Konstanz het er e Bank gfüert. Er het dr König Sigismund in in Finanzfrooge berootet und dä het em 1417 e Wabbebrief gee und en 1433, won er grad zum Kaiser kröönt worde isch, zum Ridder gschlaage. 1437 het er e Pilgerfaart ins Häilige Land gmacht und isch z Jerusalem zum Ridder vom Häilige Graab ernennt worde.

Dr Henman Offeburg isch vo 1406 aa bis zu sim Dood Mitgliid vom Chläine Root gsi, zerst as Verdräter vo de Zümft, denn vo de Achtburger und vo 1435 aa as Ridder. Viermol isch er Oberrstzumftmäister worde. Er isch vo Baasel as Diplomat iigsetzt worde, aber au vom Baasler Konzil und au vom Kaiser Sigismund. Wäge sine ööstriichische Lääche het men en 1445 für e Zitli us em Root usgschlosse. In dere Zit het er en autobiografischi Rächtfertigungsschrift verfasst, won er din e Chronik vo de Joor 1413 bis 1445 ufstellt.





</doc>
<doc id="60709" url="https://als.wikipedia.org/wiki?curid=60709" title="Christoph von Utenheim">
Christoph von Utenheim

Dr Christoph vo Utehäim (um 1450 z Stroossburg,† 16. Merz 1527 z Pruntrut) isch e Bischof vo Baasel gsi. 

Dr Christoph vo Utehäim isch us eme elsässishe Aadelsgschlächt cho. Si Vater dr Hans vo Utehäim gsi, e Hoofmäister vom Bischof vo Stroossburg, und si Mueter d Susanne Burkhard vo Mülnhäim. Dr Christoph isch scho früe Chorherr worde und 1473 Brobst vom Thomasstift z Stroossburg. 1460 het er z Erfurt Theologii und kanonischs Rächt afo studiere, 1463 dr Baccalaureus und 1466 dr Magister artium gmacht, spööter isch er uf Baasel. 
1473-74 isch er dört Räkder vo dr Uniwersidäät gsi und het 1475 dr Ditel "Doctor decretalium" bechoo. 

Er isch Domherr worde und 1486 Domkustos. 1499 isch er Statthalter und Verdräter vom Bischof Kaspar zu Rhii gsi. 1502 isch er zum Bischof vo Baasel gweelt worde und 1503 het er die bäpstlig Bestäätigung becho und isch zum Bischof gweiht worde. Dr Utehäim het as gebildete und fromme Humanist gulte und isch e Fründ vom Schlettstadter Humanist Jakob Wimpfeling gsi. Er het sich mit de gäistige und religiööse Umwälzige in sinere Zit usenandergsetzt, het aber deren iiri Folge für s Bistum Baasel nit chönne stüüre. Bsundrigs schwiirig isch s gsi, ass s Hoochstift groossi Schulde gha het und doorum vo Baasel abhängig gsi isch, wo mit em Biidritt zur Äidgenosseschaft 1501 si politischi Situazioon no gsterkt het. Uf dr Diözesansünoode vo 1503 het dr Utehäim brobiert dr Klerus z reformiere. 1515 het er dr Wolfgang Capito as Breediger an s Münster grüeft und 1518 dr Johannes Oekolampad uf Baasel lo choo. Er isch nooch zum Erasmus vo Rotterdam gstande und het sich erst 1522 vom Martin Luther distanziert. 

As Riichsfürst het er politisch nume weenig Spiilruum gha. Baasel het zwar 1506 d Handfesti no beschwoore, het aber 1521 dr Iifluss vom Fürstbischof uf d Ornig vo de Aagläägehäite vo dr Stadt abgschafft. Im Ufdraag vom Bischof het si Koadjutor Niklaus vo Diesbach mit Baasel, Soledurn und Bärn verhandlet, zum die wältlige Besitzrächt vom Baasler Hoochstift z sichere. Dr Utehäim het sich am 26. Januar 1524 zämme mit de Bischöf vo Lausanne und Konstanz uf dr Sünoode vo Luzärn über d Uflöösig vo dr Äihäit vo dr Chille beklagt. Die drei Bischöf häi e Reformbrogramm vorgläit, wo aber nie in Chraft dräte isch. Wo dr Basler Root 1524 die nöije Leere het afo toleriere und 1525 s Laufedaal in si Burgrächt ufgnoo het, het dr Utehäim resigniert und isch am 19. Februar 1527 vo sim Amt zruggdrätte. Er het sich mit em Domkapitel uf Pruntrut zruggzooge. Er isch no im gliiche Joor gstorbe und het d Reformazioon vo Baasel im Joor 1529 nüm müesse erlääbe.


</doc>
<doc id="60710" url="https://als.wikipedia.org/wiki?curid=60710" title="Pius II.">
Pius II.

Dr Pius II. (ursprünglig Enea Silvio Piccolomini, latiinisch "Aeneas", au "Eneas Sylvius"; * 18. Oktober 1405 z Corsignano, wo noch iim Pienza gnennt wird, bi Siena; † 14. August 1464 z Ancona) isch vo 1458 bis 1464 Bapst gsi.
Er isch e bedütende Humanist, Schriftsteller, Historiker, Poet und Gleerte, Vereerer vom Boccaccio gsi und het sich für die latiinische Klassiker begäisteret.

Bevor er in dr Chille e Karriere aagfange het het dr Enea Silvio Piccolomini s Lääbe vom ene Dichder und Lääbemaa gfüert und isch scho denn so widersprüchlig gsi wie spööter as Bapst.

Er het e humanistischi Bildig zum Jurist bechoo und het 1432 as Begläiter vom Kardinal Domenico Capranica am Konzil z Baasel däilgnoo. Dört het er d Funkzioon vom ene Verdäidiger ghaa und het zur Bardei vo de Konziliariste ghöört. Im Septämber 1432 isch er as Sekretäär vom Fürstbischof Nikodemus della Scala vo Freising uf e Frankfurter Fürstedaag und isch bis zum Januar 1433 in däm sine Dienst gstande. 1440 isch dr Piccolomini Sekretäär vom Geegebapst Felix V. worde und isch vo 1442 aa Gsandte vom Konzil am Frankfurter Riichsdaag gsi. Am Aafang vo 1443 isch er in Dienst vom Köönig Friedrich III. iidrätte, wo immer no dr Bapst Eugen IV. understützt het. Dr Piccolomini het sich denn e nöitral verhalte. Bis 1445 isch er die mäisti Zit am Hoof vom spöötere Kaiser z Wiener Neustadt und z Graz gsi, under anderem as dr kööniglig Sekretäär. Dr Friedrich III. het sini Dienste, aber au sini erotische Värsli gschetzt und het en mit dr Dichderchroone zum "poeta laureatus" erkläärt. An dr Uniwersidäät Wien het dr Piccolomini in dere Zit Vorlääsige über d Dichder vo dr Antike abghalte und het eso e bedütende Iifluss uf e dütsch Humanismus ghaa. 

Vo 1444 bis 1447 isch er Pfarrer im oberööstriichische Dekanat Aspach gsi, en Amt, won er vom Passauer Bischof Leonhard vo Laiming becho het.

1447 isch dr Piccolomini Bischof vo Triest worde und het 1448 bi de Verhandlige mitghulfe, ass es zum Wiener Konkordat choo isch. 1449 isch er Bischof vo Siena und päpstlige Legaat z Dütschland worde. Noch 10 Joor im Dienst vom Kaiser Friedrich III. het dr Piccolomini im Joor 1455 ändgültig dr Wiener Hoof verloo, zum dr Kurie z diene. Am 17. Dezämber 1456 isch er vom Bapst Kalixt III. zum Kardinaalbriester vo Santa Sabina und 1457 zum Fürstbischof vom Ermland erhoobe worde und het vo denn s Primat vom Bapst bedoont. In däm Joor isch er no Archidiakon vo Xante worde.

Scho bevor er Bapst worde isch, het dr Piccolomini es as gföörlig aagluegt, wie d Türke immer sterker worde si. Die häi am 23. Mai 1453 Konstantinopel eroberet und Griecheland bsetzt. Won er as Kommissar vom Kaiser dr Frankfurter Riichsdaag gläitet het, het er am 15. Oktober 1454 e dreistündigi Reede ghalte und gsäit, ass mä en Art Europa-Armee sötti ufbaue. Er het zum erste Mol sit dr Karolinger-Zit wider dr Begriff «Öiropa» brucht und au d Bezäichnige «Christeheit» und «Vaterland» verwändet.

Am 19. August 1458 isch dr Enea Silvio Piccolomini im ene dreidäägige Konklav z Rom zum Bapst gweelt und am 3. Septämber inthronisiert worde. In sine Memuare schribt dr Pius II. mit Eckel an s abkartete Spiil im Konklav. D Waal vo sim Bapstnaame wird as Aaspiilig uf e "pio Enea", dr «fromm Äneas», vom Vergil aagluegt.

As Bapst isch dr Piccolomini en entschiidene Verfächter vom Papalismus gsi und het drfür kämpft, as dr Bapst in alle chirchlige oder wältlige Beriich s letschte Wort söll ha. So het er am 18. Januar 1460 d Bulle "Execrabilis" erloo, wo uf d Appellazioon an en allgemäins Konzil gegen e Bapst mit dr Exkommuikatioon bedroot het. Mit däm het dr Konziliarismus e wichdigs Instrumänt verloore.

Mä het denn mäistens nume uf d Macht vom Christedum in Öiropa gluegt, aber dr Piccolomini het scho lang bevor er Bapst worde isch gmerkt, ass d Sekularisierig immer mee Beriich ergrift. Das het em vili Sorge gmacht, wil er d Macht vom Bapst wider het welle uf d Hööchi bringe, wo si emol gha het.

Dr Pius II. het si Geburtsstadt Corsignano zur ideale Rönessansstadt umbaut, wo noch iim Pienza häisst. Er isch dr Stifder vo dr Uniwersidäät Baasel gsi, wo 1460 gründet worde isch. 

Dr Pius II. isch am 14. August 1464 z Ancona gstorbe, won er draa gsi isch en Armee gege d Türke ufzstelle. Er isch zerst im Petersdom begraabe worde und denn het men en 1614 in die römischi Chille Sant’Andrea della Valle überfüert. D Freske vom Pinturicchio, äigentlig Bernardino di Betto di Biagio (* um 1454 z Perugia; † 11. Dezämber 1513 z Siena) in dr Piccolomini-Bibliodeek im Dom vo Siena zäige bedütendi Stazioone in sim Lääbe.

In sine Hauptwärk "Asie" und "Öiropa", won er mit ere umfassend aagläite Kosmografii usgstattet het, het er bweiise, wie umfangriich sis Wüsse gsi isch. Si Schrift "Asie" het er as Bapst fertig gschriibe, bi sim zwäite Hauptwärk "Öiropa" het nume no die letschti Durchsicht gfeelt. In dene Wärk behandlet er d Geografii, d Sitte vo de Völker, die wältligi und chirchligi Gschicht und die wirtschaftlige und soziale Bsunderhäite. S büzantinische Riich het bi iim zu Öiropa ghöört. Dr Piccolomini isch dr ersti gsi, wo dr Kontinänt Öiropa eso usfüerlig beschriibe het. Die Wärk si glii scho druckt worde und in vile Usgoobe uusechoo. Dr Kolumbus het die Wärk verwändet, won er sini Räise blaant het.

Dr Piccolomini het au humanistischi Schrifte verfasst, wie si Buech "Pentalogus de rebus ecclesiae et imperii" (öbbe: E Gsprööch z fümft über Aagläägehäite vo dr Chille und em Staat). Din het er 1443 dr Köönig ufgforderet iizgriffe zum d Äihäit vo dr Chille widerhäärzstelle, und het e nöis Konzil verlangt.

Im dütsch-kanadische Historiefilm "Das Konklave" wärde d Umständ, wo zur Waal vom Pius II. gfüert häi, us dr Sicht vom junge Rodrigo Borgia verzellt, wo spööter as Alexander VI. Bapst worde isch.



Nöieri Usgoobe:

Lexika

Daarstellige



</doc>
<doc id="60712" url="https://als.wikipedia.org/wiki?curid=60712" title="Maske">
Maske

Maske stoot für

Maske isch dr Familienaame vo deene Persoone:


</doc>
<doc id="60713" url="https://als.wikipedia.org/wiki?curid=60713" title="Maske (Gesichtsbedeckung)">
Maske (Gesichtsbedeckung)

E Maske (vo arabisch "maskharat" „Narr, Posse, Ziggle, Sträich“) isch e Gsichtssbedeckig und wird im Theater und in dr Kunst und für rituelli und religiöösi Zwäck verwändet. Vilmol chunnt drzue e Verchläidig oder Gostüm. As Schutzmaske cha si s ganze Gsicht oder Däil von em zuedecke und eso schütze. D Bezäichnig "Maske" wird vilmol au für e Gostümierig vom Körper verwändet, vo dr Halbmaske bis zur Ganzkörpermaske. Im Theater und bim Film wird dr Ort, wo d Maskebildner schaffe, as «d Maske» bezäichnet.

Ursprünglig si Maske blastischi Gebild us natürlige Material wie Pflanzedäil, Lääder, Holz, Doon oder Duech gsi, wo s Gsicht versteckt häi. In dr nöijere Zit wärde si mäistens us Kunststoff gmacht. 

Maske chömme in de underschiidligste Zämmehäng vor. Je noch dr Kultur findet mä sä bi religiööse und andere Ritual, sige s rituelli Dänz bi indigene Volker oder d Fasnacht in dr Alemannia, im Theater und bim Film, in dr Kunst, in dr Medizin as Beootmigsmaske, bi dr Aarbet as Schutzmaske, im Sport bim Dauche oder as mechanische Schutz bim Fächte und andere Sportarte, wo für s Gsicht chönnte gföörlig wärde.



</doc>
<doc id="60714" url="https://als.wikipedia.org/wiki?curid=60714" title="Basler Reformationsordnung">
Basler Reformationsordnung

D Baasler Reformazioonsornig isch e Sammlig vo Aaordnige gsi, wo am 1. April 1529 vo dr Baasler Oobrikäit, das häisst vom Chläine Root, vom Groosse Root und vom Bürgermäister erloo worde isch und s religiööse Lääbe in dr Stadt Baasel bis in s 19. Joorhundert greeglet häi.

Am 25. Februar 1526 isch dr Johannes Oekolampad zum Lütbriester an dr Martinschille gweelt worde. Wie dr Gottesdienst in dere Zit usgsee het, wäiss mä nit genau, nimmt aber aa, ass jede Pfarer d Gebät vor und noch dr Breedigt sälber bestimmt het. Nume s Sündebekenntnis am Aafang vom Gottesdienst isch vo dr alte Liturgii übernoo worde. 1528 isch im Basler Münster d Mäss zum letschte Mol glääse worde. D Unrue under de Bürger isch immer mee gwaggse und am 8. und 9. Februar 1529 het s uf em Barfi Uflöif gee und e groosse Däil vo de Bürger si bewaffnet gsi drbii. Am nüünte isch au zerst s Münster und denn si no anderi Chille gstürmt worde und und d Wuetbürger häi Bilder, Altäär und Kruzifix afo verschloo.
Am 12. Februar het dr Root, wo denn nume no us evangelischi Mitgliider bestande isch, beschlosse, e Reformazioonsornig iizfüere. Er het mit sim Beschluss d Mäss abgschafft und es isch nume no erlaubt gsi, die luteri Wooret vo dr Häilige Schrift z verkünde. Was das aber genau hätt sölle bedüte isch vilne nid klaar gsi und d Zümft häi en Erkläärig verlangt. Dr Root het Disputazioone aagordnet, zum die Froog z klääre und denn wurd abgstimmt drüber. 
E zwanzigchöpfigi Kommission het afo e nöiji Oornig afo usarbäite. Dr Oekolampad hätt sich drbii gwünscht, ass d Chille vom Staat drennt wurd, het si Mäinig aber nid chönne duuresetze.
Am 1. April 1512 isch d Ornig denn in Chraft drätte.

D Reformazioonsoornig isch vil witer gange as nume die religiööse Instiduzioone nöi z definiere, si isch au e Zuchtornig gsi, wo d Oobrigkäit drmit d Sitte vo vo de Bürger in eme christlige Sinn het welle länke. Für zum ufbasse, ass sich d Lüt wurde draa halte, si Examinatoore iigsetzt worde und eso häi iiri Verfasser ghofft, e Gottesstaat uf Ärde z gründe.

D Oornig het bestimmt, wie s Evangelium söll verkündet wärde, ass dr Jesus alli wurd erlööse, wo im dien verdraue, ass bi Stroofe für Laster kä Underschiid söll gmacht wärde zwüsche de Riiche und de Arme, wär, wie und wo söll döfe breedige, wie d Sakramänt sölle begange wärde, was en Ee isch, wie d Chinder sölle erzooge wärde, was an Festdääg aber au bi Gotteslästerig, Ehebruch und voreheligem Sex söll gmacht wärde und wie mä d Zuehälterei söll bestroofe. Es het au e Chläiderornig gee und s Zuedrinke isch greeglet worde.

D Zaal vo de Pfarrgmäinde im Groossbaasel isch uf drei beschränggt worde (Münster, Lienerd und Peter) und im Chläibaasel het s nume no d Theodorgmäind gee. 

D Lütbriester häi nid nume e christligs Lääbe müesse füere, si si au für d Seelsorg, d Sitte und die religiöösi Erziejig vo de Chinder verantwortlig gsi. Si häi zwäimol im Joor an Sünoode müesse däilnee, wo au d Examinatore mitgmacht häi. D Mässe und alli katholische Rite si verbote gsi und wär äinewääg a Mäss abghalte het, isch bestrooft worde und het si Pfruend verloore.

D Examinatore si Brofässer an dr Uniwersidäät gsi. Dr Root het sä ernennt und zwar zwäi Expärte für s Alte und zwäi für s Nöije Testamänt. Wenn s under de Lütbriester und Diakon "gottslästerer, huorer, eebrecher, wuocherer, symoniaci, todtschläger, trunckenböltz, falsch-kundtschafftgeber, verlogen männer oder die ire wyb und kinder schäntlich und ärgerlich zugend" gee het, häi si die müesse sistiere und verhööre. Uneerehafti Examinatore si vom Root bestrooft und entloo worde.

Fiirtig het s jetz vil weeniger gee as vorhär: nume no d Sunndig, Wienacht, Oostere, Uffert und Pfingste. Die Fiirdig häi au für d Dienerschaft gulte. Füürbitte in de Gottesdienst si an d Jungfrau Maria, d Apostel, an Johannes dr Döifer und an d Mertüürer grichdet worde. Dr Grüendonnstig isch in dr Stadt erst 1687 und uf em Land acht Joor spööter zum Fiirdig erkläärt worde und 1859 het sich s Baasler Stimmvolk entschiide, dr Karfritig zum Fiirdig z erheebe. Wär am e Fiirdig in d Bäiz gange isch, gspiilt oder öffentlig danzt het, isch bestrooft worde und das het für alli Lüt gulte, Iihäimischi wie Fremdi.

D Daufi isch au witerhii e wichdigs Sakramänt gsi, wil kä Mensch as Noochkomme vom Adam unschuldig uf d Wält chiem. Dr Root het d Chinderdaufi zum Gsetz gmacht, was d Wiiderdöifer in d Bredullie brocht het, wil si d Chinderdaufi abgleent häi. Am 7. Septämber 1532 het mä denn d Daufene afo ufschriibe, aber d Liste si erst vo 1536 aa vollständig.

Zu de Ufgoobe vo de Pfärer und Diakon het s ghöört, d Chinder zu guete Christe z erzieh. Dorum häi alli Chinder vier Mol im Joor in d Kiirche müesse goo, für dass mä cha kontrolliere, öb si chönne bäte. Vo 1537 isch en äifache Katechismus bekannt, dr sogenannti Chinderbricht, wo dr Okolampad as "Frag vnd antwort in verhoerung der kinder" verfasst het. Dä het Frooge umfasst, wie was die Zää Gebot, s Apostolikum oder s Vaterunser si. Es isch aber no bis zum Ändi vom 16. Joorhundert gange, bis sich d Chinderleer in dr Stadt duuregsetzt het.

Bi de Bestimmige zum Oobemool isch im Root vor Allem d Abgränzig zum katholische Mässopfer wichdig gsi, wil sich, wien er gschriibe het, dr Mässbriester an Blatz vom Christus versetzt und sich aagmaasst häig, d Sünde vo dr Wält uf sich sälber z nee. Drzue isch no choo, dass mit dr Abschaffig vom latiinische Gottesdienst au d Sakramänt "in verstaendiger Tütscher sprach" ghalte worde si. 

D Chille isch nöi und äifacher organisiert worde, und s Hüroote, d Ee sälber und d Schäidig si greeglet worde. S Iisäägne häi nume Pfärer oder Diakon gmacht. D Eltere häi iiri Chinder nid zum Hüroote döfe zwinge, drfür häi si mit ere Hüroot aber au müesse iiverstande si. Au en Eebruch het öffentligi Konsekwäze gha; wenn öbber verwütscht worde isch het er alli sini gäistlige und wältlige Ämter verloore. S Eegricht het us zwäi Lütbriester, drei Chläirööt und zwäi Groossrööt bestande und dr Obmaa isch en alte Zumftmäister gsi.

D Reformazioonsornig isch nid bi allne bopuläär gsi. Die baar Katholike, wo s no in dr Stadt gläbt häi, si natüürligerwiis nid glücklig gsi drüüber, und s Lääbe vo de Wiiderdöifer isch schwiirig worde, aber au gwöönligi Reformierti häi sich an dr Bevormundig gstoosse.
Si het sich aber drotz alle Widerständ duuregsetzt und erst mit dr Helvetik häi Lüt, wo nid reformiert gsi si, z Baasel wider religiöösi Rächt afo bechoo. Uf politischi Rächt häi religiöösi Minderhäite no lang müesse warte: d Katholike bis zur Bundesverfassig vo 1848 und d Juude bis zur Dotalrewisioon vo dr Bundesverfassig vo 1874.
D Reformazioonsoornig het grundsetzlig no bis 1911 as Ornig vo dr reformierte Chille z Basel witer gulte.

Mit dr religiööse Toleranz isch s also nid wit här gsi im früeje reformierte Baasel, aber drotzdäm isch d Reformazioon e wichdige Schritt in dr Richdig vo dr Demokratii und schliesslig au vo dr Toleranz gsi.




</doc>
<doc id="60716" url="https://als.wikipedia.org/wiki?curid=60716" title="Weihnacht">
Weihnacht

Weihnacht oder Wienacht chan folgendes bedüte:
Lueg au:



</doc>
<doc id="60717" url="https://als.wikipedia.org/wiki?curid=60717" title="Mortuarium">
Mortuarium

Mortuarium isch e Begriff, wo in dr Rächtswüsseschaft, dr Archidekduur und dr Chloosterkultur voorchunnt.

S "Mortuarium" isch e Naturalabgoob an dr Grundherr gsi, wo bim Dood vom ene Hörige fellig worde isch. Im Lauf vo dr Zit isch die Sachläistig von ere Gäldabgoob verdrängt worde, wo au uf Liibgwünngüeter, Latengüeter oder Zinsgüeter erhoobe worde isch, so dass s Mortuarium ere modärne Erbschaftstüür immer äänliger worde isch. D Abgoob het in underschiidlige Regione verschiideni Bezäichnige gha wie "Fall, Hauptfall, Liibfall, Doodfall; Haupträcht, Besthaupt; Kurmede".

As Mortuarium bezäichnet mä e Geböid, wo Dooti din begraabe wärde. Es chunnt au vor, ass mä Druurhalle as Mortuarium bezäichnet. 

In Chlöster isch mit Mortuarium e Dootebuech bzw. e Nekrolog gmäint. Im e sonige Verzäichnis wärde d Nääme vo de Mitgliider vom ene Orde, wo gstorbe si, ufgschriibe; die Nääme wärde regelmäässig im Raame vo dr chlöösterlige Liturgii vorglääse. In e hufe Kapuzinerchlööster isch vor em Choor e Buech bim aktuelle Datum uffdo, wo alli Nääme vo de Kapuziner verzäichnet si, wo an däm Daag gstorbe si.



</doc>
<doc id="60718" url="https://als.wikipedia.org/wiki?curid=60718" title="Fall">
Fall

Fall stoot für:


in der Kultur:

Fall isch dr Naame vo dene Ortschafte:

Fall isch dr Familienaame vo dene Persoone:



</doc>
<doc id="60719" url="https://als.wikipedia.org/wiki?curid=60719" title="Kasus">
Kasus

Dr Kasus [], Meerzaal: "d Kasus" mit langem "u" [], dütsch au: dr Fall, isch e grammatischi Kategorii, das häisst e Kategorii in dr Flexion vo de nominale Wortarte.

D Bezäichnig "Kasus" goot etymologisch uf s latiinische Wort "" „Fall“ zrugg. Das latiinisch Wort isch e Leenübersetzig vom griechische Wort "ptō̂sis" () 'Fall'. Dr griechisch Grammatiker Dionysios Thrax het d Nomina als Wörter ufgfasst, wo vom Verb 'abfalle', das häisst 'abhängig' si ('öbbe wie s hüte no in dr Dependänzgrammatik aagluegt wird), und das as 'ptō̂sis' bezäichnet.

Dr Usdruck „Kasus“ het meereri Bedütige.

Im ene ängere Sinn isch mit „Kasus“ dr morfologisch Kasus gmäint, das häisst dr Kasus wird dur grammatischi Morphem markiert. In dr Morfologii isch dr Kasus e morfologischi Kategorii, wo dur e Süsteem vo Formeräije kennzäichnet isch, enander gegenüberstöön und üübligerwiis definiert isch as grammatischi Kategorii vo deklinierbare Wörter, bsundrigs zum syntaktische Funkzioone im Satz Usdruck gee.

Dä morfologisch Kasusbegriff cha mä au uf s Dütsche aawände, wil s Dütsche non e usbrägts Flexions­süsteem vo de nominale Wortarte kennt. Im Dütsche wärde in dr Deklinazioon gliichzitig s Genus und dr Numerus mit em Kasus morfologisch kennzäichnet. Dr Kasus cha im Dütsche mit eme räine Flexionskasus markiert wärde (Bischbil: «Müllers Auto», e Form, wo im Alemannische nume in gwüsse Geegende und under gwüsse Umständ voorchunnt) oder eme Breposizional­alkasus (Bischbil: «das Auto von Müller», alemannisch «s Auti vom Müller»). Im ängere Sinn mäint mä mit Kasus aber nume dr Flexionskasus.

Im Dütsche git s zwäi Mechanisme, wie Wörter e Kasus chönne bechoo: D Rekzioon, wo z. B. e Wärb vo sim Objekt e gwüssi Form verlangt. Dr ander isch d Kongruänz, also ass z. B. innerhalb vom ene Objekt dr Kasus vom Substantiv, Adjektiv und Artikel dr gliich isch. Bischbil:
Do regiert s Värb "bestellen/bstelle" dr Akkusativ vo sim Objekt und d Breposizioon "mit" dr Dativ an däm sinere Ergänzig (d Ergänzige stöön doo in Chlammere). Im Dütsche cha mä d Kasusform bi Substantiv kuum me gsee, am äidütigste zäigt vilmol dr Artikel dr Kasus aa.

D Iidäilig in "" (Nominativ, Vokativ "oder" Nominativ) und Casus obliquus (Genitiv, Dativ, Akkusativ, Ablativ "oder" Genitiv, Dativ, Akkusativ, Vokativ, Ablativ) stammt us em Griechische.

Mä cha d Kasus au in lexikalischi und strukturelli Kasus iidäile (so in dr generative Syntax) und in syntaktischi und semantischi Kasus.

Mäistens het e Wort nume en äinzigi Kasusmarkierig, es git aber Sprooche, wo Wörter zwäi oder mee Kasusmarkierige chönne ha. Das bassiert mäistens in agglutinierende Sprooche dur d Ufnaam vo Suffix.

Unabhängig vo wie s morfologisch in dr Realidäät vorchunnt, cha mä dr Kasus abstrakt definiere as e grammatischi Kategorii vo de nominale Wortarte, wo für die grammatischi Organisazioon vom Satz brucht wird, und das dur e Kennzäichnig vo dr syntaktische Rolle vo Substantivgrubbe macht.

Eson e Kasusbegriff cha für nidflektierendi Sprooche wie s Änglisch oder s Franzöösisch braktisch si, wo syntaktischi Funkzioone hauptsächlig dur d Wortstellig bzw. d Satzstruktur kodiert wärde.. Dr abstrakt Kasusbegriff wird in dr Sproochvergliichig verwändet.

As e Spiilart vom abstrakte Kasus cha au dr Kasusbegriff vo dr Kasusgrammatik aagluegt wärde.

D Kasusgrammatik bezäichnet mit „Kasus“ (Diefikasus) die „semantisch/thematische Relazioone/Rolle“ bzw. die abstrakti logisch-semantischi Relazioon zwüschen dr Nominalfraase und em Wärb.




</doc>
<doc id="60720" url="https://als.wikipedia.org/wiki?curid=60720" title="Die Pest (Camus)">
Die Pest (Camus)

Die Pest (franz. "La Peste") isch e Roman vom Albert Camus us em Joor 1947.

S Buech isch im Juni 1947 uusechoo und isch glii e groosse Erfolg gsi. S Wärk isch äine vo de bedütendste Romään vo dr "Résistance" und vo dr franzöösische Noochchriegslitratuur. Es ghöört zum Allgemäinguet vo dr öiropäische Kultur und isch uf dr ganze Wält berüemt. Bsundrigs z Frankriich ghöört s zur Pflichtlektüre an de Schuele.

Dr Hindergrund vom Wärk si im Camus sini persöönlige Erfaarige – bsundrigs die us em Zwäite Wältchrieg. "Die Pest" isch e Reflexion us eme distanzierte Blickwinkel über e Widerstand vo de Mensche gege füüsischi und moralischi Zerstöörig. Gliichzitig isch sis Thema e wichdige Bestanddäil vom Camus sinere Filosofii: d Usenandersetzig mit dr Absurdidäät. Wil d Gschicht wie e Drama in fümf Akt iidäilt isch, isch s Wärk vilerorts as Theaterstück ufgfüert worde.

Dr Camus beschribt dr Lauf von ere Pestsüüchi in dr Stadt Oran an dr algerische Küste us dr Sicht vo dr Hauptfigur Dr. Bernard Rieux, wo mä von em am Ändi vom Roman uusefindet, ass äär dr «Verfasser vo dr Chronik» isch. D Gschicht foot im Joor „194…“ aa. E baar dooti Ratte und ein baar harmlosi Fäll von ere umbekannte Chrankhet stöön am Aafang von ere schrecklige Pestepidemii, wo wäg ere die ganzi Stadt in Usnaamzuestand chunnt, si vo de Ussewält abschottet und meereri duusig Doodesopfer forderet. D Pest bedroot die menschligi Existänz vo dr Bevölkerig und wird eso zu iirem gmäinsame Gegner. Jede weelt si äigeni Art, wien er gege dr Schwarz Dood kämpft. Für e Rieux as Arzt isch das wie d Aarbet vom Sisyphos, und es chunnt zwüschen iim und em Pater Paneloux zum e Komflikt, wil dä d Pest as Stroof vo Gott gseet zum dr Mensch z züchdige.

S Absurde begläitet alles und jeede. Unschuldigi Chinder stärbe genauso wie Mensche, wo s verdient hätte. Mä cha aber au gsee, ass d Pest Mensche ooni Solidaridäät umbringt.




</doc>
<doc id="60722" url="https://als.wikipedia.org/wiki?curid=60722" title="Die sonderbare Buchhandlung des Mr. Penumbra">
Die sonderbare Buchhandlung des Mr. Penumbra

Die sonderbare Buchhandlung des Mr. Penumbra, dr änglisch Originalditel isch Mr. Penumbra's 24-Hour Bookstore, isch s Erstwärk vom amerikanische Schriftsteller Robin Sloan. Dr Roman isch im Joor 2012 uusechoo. Er isch uf dr Liste vo de hundert beste Büecher vom Joor 2012 vom "San Francisco Chronicle" gstande., isch d Waal vom Redakder vo dr "New York Times" gsi, und isch au uf dr Bestsellerliste vo dr "New York Times" und vom amerikanische National Public Radio (NPR) gstande. 

S Buech kombiniert Elimänt vo dr Fantasy- und dr Krimilitratur und lootet dr modärn Komflikt und dr Übergang vo dr alte Drucktechnologii zur nöije elektronische us. 
Dr Protagonist het si IT-Dschob in dr wirtschaftlige Kriise verloore und Aarbet as Verköifer in ere alte, verstaubte Buechhandlig gfunde, wo zwar nume seer wenig Kunde gha het und äinewääg 24 Stunde am Daag offe gsi isch. Er het d Nachtschift gha und e hufe freiji Zit, so dass er sich de Ghäimnis vom Büecherlaade het chönne widme. Dank de müsteriööse Büecher in dr Bibliodeekabdäilig, de merkwürdige Kunde und em Inhaaber Mr. Penumbra chunnt er schliesslig ere fümfhundert Joor alte Ghäimgsellschaft uf d Spuur.


</doc>
<doc id="60723" url="https://als.wikipedia.org/wiki?curid=60723" title="Das Leben ist ein listiger Kater">
Das Leben ist ein listiger Kater

Das Leben ist ein listiger Kater, dr franzöösisch Originalditel isch Bon Rétablissement, isch e Roman vo dr franzöösische Schriftstellere Marie-Sabine Roger (* 1957), wo im Joor 2012 bi "Éditions du Rouergue" uusechoo isch.

E Bangsionäär, dr Pierre, wo s vorziet, für sich sälber z lääbe, wird vom ene Auti überfaare und in d Seine gschlöideret, won er si Maudi isch go sueche. Er wacht schweer verletzt im Spiddaal uf, und s ganze Choo und Goo stöört en seer. Won e jungs Mäitli uusefindet, ass er e Kompiuter het, chunnt si immer wider zum dä bruuche, ooni sich drum z kümmere, ass em Maa das gar nid gfallt. Im Lauf vo dr Rehabilitazioon chunnt au e junge Maa verbii, won em verzelt, ass äär in us dr Seine gfischt häig. Wo uusechunnt, ass dä jung Maa dört uf em Strich gsi isch, zum si Studium chönne zaale, regt sich dr Pierre seer über das uf. Er findet sich aber schliesslig drmit ab und säit sim Retter, ass er e groossi Woonig häig und laadet en ii, zu iim cho woone.

S Buech isch vom Jean Becker verfilmt worde. Dr Film isch im Joor 2014 uusechoo.


</doc>
<doc id="60724" url="https://als.wikipedia.org/wiki?curid=60724" title="Martin O.">
Martin O.

De Martin O. (* 17. November 1975; aigentlich "Martin Ulrich") isch en Schwizer Stimmartist, Beatboxer und Musiker.

De Ostschwizer Martin Ulrich isch z Abtwil, as mittlere vo drü Brüedere, in ere musikalische Familie ufgwachse. Scho as Chind isch sis Giige- und Klavierspiil und sis musikalische Inträsse gförderet worde. Churz noch em Abschluss vo de Uusbildig zum Primarlehrer hät er sich entschide, d Musig zu sim Bruef z mache. Sis künstlerische Schaffe goht vo klassische Gsangselemänt bis ane zu rhythmischem Beatboxe. Er isch as Komponist för sini aigne Programm aber au för Film, Schauspiil, Zirkus und anderi Musigprojekt tätig. Z Appezöll, gründet (2001) 2007 z Sanggalle, betribt er sini Firma «Stimmart GmbH». Er hät ab 2010 för fööf Johr z Gääss gwohnt. Sit 2015 läbt er mit sinnere Partneri und em Töchterli z Sanggalle.

Als Mitgliid vo de A-cappella-Gruppe «hop o’my’thumb» isch de Martin Ulrich während es paar Johr uf de Bühni im In- und Ussland underwägs gsi. Noch däne erfolgriiche gmainsame Johr hät sich die Gruppe 2006 ufglöst und sich vo de Bühni verabschidet. Vo 2006 bis 2011 isch er musikalische Laiter vom «Hitzige Appezöller Chor» gsi.

Sit 2007 isch de Martin Ulrich as Martin O. underwägs und es isch sis erscht Soloprogramm «Stimmentänzer» entstande. 2011 chunnt s «Cosmophon» dezue und sit März 2016 gastiert er au mit sim dritte Bühneprogramm «Der Mausiker». De Martin O. verwandlet sini Stimme mit Hilf vo sim «Symphonium», es Loop-Grät, wo kunstvoll i appezäller Nussbomholz iigschaffed worden isch, in es Orchester samt Chor.



als Martin O.:

mit hop o’my’thumb:



</doc>
<doc id="60726" url="https://als.wikipedia.org/wiki?curid=60726" title="Martin Ulrich">
Martin Ulrich

Martin Ulrich isch de Name vo däne Persone:


</doc>
<doc id="60727" url="https://als.wikipedia.org/wiki?curid=60727" title="Senn">
Senn

E Senn oder Älpler isch e Hirt bzw. e Hirtin, wo mäistens nume im Summer uf ere Alp s Vee vo andere Buure hüetet und deren iiri Milch zu Chääs und vilmol au zu Anke verarbäitet. 

Im Hoochgebirg vo de Alpe isch d Sennerei nume wääred de Summermöönet mööglig, mäistens nume vom Juli bis zum Septämber. De Sennereie, wo diefer lige säit mä in dr Schwiz Mäiesäss, wil mä si volmol scho vom Mai aa cha benütze, bevor s Vee im Alpufzuug in die hööchere Regioone cha driibe wärde.

Im äigentlige Sinn bezäichnet mä nume d Hirte, wo d Milch au verarbäite, as Senn oder Sennerin. Wenn nume Jungvee, bzw. Goldvee (also dräägendi Chüe) uf dr Alp si, wie s hüte vor allem in de dütsche und ööstriichische Alpe üüblig isch, reedet mä vom ene "Hirt". Dr Senn oder d Sennerin as Ollraunder cha mä uf chliinere Alpe finde - uf gröössere findet en Arbetsdäilig statt und d Milch wird dört vom Chäser verarbäitet.

Dr Senn oder d Sennerin si mäistens Aagstellti vo dr Gnosseschaft, wo d Bsitzere vo de Bärgwäide isch und si verwaltet und nützt. Iire Loon hängt zum Däil vom Erdraag ab und wird au in Naturalie zaalt: Dr Senn daf e Däil vom Bärgchääs, wo uf dr Alp häärgstellt worde isch, bhalte und sälber verbruuche oder verchaufe.

Öb eender Fraue oder Manne uf de Alpe als Senner oder Sennerin iigsetzt wärde, isch je noch dr Regioon und dr Zit underschiidlig. Noch dr "Österreichischen Almerhebung" vo 1950 si uf de Alpe dobblet sovili Manne as Fraue beschäftigt worde, im Ganze 18'411. In de Hooche Taure, im Osttirol, Pongau und Lungau isch d Sennerei hingeege vor allem Frauenaarbet gsi. 

Im Fürsterzbistum Salzburg het die katholischi Chille d Beschäftigung vo Fraue uf de Alpe 1734 und 1756 strängstens verbote. Wil si s aber nid het chönne duuresetze, het si 1767 beschlosse, ass jungi und leedigi Fraue nüme uf d Alpe uufe döfe. D Buure häi vor em Ufzuug d Mäitli und d Fraue, wo uf d Alp häi welle, dr Gäistlikäit müesse vorstelle und iiri Erlaubnis müesse bechoo, wo as Sennerinne-Wapplig bezäichnet worde isch.

Im 19. Joorhundert isch d Sennerin in dr Litratuur und in dr Moolerei vo dr Romantik für Ursprüngligkäit, Freihäit und freuji Liebi gstande. Das isch au nit ganz falsch gsi, wil d Sennerinne und d Senner uf de äinsame Alpe vo dr Chille nid häi chönne kontrolliert wärde.

In dr Schwiz isch d Sennerei e dradizionelle Mannebruef. Lang het mä dänggt, ass e Frau uf dr Alp wurd Unglück bringe. Us de lange Summerzite uf dr Alp ooni Fraue si e hufe Saage, Gschichte, Ängst und Vorurdäil entstande, under anderem d Gschicht vom Sennetuntschi, ere Frauefigur us Strau. Die äinsaame Manne häi sich sonigi Figuure bastlet aber die häigen ene, wo si lääbig worde sige, käni Fröide brocht sondern nume Läid und Unglück.

Noch em Zwäite Wältchrieg het s immer weeniger Senne und Sennerinne gee. Im Mallnitzdaal zum Bischbil isch iiri Zaal zwüsche 1950 und 1990 um zwei Drittel zruggange. E hufe Alpe si ufgee worde.

Ooni Hund isch d Aarbet vom Senn braktisch unmööglig und es git hützudags meereri äigeständigi Hunderasse wie dr Bärner Sennehund oder dr Appezäller Sennehund.



</doc>
