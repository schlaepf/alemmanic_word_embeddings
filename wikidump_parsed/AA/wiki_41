<doc id="63271" url="https://als.wikipedia.org/wiki?curid=63271" title="William G. Moulton">
William G. Moulton

De William G. Moulton ( – s "G." staat für "Gamwell," de Mäitliname vo de Mueter; * 15. Februaar 1914 z Providence, Rhode Island; † 2. Juni 2000 z Exeter, New Hampshire) isch en US-amerikaanische gërmanistische Spraachwüsseschafter gsy. Er hät Wichtigs zum Frömdspraachenunterricht byträit, am liebschten aber hät er si mit em Schwyzertüütsch abggëë.

De Moulton hät scho as Puurscht Fröid a Spraach ghaa. 1935 hät er a der Uniwërsitëët Princeton afa Französisch, Tüütsch und Internazionaali Bezieige studiere. Nach em "Bachelor", won er mit Beschtnooten abgschlosse hät, hät er es Stipändium vo der Uniwërsitëët Berlyn überchoo. Deet hät er dänn syni spööter Frau, d Jenni Karding, gchänegleert (ghüraate händ s im 38i). 1936 hät er si für s "Master"-Stuudium a der Uniwëritëët Yale ygschribe. Die isch doozmaal es Zäntrum für Filology und Spraachwüsseschaft gsy, und de Moulton hät by so groosse Korifëëe gstudiert wie em Eduard Prokosch, em Edward Sapir, em Edgar H. Sturtevant, em Hans Kurath und em Leonard Bloomfield. Syni Dissertazioon, won er bym Prokosch aagfange hät, isch über de walisertüütsch Ändsilbewokalismus gsy, wo hüüffig wie dëë im Althoochtüütsch isch. Nach em Umfalltood vom Prokosch hät de Bloomfield d Bitröiig vo de Dissertazioon übernaa.

Nachane hät de Moulton z Yale as Assischtänzprofässer gwürkt. De Zwäit Wältchrieg hät gwüetet, Amërika hät gäge Tüütschland gchämpft – und de Moulton hät den Amerikaaner Tüütsch bypraacht. Us dëre praktischen Erfaarig use hät er mit syre Frau dänn 1944 s Buech «Spoken German» useggëë. Im glyche Jaar hät en di amerikaanisch Bundesregierig uf Washington, D.C. gholt, won er as "Language Supervisor" de Japaanischunterricht für di amerikaanische Weermane überprüeft hät. Spööter hät er der Änglischunterricht für die tüütsche Chriegsgfangenen überwachet. Wo de Chrieg dure gsy isch, hät er de Militëërdienscht im Rang vomene Hauptme verlaa und isch für churzi Zyt uf Yale zrugg.

1947 hät en de J. Milton Cowan a d Cornell-Uniwërsitëët gholt; dëë hät deet d Abtäilig für modërni Spraache gründt ("Division of Modern Languages," DML). Die isch es Resultaat vom militëërische Frömdspraachunterricht im Zwäite Wältchrieg gsy: Me hät sich ganz uf s Leere vo modërne Spraache konzäntriert, hät ales Altspraachlich und di ganz Literatuurwüsseschaft uusgchlameret, defüür aber di kontraschtyv Linguischtik gförderet, und hät die spraachlich Underwysig i äineren äinzige adminischtratyven Äinhäit underpraacht, nüme wie früener i verschidene filoloogische Seminaar. Deet aso hät de Moulton zeerscht as usseroordentlichen und ab em 49i as oordentliche Profässer gschaffet.

1960 händ s de Moulton zrugg uf Princeton grüeft mit em Wuntsch, das er deet en interdepartemäntaals Toktorandeprogramm für Linguischtik uusschaffi. Im 62i isch das Programm eso wyt gsy, und de Moulton hät bis zu synere Pänsionierig 1979 as dëm syn Läiter gwürkt.

De Moulton hät as tipische Nöiängländer ggulte: füürnëëm, aber glychzytig au bischäiden und vole Humoor, und er isch mit vil Charisma gsägnet gsy. Syni Voorläsige hät er mit Anekdoote gwürzt, und d Studänte händ en hööch gschetzt. Ussert synere Mueterspraach Änglisch hät er akzäntfrei Tüütsch chöne und rächt guet Französisch, Italiänisch, Niderländisch und – uf daas isch er am mäischte stolz gsy – Schwyzertüütsch. An ere Tagig heb de Moulton Byspiil us em Züri- und em Bëërntüüsch prësentiert, und zwee Linguischte, en Bëërner und en Zürcher, heged nachane gwëërwäisset, öb dëë Voorträäger ächt us Züri oder us Bëërn chëm...

De Moulton isch i zwoo verschidene Forschigsrichtige tëëtig gsy: i de Fonology und im Frömdspraachenunterricht. Für s Zwäit hät er si äigetli gaar nöd rächt intressiert, daa isch er mee inegrutscht, und es isch dänn halt das gsy, won er si am mäischte demit abggëë hät – aber wänn-scho-dänn-scho eso linguistisch wie nu mügli. Was d Fonology aagaat, händ en ganz bsunders d Tialäkt fasziniert, und daa drunder wider hauptsächli s Alemanisch vo de Schwyz, s Schwyzertüütsch. A dëm händs em, wien er sälber emaal gschribe hät, zum Eerschte d Vilfalt und d Läbigkäit und zum Zwäite die guet sinchroonisch und diachroonisch Dokumäntiertig aataa, dezue chunt zum Dritte, das er scho für syni Disserazioon zum Schwyzertüütsch gforschet ghaa hät, zum Vierte, das en die rych Wokaalstruktuur vo de schwyzertüütsche Tialäkt fasziniert hät (bis zu 41 verschideni Wokääl!) – und dänn halt zum Föiften au die tolle Bëërglandschafte. Er isch mit em Ruedolf Hotzeköherli guet Fründ gsy und mit im zäme im Meerze 1954 uf Bosco/Gurin gräist, zum Uufnaame für de Spraachatlas vo de tüütsche Schwyz mache.

Em Moulton syn Zuegang zur Spraachwüsseschaft isch de Strukturalismus gsy – dëë hät er, as Schüeler vom Bloomfield, as en Optimierig vo de tradizionelle hischtoorische Spraachwüsseschaft gsee: Di hischtoorisch Spraachwüsseschaft erchlëërt, vo woo d Äinzelluut chömed, de Strukturalismus erchlëërt, wie d Äinzelluut im Gsamtsischteem zunenand stönd. Er hät aber au für d Soziolinguischtik, wo i de Sächzgerjaar uufchoo isch, Simpatye ghaa und hät em William Labov sy Aarbete gloobt, und au für früe generatyvi Ideeen isch er offe gsy.

Im Zäntrum vom Moulton sym linguistischen Inträsse sind d Luutsischteem vo de gredte Spraach gstande. Er hät d Luut foneemisch (fonoloogisch), aso im Gsamtsischteem, analisiert und hät vor ere z starch foneetische, aso d Luut isolierende Sichtwys gwarnet. E Räie vo Aarbete zum Alemanisch segid daa churz voorgstelt.

De Prokosch hät d Idee ghaa, de Moulton sell doch öppis über di althoochtüütsche Wokaal im Uusluut mache, und asewääg isch de Moulton uf s Walisertüütsch choo. De Wilhelm Braune hät 1876 imenen Uufsatz gschribe, weli althoochtüütsche Wokaal im Uusluut lang gsy sind, und hät sich daadeby uf die Quälen abgstützt, wo d Lengi i de Schrybig zum Uusdruck praacht händ. Scho bald sind aber Aarbeten über hööchschtalemanischi und süüdbairischi Tialäkt usechoo – e paar wenig häts au scho vorane ggëë –, wo e ganzi Räie vo Wokaal im Uusluut prësëntiert händ, wo nach de Luutgsetz vo de Junggramatiker gaar nüme hetted tërffe daa sy, wän s vo churzen althoochtüütsche Wokaal abstamed. Vil vo dëne Filolooge wie de Peter Schild, de Rudolf Kögel, de Primus Lessiak, de Josef Schatz, de Karl Bohnenberger und der Otto Behaghel händ drum die Uusluut wele vo althoochtüütsche Lengenen abläite – und vo dëne hetts iez also plötzli vil mee ggëë, weder as de Braune 1876 gsäit hät. Nu der Albert Schott – wo fryli scho vil vorane über d Süüdwalser publiziert ghaa hät und drum na ekän Junggramatiker gsy isch –, der Eduard Hoffmann-Krayer i synere Bisprächig vom Giovanni Giordani syren Aarbet über s Alagnatüütsch, d Elise Wipf i irer Dissertazioon über di walisertüütsch Mundaart vo Täärbinu und der Albert Baachme (woo scho wider?) händ nöd welen i dëë Choor ystime. Und au de Moulton hät i synere Dissertazioon d Gägeposizioon bizoge.

Er hät zeerscht s Luutsischteem vom Frankoprowänzaalisch im wältsche Mittelwalis voorgstelt, nachane s Luutsischteem im alemanischen Oberwalis (und au echli vo de Süüdwalser und Pündnerwalser) und hät dänn all unbitoonten althoochtüütsche Wokaal mit dëne vom tüütschspraachigen Oberwalis vergliche. Er hät esoo zäiget, das di unbitoonten althoochtüütschte lange /a:/, /e:/, /i:/, /o:/, /u:/ im Walisertüütsch as churzi /a/, /e/, /i/, /o/ und /u/ (di letschte bäide hüüffig zämegfale) und der umbitoont althoochtüütsch Diftong /iu/ as /i/ all na daa sind – das hät scho de Braune gwüsst –, das vo de churzen unbitoonten althoochtüütsche Wokaal s /a/ und s /o/ as /a/ und /o/ oder hüüffiger /u/ naa daa sind, nöd aber di churzen unbitoonte /e/, /i/ und /u/, wo au im Walisertüütsch abgfale sind (schynbaars Wyterläbe vo söttige Wokaal laat sich liecht mit Analogy erchlëëre).

Byspiil:

Das die Wokääl im Walisertüütsch na äxischtiered, füert er uf de wenig uusprëëgt Akzänt im Walisertüütsch zrugg, aber andersch as d Elise Wipf: Die hät gmäint, die Wokääl segid na daa, wil di relatyv starch Bitoonig vo de Näbesilbe, wo s Althoochtüütsch na ghaa hät, im Walisertüütsch überläbt heb; de Moulton degäge hät vermuetet, s Walisertüütsch heb s frankoprowänzaalisch Bitoonigssischteem, wo nöd uf di eerscht Silbe fokussiert isch, übernaa, und drum segid di unbitoonte Wokääl, wo zur Zyt vo der alemanische Bisidlig vom Oberwalis na äxischtiert händ, erhalte pliben und nöd wie im grööschte Täil vo de Tüütschschwyz abgfale.

Er hät drüberuse feschtgstelt, as s Luutsischteem vo de frankoprowänzaalische Mundaarten im Walis und daas vo den alemanische Mundaarte im Walis ganz paralel sind – nöd nu, was byspilswys d Entrundig vo //, //, // (öppe "Chepf" «Chöpf», "Figgsch" «Füchs», "Biecher" «Büecher»), d Palatalisierig vo /u:/ zu /y:/ (öppe "Hüüs" «Huus»), täilwys vo // zu // (öppe "schi" «sii») und vo // zu // (öppe "Sichja" «Sichle») und s Voorchoo vom wäichen «ich»-Luut [] (öppen i "Bircha" [bɪrça] «Birch») aagaat, sondern au de Wokalismus im unbitoonten Uusluut: 
De Nominatyv und Akkusatyv Pluraal vo de schwache Feminyna hät er äntli ganz frankoprowänzaalisch erchlëërt, wil me vomenen althoochtüütsche "zungūn" «(die) Zungen» äifach ummügli zumene walisertüütsche [tsuŋŋe] oder, mit Hebig vo /e/ zu /i/, zumene bëërnderoberländische und seislertüütsche [tsuŋŋi] chunt; im frankoprowänzaalischen Under- und Mittelwalis aber isch [alpa] «Alp», Pluraal [alpe] «Alpen» ganz normaal. Er verwyst daadeby au uf vil, vil jüngeri Entwickligen im süüdbairische («zimbrische») Luserna, wo zum glyche Resultaat gfüert händ. – Imene letschte Kapitel hät er dänn na s Bëërneroberländisch und fryburgisch Seislertüütsch aaglueget. D Verheltnis deet sind dëne vom Oberwalis rächt nëëch, ganz bsunders z Saanen und z Jaun. Vo de churzen unbitoonte Wokaal isch deet aber nu s althoochtüütsch /a/ erhalte plibe, nöd au wien im Wallisertüütsch s althoochtüütsch /o/.

Ales i alem füert er daademit die schynbaar althoochtüütsche Verheltnis im Oberwalis zumene gute Täil uf altfrankoprowänzaalischi Yflüüs zrugg: Wo d Alemanen i s Seiseland, i s Bëërner Oberland und i s Oberwalis choo sind, sind s uf Romaane gstoosse, wo deete schon lang gläbt gha händ. Dënen iri Wortbitoonig und dënen iri Luutverheltnis, ja sogaar dënen iri Ändige händ dänn uf s Alemanisch vo de Nöisidler ygwürkt. Hüt redt mer i so Fäll vo Subschtraat- und Adschtraatwürkige.

Die Aarbet hät bi de Schwyzer Tialäktolooge en groossen Ydruck hinderlaa und em Moulton en Anerchänig verschaffet, wo bis hütt anehebet. Me mues scho säge: Me cha nu stuune, wie dëë amerikaanisch Toktorand, wo doozmaal na nie i de Schwyz gsy isch, suwerëën di ganz doozmaalig Tialäktliteratuur zum Waliser Frankoprowänzaalisch und zum Waliser, Fryburger und Bëërner Alemanisch gfunde, uusgwärtet und analisiert hät. Sy wichtigscht Daategrundlaag isch d Räie "Byträäg zur Schwyzertüütsche Gramatik" gsy – en äigetli unverzichtbaari Räie, wo aber hüt chuum me en Schwyzer Gërmanischt gchänt, vo bruuche gaar nöd z rede. Fürs Bëërntüütsch hät er i eerschter Linien em Emanuel Friedli syni «Bärndütsch»-Bänd byzoge; wil die aber ekäi Gramatike sind, sondern populëërwüsseschaftlichi Landeskunde, hät er deet use zeerscht emaal müesen all Luut und Forme zämestele.

De Moulton hät tank eme Stipändium vo der "American Council of Learned Societies" 1958/1959 chönen i de Schwyz forsche, und z Züri hät em de Ruedolf Hotzeköherli erlaubt, d Daate vom doozmaal nanig publizierte "Spraachatlas vo de tüütsche Schwyz" aazluegen und uuszwärte. Andersch als de Hotzeköherli, wo syn Spraachatlas wie na zu lengscht vergangene junggramatische Zyte nach Äinzelluut uufpoue hät, hät de Moulton, wo en Strukturalischt gsy isch, di schwyzertüütsche Luut i irem Gsamtsischteem gsee. S Gibiet, won er für dëë Uufsatz im Fokus hät, sind d Kantön Aargau, Züri, Zuug, Schafuuse und Tuurgau gsy, dezue ane der öschtlichscht Täil vom obere Baselpiet und vom Kanton Soleturn, di nördlich Helfti vom Kanton Luzëërn, de nördlich Kanton Schwyz, di weschtlich Helfti vom Kanton Sanggale, s Appizäller Hinderland und na e chlyses Stückli vom Glaarnerland. All syni Erkäntnis hät er 1960 in eren unglaublich dichte, konzäntrierten Abhandlig daargläit; e paar vo den äinzelne Theeme hät er dänn spööter au na i separaaten Uufsätz namaal bräiter abghandlet.

Zeerscht (§ 2) lueget de Moulton aa, wie sich di drei Vorderzungewokaal /e/, /ɛ/ und /æ/ reschpäktyv hischtoorisch gsee de Primëërumluut vo althoochtüütsch /a/, s gërmaanisch /e/ und de Sekundëërumluut vo althoochtüütsch /a/ gägensytig verhaltet. Byspilwöörter für s eerscht sind (hoochtüütsch) «Vetter, Bett, Beck, fest, gestern» (ali klassisch mittelhoochtüütsch mit eme gschlossene /e/), für s zwäit «Wetter, Speck, Fest, Nest, Rechen» (ali klassisch mittelhoochtüütsch mit emen offene /ɛ/) und für s dritt «Wespe, Pächter, Bäsi, (ein)tägig, färben» (ali klassisch mittelhoochtüütsch mit emen überoffene /æ/). Di schwyzertüütsche Tialäkt vo dëm Ruum, wo de Moulton aalueget, händ die drei churze Vorderzungewokaal wie folgt entwicklet: Im Obertuurgi, im (öschtliche) Fürschteland, im Appizällerland und im Toggeburg gilt s dreistuuffig Sischteem vom klassische Mittelhoochtüütsch hütt na: /fettər/, /wɛttər/, /wæʃpı/. Im Schafuusische, im nördlichschte Züripiet und im gröössere Täil vom Tuurgi isch s Sischteem reduziert woorde: /fettər/, /wɛttər/, /wɛʃpı/, das ghäisst, de Sekundëërumluut isch vo /æ/ zu /ɛ/ glupft woorde. Im groosse Räschte vom Gibiet isch es uf en andere Wääg veräifacht woorde, deet nämli säit me äitwäders /fettər/, /wættər/, /wæʃpı/ (öppe z Züri, im Badepiet oder z Schwyz) oder aber /fɛttər/, /wættər/, /wæʃpı/ (öppen im süüdlichen Aargöi oder im Luzëërnische), mit andere Woort: s alt gërmaanisch /ɛ/ isch zu /æ/ gsänkt woorde. (S viert Sischteem gseet mer im Gibietsuusschnitt vom Moulton nööd, nämli s glaarnerisch /fettər/, /wettər/, /wæʃpı/ mit Hebig vom gërmaanische /ɛ/ zu /e/.) Das isch aber ales na nüüt Nöis, das gseet me scho us de junggramatisch uufpouenen Oortsgramatike vo de Räie "Byträäg zur Schwyzertüütsche Gramatik". Zum die Nöioornig chöne düüte, mues me nämli zeerscht na d Hinderzungewokaal aaluege (§ 3). Bi dëne hät s klassisch Mittelhoochtüütsch es /o/ und es /a/ gchänt, hoochtüütschi Byspilwöörter sind «Ofen», «Hosen», «Wasen»: Daa iez zäiged s ganz hüttig Oschtschwyzertüütsch vo Schafuuse und vom nördlichschte Züripiet über s ganz Tuurgi, s Fürschteland, s Toggeburg, s Appizällerland (und s Pündner Rytaal, wo men uf de Chaarte nöd gseet) drei Wokääl, nämli /ofə/ mit eme gschlossene /o/, /hɔsə/ mit emen offene /ɔ/ und /wasə/ mit eme /a/. Im groosse Räschte vom Gibiet gilt e zwäistuuffigs Sischteem mit äitwäders /ofə/, /hosə/, /wasə/ (öppe z Züri, im Badepiet oder z Schwyz) oder mit /ɔfə/, /hɔsə/, /wasə/ (öppen im süüdlichen Aargöi oder im Luzëërnische). Au daas wäiss me scho us den alten Oortsgramatike. De Strukturalischt Moulton gaat iez aber en Schritt wyter und läit s Sischteem vo de Vorder- und vo de Hinderzungewokaal überand (§ 7) – und cha daademit nöd nu säge, wie s hüttig Wokaalsischteem uusgseet, näi, er chan au erchlëëre, wurum s eso uugseet – und das isch nöi gsy i de Dialäktology. Mee daadezue säged mer i dëm Wikipedia-Artikel unen im Kapitel über die «oschtschwyerisch Wokaalspaltig».

Mer übergumped a dëre Stell em Moulton sy Überleggige (§ 5), öb und wie wyt de Luut /ɛ/ im Züritüütsch en äiges Foneem sei oder nu es Alofoon (aso öb er en Luut isch, wo für s Luutsischteem e Role spilt, oder ob er nu e Warianten isch vom /e/), und lueged na aa, was er zu de Hoochtzungewokaal säit (§ 6). Im Nordoschte gits nu gschlosseni /i/, /y/ und /u/, suscht aber überall gschlosseni /i/, /y/, /u/ näbed offene /ɪ/, /ʏ/, /ʊ/. Di gschlossene churze Hoochzungewokaal gönd uf gchürzti alt- bzw. mittelhoochtüütschi Lengene zrugg (öppe züritüütsch "schwige" /ʃwigə/ uf mittelhoochtüütsch "swîgen" /swi:gən/) oder aber chömed zum äinten i Leenwöörter voor (öppe züritüütsch /ækskysi/ vo französisch "excusez" /ekskyze/) und zum anderen i Woort, wo uf Luutimitazioon zrugggönd (öppe "Gitzi, bi-bi, Bibeli, güggerüggüü, Güggel, bus-bus, Busle" und so wyter). Di offene churze Hoochzungewokaal gönd uf alt- bzw. mittelhoochtüütschi Chürzene zrugg (öppen i "sitze" /sɪtsə/, "Zügel" /tsʏgəl/, "Rugge" /rʊkkə/). S Züritüütsch isch bi de Hoochzungewokaal rächt verschiden und gwagglig. Im Zürioberland isch der Underschiid zwüsched offenen und churze Hochzungewokaal vorhande; de Moulton erchlëërt das daademit, das deet di alte Lengene vor Däntaal gchürzt woorden sind (aber ebe di gschlosse Qualitëët bhalte hät), mer händ da also "ryttee" /rittə/ näbed "Rippe" /rɪppə/ usw. und daademit vill Woort, wo gschlosseni Qualitëët i churze Quantitëët voorchunt. Im Tuurgi aber hät s die Chürzig nöd ggëë, Woort mit gschlossene churze Hoochzungewokaal gits aso nu ganz wenig, und wil deeten au der Underschiid zwüsched em /i/, /y/, /u/ und em /ɪ/, /ʏ/, /ʊ/ dëërmaasse chly isch, sind die beede Luuträie schlussamänd i äinere zämegfale. Im Süüdweschte vom Undersuechigsgibiet degäge (Luzëërn, Aargöi), wo s /e/ und s /o/ i Richtig /ɛ/ und /ɔ/ gönd, häts für der Underschiid zwüsched /i/, /y/, /u/ und /ɪ/, /ʏ/, /ʊ/ soozsäge mee Platz, und drum isch er au erhalte plibe. S Züripiet (abgsee vom Oberland) lyt zwüsched dëne beede Zoone und isch dëmentsprächend labyl; de Spraachatlas vo de tüütsche Schwyz zäiget für de Groossruum Wintertuur i synere Charte I 48 Zämefall wie im Tuurgi, aber im Underland und am See Tränig. Das Bild vom Spraachatlas stimt allerdings nöd ganz: I den Äinzeldaate vo den Uufnaame gseet me, das au d Underländer- und d Seemundart ganz labyl sind, und em Moulton syni äigenen Uufnaame, won er mit eme Stadtzürcher gmachet hät, zäiged zum grööschte Täil en Äinhäitsluut, wo nöimets zwüsched /i/ und /ɪ/, zwüsched /y/ und /ʏ/ und zwüsched /u/ und /ʊ/ osziliert.

De Moulton chunt dänn zur Hischtoorie vom hüttige Luutsischteem (§ 7), das ghäisst, er prësentiert zum eerschte Maal syni «Oschtschwyzerisch Wokaalspaltig» und de ganz Ratteschwanz, wo die zur Folg hät – mee daadezue aber i öisem nëëchschte Kapitel. Im § 8 verglycht er dänn verschideni fonoloogischi Sischteem. Er gaat deet vo zwee Uufsätz vom Uriel Weinreich vo 1954 und 1959 uus, öb e «strukturalistischi Dialäktology» mügli sei. D Antwort: Es chunt halt druf aa, wie me die aagattiget. Daadezue bruucht de Moulton au d Dissertazioone vom Ludwig Fischer über s Luzëërntüütsch und vom Jakob Vetsch über s Appizällerüütsch. Wä me iez nu d Luut aalueget und nöd au, i welne Woort die stönd, dänn sind die beede Mundaarte völig idäntisch – was nöd überrascht, si ligged ja chuum füfzg Mäilen usenand und ghööred beed zum Hoochalemanisch. Wä men aber au aalueget, i welne Woort die voorchömed, das ghäisst implizit: me lueget d Luut nöd nu sinchroonisch, sondern au diachroonisch (i hischtoorischer Përschpäktyve) aa, dänn sind die beede Tialäkt rächt verschide – was au dëm entspricht, was d Sprächer sälber empfinded, wil s mërked, dass di äinten es Woort edëëwääg und di andere s glych Woort asewääg uusspräched.

Im letschte, em 8. Abschnitt, poschtuliert de Moulton acht theoreetischi Schlussfolgerige.

Scho i dëne Bänd vo de Räie "Byträäg zur Schwyzertüütsche Gramatik," wo Oschtschwyzer Tialäkt abghandlet händ, und auch i em Leo Jutz syne Publikazioone zum Alemanisch im Algimäinen und zum Süüdvorarlbëërgischen im Bsundere händ d Uufspaltig vom mittelhoochtüütsche churze, gschlossene /o/ in en offeni Wariante /ɔ/ und e gschlosseni Wariante /o/ daargstelt. De Grund für die Spaltig hät mer aber nöd gwüsst. Für de Strukturalischt Moulton isch klaar gsy: Das cha me nu usefinde, wä me d Luut im Gsamtsischteem aaglueget. I zwee Uufsätz, im änglisch gschribenen us em Jaar 1960 (usechoo i «Word», lueg obe) und vil uusfüerlicher imene tüütsch gschribene vo 1961 (usechoo i de "Zytschrift für Mundaartforschig"), hät er d Löösig presäntiert.

Au dëë Uufsatz gaat uf em Moulton syn Uufenthalt 1958/1959 i de Schwyz zrugg, won em de Hotzeköherli erlaubt hät, s na untruckt Materiaal vom Spraachatlas tërffen uuswärte. Dezue ane hät er au di yschlegige "Byträäg zur Schwyzertüütsche Gramatik" byzoge, wo na me Daate scho fërtig zämegstelt bringed. All die Äinzeldaate hät er dänn soozsägen überandgläit und isch asewääg zu Kombinazioons-Chaarte choo, wo uufzäiged, was ales bi dëre Wokaalspaltig zämespilt – und wurums ebe zu dëre choo isch. Der Uufsatz isch didaktisch gschickt uufpoue und zäichnet de ganz Gidankegang und Forschigswääg vom Moulton naa; mir steled daa s Resultaat voor.

As e Folg vo de germaanischen Umluutig, wo zwee nöii e-Luut produziert hät, händ s Althoochtüütsch und s Mittelhoochtüütsch im Biräich vo de Churzwokaal en asimeetrischs Sischteem überchoo, wie me daa gseet:

Mit andere Woort: Es hät zwar schöön simeetrisch e gschlosses /i/ und /u/ und e gschlosses /e/ (de soginannt Primëërumluut) und /o/ ggëë, aber nu en offes /ɛ/ (s soginannt gërmaanisch "ë"), won ekäis offes /ɔ/ als Pendant ghaa hät. Iez wäiss men us vilne Spraachen, das d Spraach en Hang dezue hät, ires Luutsischteem im Glychgwicht z haa, und me wäiss au, das wänn sich im Luutsischteem am äinten Oort öppis biwegt, das dän au anders i Biwegig chunt. Und das isch eben au im Schwyzertüütsch und im Vorarlbëërgisch passiert.

Di grooss Meerhäit vo de schwyzertüütsche Tialäkt hät s Luutsischteem ase wider i s Loot praacht: Es hät s mittelhoochtüütsch offe /ɛ/ (s gërmaanisch "ë") gsänkt, das es mit em überoffene /æ/ (em Sekundëërumluut) zämegfalen isch – d Löösig A. En Täil vo de Glaarner Tialäkt händ s mittelhoochtüütsch /ɛ/ (s gërmaanisch "ë") glupft, das es mit em gschlossene /e/ (em Primëërumluut) zämegfalen isch – d Löösig B. Beed Wääg hand zum glyche Ziil gfüert: e simeetrischs Sischteem mit ie drei vorderen und drei hindere Luut:

En Täil vo de Oschschwyzer Tialäkt händ di drei verschidenen e-Luut bhalte, defüür aber analoog zun e-Luut der alt o-Luut uufgspalte und händ esoo e simeetrischs Sischteem mit vier vordere und vier hindere Luut überchoo – d Löösig C. Die gilt im underen und mittlere Toggeburg, im weschtliche Fürschteland, im Appizällerland, im Obertuurgi und im obere Ryntel:

Anderi Mundaarten i der Oschschwyz schliessli händ degäge s mittelhoochtüütsch überoffe /æ/ (de Sekundëërumluut) glupft, das es mit em /ɛ/ (em gërmaanische "ë") zämegfalen isch, und ebefalls dezue der o-Luut uufgspalte; uf dëë Wääg häts e simeetrischs Sischteem mit ie drei vordere und drei hindere Luut ggëë – d Löösig D. Die chunt im nördlichschte Züripiet (im Rafzerfäld plus Glattfälde, im Wyland und i de Gäged um Elgg), im ganze Kanton Schafuse, im weschtlichen und zäntraale Tuurgi plus zum Täil am Bodesee, im öschtliche Sanggaler Fürschteland, im undere Sanggaler Ryntel und im Pündner Rytaal voor:

Dëre dritten und vierte Löösig säit me «oschtschwyzerischi Wokaalspaltig». Mit Byspilwoort ghäisst das daas:

Die Wokaalspaltig isch zwaar uusglööst woorde, wil s althoochtüütsch Luutsischteem im Biräich vo de churzen e- und o-Luut asimeetrisch gsy isch. Si isch aber gstützt woorde, wils im Biräich vo de langen o-Luut scho en Underschäidig zwüsched gschlossenem /o:/ öppen i "root" (hoochtüütsch «rot») und offenem /ɔ:/ öppen i "Ròòt" (hoochtüütsch «Rat») ggëë ghaa hät.

Und was isch äigetli mit de Mittelluut passiert? S "ö" hett sich nöd gspalte – wänns nöd de soginant s Sischteemumluut gëëb: Es git zwaar im Gibiet vo de Wokaalspaltig Tialäkt, wo i der Äizaal "Bòck" mit offenem /ɔ/, i de Meerzaal aber "Böck" mit gschlossenem /ø/ gchäned. Im Normaalfall aber ghäissts i der Äizaal "Bòck" mit offenem /ɔ/ und i de Meerzaal "Bö̀ck" mit offenem /œ/ – au daa aso en Uusglych im Sischteem, und drum stönd au im Biräich vom ö-Luut öppe "plötzli" mit gschlossenem /ø/ und "Bö̀ck" mit offenem /œ/ näbetenand.

D Wokaalspaltig hät e wichtigi Konsequänz ghaa: Wil zum äinten eso vil alti gschlossnigi /o/ zu nöien offnige /ɔ/ woorde sind, isch d Posizioon vom /o/ ganz schwach woorde. Und zum andere sind im Sanggalische vil alti langi /i:/, /y:/ und /u:/ vor /t/ und täilwys au vor andere Luut zu /i/, /y/ und /u/ gchürzt woorde ("Zyt" /i:/, "tüütsch, Huut" zu "Zyt" /i/, "tütsch, Hut"), sodas d Posizioon vo de churze /i/, /y/, /u/ fascht überquulen isch. Au daa hät s Luutsischteem en Uusglych gfunde: Es hät di überlaschtet Räie /i,/ /y/, /u/ dur Sänkig zu /e/, /ø/ /o/ entlaschtet und im glyche Zuug d /o/-Posizioon, wo iez wäge de Wokaalspaltig underbsetzt gsy isch, wider chönen uuffüle. Drum aso säit mer im Zäntrum vom Gibiet vo de Wokaalspaltig "Fochs, Hond, sodle, chorz" (für "Hund, Fuchs, sudle, churz"), "Föchs, Flögel, Schlössel, zörne" (für "Füchs, Flügel, Schlüssel, zürnen") und "Frede, Schlette, zettere" (für "Fride, Schlitte, zittere"). Wie bi de Spaltig vom /o/ sind aber au daa nöd all /i/, /y/ und /u/ zu /e/, /ø/ und /o/ woorde, suscht wëër ja die Luuträie plötzli nüme bsetzt gsy; es ghäisst aso alewyl na öppe "Gitter, chützle, Chugle" mit ungsänktem /i/, /y/ und /u/.

In dëm Uufsatz, wo für d Fäschtschrift Hotzeköherli gschribe woorden isch, lueget de Moulton s Sischteem vo de lange /e:/, /ɛ:/ und /æ:/ aa, wos i de Tialäkt i de Noordschwyz git, und zwaar imene Ruum vo Lieschtel im Weschte bis Appizäll im Oschte und vo Bargen im Norde bis Walchwyl im Süüde. Er umschlüüsst aso fascht de glych Ruum wie dëë im Uufsatz vo 1960. S isch wider e Publikazioon, wo uf em Moulton syn Bsuech 1958/1959 z Züri zrugggaat.

I dëm Ruum hät de Moulton elf verschideni Sischteem vo de langen /e/-, /ɛ:/- und /æ:/-Luut chönen eruiere. Die Sischteem underschäided sich zum äinte daadrin, wele vo dëne Luut überhaupt voorchunt (aso sinchroonisch), und zum andere hauptsächli daadrin, wie sich die Luut uf weli Woort vertäilet, das ghäisst, wie die Sischteem syt em Mittelhoochtüütsch überhaupt zstand choo sind (aso diachroonisch). Di gröössere Rüüm, wo sich daadeby usescheled, sind die: s Oberbaselpiet mit em weschtliche Fricktaal; s Oberaargöi (öb au mee vom Bëërnpiet, gseet mer uf de Chaarte nööd), Luzëërn mit em Südweschtaargöi und e bitz Soleturn, s zäntraal Aargöi mit em öschtliche Fricktaal, s Züripiet ooni de nördlich und nordöschtlich Rand, aber mit em aargauische Badepiet und em Freiamt, mit em nördliche Zugerland und um s sanggalisch Rapperschwyl ume; Schafuuse, s Zürcher Rafzerfäld plus Glattfälde, s Wyland und d Gäged vo Elgg, di weschtlich Helfti vom Tuurgi plus nachli öppis am Bodesee; di öschtlich Helfti vom Tuurgi, s weschtlich Sanggaler Fürschteland, s Toggeburg (plus grad na an Walesee ane) und s Appizällerland. Vilsytig gseets i de Gäged vo Zuug, Schwyz, de Linthebeni und em Walesee uus, und e chlyses Sondergibiet häts au im Soleturnische.

I dëm Uufsatz, wo uf en Voortraag zrugggaat, wo de Moulton 1960 z Belgie ghalte ghaa hät, gaats drum, wie men us foneetische Tialäktchaarte fonoloogischi cha mache. Au daadefüür bruucht er d Daate vom Spraachatlas vo de tüütsche Schwyz (wo iez naadisnaa publiziert woorde sind). Zum eerschte Maal üsseret er sich aber au kritisch zu dëne Daate und zelt i föif Pünkt uuf, was d Probleem sind vo foneetische Tialäktchaarte, aso söttige, wo äifach di äxakte Luut yzäichnet wëërded, ooni aber das mer aagit, wie die im gsamte Luutsischtem überhaupt posizioniert sind: Söttig Chaarte segid (1) äitwäders unvollständig oder aber bilangloos, zäigid (2) ekäi klaari Gränze, segid (3) e rächts Stuck wyt subjektyv und willküürlich, rüerid (4) Erschynige i äin Topf, wo spraachlich tränt segid, und lauffid (5) Gfaar, das gwüssi Underschiid mee mit de verschidenen Exploratoore z tue hebid weder mit de Spraach sälber.

Er lueget dänn di hüttige schwyzertüütsche Luut aa, wo us em althoochtüütsch churzen /a/ (öppen i «gar» und «Arm») und em althoochtüütsch langen /a:/ (öppen i «Haar») entstande sind. Nach ere Chaarte, won er äifach di verschidene Verbräitige vo den äxakte Luut yzäichnet, chan er dänn tank ere Räie vo Luutverglych und Luutkombinazioone drei wyteri Chaarte zäichne. Di eerscht vo dëne Chaarte zäiged zwäi tränti Gibiet, s äint mit Vertumpfig vo althoochtüütsch /a:/ und s ander ooni. Tank dëm, das er d Luut im Sischteem verglycht, chan er byspilswys säge, weli /ɔ:/ ächti Vertumpfige sind (nämli die, wänn sich /ga:r/ und /hɔ:r/ gägenüberstönd) und weli käi söttigi sind (nämli die, wos /gɔ:r/ und /hɔ:r/ ghäisst).

I de nëëchschte Chaarte gaat er en Schritt wyter: As Antwort uf d Fraag, was d Vertumpfig für Folge ghaa hät für s Luutsischteem, lueget er aa, i welem Verheltnis die verschidene Luut stönd. Wo s vertumpft /a:/ vo «Haar» mit eme scho vorhandene /o:/ öppe vo «Ohr» zämefalt, hät sich im Sischteem nüüt ggänderet: /ho:r/ isch wie /o:r/ und staat näbet /ga:r/. Wo s vertumpft /a:/ nöd mit em /o:/ zämefalt, hät sich s Sischteem vo de lange Wokaal um äis Foneem vermeert; es git zum Byspiil näbetenand /ga:r/, /hɔ:r/ und /o:r/. Und dänn isch na mit em althoochtüütsch churze /o/ öppen i «verloren» z rächne, wo i fascht allne Mundaarte (ussert de Glaarner) zu /o:/ oder /ɔ:/ woorden isch: I welem Verheltnis stönd iez die vertumpften alte /a:/ zum teenten alte /o/? D Chaarte, won er all die Warianten yzäichnet, zäiget vier verschidene Rüüm:

Im letschte Schritt tuet de Moulton zum äinten au na s /æ:/ oder /ɛ:/ dezuenëë, zum andere iez aber au zwoo foneetischi Fraage stele, nämli di nach de gnöieren Underschäidig vo /o:/ und /ɔ:/ und vo /o:/ und /o:u/ reschp. /o:ə/. Das iez git e Chaarte, wo nachli gnöier isch und zum Eerschte s Oschtschwyzerisch zwäitäilt in e drüüstuuffigs Sischteem mit /æ:/ und äis ooni /æ:/, wo zum Zwäiten a s Nordweschschwyzerisch na e nordbëërnischi Landschaft aaschlüüsst mit offenem /ɔ:/ und wo zum Dritten im süüdliche Tüütschfryburgisch, i Täil vom Bëërneroberländisch, im süüdlichen Urnerisch, im Kanton Schwyz und im Sanggaler Oberland na de Diftong /o:u/ oder /o:ə/ hät.

Bi aler Bigäischterig für s Luutsischteem säit de Moulton i dëm Uufsatz aber au, di fonoloogische Chaarte tëgid di foneetische nöd ersetze; zum fonoloogischi chöne zäichne, mües me zeerscht emaal foneetischi haa. Für in isch de grööscht Voortäil vo de fonoloogische Chaarte, das si «uf de Grundlaag vo objektyve, spraachäigene Faktooren e klaari Tialäktytäilig» mügli mached. Und schlüüsse tuet er der Uufsatz mit de Hoffnig, das d Tialäktolooge i Zuekumpft au fonoloogischi Chaarte as e wärtvoli Ergänzig zun tradizionele foneetische Chaarte bruuchid – die Hoffnig aber hät sich chuum erfült.

Au i dëm Uufsatz i de Fäschtschrift für de Walter Henzen zäiget de Moulton ahand vom Schwyzertüütsch, wie me foneetischi Daate cha fonoloogisch interpretiere. Bikanntli sind im Nider-, Mittel-, Hooch- und Hööchschtalemanisch di alt- und mittelhoochtüütsche langen /i:/, /u:/ und /y:/ erhalte plibe, aber im Bairisch, im Oschtmitteltüütsch und im grööschte Täil vom Weschtmitteltüütsch und drum au im Schrifttüütsch diftongiert woorde: schwyzertüütsch "Ys" /i:s/, "Müüs" /mü:s/, "Muus" /mu:s/ stönd aso gäge schrifttüütsch "Eis" /ais/, "Mäuse" /möisə/, "Maus" /maus/. So wyt, so rächt. Im Mittelland gits aber glych au öppis wie di hoochtüütsch Diftonierig, aber nu im Hiaat (und sekundëër im Uusluut), nämli Luutige wie "schneie" /schneiə, schnaiə/, "nöie" /nöiə, noiə/, "boue" /bouə, bauə/ gägenüber hööchschtalemanischem und elterem "schnye" /ʃni:ə/, "nüüe" /nü:ə/, "buue" /bu:ə/. Tradizionell hät d Spraachwüsseschaft die Verheltnis äifach foneetisch, aso as Äinzelluut bischribe, nanig aber fonoloogisch, aso i de Gsamthäit vom Luutsischteem.

Im Zäntrum vom Uufsatz staat: Sind di nöie Diftong, wo s im Hiaat ggëë hät, und di alte Diftong, wo us em Alt- und Mittelhochtüütsch ggeerbt sind, zämegfale – oder stönd s näbetenand und händ daademit d Aazaal Diftong (s Foneeminwäntaar) im Verglych zu vorane vermeert (im Extreemfall vertopplet)? Mit andere Woort: Hät d Hiaatusdiftongierig sich uf s Luutsischteem uusgwürkt? Zum daas usefinde, hät de Moulton d Daate vom doozmaal na nöie Spraachatlas vo de tüütsche Schwyz müesen interpretiere. De Wääg isch nöd ganz en äifache gsy, daadezue une mee; s Resultaat aber isch: Jee nach dëm. Im Fall vo «schneien» (mit nöiem Diftong) gägenüber «Eier» (mit altem Diftong) hät er feschtgstellt, as imene südweschtliche Täil (Bëërner Underland, Nordoscht-Luzëërn) und imene nordöschtliche Täil (Schafuuse, Zürcher Wyland, Tuurgi ooni Obertuurgi, Sanggaler Fürschteland, unders Ryntel und Appizäll) di alten und di nöie Diftong zämegfale, im Groossruum Solothurn, Basel, Aargöi, Züri und Täil vo Luzëërn und der Oschtschwyz aber tränt plibe sind. Bi «bauen» (mit nöiem Diftong) gägenüber «Frauen» (mit altem Diftong) gseets nu wenig andersch uus: Au daa gits Zämefall im Südweschten und Nordoschte, aber Tränig im Ruum dezwüsched; der Äinhäits-Tipus mit /ou/ oder /au/ bi bäidne Woort nimt aber echli mee Ruum y weder der Äinhäitstipus mit /ei/ oder /ai/ (dezue chömed d Stadt Basel, s under Baselpiet und s südweschtlich Aargöi äinersyts und s Obertuurgi, s Toggeburg, s Sanggaler Oberryntel und täilwys s Bündner Rytaal andersyts). Bi «neue» (mit nöiem Diftong) gägenüber «heuen» (mit altem Diftong) isch de Zämefall i "nöie, höie" degäge wyt verbräitet, nu daa und deet öppen im Luzëërnischen und i Täil vom Kanton Züri gits en fynen Underschiid zwüschet /nøiə/ und /hœiə/. I der Übersicht gseet das esoo uus:


S Sischteem vo de schwyzertüütsche Diftong gseet daademit asen uus:

De mittler Ruum hät
De Südweschte hät
De Nordoschte hät
Wurum isch Spaltig vo altem und nöiem Diftong am verbräitetschte bi /ei/–/ai/, echli weniger bi /ou/–/au/ und gaar nöd verbräitet bi /øy/–/œy/? De Moulton erchlëërts mit em Konzäpt vom «fonoloogische Ruum»: Di diftongierten Extreemwariante [ıi] und [ai] stönd am wytischten usenand, [ʊu] und [au] echli weniger, aber [ʏy] und [œy] ganz tüütlich am wenigschte. Drum isch s dritt Luutpaar fascht überall zämegfale, die eerschte bäiden aber hüüffig nööd (verglych daadezue d Uussaage zu de Hoochzungewokaal im Uufsatz vo 1960!). Und wurum tändiered grad de Süüdweschten und de Nordoschte zum Zämefall? Daa cha de Moulton nu röötle: De Südweschten und de Nordoschte händ en Hang zum Monoftongiere; "Leitere" wird imene groosse Täil vom Bëërnpiet zu "Leetere" und im Nordoschte zu "Laatere, Läätere, Lòòtere," und "Boum" wird im Süüdweschte zu "Boom" und im Nordoschte zu "Bomm". Vilichts häts aber au ander Gründ.

Wyter obe häts ghäisse, de Moulton heb zimli Müe ghaa, die Daate z tüüte. Er schrybt uf de Syte 122/123, er probieri daa e Fraag z biantwoorte, wo sich d Atlas-Mitarbäiter sälber nie gstelt hebed; si hebed sich nie gfrööget, öb d Diftong i «schneien» und «Eier», vo «neu» und vo «Heu» und vo «bauen» und «Frauen» ie glych oder verschide luutid. Si hebid bloos d Luut äxakt foneetisch uufgschribe. Die Schrybige sind iez aber täilwys rächt schwëër zum interpretiere – sind s alewyl würkli richtig? Und grad d Diftong gchäned ja e groossi Wariazioonsbräiti – sind iez die Underschiid, wo da fürechömed, zuefelig? hiperfoneetisch? oder taatsächli relewant? Scho s Zie vo de Gränze, woo Hiaatusdiftongierig stattgfunde hät und wo nööd, hät vil Interpretazioon pruucht, und au bin äinzelne Diftong isch es nöd ring gsy usezfinde, öb en Underschiid i de Schrybig vom Atlas-Mitarbäiter au foneetisch öppis uussäit oder eener nööd. Me händ di lyslig Kritik am Spraachatlas scho im Uufsatz vo 1964 gsee ghaa, und au im Uufsatz vo 1968 über "Structural Dialectology" chlagt er, wurums bloos ekäim Exploraator ygfale sei, weder sich sälber na iri Gwëërslüüt z frööge, öb sich die und die Woort ächt rymid (was ghäisse wuur, das d Luut effektyv zämegfale wëëred und sich nöd, wies im Atlas amig schynt, hiperminimaal underschäide tëëted).

I dëm groossen Uufsatz füert de Moulton wyter, was er mit sym Grundlaagenuufsatz vo 1960 aagfange hät. De «hischtoorisch-geograafisch» und de «hischtoorisch-strukturell» Zuegang zur Dialäktology wird daa um en drüüdimänsionaale Zuegang ergänzt – de «hischtoorisch-geograafisch-strukturell». Aafaa tuet er mit em Luutsischteem vo drüü Ort: Tüüffen im Appizällerland, Leerau im Südweschtaargöi und Salgesch im Walis (mit de Daate vom Spraachatlas plus dëne vom Jakob Vetsch, vom Jakob Hunziker und vom Hans Uelrich Rübel), und setzt die i Bezuug zum «klassische» Mittelhoochtüütsch. Für jedes vo dëne drüü verschidene Luutsischstem macht er dän e diachroonischi Analyse. Drufabe gryfft er uf di ganz Tüütschschwyz uus und biziet au d Langwokaal mit y. Es isch namaal e groossi Gsamtschau, wo de Moulton daa macht, quaasi der Abschluss vo den Uufsätz vo 1960, 1961, 1963 und 1964.

Für d Gërmanischten isch der Umluut – das ghäisst, das byspilswys es /a/, es /o/, es /u/ oder es /uə/ (es git na vil mee Fäll) imene früene Staadium vom Tüütsch zumene /e/ oder /æ/, /ø/, /y/ oder /yə/ usw. woorde sind, wänn i de Folgesilbe es /i/, /i:/ /j/ oder /iu/ choo isch – lengscht klaar, und das der Umluut zeerscht nu es Alofoon gsy isch, nachane zum Foneem woorden isch und zletscht morfoloogischi Funkzioonen übernaa hät, natüürli au, und das die morfoloogisch Umluutig nachanen analoogisch um sich griffe hät, isch au bikant.

S Probleem, wo de Moulton imenen Uufsatz i de Fäschtschrift für de Paul Zinsli de Finger druf hebet, isch daas: Vill vo dëne schynts analoogischen Umluut-Uuswytige chönd sträng gnaa gaar nöd dur Analogy entstande sy. Er zelt föif Fäll uuf: (1) De morfoloogisch Umluut vom churzen /a/. Luutgsetzlich isch s umgluutet /a/ zmäischt zu /e/ woorde (nöd ganz äifach z erchlëëren übrigens), nu i wenige Fäll zu /æ/, aber morfoloogisch produktyv isch uusgrächnet de sälte /æ/-Fall woorde. (2) De morfoloogisch Umluut vo churzem /o/. Luutgsetzlich gits fascht ekäi Fäll, wo /o/ zu /ø/ woorden isch – de morfoloogisch Umluut /o/ zu /ø/ isch aber starch produktyv gsy. (3) De morfoloogisch Umluut vom altlange /a:/. Daa drususe häts im Schwyzertüütsch vier Wariante ggëë: /o:/ zu /ø:/; /o:/ zu /œ:/; /a:/ zu /œ:/ und /ɔ:/ zu /œ:/. E luutgsetzlichi Grundlaag für en morfoloogischen Umluut isch aber nu di eerscht Wariante. (4) I de Nordoschtschwyz gits as morfoloogischen Umluut vo /o/ und /ɔ/ nöd nu s luutgsetzlich /ø/, sondern au es nöd luutgsetzlichs /œ/. Grad d Wariante /ɔ/ zu /œ/ isch aber di verbräitetscht. (5) Au i de Nordoschtschwyz, wo s althoochtüütsch /ei/ zu /a:/, /æ:/, /ɔ:/ oder /ɔ:ə/ woorden isch, gits dezue morfoloogischi Umluut, wo ekäi luutgsetzlichi Voorlaag händ: (1) /a:/ zu /æ:/ oder /ɛ:/, (2) /ɔ:/ zu /œ:/ und (3) /ɔ:ə/ zu /œ:ə/.

De Moulton chunt zum Schluss, das es gaar ekäi gnaui luutgsetzlichi und frequänti Voorlaag pruucht hät, das der Umluut hät chönen über de Wääg vo der Analogy morfoloogisch funkzionalisiert wëërde. Wichtig isch nu gsy, das di uursprünglich Umluutig i ganz vilne Fäll zur Merkmaalopposizioon [–palataal] gägenüber [+palataal] gfüert hät – und analoogisch überträit woorden isch dänn äifach d Opposizioon «nöd palataal» versus «palataal», völig egaal, wie die uursprünglich äigetli emaal zstand choo gsy isch. Asewääg che me iez mängs besser verstaa: Drum nämli isch de luutgsetzlich Umluut /a/ zu /e/ wie i "Gascht" – Pluraal "Gescht" morfoloogisch nöd waansinig attraktyv gsy, sondern es isch di luutgsetzlich äigetli ganz sälten Umluutig /a/ zu /æ/, wo sich i de Pluraalbildig uf analoogischem Wääg ganz bräit duregsetzt hät (öppen "Hals – Häls; Chaschte – Chäschte" usw.). Und drum nämli gits di morfoloogische Pluraal /ɔ/ zu /œ/ und /ɔ:/ zu /œ:/ (öppen i "Bòck – Bö̀ck; Pfòòl – Pfö̀ö̀l"), auch wänns das luutgsetzlich gaar nöd chönt gëë. Und drum gits au morfoloogisch umgluuteti Pluraal zum monoftongierten alten /ei/ (öppen i "Laatere/Lòòtere/Lòòetere – Läätere/Lö̀ö̀tere/Lö̀ö̀etere").

Ganz unattraktyv isch /a/ zu /e/ aber doch au nöd gsy: Veräinzlet gits das usserhalb vo de Luutgsetzlichkäit im Diminutyv, öppe "Blatt – Blettli" (luutgsetzlich isch degäge "Blatt – Bletter") und ganz bsunders im Komparatyv, Superlatyv und bi Abstrakta: lueg öppe d Stäigerig "alt – elter – eltsch" und s Subschtantyv "Elti" «Alter»; oder "lang – lenger – lengscht" und "Lengi;" i gwüsse Mundaarten au öppe "zaam – zeemer; Zeemi" oder "blaau/blaaw/blaab – bleejer/bleewer/bleeber; Bleeji/Bleewi/Bleebi". Sogaar "späät – speeter, Speeti; zääch – zeecher, Zeechi; gääch – geecher, Geechi" und, luutgschichtlich na verrückter, "bräät – breeter; Breeti" «breit, breiter; Breite» chömed daa und deet voor.

Em Moulton sy Forschig über de Frömdspraachenunterricht gaat uf syni Tëëtigkäit im Zwäite Wältchrieg zrugg. Drei Monografye hät er zur Theory vom Spraache Leere gschribe, al uf kontraschtyver Baasis: "Spoken German" (1944, zäme mit syre Frau, de Jenni Karding-Moulton), "The sounds of English and German" (1962) und "A Linguistic Guide to Language Learning" (1966, 1970, deutsch 1972). Wil em Moulton syni Inträssen aber i eerschter Line bi de Fonoloogy und de Tialäktology gläge sind, ischs em bi dëne Wëërch hauptsächli drum ggange z zäige, das me linguistischi Prinzipie au im Frömdspraachenunterricht chan ysetze. Für in isch de Schüeler es Indiwyduum gsy, wo wie ëër sälber analytisch tänkt und am Uufbou vo de Spraach intressiert isch.

De Moulton hät drüü aagseeni Stipändien überchoo: es "Fulbright"-Stipendium (tank dëm hät er 1953/1954 uf Holand chöne), äis vo der "American Council of Learned Societies" (tank dëm isch er 1958/1959 i d Schwyz choo), und es "Guggenheim"-Stipändium (tank dëm isch er 1964/1965 namaal i d Schwyz choo).

1970 hät er vom Goethe-Institut di "Goldig Goethe-Medaljen" überchoo, 1976 vo de Yale-Uniwërsitëët d "Wilber Lucius Cross Medalje" und 1982 v de Max Geilinger-Stiftig de "Max Geilinger-Prys". De Moulton isch Presidänt gsy vo de "Linguistic Society of America" und hät Eeretökter überchoo vom Middlebury College (1974) und vo der Uniwërsitëët Münche (1984). 1974 händ s en i d "American Academy of Arts and Sciences" gwelt.






</doc>
<doc id="63281" url="https://als.wikipedia.org/wiki?curid=63281" title="Straßenbahn Le Mans">
Straßenbahn Le Mans

D Linniè 1 vo dè Strõßèbaa vo Mans (frz. "Tramway du Mans") isch für 302 Millionè Euro diè billigscht unter dè Neubautè vo dè letschtè Johr z Frankrych. S èrschte Stugg, d Streggi Antarès – Université isch sit èm 17. Novembèr 2007 im Bedryb. D Abzwygung vo dè Halteschtell Saint-Martin bis zu dè öschtlichè Endhalteschtell Espal isch am 22. Dezembèr 2007 an Start gangè.

Dè Strõßèbaavokeer wörd vo dè Gsellschaft "Société des transports en commun de l'agglomération mancelle" (SETRAM) bedribbè. Si organisyrt au dè Busvokeer i dè Metropolregion Le Mans, dèm näbbè Le Mans acht witeri Gmeindè aaghörèd. 

Schu vo 1897 bis 1947 hèt s è meterschpurigi Strõßèbaa z Mans. Vyr elegtrischi Linniè sin im Stadtberych gfaarè, s Umland isch mit èm Linniènetz vo Schmalschpur-Dampfschtrõßèbaa mit dè Stadt vobundè. Eini vo dè Linniè hèt èn Dunnel ghaa, wo s Stadtzèntrum demit unterquert worrè isch. Beidi Streggènetz sin dõmòls als "Tramway" (Strõßèbaa) benamst worrè. 

Eini technischi Bsunderheit isch dè sognannte „"Pont en X"“ (diè x-förmigi Brugg). Es handlèt sich um zwei Metallbruggè, wo dè Fluss Sarthe übberquert hèn. Si sin abber nit senkrächt zum Ufer voloffè wiè s meischtens dè Fall gsi isch, sondern schräg dezuè hèn si sich i dè Flussmitti chrützt. Diè eint Brugg isch vo dè elegtrischè Strõßèbaa bruucht worrè, diè ander vo dè Ysèbaa. 1944 isch sèlli Konschtruktion bi nèm Luftaagriff kabutt gangè.

Èrschti Blaanungè für è Widderyfüürung vo dè Strõßèbaa gôn bis is Johr 1992 zrugg. Im Johr 1997 isch d Streggèfüürung vo dè 15,4 km langè Linniè feschtglait worrè. Als Faarzüüg isch s Translohrsischteem in Erwägung zogè worrè, schlussèndlich isch 2001 Alschtom mit dè Liferung vo klassischè Strõßèbaanè vom Tǜp Citadis beuffdrait worrè. Im Johr 2002 sin d Koschtè für dè Bau vo dè Strõßèbaa un dè Faarzüüg uff 290 Millionè Euro gschätzt worrè. D "Déclaration d'utilité publique" isch im Früèjohr 2004 unterzeichnèt worrè. Dè Büèz hèt im Summer 2004 dõdemit aagfangè, dass diè zuèkümpftigi Trassè vo Vosorgungsleitungè freigmacht worrè. Im Novembèr hèn d Arbètè am Bedrybshof aagfangè. Schu im Februar 2006 sin diè èrschtè Schinnè volait worrè. D Koschtè für dè Bau vo dè Streggi un für dè Kauf vo dè Faarzüüg hèn 302 Mio. Euro bedrait.

Diè èrscht Vosuèchsfaartè hèn scho Mitti Juli 2007 aagfangè. Am 20. Juli hèt è Garnitur zum èrschtè Mòl diè gsamti Streggi vo Süd nõch Nord befaarè. D Streggi Antarès – Université isch als èrschtes Stugg am 17. Novembèr 2007 eröffnet worrè. Am 22. Dezembèr 2007 isch denn dè Vokeer au uff èm öschtlichè Zweig Saint Martin – Espal uffgnõ worrè.

Diè durchschnittlichi Uuslaschtung vom Tram lygt zwǜschè 45 000 un 48 000 Faargäscht bro Daag. 

S Streggènetz bschtòt uss zwei Linniè mit èrè Stammschtreggi, welli vo beidè Linniè bruucht wörd un uff wellèrè sibbè Halteschtellè ligèd.

Bis zuè dè Eröffnung vo dè Linniè 2 sin d Strèggè dotal 15,4 km lang gsi. S Netz bildèt èn dreizackigè Stèrn mit dè Station "Saint Martin" als Knotèpungt, woby diè beidè Streggèdeil südlich bzw. öschtlich vo "Saint Martin" (Saint Martin – Antarès sowiè Saint Martin – Espal) abwechselnd bediènt worrè sin. Insgsamt git s 30 Halteschtellè, inklusyv duè drei Endhalteschtellè. 

Trotz dè Bemüèungè, d Baukoschtè nidrig z haaltè, sin 10 km vom Netz als Rasègleis uusgfüürt worrè. Bim Bau isch – wiè bi neuè französischè Tramways üblich – allgmein vill Wärt uff è hochwärtigi Uusgschtaltung vo dè Streggi un Halteschtellè glait worrè, dõdemit isch d Strõßèbaa nòhtlos i s Stadtbild iègfüègt worrè.

Dè weschtlichi Deil vo sèllèrè Strèggi bschtòt uss dè längschtè un wichtigschtè Deilschtrèggi, welli d Universidät vo Maine z Mans, s Klinikum, dè Zuègang zuè dè historischè Altschtadt un d Innèschtadt mit dè Fuèßgängerzonè sowiè mit èm Baanhof bi dè Halteschtellè "Gares" abdeggt. Am Baanhof bschtôn Umschteigemöglichkeitè zuè dè Züüg vom Regional- un èm Fèrnvokeer wiè au zuè è baar Stadt- un Umlandbuslinniè. Zwǜschè dè Halteschtellè Préfecture un Saint Martin wörd sèlli Strèggi au vo dè Strõßèbaazüüg vo dè Linniè 2 befaarè wörd. 

D Strèggi volauft vo Saint Martin us Richtung Südè bis zum Kulturzèntrum Antarès am Rand vo dè Stadt, wo sich näbbè dè bekanntè Motorschport-Rennschtrèggi Circuit des 24 Heures au s 2011 eröffnete Fuèßballschtadion MMArena lyt.

D Linniè T2 hèt im Auguscht 2014 dè Bedryb uffgnõ. Dè Bedryber erhofft sich durch Kapazidäts- un Attraktivitätserhöhung für d Strõßèbaa bis zu 23 000 zuèsätzlichi Faargäschte pro Daag.

S handlèt sich um è 3,6 km langi Neubauschtreggi, mit insgsamt sechs witerè Halteschtellè, welli vo dè Station Préfecture uus nõch Nordè füürt. Iri Inbedrybnaam isch zitglych mit dè Yrichtung vo dè Linniè 2 füürt. Si füürt übber dè belièbtè Place des Jacobins, i dè Nôchi vo dè Cathédrale Saint-Julien un hört i dè Nôchi vo dè Stadtgränz vo Coulaines uff.

Si erschlièßt s öschtlich vo Saint Martin glègene Stadtvyrtel vo Sablon. A dè Èndschtation Espal befindet sich bi dè Arche de la nature, è Erholungs- un Uusflugsgebièt. Sèlli Streggi isch bis zu dè Eröffnung vo dè Linniè 2 vo dè Linniè 1 mit bediènt worrè.

Für dè Bedryb sin zunägscht 23 Wagègarniturè aagschafft worrè. Aalässlich vom Bau vo dè Linniè 2 isch dè Fuhrpark uff 34 Faarzüüg vogrößerèt worrè. S handlèt sich um Nidderflurglenkdrybwagè vom Hèrschteller Alschtom vom Tǜp Citadis 302. Dè èrscht Trybzug isch im Januar 2007 gliferèt worrè, dè letscht am 7. Novembèr 2007. D Stròmvosorgung gòt übber è Obberleitung, wo mit 750 V Spannung bedribbè wörd.

Diè mit Klimaaalaag uusgschtattetè Trybzüüg sin 32 m lang un 2,40 m breit, si hèn 64 Sitzblätz un chönnèd übber 200 Personè uffnää. Durch Dèzuèduè von èm witterè Modul chönntet si um witteri 10 m volängerèt wörrè.

D Züüg hèn alli èn Nammè. Mit Uusnaam vo dè zèrscht glifertè Einheit mit èm Nammè „Désir“ sin Nämmè gwäält worrè, wo mit dè Stadt Le Mans bzw. dè Umlandgmeindè in irgendeinèrè Wys vobundè sin.

D Strõßèbaanè faarèd vo 5 h morgens bis 1 h nachts.

Dè zitliche Abschtand zwǜschè zwei Baanè hèt znägscht zuè dè Hauptvokeerszitè nu 5 Minutè uff dè Hauptschtreggi Université – Saint Martin un 10 Minutè uff dè Streggè Saint Martin – Antarès un Saint Martin – Eschpal. Für d Streggi Université – Antarès sin 34 Minutè; für d Vobindung Université – Eschpal 31 Minutè Faarzit prognoschtizyrt.
Nõch èm SETRAM-Faarblaan bedrait vor dè Inbedrybnaam vo dè Linniè 2 d Faarzit abber 37,5 Minutè für dè Abschnitt Université – Antarès bzw. 34 Minutè für dè Abschnitt Université – Eschpal.

Mit dè Inbedrybnaam vo dè Linniè T2 im Auguscht 2014 isch d Tagtfrequènz geänderèt: Uff dè Stammschtreggi Préfecture - Saint-Martin faart jetzt dè ganz Daag alli 3 Minutè ei Baan. Uff dè Ußèschtreggè (welli nu vo je einèrè Linniè bediènt wörrèd) chömmèd d Baanè im 6-Minutè-Abschtand.

Demit dürftèd d Uusbaublään für Le Mans für diè nägschst Zit erledigt sii. S isch è Linniè T3 vom Baanhof Le Mans i d Nõchbòrgmeinde Allonners im Bau, d Inbedrybnaam isch für 2016 blaant. S isch abber kei Strõßèbaa sondern èn Metrobus (BHNS = Bus à haut niveau de service), für dè abschnittswys eigeni Faarbaanè aaglait worrè sin. Für d Streggi mit 14 Halteschtellè wörrèd rund 40 Millionè Euro uusgää. D Faarzit söll durch d buseigeni Faarschtreifè un Vorrangschaltungè a dè Chrützungè vo bisher 33 Minutè uff 20 Minutè abbè gò.



</doc>
<doc id="63284" url="https://als.wikipedia.org/wiki?curid=63284" title="Anna Hofheinz-Gysin">
Anna Hofheinz-Gysin

D Anna Hofheinz-Gysin (* 18. Merz 1881 z Hornbärg as Anna Gysin; † 14. Novämber 1928 im Prächt) isch e dytschi Haimetdichteri gsii.

D Anna Gysin isch e Dochter gsii vum Gottlieb Gysin (1850–1892), eme Duechhändler un Fabrikant, un dr Anna Margaretha geb. Trautwein (1849–1915). Si het no ne Schweschter, Bertha, ghaa, wu anne 1878 uf d Wält chuu, aber scho no aim Johr gstorben isch.

Si isch z Hornbärg uf d Volks- un Realschuel gange un derno z Fryburg uf s Lehrerne-Seminar, wu si 1904 as aini vu dr erschte Fraue iberhaupt s Exame gmacht het. Si het drei Johr lang an dr Volksschuel z Sant Jerge as Unterlehreri gschafft, het die Stell aber 1909 wäg ere schwääre Chranket (Chnochetuberkulose) ufgee. 

Im nämlige Johr het si z Hornbärg dr Rudolf Heinrich Hofheinz (1883–1965) ghyrote, wu si z Sant Jerge chänneglehrt ghaa het. Är isch Vikar z Mille gsii, isch derno mit ere uf Furtwange chuu un schließlig anne 1917 evangelische Bfaarer im Oberprächt wore, wun er bis zue syre Pensionierig anne 1931 bliben isch. 

Drotz ass si sälber schwär chrank gsii, het si karitativ un seelsorgerisch gschafft. D Lyt us dr Gmai sin zuen ere chuu, eb evangelisch oder katholisch.

In dr Zyt vu ihre schwääre Chranket, wu si 19 Johr lang an s Bett gfesslet het, isch ihre dichterisch Wäärch zum große Dail entstande. Wänn s ere besser gangen isch, isch si uf ihrem „Plätzle“ im Gaarte ghockt, wänn s ere liedriger gsii, isch si im Chrankebett uf dr Terrasse vum Bfaarhuus gläge.
Iber ihre Blatz im Gaarte het si mol gschribe:
<poem>
E Plätzle han i hinterem Hus,
Sell gäb i nit für Geld.
In d Welt komm ich gar wenig nus.
Sell Plätzle isch mi Welt.
</poem>

Si het zum Dail uf Hochdytsch gschribe, zum Dail aber au uf Alemannisch. Ihre Wäärch umfasst Gedicht, Verzellige, volksdimligi Schauspiil, Singspiil un religiesi Täxt. E große Dail vu ihre Schrifte sin hite verscholle, vun e Dail waiß mer no dr Titel.

Iber ihre Wärch schrybt dr Hubert Mäntele:
D Anna Hofheinz-Gysin isch anne 1928 im Alter vu 47 Johr noch ere lange Chranket gstorbe.

Noch em frieje Dod vu syre Frau het dr Rudolf Hofheinz in zwooter Eh d Margarete Ehlert (1896–1974) ghyrote.


"Im Prächt;" "Dr Schwarzwald;" "Schwarzwälder Kinderlied;" "S Annemeile;" "Drei Maidli;" "Mr hän Gäscht;" "Prolog zum 50jährigen Jubiläum des Gesangvereins Eintracht" (1923). 


Gedicht: "Marketendersepple, Prolog z. e. Kriegerfest, D'Heimet, Lob des Schwarzwaldes. Ein Kinderlied, D'r Hederle-Franz"

Bihnespiil: "Der verlorene Sohn. Mundartspiel in 4 Akten; D’r Radio im Prächt. Szene in Mundart; Idylle im Grünen. Szene in Mundart; Reigenspiel; Harmonikaspiel; Krippenspiel mit Musik."

Verzellige: "Mooskopflergeschichten; Zoriade und Mirko. Ein Seelengemälde."

Anne 1932 hän ere dr Schwarzwaldverein un dr Landesverein Badische Heimat e Brunne zwische Landwassereck un Büchereck an dr Verbindigsstroß vum Oberprächt mit em Kinzigtal gwidmet, en andere Brunne isch ere 1997 im Oberprächt böue wore. Im evangelische Bfaarhuus im Oberprächt isch anne 2001 ihre z Ehre s „Stüble“ yygweit wore.



</doc>
<doc id="63285" url="https://als.wikipedia.org/wiki?curid=63285" title="Zirkus Knie">
Zirkus Knie

Zirkus Knie chan aini vo däne Bedütige ha:


</doc>
<doc id="63289" url="https://als.wikipedia.org/wiki?curid=63289" title="Wenkerbogen von Bischweiler">
Wenkerbogen von Bischweiler

Dr Bischwiller Wenkerboge isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d Schiäler middem Léhrer in de lokal Mundart uffschriewe hänn mièn.







</doc>
<doc id="63290" url="https://als.wikipedia.org/wiki?curid=63290" title="Wenkerbogen von Gambsheim">
Wenkerbogen von Gambsheim

Dr Gàmbsemer Wenkerboge isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d Schiäler middem Léhrer in de lokal Mundart uffschriewe hänn mièn.








</doc>
<doc id="63291" url="https://als.wikipedia.org/wiki?curid=63291" title="Wenkerbogen von Marckolsheim">
Wenkerbogen von Marckolsheim

Dr Màrkelser Wenkerboge isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d Schiäler middem Léhrer in de lokal Mundart uffschriewe hänn mièn.








</doc>
<doc id="63292" url="https://als.wikipedia.org/wiki?curid=63292" title="Wenkerbogen von Banzenheim">
Wenkerbogen von Banzenheim

Dr Bànzener Wenkerboge isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d Schiäler mid dem Léhrer in de lokal Mundart uffschriewe hänn mièn.





Digitalisat vum Wenkerboge vu Bànzene


</doc>
<doc id="63293" url="https://als.wikipedia.org/wiki?curid=63293" title="Wenkerbogen von Kembs">
Wenkerbogen von Kembs

Dr Chemser Wenkerboge isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d' Schiäler middem Léhrer in de lokal Mundart uffschriewe hänn mièn.







</doc>
<doc id="63296" url="https://als.wikipedia.org/wiki?curid=63296" title="Wenkerbogen von Waldighofen">
Wenkerbogen von Waldighofen

Dr Wàldighoffer Wenkerboge isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d Schiäler middem Léhrer in de lokal Mundart uffschriewe hänn mièn.







</doc>
<doc id="63297" url="https://als.wikipedia.org/wiki?curid=63297" title="Wenkerbogen von Pfetterhausen">
Wenkerbogen von Pfetterhausen

Dr Pfatterhüser Wenkerboge isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d Schiäler middem Léhrer in de lokal Mundart uffschriewe hänn mièn.







</doc>
<doc id="63299" url="https://als.wikipedia.org/wiki?curid=63299" title="Galmiz">
Galmiz

Gaumiz (amtlich "Galmiz"; franzöösisch "Charmey") isch e politischi Gmeind im Seebezirk vom Kanton Fryburg i dr Schwiiz.

D Ortschaft isch vier Kilometer nordöschdlech vo Murte am Rand vom Grosse Moos und näbem Murtesee. Va de Gmiinflechi si 71,5 % landwirtschaftlichi Flechi, 19,6 % Waud, 7 % Sidligsflechi ù 2 % schüschtigi Flechi. Nachpuurgmiine va Gaumiz si Mont-Vully, Murten, Ried bei Kerzers ù Muntelier.

Gaumiz isch zum eerschte Maul gnamset choo im Jaar 1242 aus "Chalmitis" (1340 "Charmey").

Quela: Bundesamt für Statistik 2005

De Uusländeraateel isch 2010 bi 14,3 % gläge.

71,6 % va de Yywoner si im Jaar 2000 evangelisch-reformiert gsii, 17,7 % römisch-katholisch.

Gaumiz ligt a dr Sproochgränze zwüschem dütschsproochige Deil vo dr Schwiiz und dr Romandie, wo me französisch tuet rede. Bi de Vouchszelig 2000 hii va de 560 Yywoner 90 % Tüütsch aus Hùùptspraach aaggää, 5,4 % Franzöösisch ù 4,6 % anderi Spraache. De seislertüütsch Tialäkt va Gaumiz ghöört zum Hööjschtalemannisch.

De Ort isch hüt dütschsproochig, aber ursprüngli het mer z Galmiz e frankoprovenzalischi Mùndart gschwätzt ùn Französisch gschriibe. Des weiss mer, wyl zum eine öbe zwei Drittel vo de Flurname z Gaumiz en romanische Ursprùng hen, ùn zum andre wyl d Personename in Urkùnde no im 15. Joorhùndert zum grööschte Deil romanisch ùn nit dütsch sin. In synrer Ùntersuechig zur dütsch-französische Sproochgränz vo 1891 het de Jakob Zimmerli gmeint, dass die ursprünglichi Bevölcherig vilycht dur Seuche oder äänligs dezimiert worde wär, ùn deno zwüschem 16. ùn 17. Joorhùndert dütschsproochigi Yywandrer zuezooge wäre. Eso isch de Frybùrger Patua als Volchssprooch vùm Bärndütsche ersetzt worde. 

Gaumiz het aber no bis mindeschtens 1722 au e französischsproochigi Schuel gha. Scho 1683 het zwar en Prediger vo Murte gfordret, dass mer z Gaumiz au sött e dütschi Schuel yyrichte. De Groossi Root vo Bärn (wo für die Sache dertemool im Seeland zueständig gsi isch) het des aber dertemool no abgläänt, ùn gmeint, dass s Dorf zwar ganz vo dütschsproochige Dörfer ùmgee wär, aber die Lüt, wo es wötte, ihri Chinder au ùff Oberried in di dütschi Schuel dörte chönnte schigge. 37 Joor spööter im Joor 1720 aber isch nooch ere Petition vo dütschssproochige Galmizer au e dütschi Schuel yygrichtet worde, aber di französischi Schuel het s Schuelhuus no dürfe bhalte. Zwei Joor drùff hen Yywohner deno aber „"wegen verspührender grosser Frucht und Nutzen"“ gfordret, dass mer des sött ändre, ùn drùff het de Root vo Bärn entschiide:

De Zimmerli vermuetet, dass di welschi Schuel deno rächt bal drùff zuegmacht het. ùn irgetwenn isch de lokali Patua deno z Gaumiz ussgstorbe.

Dur d Gmeind füert d Autobaan A1. Z Galmiz heds sid 1876 en Baanhof vo dr Baanlinie vo Murte uf Lyss.



</doc>
<doc id="63302" url="https://als.wikipedia.org/wiki?curid=63302" title="Salgesch">
Salgesch

Salgesch (uf französisch: "Salquenen") isch e Munizipalgmeind im Bezirk Leik im Kantoon Wallis i dr Schwiiz. D Gmeind hed öppe 1500 Iiwooner.

Salgesch ligt a dr Sproochgränze zwüschem Oberwallis, wo me en alemannische Tialäkt, s Walliserdütsch redt, und em Underwallis, wo d Lüüt französisch tüe rede. D Gmeindgränze vo Salgesch gäge Weschte, zu de Nochbrgmeinde Siders, Miège und Crans-Montana, goot em Bärgbach Raschpille noo, wo vo dr Alp "Tièche" uf em Biet vo Crans-Montana oben abe chunnt und zwüsche Salgesch und Siders i Rottu flüsst. D Raschpille isch grad wäge dere Sproochgränze wiitume bekannt. Si hed son en Art e symboolischi Bedütig für die Trennlinie, psunders fürs Underwallis, wo me mängisch "Outre-Raspille" (das heist uf Dütsch "ännet dr Raschpill") seit, wen me vom Oberwallis redt.

Derwyl isch i dr Raschpille sälber nume e churze Däil vo dere Gränze. Gäge Norde goot die sproochgeografischi Linie wiiter über d Alpweide vo Faare und über d Felsbärge weschtlech vo Leiggerbaad.

Und südlich vo Salgesch, uf dr lingge Siite vom Rottu, fallt d Sproochgränze zum Französische fasch ganz mit dr Gmeindgränze gäge Siders zmitz im Pfynwaald zäme, und denn goot si gäge Süüde wiiter, höch dr Pfynbärg z duruff ufe Gorwetschgrat, wo Salgesch a d Gmeind Eifischtaal achunt. Und nochär isch d Sproochgränze no wyter im Süde uf däm länge Bärgchamm zwüschem dütschsproochige Biet im Turtmanntal, im Nikolaitaal und bi Zermatt und de französischsproochige Nochbertääler im Weschte.

Salgesch isch zäntume umgää vo wiite Räbgebiete. S Dorf isch im Rottetaal vo obe n abe gluegt di erschti grossi Wygmeind im Taalbode.

Oben am Dorf ghört dr Bärghang mid em "Flottuwald" zu Salgsch, aber s Alpegebiet no witer obedra de nit; das ghört zu Faare.

Dr Rottu flüsst uf em Wääg vo Leik noch Siders im ene breite natürleche Flussbett mid Chiisinsle und Siiteläuf, wo immer wider wächsle. Dr Pfynwaald i dr Bärgsturzlandschaft uf dr Süüdsite vom Fluss isch es schöns Natuurschutzbiet mid em ne bsunders grosse Föörewaald. Är gilt als eini vo de beschte Natuurlandschafte vo dr Schwiiz, und so isch er erstuunligerwiis e groossi Natuurinsle blibe im süsch überall intensiif usgnützte Taal.

Kwer dure Pfynwaald goot d Kantonsschtroos, und grad näbedra sid Joore d Grueb für d Autobaan, wo d Bouschtell scho lang still stoot. D Iisebaanlinie isch uf dr andere Taalsiite nöcher bim Dorf Salgesch zue, wo zwor sälber kei Baanhoof hed. Wo für d Baan dr nöi Dunnel bi Faare fertig gsi isch, hed dr Kantoon uf dr alte Baanlinie e Schnäällschtroos vo Siders uf Leuk bim Dorf Salgesch dure bout.

Salgesch ischt zum eerschtu Mal gnennt choo im Jaar 11. Jh. als "Salconio" (1225 "Salquenum").

Im Pfynwaald gids bim grosse "Mörderschtei" Spuure vom ene chliine Hüsli, wo vor öppe sächsehalbtuusig Joor dört gstanden isch..

S Gmeindwappe zeigt es Chrüz wie das vo de Johanniter. Dä Ridderorde hed ane 1235 z Salgesch e Chomänd mid ere Herbärg iigrichtet. Do derzue hed au s Hoschpiiz uf em Simplupass ghört. Im 1655i hed dr Chaschper Stockalper di beede Hüüser de Johanniter abgchouft.

Quella: Bundesamt für Statistik 2005

Dr Üsländeraateil ischt 2010 bi 11,7 % glägu.

91,4 % vannu Iwonru sint im Jaar 2000 remisch-katholischi gsii, 2,4 % evangelisch-reformierti.

Dr Ggmeindspresident va Salgesch ischt dr Gilles Florey (Stant Oktober 2017).




</doc>
<doc id="63307" url="https://als.wikipedia.org/wiki?curid=63307" title="Antronapass">
Antronapass

Dr Antronapass oder Antrunpass isch e Bärgübergang zwüschem Saastaal im Kanton Wallis und em Antruntaal z Itaalie.

Dr Bärgwäg goot vo dr Walliser Site här vo Almagäll dur s Furggtälli uf bis zum Saddel zwüschem Jazzihorn und em Latelhorn, wo uf Iteliänisch "Punta di Saas" heisst. D Passhöchi isch uf Uf dr iteliänische Site chunt me über d "Alpe Corone" und am Stausee vo Cingino verby steil is Antruntal abe zu dr "Alpe Lambraoro". Dört träffe sech d Bärgwäge vom Antrunpass, vom Ofetalpass (it. "Passo di Antigine") und vom "Passo di Valaverta", wo au "Passo di Lavazzero" heisst. Öppe acht Kilometer witer unde im Taal isch Antronapiana, dr Hauptort vo dr iteliänische Gmeind Antrona Schieranco.

Dr Name "Antrunpass" stoot scho uf dr erschte Landcharte vom Wallis, wo dr Johannes Schalbetter zeichnet und dr Sebastian Münster ane 1545 druckt hed. Es gid au no en andere dütsche Name für e Bärgpass: "Saaserfurgga", was hüt aber chum me brucht wird. Und vo dr iteliänische Site här gsee hesst er "Passo di Saas". En änliche Name hed au dr Monte-Moro-Pass, wo vo Almagäll nach Makanaa goot: D Walser im Taal vo Makanaa hei däm "Saaserbjärg" gseit.


</doc>
<doc id="63309" url="https://als.wikipedia.org/wiki?curid=63309" title="Martin Gotthard Schneider">
Martin Gotthard Schneider

Dr Martin Gotthard Schneider (* 26. April 1930 z Konschtanz; † 3. Februar 2017 ebedert) isch e dytsche Chilchemusiker, Chilchemusikdiräkter un Landeskantor.

Dr Schneider het z Haidelbärg, z Dibenga un z Basel evangelischi Theology] u nun Chilchemusik studiert. Ab 1958 het er z Fryburg gschafft, zerscht as Vikar an dr Ludwigschilche, vu 1960 bis 1970 as Religionslehrer am Kepler-Gymnasium. In däne Johr het er scho mit ere brait gfächerete Chilchemusik aagfange. Zytwys het er näbeberuefli as Chilchemusiker an dr Christuschilche un dr Pauluskirche gschafft un isch Bezirkskantor im Chilchebezirk Fryburg gsii. Anne 1958 isch er Bryysdreeger bim Internationale Improvisationswettbewärb Haarlem gsii. Im Johr 1961 het er z Fryburg d Heinrich-Schütz-Kantorei grindet, wun er bis 2009 glaitet het. 1970 isch dr Schneider zum Chilchemusikdiräkter wore. Vu 1970 bis 1995 het er di hauptberuefli Kantorestell an dr Ludwigschilche un dr Pauluschilche ibernuu, un vu 1975 bis 1995 s Amt vum Landeskantor fir Sidbade. Vu 1963 bis 1997 het er an dr Musikhochschuel Fryburg glehrt, zerscht s Fach Orgelimprovisation, speter au Liturgik, Hymnology, Gmaisinge, theologischi Information. 1980 isch er zum Brofässer wore.

Dr Martin Gotthard Schneider isch am 3. Februar 2017 im Alter vu 86 Johr z Konschtanz gstorbe.

S kompositorisch Schaffe vum Martin Gotthard Schneider isch an dr chilchemusikalische Praxis orientiert un umfasst Chor- un Orgelmusik. Vor allem as Autor vu neie gaischtlige Lieder isch dr Schneider firidrätte. 1961 het er fir sy Lied "Danke für diesen guten Morgen" dr 1. Bryys im Liederwettbewärb vu dr Evangelische Akademy Tutzing iberchuu. Mer chännt au sy Lied "Ein Schiff, das sich Gemeinde nennt" (2. Bryys 1963). 1975 isch sy Liederbuech "Sieben Leben möcht ich haben" erschine. Orgelimprovisationen un Chormusik mit em Martin Gotthard Schneider sin uf CD uusechuu. Im Evangelische Gsangbuech (EG) het s sechs Lieder vum Schneider.




</doc>
<doc id="63310" url="https://als.wikipedia.org/wiki?curid=63310" title="Landtagswahl in Liechtenstein 2017">
Landtagswahl in Liechtenstein 2017

D Landdagswahl z Liechtestaa 2017 isch am 5. Februar 2017 gsii. Gwehlt wore sin di 25 Abgordnete vum Landdag vum Firschtedum Liechtestaa.

Bi dr Landdagswahl 2013 het di chrischtsozial Vaterländisch Union (VU) vum Regierigsschef Klaus Tschütscher 14 Brozäntpinkt verlore. Di ander groß Bartei, di liberal-konservativ Furtschrittli Burgerbartei (FBP), wu au in dr Regierig isch, het 3,5 Brozäntpinkt verlore. D Stimme sin vor allem an di nei Bartei Bartei Die Unabhängigen (15,3 %) vum friejere VU-Abgordnete Harry Quaderer gange. Au di grien-sozialdemokratisch Frei Lischt het lycht chenne derzuegwinne. D Koalition vu VU un FBP, wu s syt 2005 git, d FBP het aber derno mit em Adrian Hasler dr Regierigsschef gstellt.

Gwählt wore isch in zwee Wahlkrais, s Oberland 15 stellt Abgordneti, s Unterland 10 Abgordneti. S het e Speerklausel vu 8 % gee.

E jeder Wehler het eso vyl Kandidate chenne wehle, wie sy Wahlkrais Abgordneti stellt. Doderzue het mer dr Stimmzeedel vu aire Bartie mieße nee un het dert Kandidate chenne stryche un Kandidate vu andere Barteie zuefiege.

Wie 2013 sin vier Barteie zur Wahl aadrätte. Fir d FBP isch dr amtierend Regierigsschef Adrian Hasler aadrätte. Spitzekandidat vu dr VU isch dr Vize-Regierigsschef Thomas Zwiefelhofer gsii. D Frei Lischt isch mit em Dokter Ecki Hermann as Kandidat fir s Amt vum Regierigsschef in d Wahl gange, wu aber sälber nit fir dr Landdag kandidiert het.

Insgsamt hän si 71 Kandidate fir d 25 Sitz zur Wahl gstellt. Nume d VU isch mit dr Maximalzahl vu 25 Kandidaten aadrätte. d FBP mit 22 Kandidate, di Unabhängige mit 15 un di Frei Lischt mit 8.



</doc>
<doc id="63315" url="https://als.wikipedia.org/wiki?curid=63315" title="Vollert Anlagenbau">
Vollert Anlagenbau

D Vollert Anlagenbau GmbH mit Sitz z Weinsberg (Landkrais Hailbrunn) isch e dytsch Unternäme im Maschine- un Aalageböu mit Dochterfirme z Brasilie, z China, z Indie un z Russland.

S Unternäme isch anne 1925 z Weinsberg dur dr Hermann Vollert grindet wore – di erscht Generation het aagfange mit aifache Schlosserarbete, Fahrradreparature, em Böu vu Brunne un Bumbine un dr Konschtruktion un Inbedribnahm vu Sailbahne fir d Rääbe in dr Gegnig. D Rääbesailbahne hän dr erscht Böustai fir dr Yystiig in d Transporttächnik gliferet, speter isch mit dr Chibel- un Materialsailbahne s Know-how fir dr Umgang mit all greßere Laschte chuu, z. B. in dr Holz- un Keramikinduschtry. Wu anne 1947 dr Hermann Vollert, dr Firmegrinder, dedli verunglickt isch, hän dr Herbert un dr Robert Vollert mit ihre Mueter Mina s Unternäme wytergfiert. Syt dr 1970er Johr het mer Aalage- un Maschinetächnik fir di induschtriäll Betonfertigdailproduktion entwicklet. 1992 sin Ferdertächnik un Materialflusssischtem fir d Metall- un Automobilinduschtry derzuechuu. Dr Hans-Jörg Vollert, dr Änkel vum Firmegrinder, het anne 1999 75 Brozänt vu dr Aadail un d Fierig vum Unternämen ibernuu. Syter anne 2011 isch dr Vollert Partner vu dr VDMA-Noohaltigkaitsinitiativ BlueCompetence. D Dochtergsellschaft Vollert India Pvt Ltd. mit Sitz z Nei-Delhi isch anne 2011 grindet wore, Vollert Commercial (Beijing) Limited mit Sitz z Peking un d Vollert do Brasil Ltda. mit Sitz z Belo Horizonte 2012. Mit Wirkig zum 1. Septämber 2012 hän d Gsellschafter vu dr Vollert Anlagenbau GmbH dr Gschäftsbedrib vum Traditionsunternäme Nuspl Maschinenbau vu Charlsrue ibernuu; d Nuspl Schalungsbau GmbH + Co. KG isch as Schweschtergsellschaft grindet wore. Anne 2014 isch d Dochtergsellschaft "Vollert Russia OOO" z Moskau entstande. Im Johr 2015 het Vollert sy 90-jehrig Jubiläum gfyyrt.

Gschäftsberych Betonfertigdailwärch
Gschäftsberych Intralogischtiksischtem
Gschäftsberych Rangschiersischtem
Gschäftsberych Service

Dochterunternäme:
Schweschtergsellschafte:
(Stand 12. Jänner 2017)



</doc>
<doc id="63320" url="https://als.wikipedia.org/wiki?curid=63320" title="Julius I.">
Julius I.

Dr Julius I. (lat.: "us em Gschlächt vu dr Julier"; * z Rom; † 12. April 352) isch am 6. Februar 337 noch ere viermonetige Sedisvakanz zum Bischof vu Rom gwehlt wore un het des Amt bis zue sym Dod am 12. April 352 ghaa.

Mer chännt ihn vor allem fir syni Roll in dr Zyt vu dr arianische Kontroverse.

Wu d Aahänger vum Eusebius vu Nikomedia uf dr Synode vu Antiochia anne 341 d Absetzig vum Athanasius em Große widerholt ghaa hän, hän sdi bschlosse, Delegierti zum weschtremische Chaiser Constans un zum Papscht Julius z schicke. Dr letschter het syni Mainig zuegunschte vum Athanasius verchindet un bodi Barteie yyglade, ihri Fäll ere vu ihm glaitete Synode vorzlege. D Bischef vu dr eschtlige Chilche hän dää Vorlschag aber abglähnt.

Dr Athanasius isch in syre zwote Verbannig us Alexandria uf Rom chuu un isch dert vu dr 342 abghaltene Synode as reguläre Bischof anerkännt wore. Uf em Konzil vu Serdica hän si di 76 eschtlige Bischef, wu derby gsii sin, uf Philippopolis zruggzoge un hän d Absetzig vum Julius, vum Athanasius un andere verchindet. Di 300 weschtlige Bischef hän d Bschliss vu dr remische Synode bstetigt. Dur d Revisionsrächt, wu dr Julius in sym 3., 4. un 5. Dekret Aspriuch druf gsetllt het, un dur d Bsteigung uf däm Konzil isch d Position vum Papschtdum dytli gsterkt wore.

Dr Julius giltet as dääjenig, wu d Chilche Santa Maria in Trastevere un Santi Apostoli z Rom het böue loo. Ä isch s au gsii, wu dr Feschtdag vu dr Geburt Jesu ändgültig uf dr 25. Dezämber feschtglait het.

Är isch z Rom scho frie as Hailige verehrt wore. Sy (katholische) Gedänkdag isch dr 12. April. Är giltet as Schutzpatro] vu dr Latrinerainiger.




</doc>
<doc id="63321" url="https://als.wikipedia.org/wiki?curid=63321" title="Agarn">
Agarn

Agaaru isch e Munizipalgmeind (politischi Gmeind) im Bezirk Leik im Kantoon Wallis i dr Schwiiz.

S Dorf Agaaru ligt am südleche Rand vo dr Ebeni im Roonetaal zwüsche Turpma und Leik. Im Taalbode hed d Gmeind nume e chlyni Flechi bis an Altlouf vom Rottu. D Houptstrooss und di neui Umfaarigsstrooss gönd nid durs Dorf, si sind e chly undedra.

Zum Dorf ghöre au d Kwartier Meretschi und Burgere.

Im Süüde ligt dr gröscht Deil vom Gmeindbann, e länge und schmale Streife Land, nume ei Kilometer breit, bis höch uf d Bärge ufe. Das Areal ligt zwüsche de Bärgbech "Emsbach" und "Meretschibach". E Faarstrooss goot vom Dorf uf d Aschp-Alpe ufe, und vo dört no wiiter isch den nume no e Fuesswäg uf d Meretschialp, wo deilt isch zwüsche de Gmeinde Agaaru und Leik. S Felseareal bi de Seewleni oben a dr Meretschialp goot bis zu de Bärgspitze vom Brunnethoorn (2952 m.ü.M.) und vo dr Bella Tola (3025 m.ü.M.). Das isch der südlechscht un dr höchscht Punkt vom Gmeindbann, dört obe isch sogar no en chlyne Gletscher übrig, dr "Bella Tola-Gletscher". Im Oschte vo dene Bärge ligge d Alpe vo dr Gmeind Oberems und im Süde vo dr Bella Tola s Eifischtaal .

Uf em Grat bi dr Bella Tola träffe sech s dütschsproochige Oberwallis und s wälsche Underwallis.

Vo Agaaru list me s erscht Mol im ene Dokumänt us em 1229i.

Quella: Bundesamt für Statistik 2005

Dr Üsländeraateil ischt 2010 bi 8,6 % glägu.

89,6 % vannu Iwonru sint im Jaar 2000 remisch-katholischi gsii, 1,5 % evangelisch-reformierti.

Dr Ggmeindspresident va Agaaru ischt dr Thomas Matter (Stant Oktober 2017).




</doc>
<doc id="63323" url="https://als.wikipedia.org/wiki?curid=63323" title="Skifahren">
Skifahren

S Skifahre (au Schifahre gschrybe) isch e Wintersport. En Skifahrer gleitet uf ere Skipiste oder im frye Gländ uf zwei Ski über de Schnee.

Meischtens wird mit dem Ausdruck "Skifahre" die breitesportlichi Variante gmeint. Für de Wettkampfsport git's degäge d Bezeichnig "Ski Alpin". "Skilauf" als Gesamtkonzäpt vom Wintersport umfasst au de "Langlauf", wo aber nit zum Skifahre im eigetliche Sinn zellt wird. Schtatt uf Ski cha mer ähnlich au uf Sand oder mit Grasski uf Gras fahre. Fürs Wasserskifahre bruucht mer degäge es Boot als Hilfsmittel, wo eim ziäht.

Die norwegischi Landschaft Telemarken gilt allgemein als Urschprungsregion vom Skifahre als sportlichi Betätigung. Weniger bekannt isch, dass bereits im 17. Jahrhundert vo Puure i de Krain brichtet worden isch, wo waghalsigi Abfahrte und sogar en Art Slalom uf Ski absolviert hend. Slawischi Ywanderer hend die Ski im 17. Jahrhundert us em nordöschtliche Russland uf Slowenie brunge. De "Krainer Bauernskilauf" het für d Usbreitig vom Skifahre aber chuum Bedüütig gha. Es sind denn äbe d Norweger gsi, wo für die massivi Verbreitig vom Skisport z Europa und Nordamerika gsorgt hend. Us ihrere Art vo de Fortbewegig uf rudimentäre Brätter het au s Skispringe ghört. Zum s Training effiziänter z mache, hend sie nach Schprüng schnäll schtoppe müesse, um d Ufstiegszyt z verchürze. Drum hend sie die erschte Richtigswächsel bzw. Schtoppschwüng entwickle müesse. Es het de "Telemark-" und de "Kristiania-Schwung" gäh. De z Norwege entwickleti konkav gformti Ur-Ski het bereits über en Taillierig verfüegt, ähnlich wie modärni Carving-Ski. Us dere urschprüngliche Fahrwys mit färsesytig nit fixiärter Bindig leitet sich au die andere Skitechnike (Langlauf, s Toureskilaufe und im wytere Sinn au s Skispringe) ab.

Die zuenähmendi Popularität vom Skisport z Norwege het i de zweite Hälfti vo de 1890er Jahre z Mitteleuropa zum ene regelrächte Ski-Boom gfüehrt. 1883 sind Ski nach norwegischem Vorbild vom Oberförschter Arthur Ulrichs gnutzt worde, um Schturmschäde i de Wälder vom Harz feschtzschtelle. Au de oberbayrischi Forschtmeischter Maximilian Lizius het bi syne Reviergäng 1885 scho Ski bruucht, wo ihm vom ene norwegische Förschter gschänkt worde sind. Norwegischi Ski sind importiert und erschti Skiverein gründet worde: z Dütschland 1891 z Todtnau, in de Schwiiz 1893 z Glarus und z Öschtrych 1901 z St. Chrischtoph am Arlbärg. Skandinavischi Schtudänte hend sich als Vermittler betätiget und es sind Lehrbüecher erschine. Ufgrund vom schteilere Gländ im Verglych zu Skandinavie isch s Erlehre vo de Schwüng aber aafänglich schwär gfalle. D Ufschtieg sind schwirig und müehsam gsi. D Schwungtechnike sind drum de Bedingige aapasst worde: De Telemark-Schwung isch so veränderet worde, dass de vore liggendi usseri Ski ine grösseri Schtämmschtellig dräit worden isch, um so d Fortbewegig sicher und mit eme Brämse ändere z chönne. Glychzytig hend die damalige Skifahrer d Schtämmschtellig vergrösseret, sodass mit beide Innekante vo de Ski het chönne grutscht wärde. Dur die "Stämmtelemark" gnännti Technik het d Brämswirkig chönne vergrösseret wärde. Die norwegischi Technik, also d Fahrt uf de Taillierig vom Ski, isch abgwandelt worde. Eso isch de "Stämmschwung" und s Blockiere vom Ski-Skifahrer-System i Fahrtrichtig zumene wichtige Elemänt vo de wytere Skitechnike i de kommende Jahrzähnt worde.

De Begründer vo de alpine Skilauftechnik isch de Mathias Zdarsky gsi, wo zur Zyt vo syne Ski-Entdeckige z Lilienfeld z Niederösterreich gläbt het. Ihm wird die erschti Bärgabfahrt vo de Skigschicht zuegschribe. Im Jahr 1897 het er die "Lilienfelder Skilauf-Technik", usegäh, es Buech, wo damals wägwysend fürs Skiwäse gsi isch. Syni Skilauftechnik het uf em Schtämmfahre berueht. Us ihm het er de erschti alpini Skischwung entwicklet, de Schlangeschwung. Er het sich bereits die taillierti Buuwys vo syne sälber konschtruierte Ski gnutzt. Debyy het er erchännt, dass d Taillierig automatisch kurvigi Schwüng ermöglichet.

I de 1920er Jahr het dr alpini Skisport i de Alpe en erschte Ufschwung gnuu. Dur die vor em Erschte Weltchrieg usbuute Ysebahnlinie sind au im Winter meh Tourischten i d Bärge cho und die erschte Skischuelene usserhalb vo Skiclubs sind gründet worde, um ihne s Skifahre byzbringe (z. B. 1921 z Seefäld im Tirol und z Lech am Arlbärg). Äbefalls i dere Zyt hend d Film vom Arnold Fanck s Skifahre i d Kinos brunge und demi au Mänsche nöcherbrunge, wo bishär no nie im Winter i de Bärge gsi sind. Au d Feschtlegig vo Regle für e Slalom und d Organisation vo wiederchehrende Wettkämpfe wie em Arlbärg-Kandahar-Rennen und de Inferno-Abfahrt z Mürre gönd uf das Jahrzähnt zrugg. I de Folg het d Fédération Internationale de Ski (FIS) die alpine Diszipline i ihres Programm ufgnuu und 1931 z Mürre die erschte alpine Skiwältmeischterschafte usträit. Olympisch sind die alpine Skirenne mit de Winterspyl 1936 z Garmisch-Partenkirchen worde.

E wyteri bahnbrächendi Innovation im Skifahre isch d Entwicklig vom Parallelschwung dur de Seefälder Anton Seelos gsi. Mit dere Technik het er Aafang vo de 1930er Jahr by Wältmeischterschafte triumphiert. Als Trainer für die dütschi und französischi Nationalmannschaft het er d Basis für d Olympiasieg und Weltmeischterschaftstitel vo de Christl Cranz oder em Emile Allais gläit und het den nüüi Schwung international bekannt gmacht. Au hüt no isch de Parallelschwung Grundlag für s Buggelpischte- und Tüüfschneefahre und für s kontrollierte Befahren vo Schteilhäng.

D Entwicklig vom alpine Skilauf zum Breitesport isch im 20. Jahrhundert vor allem ab de 1950er Jahren dur de verschterchti Buu vo Skipischte mit Seilbahne und Skilift mit zuenähmender Beförderigskapazität wie au dur de schtarchi Uusbuu vo de tourischtische Infraschtruktur (Skigebiet, Skihüttene, Hotellerie usw.). So isch d Aazahl vo de Skifahrer vo 5 Millione wältwyt im Jahr 1950 uf 35 Millione im Jahr 1975 gschtige. Debyy zellt weniger de Leischtigsgedanke (wie bim Wettkampfsport Ski Alpin) im Vordergrund, sondern d Bewegigserfahrig, s unmittelbare Naturerläbnis, soziali Kontäkt oder Underhaltig bim Après-Ski.

Skifahren isch i de Alpeländer hüt eini vo de beliebteschte Wintersportarte wie auch bedüütende Faktor vom Wintertourismus, äbeso z Skandinavie und andere europäische Mittelgebirg wie de Karpate, Pyrenäe, em Apennin oder de Appalache, de Rocky Mountains (USA und Kanada), Japan, Auschtralie, Nüüseeland und de südamerikanische Ande-Länder Chile und Argentinie. E wesentlichi wirtschaftlichi Bedüütig hend de Skitourismus und d Skiindustrie bsunders für d Schwiiz und Öschtrych. Zuenähmend schpilt de alpini Skisport au i andere Gebirg wältwyt (z. B. im iranische Elburs-Gebirge) en grossi Rolle. Er verbreitet sich aber au im Flachland immer meh, wo Skihallene buut wärded, wo mer s ganz Jahr über Skifahre cha. E sone Halle git's sogar z Dubai. Wältwyt isch au s "Heliskiing" verbreitet, mit eme Heli als Ufschtiegshilf, wo trotz ökologische Vorbehält vieli Hochgebirg vo de Wält (Himalaya, Altai, Kaukasus, u. a.) erschlosse het. En wytere Aschpäkt i dr Entwicklig vom Skisport sind Schuelskikürs als Underrichtsinhalt gsi, wo Skifahre als Breitesport im Alpenruum etabliert hend.

Zu den bedüütende Nüüerge, wo s Skifahre breitetauglich gmacht hend, sind nach "Parallelschwung" vom Anton Seelos, wo s klassische "Wädle" möglich gmacht het, als Wyterentwicklung vo de Schtämmtechnik in de 1930er Jahr, de "Umschtygschwung" i de 1970er und s "Carving" in de schpaate 90er z erwähne. Au d Uusschtattig het sich veränderet. Im Gägesatz zum Telemark, wo mer mit eim lange Schtock gfahre isch, kännt mer sythär e "Zweischtocktechnik".

Verbesserige im Skibuu und d Yfüehrig vo choschtegünschtiger Masseproduktion hend äbefalls zur Verbreitig vom Skifahre byträit, äbeso d Entwicklig vo de Sicherheitsbindig und dezue passendi Skischueh.

Mit zuenähmend höcherem Könne und besserer Skiusrüschtig het sich em „Extremskifahre“ bi Schteilwandabfahrte e bsunderi Variante vom Skilauf entwicklet. Scho de Mathias Zdarsky het 1905 zur Demonschtration vo de Überlägeheit vo synere Liliefälder Skilauftechnik am Schneebärg z Nideröschtrych s Breite Ries mit Ski abe gfahre. Am 29. April 1931 isch em Matthias Krinner und em Hermann Lanzl die diräkti Abfahrt vo de Weschtliche Karwändelspitze über d Wanne abe nach Mittenwald, was erscht 1969 wiederholt worden isch. I de 1960er und 1970er Jahr sind de Schwiizer Sylvain Saudan und de Südtiroler Heini Holzer d Protagonischte vom Boom im Extremskifahre gsi, wobyy sie Fels- und Ysflanke mit 45°–55° Neigig in de Abfahrt bezwunge hend.

Grundlegendi Bewegigsmuschter vom Skifahre im abfallende Gländ sind d Schussfahrt i de Falllinie, d Schrägfahrt schräg zur Falllinie, s sytliche Abbiege zum Hang us de Schussfahrt oder us de Schrägfahrt use, de sogenannti Boge (au Kurve gnännt) und de Bogewächsel über d Falllinie bzw. über d Schusslinie. Em Bogewächsel säit mer Schwung. D Technike, mit dene en Bogewächsel ygleitet wird, d Schwungtechnike, sind teilwys underschiedlich vo de Technike, mit dene de Boge funktional oder ästhetisch usgschtüüret wird. Dur de Schwung cha de Skifahrer e Richtigswächsel über d Falllinie vornäh, z. B. zum uf de präparierte Skipischte z blybe. Je nach Schwungtechnik wird d Hangabtriebschraft brämst und s Tämpo kontrolliert. S Glyche passiert, wenn de Skifahrer us de Falllinie bzw. us de Schusslinie use bloss mit eme Boge sytlich zum Hang zue brämsend abbiegt. Zuedäm dienet Schwüng und s Uusschtüüre vo de Böge em Erläbe vo Gschwindigkeit und Bewegigsästhetik.

De Breitensport Skifahre het einigi spezielli Technike und Aawändigsforme usebrunge:


I de Forschig wird syt de 1960er Jahr probiert, Bewegigsabläuf und biomechanischi Grundlage vom alpine Skifahre wüsseschaftlich darzschtelle. Das isch aber erscht in de 1980er Jahren dur de Münschteraner Sportwüsseschaftler und Mathematiker Georg Kassat glunge. Under andere widerläit er die vorherrschendi Hypothese, dass Parallelschwüng dur Be- und Entlaschtig usglöst wärded.

Wie mit jedere Sportart sind au mit em Skisport Risike und typischi Verletzige verbunde, so dass d Sportmedizin vo de Skiunfäll es eignigs Fachgebiet ich, wo mit de sich wandelnde Technik au Änderige vo de typische Skiverletzige umfasst het. En hüüfigi Ursach vo Skiunfäll isch unapassti Gschwindigkeit a Pischtebedingige und/oder s eigene Fahrchönne. Überfüllti und schtarch beaspruchti, maschinäll beschnyyti Pischtene schtelled es erhöhts Risiko für Schtürz oder Kollisione dar. E Hauptursach für erhöhts Verletzigsrisiko isch die mangelndi Kondition und die dur das usglösti Ermüedig vo Skifahrer. Schlächt präparierts und unzwäckmässigs Material träit äbefalls Verletzigsrisike mit sich. S Fahre absyts vo markierte Pischtene isch bsunders gfährlich wäge Lawine und Abschtürz. Zum die Risike z minimiere, sind uf de Pischtene i vielne Länder d FIS-Regle vom internationale Skiverband FIS als grundlegendi Verhaltensrichtlinie gültig. Einigi Grichtsentscheid hend die Regle au als Grundlag vo de Rächtsprächig gnuu.



</doc>
<doc id="63328" url="https://als.wikipedia.org/wiki?curid=63328" title="Diphthong /yə/">
Diphthong /yə/

De Diphthong /yə/ isch en Luut in de mänschliche Sprooch. Es isch en Diphthong, wo miteme grùndete gschlossene Vorderzùngevokal (im IPA: ) aafängt, ùn deno zumene zentralisierte Schwa-Luut (IPA: ) übergoot. Er ghört also zue de sognannte „zentralisierende Diphthong“. Im Internationale Phonetische Alphabet wird de Diphthong mit oder vereifacht mit transkribiert. Im Alemannische, wo de Luut imene Deil vo de Dialäkt vorchùnt, wird er meischt mit <üe> oder <üa> gschriibe.


</doc>
<doc id="63332" url="https://als.wikipedia.org/wiki?curid=63332" title="Bernhard Russi">
Bernhard Russi

Dr Bernhard Russi (* 20. August 1948 z Andermatt) isch en ehemalige Schwiizer Skirännfahrer. Er isch i de 1970er Jahr aktiv gsi und isch damals eine vo de beste Athlete i de Disziplin Abfahrt gsi. Dr Russi het en olympischi Goldmedaille und zwei Wältmeistertitel gwunne. Usserdäm het er zweimal d Disziplinewärtig im Wältcöp für sich entschide und zäh Wältcöpränne gwunne.

Syt er 1978 syni Sportkarriere beändet het, isch dr Russi under anderem als Wärbebotschafter, als Co-Kommentator und Rennanalyst bim Schwiizer Färnseh und als technische Berater vom Wältskiverband FIS tätig. Als Planer vo zahlryche nüüe Abfahrtspiste het er massgäblich zur Wyterentwicklig vom alpine Skisport byträit. Ufgrund vo syne vielfältige Ufgabe und zahlryche Medienuftritt ghört er no hüt zue de prominänteste Persönlichkeite vo dr Schwiiz.




Dr Bernhard Russi het 10 Wältcöprenne gwunne. 1970 het au d Wältmeisterschaftsabfahrt für de Wältcöp zellt.





</doc>
<doc id="63341" url="https://als.wikipedia.org/wiki?curid=63341" title="Seebezirk">
Seebezirk

Seebezirk isch de Name vo däne Bezirk i de Schwiz:


</doc>
<doc id="63342" url="https://als.wikipedia.org/wiki?curid=63342" title="Marie-Theres Nadig">
Marie-Theres Nadig

D Marie-Theres «Maite» Nadig (* 8. März 1954 z Flums) isch en ehemaligi Schwiizer Skirännfahreri. Sie isch i de 1970er und am Aafang vo de 1980er Jahr bsunders i de Diszipline Abfahrt, Riiseslalom und Kombination erfolgriich gsi. Insgsamt het sie 24 Wältcöpränne. Sie isch aber hüüfig im Schatte vo ihrere östriichische Konkurräntin Annemarie Moser-Pröll gstande. Nach em Rücktritt vo de Moser-Pröll het sie i de Saison 1980/81 d Gsamtwältcöpwärtig für sich entschide.

Ihre gröschti Erfolg isch de überraschendi Gewünn vo de Abfahrts- und Riiseslalom-Goldmedaille bi de Olympischen Winterspiil 1972 z Sapporo gsi. En Abfahrts-Bronzemedaille isch bi de Olympische Winterspiil 1980 z Lake Placid dezue cho. Nach ihrem Rücktritt vom Spitzesport im Jahr 1981 isch sie über zwei Jahrzähnt lang wie ihre Brüeder Theo als Traineri tätig gsi, zerst z Liechtestei, spöter i de Schwiiz. Hüt bildet sie im Skiverband vo ihrere Region Sarganserland-Walesee de Nachwuchs uus. Ihri Medaille und Trophäe het d Marie-Theres Nadig verschänkt, wo sie 2011 züglet het.








</doc>
<doc id="63344" url="https://als.wikipedia.org/wiki?curid=63344" title="Arrondissement Colmar-Ribeauvillé">
Arrondissement Colmar-Ribeauvillé

S Arrondissement Colmer-Ràppschwihr (frz. "Arrondissement Colmar-Ribeauvillé") ìsch e Verwàltungsbezirk im Département Haut-Rhin ìm Elsàss, ìn dr frànzeesche Region Grand Est. S Arrondissement ìsch àm 1. Janner 2015 üs dr ehmolige Arrondissement Colmer und Ràppschwihr grìndet wora.

S Arrondissement granzt ìm Norda àn s Arrondissement Sélestat-Erstein ìm Département Bas-Rhin, ìm Oschta àn s Bundeslànd Bàde-Wirttebari z Ditschland, ìm Sìda àn s Arrondissement Thann-Guebwiller un ìm Weschta àn s Arrondissement Saint-Dié-des-Vosges ìm Département Vosges (Lothrìnga).

S Arrondissement Colmer-Ràppschwihr ìsch ingedäilt in fìmf Kanton mìt ìnsgsàmt 94 Gmeina:



</doc>
<doc id="63349" url="https://als.wikipedia.org/wiki?curid=63349" title="Bernd Merkle">
Bernd Merkle

D Bernd Merkle (* 2. Januar 1943 z Esslenga am Necker) ischt a deitscher Schriftsteller, wo ondr andrem au Litradur em schwäbischa Dialekt – Kurzgschichda, Sketsch ond Gedicht – schreibt.

Dr Bernd Merkle ischt am 2. Januar 1943 z Esslenga am Necker als Soh vo-ma Gärtnermoischder uff d Welt komma ond en Gebbenga uffgwachsa, wo-nr au en d Schuel ganga ischt. Noch-ra Lehr zom Mascheenaschlosser hot’r sich vo 1965 bis 1969 an dr Pädagogischa Hochschuel z Schwäbisch Gmend zom Lehrer ausbilda lassa. Sei erschda Stell hot’r 1970 an dr Grond- ond Hauptschuel en Zell am Aichlberg kriegt. Zwoi Johr späder – der jonge Moo ischt grad amol achtazwanzga gwäa – ischt’r Rekdor an sellra Schuel worra. Oft ischt’r bei de Dorffescht mit eltre Eiwohner zammakomma ond hot sich deane ihre Gschichda oogheert, wo-nen emmer mol wiider mit de Ohra hend schlackra lassa. Des hot-en uff dui Idee brocht, dia Erzehlonga a bissle auszoschmicka ond niiderzoschreiba. 1986 hot’r an Vorlag gfonda, wo sei erschts Buach "So semmer hald" rausbrocht hot: dr Karl Knödler Verlag z Reitlenga. Noch drei weitre Biacher ischt’r zom Silberburg Verlag Diibenga gwechslet.

Maßgeablich fir da Erfolg vom Merkle seine Biacher send abr au dia Bilder, wo vo seira Frau Helga ond vo seira Dochter Anja oogferdicht werdet.

Em Johr 2008 isch em Bernd Merkle dr Sebastian-Blau-Preis fir "D Martha oder: Mr wird hald älder" – erschiina em Biachle "’s goht ällaweil weiter" – vorliha worra.


A Leseprob fendet mr em Ardikl "Schwäbische Schreibweisa vo professionelle Autora".




</doc>
<doc id="63350" url="https://als.wikipedia.org/wiki?curid=63350" title="Arrondissement Thann-Guebwiller">
Arrondissement Thann-Guebwiller

S Arrondissement Dànn-Gawiller (frz. "Arrondissement Thann-Guebwiller") ìsch e Verwàltungsbezirk im Département Haut-Rhin ìm Elsàss, ìn dr frànzeesche Region Grand Est. S Arrondissement ìsch àm 1. Janner 2015 üs dr ehmolige Arrondissement Thann und Guebwiller grìndet wora. Sìtz vun dr Präfektur Ìsch Thann.

S Arrondissement granzt ìm Norda àn s Arrondissement Colmar-Ribeauvillé, ìm Oschta àn s Bundeslànd Bàde-Wirttebari z Ditschland, ìm Sìda àn s Arrondissement Mulhouse un s Arrondissement Altkirch un ìm Weschta àn s Arrondissement Épinal ìm Département Vosges (Lothrìnga).

S Arrondissement Dànn-Gawiller ìsch ingedäilt in vier Kanton mìt ìnsgsàmt 94 Gmeina:



</doc>
<doc id="63351" url="https://als.wikipedia.org/wiki?curid=63351" title="Erika Hess">
Erika Hess

D Erika Reymond-Hess (* 6. Merz 1962 z Woufäschiesse) isch en ehemaligi Schwiizer Skirännfahreri.

I de 1980er Jahr het d Erika Hess us em Kanton Nidwaudä als villsiitigi Skifahreri de alpini Skisport bi de Fröie dominiert, nur en Olympiasiig het sie i ihrere Karriere nie erreicht. Sie isch 1982 und 1984 Gsamtwältcöpsiigeri gsi und het insgsamt 31-mal es Wältcöprenne gwunne. Ausserdem gewann sie von 1981 bis 1983 sowie 1985 den Disziplinenweltcup im Slalom, darüber hinaus 1984 den Weltcup im Riesenslalom und in der Alpinen Kombination. Wäge de gringere Zahl a Siig het sie i de Saison 1985/86 de Slalom-Wältcöp gäge d Roswitha Steiner us Österiich, wo au uf 110 Pünkt cho isch, verpasst. Vom Januar 1981 bis zum Saisonändi im März 1981 het sie sächs Siig hinderenand gfiiret. 

Bi de Skiwältmeisterschafte isch d Hess bsunders erfolgreych gsi. So isch sie bi de Ski-WM 1982 z Haus im Ennstal dreyfachi Wältmeisteri in dr Alpinen Kombination, im Riiseslalom und im Slalom worde. Bei de Ski-WM 1985 z Bormio het sie i de Kombination gwunne und isch au nach em erste Lauf vom Slalom i Fiehrig gläge, bevor sie denn aber im zweite Lauf usgschide isch. Zum Abschluss vo ihrere Karriere het sie bei de Ski-WM 1987 z Crans-Montana nomal Gold in de Kombination und im Slalom gwunne.

Sie isch mit em Jacques Reymond, ihrem ehemalige Trainer, verhiiratet, het drey Sehn und läbt z Saint-Légier-La Chiésaz im Kanton Waadt. Hüt organisiert sie Renne und Trainingslager fir Nachwuchs-Skirennfahrer.







</doc>
<doc id="63354" url="https://als.wikipedia.org/wiki?curid=63354" title="Levina">
Levina

D Levina (* 1991 z Bonn as "Isabella Lueen") isch e dytschi Sängeri un Songwriteri. Si het am 9. Februar 2017 Dytschland bim Eurovision Song Contest 2017 mit em Song "Perfect Life" verdrätte.

D Levina isch z Bonn uf d Wält chuu un z Chemnitz ufgwachse. Dert isch si zerscht uf s Dr.-Wilhelm-André-Gimnasium gange un het derno im änglische Cambridge s International Baccalaureate gmacht. Si het Gsang un Komposition an dr Tech Music School (TMS) z London studiert un am King’s College London dr Bachelor gmacht. Si läbt z Berlin un z London, wu si Musikmanagement studiert.

Im Alter vu nyyn Johr het si mit Klavier- un Gsangsunterricht aagfange, 2001 het si dr erscht Bryys bi "Jugend musiziert" gwunne. Mit ere Aigekomposition het si anne 2006 dr Schuelerwettbewärb vum Sächsische Landdag gwunne un speter mehreri Uuszaichnige am Londoner King’s College, wu si Bandleaderi vu Miss Terry Blue gsii isch.
Am 9. Februar 2017 het si bi „Unser Song 2017“ mitgmacht, dr dytsche Vorentschaidig zum Eurovision Song Contest 2017, wu am 13. Mai in dr ukrainische Hauptstadt Kiew stattfindet. Doderby het si si gege vier Kandidate duregsetzt.

Am 13. Mai 2017 isch si bim ESC-Finale mit sechs Pinkt uf dr 25. un dodermit vorletscht Blatz chuu.



</doc>
<doc id="63355" url="https://als.wikipedia.org/wiki?curid=63355" title="Zermatt">
Zermatt

Zärmat isch e Munizipalgmeind im Bezirk Vischp im Kanton Wallis i dr Schwiiz.

D Gmeind Zärmat het e Flechi vo 243,4 Kwadratkilometer und ghört do dermit zu de gröschte Gmeinde vo der Schwiiz. Si ligt ganz oben im Mattertaal, wo au Nikolaitaal heisst, und am südleche Rand vo de Walliser Alpe. S Taal isch vo Bärgchettine mid höche Gipfel umgää. 22 dervo si mee als 4000 Meter höch. D Dufourspitze () im Monte Rosa-Massiiv isch dr höchscht vo allne.

Uf dr Oschtsiite vom Mattertal schtö s Rimpfischhorn, s Strahlhorn und s Jegerhorn, im Südoschte d Dufourspitze, im Süde lauft dr Graat vom Lyskamm über de Castor und de Pollux und s Breithorn zum Chlyne Matterhorn, im Südweschte si s Matterhorn, d Dent d'Hérens und d Tête Blanche, und uf dr Weschtsiite d Dent Blanche, s Obere Gabelhorn und s Zinalrothorn. Dr Gmeindbann goot uf de Bärge im Oschte und Süde bis a d Landesgränze vo dr Schwiiz zu Itaalie. Uf em ene Gletscher cha me übere Theodulpass uf Valtournenche im Wälsche goo.

Zwüsche de Bärge ligge grossi Gletscher: dr Findelegletscher, dr Monte-Rosa-Gletscher, dr Gornergletscher, dr Theodulgletscher, dr Zmuttgletscher und dr Triftgletscher. Grad oben am Dorf Zärmat chöme, us de höche Bärgtääler und vo de Gletschere abe, dr Zmuttbach, d Gornera und dr Findelbach zäme und pilde d Matter Vischpa. Bim Dorf sälber chunt no dr Triftbach derzue. Oben a Zärmat hed s mänge Bärgsee: dr Grindjesee, dr Grüensee, dr Leisee, dr Mosjesee, dr Riffelsee, dr Schwarzsee und dr Stellisee.

Uf de Höchine bi Zärmat si d Bärgdörfer "Findele, Tuftere, Winkelmatte, Blatte, Zum See" und "Zmutt".

Über de Theodulpass, wo d Lüüt scho sid dr Römerzyt könnt hei, isch im 13. Joorhundert e Soumpfaad bout worde. S Biet im obere Nikolaitaal hed den bis is Middelalter "Aroleit" gheisse. Ane 1280 chunnt s Dorf Zärmat im ene Dokumänt mid em latynische Name "Pratobornum" vor, was uf Dütsch «Matte im Kwellgebiet» bedüütet.

Im 18. und denn erscht rächt im 19. Joorhundert hed dr Frömdevrcheer z Zärmat agfange. Im 1838i hed e Herbärg uftoo und im 1852i s erschte Hotäl. Wo dr Edward Whymper ane 1865 als erschte mid andere Ängländer und mid Füerer us em Dorf uf s Horu gstigen isch, hed das Zärmat bi Turischte vo Ängland und gly au wältwit berüemt gmacht. Sid em 1891i hed me mid dr Ysebaan vo Vischp s Taal uf chönne goo, und sibe Joor spöter mid ere Bärgbaan sogar ufe Gornergrat. Im 2003 hei d Furka-Oberalp-Baan und d Brig-Vischp-Zermatt-Baan fusioniert und zäme die nöji Matterhorn-Gotthard-Baan (MGB) pildet.

Bim ehemolige chlyne Bärgdorf isch im 20. Joorhundert no mängs Hotäl entstande, und es hed so vil Woonhüser und Feriesidlige ggää, ass dä Deil vom Taal jetz wie ne Turischtestadt usgseet. Z Zärmat dörfe sid em 1931i keini private Auto umefaare.

Z Zärmat rede di Yhäimische en Tialäkt vom Walliserdütsch, wo zu de höchschtalemannische Sprooche ghört.

Im ganze zämehangende düütsche Sproochgebiet isch Zärmat hüt dä Ort, wo am wytischte im Süde ligt. No chly wyter unde si nume no die veräinzelte Sproochinsle vo de Walserdörfer im Walleschu z Greschonei und z Éischeme, wo 20 und 30 Kilometer südlech vo Zärmat ligge und wo n e Deil vo de Lüt di psundere Walsertialäkt tüe rede.

Bi Zärmat, und zwar bim Bärgmassiv mid em Mattärhoru, dr Dent d'Hérens und dr Tête Blanche, isch dä sproochgeografisch indressant Punkt, wo grossi alpini Sproochregioone zämechöme: im Nikolaitaal mid Zärmat redt me Walliserdütsch; das isch der südweschtlech Egge vom ganze dütschsproochige Biet. D Tääler südlech dervo, ännet de Bärge, ghöre meerheitlech zum romanischsproochige Gebiet, wo ofiiziell Iteliäänisch, im Alltag aber Alpetialäkt vom Frankoprowenzaalische gredt wärde. Und im Underwallis weschdlech vo Zermatt, im Eifischtaal und im Eringertaal, gilt hüt s Französische als Umgangssprooch, aber dernäbe chunt au no dr Walliser Patua vor, wo au zu dr frankoprowenzaalische Regioon ghört.

D Bärgnääme und d Fluernääme i däm Deil vo de Walliser Alpe si vo all dene verschidene Sprooche prägt, und mängi Stell i däm sproochlige Gränzruum hed sid em Middelalter Näme vo de Nochberschprooche übercho. Es baar Bischpiil:

Quella: Bundesamt für Statistik 2005

Dr Üsländeraateil ischt 2010 bi 37,8 % glägu.

74,4 % vannu Iwonru sint im Jaar 2000 remisch-katholischi gsii, 8 % evangelisch-reformierti.

D Ggmeindspresidentin va Zermatt ischt d Romy Biner-Hauser (Stant Oktober 2017).

Chille und Chapälle

Hotäl

Bärghütte

Säilbaane

Uf de Bärge bi Zermatt isch sit dr Mitty vom 20. Joorhundert mängi Säilbaan ygrichtet worde, nume uf dr Weschtsite bim Triftbach keini.




</doc>
<doc id="63356" url="https://als.wikipedia.org/wiki?curid=63356" title="Wenkerbogen von Lembach (Unterelsass)">
Wenkerbogen von Lembach (Unterelsass)

Dr Wenkerboge vu Leembàch isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d Schiäler middem Léhrer in de lokal Mundart uffschriewe hänn mièn.







</doc>
<doc id="63357" url="https://als.wikipedia.org/wiki?curid=63357" title="Wenkerbogen von Guntzviller">
Wenkerbogen von Guntzviller

Dr Wenkerboge vu Gunzwiller isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d Schiäler middem Léhrer in de lokal Mundart uffschriewe hänn mièn.







</doc>
<doc id="63358" url="https://als.wikipedia.org/wiki?curid=63358" title="Wenkerbogen von Sulzern">
Wenkerbogen von Sulzern

Dr Wenkerboge vu Sulzere isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d Schiäler middem Léhrer in de lokal Mundart uffschriewe hänn mièn.







</doc>
<doc id="63359" url="https://als.wikipedia.org/wiki?curid=63359" title="Wenkerbogen von Masmünster">
Wenkerbogen von Masmünster

Dr Wenkerboge vu Màsmìnschter isch e Blatt vu dere grosse Ufnaam vu dr ditsche Sprooch, wo im 19. Joorhundert agfange hed un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit griägt, wu d Schiäler middem Léhrer in de lokal Mundart uffschriewe hänn mièn.








</doc>
<doc id="63360" url="https://als.wikipedia.org/wiki?curid=63360" title="Maria Walliser">
Maria Walliser

D Maria Walliser (* 27. Mai 1963 z Mosnang) isch en ehemoligi Schwiizer Skirännfahreri.
Sie isch i de 1980er Johr erfolgriich gsi und het vo 1983 bis 1990 insgsamt 25 Weltcöprene i allne Diszipline usser im Slalom gwüne chöne. Bi de Olympische Winterspiil 1984 z Sarajevo het sie hinder de Michela Figini d Silbermedaille gwune. In de Johr 1986 und 1987 het sie zwomol hinderenand de Gsamtweltcöp gwune.

De Höhepunkt vo ihrere Karriere isch de Gwünn vo de Goldmedaille i dr Abfahrt und im Super-G und dezue no d Bronzemedaille im Riiseslalom bi de Ski-WM 1987 z Crans-Montana gsi. I dr Abfahrt het sie mit de Michela Figini en Schwiizer Doppelsiig gfiiret. De Siig in dr Abfahrt het d Walliser a de Ski-WM 1989 z Vail widerholt. Ihri erfolgriichi Karriere het sie im Merz 1990 beändet.

Sithär betätiget sie sich im Wiibou und sit em Johr 2000 als Präsidentin vo de Stiftung Folsäure Offensive Schweiz. De Grund dezue isch ihri eigni Tochter, wo mit de Chranket Spina bifida gebore worden isch.








</doc>
<doc id="63361" url="https://als.wikipedia.org/wiki?curid=63361" title="Zwischbergen">
Zwischbergen

Zwischbèrgù (amtlich "Zwischbergen"; frz. "Prabourgne") isch e Munizipalgmeind im Bezirk Briig im Kantoon Wallis i dr Schwiiz. Dr Gmeindbann ligt i de Tääler a dr Südrampe vom Simplonpass, unde n em Dorf Simplu a dr Landesgränze zu Itaalie.

S Gmeindbiet hed e längi Form und goot über öppe 30 Kilometer dr Landesgränze zu Itaalie noo. Änedra si es baar Sitetääler vom iteliänische Riistal.

Zu dr Gmeind ghört e Deil vom obere Chrummbachtaal mit dr tüüfe, änge Gondoschlucht, wo früener es seer schwärs Hindernis für e Vrcheer gsi isch. Sid de Bouarbete under em Napoleoon gid s e Strooss zum Faare vo Briig über dr Simplonpass, dur s Taal abe und bi San Marco über d Landesgränze, und den witer uf Iselle und Tüem abe. Uf dr Nordsite vom Chrummbachtaal ligt en Bärglandschaft mid dr Alp "Schwarzi Balma" und s Land bis zum Gletschersee, an Alpjergletscher und zum Monte Leone ufe.

Dört wo dr Bach "Grossus Wasser" us em Sitetaal in Chrummbach mündet, stoot s Dorf Ruden, wo hüt offiziell "Gondo" heisst. Anderi chlini Zwischbèrger Sidlige i de Tääler und uf den Alpe si: Feerbärg, Bifigjini, Bord, Hof und Chemi.

Südlech vom Chrummbach ghört s ganze Zwischbèrgutaal mid em "Grossu Wasser" und di öschtlechi Bärgsite vom Laggintaal zu dr Gmeind. S Zwischbèrgutaal foot noch bim höche Wiissmies und am Portjegrat und bim Zwischbèrgupass a, wo dr Wäg uf Almagäll dure goot. Dr Fuesswäg füert under em Pass übere Zwischbèrgugletscher und denn steil is Taal abe zu de Alpe "Gmeinalp" und "Bidemji" und vo dört füre uf Ruden. I däm Taal ligge dr Pontimiasee under em Pontimiapass, dr Tschawinersee und dr Wairasee.

Zwüsche Bord und Bällegga isch im Taal no dr Serastausee, wo s Wasser vom Chraftwärk a dr Gränze unde samlet. Bi de Hüser vo Hof sind d Ruiine vom ene ehemolige Goldbärgwärch.

Us em Laggintaal chunnt dr Fluss "Laggina" is Haupttaal und bim Dorf Gabi in Chrummbach, wo vo dört a und bis zu dr Landesgränze hüt offiziell Doveria heisst. Zwüschem Zwischbèrgutaal und em Laggintaal verlouft e Bärgchetti, mid em Seehorn als em höchschte Gipfel (), grad obe n a Ruden.

E chlyne Bärgwäg goot vo Simplu über de Feerberg und d Furggu, denn kwer dur s Zwischbèrgutaal und wyter bim Monscerapass über d Gränze is Bognancotaal.

Zwischbèrgù ischt zum eerschtu Mal gnennt choo im Jaar 1304 als "Zewischeneberuen" (1390 "Zwisbergen").

Quella: Bundesamt für Statistik 2005

Dr Üsländeraateil ischt 2010 bi 11,3 % glägu.

93,6 % vannu Iwonru sint im Jaar 2000 remisch-katholischi gsii, 1,3 % evangelisch-reformierti.

Dr Ggmeindspresident va Zwischbèrgù ischt dr Roland Squaratti (Stant Oktober 2017).

D Dörfer und Wiiler im Zwischbèrgù sind im Middelalter vo de Walser gründet worde. Drum isch das eini vo de dütschsproochige Gmeinde uf dr Südsite vo de Walliser Alpe. Me redt dört es Walliser Dütsch. D Landesgränze fallt fascht ganz au mid dr Sproochgränze zäme. D Nöchi zum Biet vo dr Iteliäänische Sprooch, also do eigetlech zum ene Lombardische Tialäkt, gseet me au a Fluernääme wie zum Bischpil dr "Wälschimatta", wo abr näbe Zwischbèrgù grad no uf Simpler Bode vorchunnt. Im Zwüschbèrgutaal, em länge Siitetaal uf em Gmeindbiet, vermische sech noch a dr Gränze dütschi und romanischi Fluernääme, wil dört vo de iteliäänische Dörfer us Alpe uf Schwiizer Bode bstosse wärde.



</doc>
<doc id="63362" url="https://als.wikipedia.org/wiki?curid=63362" title="Peter Müller (Skirennfahrer)">
Peter Müller (Skirennfahrer)

De Peter Müller (* 6. Oktober 1957 z Adliswil) isch en ehemalige Schwiizer Skirännfahrer.

De Spezialist für schnälli Streckene hät in synere Laufbahn 24 Wältcöpräne, devoo 19 i dr Abfahrt. Bis hüt isch er gmässe a de Siig hinder em Franz Klammer mit 25 Abfahrtssiig de zweiterfolgriichsti Abfahrer im Alpine Skiwältcöp. In de Jahr 1979 und 1980 hät er die chlini Kristallchugele für e Siig im Abfahrtswältcöp ggune. 1982 hät er de ersti Super-G i de Gschicht vom Wältcöp gwune. Es hät debii en föiffache Triumph vom Schwiizer Team ggäh.

Bi de Wältmeisterschafte 1985 z Bormio und 1989 z Vail isch er jewiils Zweite i dr Abfahrt worde. Die gliichi Platzierig hät er au 1984 und 1988 bi den Olympische Winterspiil z Sarajevo und z Calgary erreicht. Dezwüsched, 1987 in Crans-Montana, hät er aber sin gröschte Erfolg fiire chöne, won er Abfahrts-Wältmeister worden isch. 1989 hät er sich bimene Sturz uf de Saslong z Gröden schweri Verletzige zuezoge.

De Peter Müller isch hüt en aktive OL-Läufer und ghört i de Schwiiz zu den Beste vo synere Altersklass. Er hät en Immobiliefirma gfüehrt, wo um 2006 zahligsunfähig worden isch.






</doc>
<doc id="63370" url="https://als.wikipedia.org/wiki?curid=63370" title="Vreni Schneider">
Vreni Schneider

D Verena «Vreni» Schneider (* 26. November 1964 z Elm) isch en ehemaligi Schwiizer Skirännfahreri. 

Sie ghört zu de erfolgriichste Skirännfahrerinne vu dr Gschicht und het ds Renngschehe i de spate 1980er und früehne 1990er Jahre dominiert. D Riiseslalom- und Slalom-Spezialistin isch driimal Gsamtsiigeri vum alpinen Skiweltcöp und ölfmal Siigeri vunere Weltcöp-Disziplinewertig gsi. Sie het 55 Weltcöprenne gwunne und staht dadebii a dritter Stell hinder de Lindsey Vonn und de Annemarie Moser-Pröll. Bi Olympische Winterspiil het sie füüf Medaille, devoo drii goldnigi, und sechs Medaillen bi Wältmeisterschafte, ebefalls drii goldnigi, gwunne. Währed ihrere ölfjährige Weltcöpkarriere het d Schneider i allne füüf Diszipline mindestens ei Podestplatz gholt. I dr Saison 1988/89 het sie 14 Weltcöprenne gwunne; bis hüt bliibt die Bestmargge unübertroffe. Sie het au e Bestmargge mit 20 Weltcöp-Rennsiig und füüf Disziplinenwertige im Riiseslalom und vo sechs Disziplinewertige im Slalom ufgstellt. Ihre Rekord vu 34 Rennsiig im Slalom isch 2013 dur d Marlies Schild überbote worde.

S Vreni Schneider betrüüt hüt i ihrem Heimetort Elm en nach ihre benännti Ski- und Snowboardschuel. Usserdem bsitzt sie z Elm und Glaris je es Sportgschäft. Sie isch sit 1999 mit em Marcel Fässler gehürate und isch Muetter vu zweene Söhn. S Vreni Schneider isch Athletebotschafteri vu dr Entwiggligsshilfeorganisation «Right To Play» und unterstützt au «World Vision Schwiiz». 2012 het sie mit 'Ä Gruass Us De Bärge" e Volksmusig-CD usegee..








</doc>
<doc id="63371" url="https://als.wikipedia.org/wiki?curid=63371" title="Peter Müller">
Peter Müller

Peter Müller isch dr Name vu däne Lyt:



</doc>
<doc id="63372" url="https://als.wikipedia.org/wiki?curid=63372" title="Al Jarreau">
Al Jarreau

Dr Al Jarreau, aigetli "Alwyn Lopez Jarreau" (* 12. Merz 1940 z Milwaukee, Wisconsin; † 12. Februar 2017 z Los Angeles, Kalifornie) isch en US-amerikanische Jazz-, Pop- un Rhythm-and-Blues-Sänger un Songschryber gsii.

Dr Jarreau isch s fimft vu sechs Chinder gsii. D Familie isch seli arm gsii. scho mit vier Johr het dr Jarreau sy erscht Solo in dr Chilche gsunge. Sy Vater Emile Alphonse, wu vu New Orleans chuu isch, isch Bfaarer in dr „Seventh Day Adventist Church“ gsii, het aber in dr Zyt vum Zweete Wältchrieg in dr Munitionsfabrik A. O. Smith gschafft, wäge däm het dr Jarreau sy Vater nie in dr Chilche here predige. Sy Mueter Pearl Walker isch Chilcheorganischit gsii. 

Scho ase Chind het dr Al Jarreau dur syni Brieder d Improvisation chänneglehrt. In syre Juged het dr aagfange in Baize in syre Haimetstadt ufzdrätte. Vu 1958 bis 1962 het er am Ripon College z Wisconsin Psychology studiert un het dert dr Bachelor of Arts gmacht. Derno het er an dr University of Iowa e Master in Vocational Rehabilitation gmacht. Noch eme sechsmonetige Militerdienscht isch er uf San Francisco gange. Dert het er as Rehabilitationshälfer im California Division and Rehabilitation Center gschafft, wun er Mänsche mit Behinderige bi dr Yygliderig in s Arbetlääbe ghulfe het.

Scho as Studänt isch er an dr Wuchenänd mit dr vierchepfige Gruppe "The Indigos" ufdrätte, 1965 het er mit em Joe Abodeely Trio gsunge. E Livemitschnitt us däre frieje Zyt isch speter unter em Titel "1965 – Al Jarreau" vereffetligt wore. Z San Francisco isch er nääbe sym Beruef dreimol in dr Wuche zoobe im e Club mit em George Duke im e Trio ufdrätte. Mit em brasilianische Gitarrischt Julio Martinez, wun er 1968 chänneglehrt het, isch dr Jarreau as Duo im Gatsby’s z Sausalito ufdrätte. Um des Zyt het er sy karakteristische Gsangsstil entwicklet. Anne 1969 entschet er si ganz fir d Musik entschide un het sy Arbet gchindet.

Anne 1975 isch dr Al Jarreau im Vorprogramm vum Jazzpianischt Les McCann im Troubadour Club z Hollywood ufdrätte. Bi me Ufdritt im Bla Bla Cafe isch er vum e Talentscout vu dr Warner Music Group entdeckt wore un het sy erschte Blatteverdrag unterschribe. ´Bal derno isch sy erschti Blatte "We Got By" erschine, 1976 sy zwait Album, "Glow." Uusschniutt vu dr Europatournee sin 1977 uf dr Blatte "Look to the Rainbow" uusechuu. Vor allem d Liveversion vu Klassiker "Take Five" vum Dave Brubeck het en mit aim Schlag bekannt gmacht. 

Dr dytsch Jazzkritiker Joachim-Ernst Berendt het d Stimme vum Jarreau emol eso bschribe:




</doc>
<doc id="63374" url="https://als.wikipedia.org/wiki?curid=63374" title="Rösle Reck">
Rösle Reck

D Rösle Reck (* 26. September 1929 z Wilfenga – heitzodag a Ortsdoil vo dr Gmoind Dachsberg als "Rosa Gihr"), ischt a deitscha Schriftstellere, wo Gedicht em schwäbischa Dialekt vorfasst. 

D Rösle Gihr ischt em Johr 1929 z Wilfenga em Sidschwarzwald uff d Welt komma. Se ischt s sibde Kend vo-ra Baurafamilie. Uffgwachsa ischt-se zerscht uff-em hoimischa Baurahof ond späder em Forschthaus vo Rulfenga (seit 1975 a Ortsdoil vo Meenga bei Sigmarenga). 1951 hot-se gheiradet ond vo do oo da Familianama "Reck" gfihrt. Aus dera Ehe send drei Kender hervorganga. Enzwischa isch d Rösle Reck Witwe ond leabt ogfähr seit 2006 ema Seniorazentrum z Krauchawiis.


A Leseprob fendet mr em Ardikl "Schwäbische Schreibweisa vo professionelle Autora".




</doc>
<doc id="63375" url="https://als.wikipedia.org/wiki?curid=63375" title="Josef Reinhart">
Josef Reinhart

Dr Josef Reinhart (* 1. Septämber 1875 z Rüttene SO; † 14. April 1957 z Soledurn) isch e Schwiizer Mundartschriftschteller us em Kanton Soledurn gsi.

Dr Reinhart isch i dr Nöchi vo dr Kantonshauptstadd Soledurn, uf em ene Buurehof bi Rüttene, wo "Galmis" heisst, ufgwachse. Si Vatter hed Franzsepp Reinhart gheisse und sini Muetter Katarina, vo ledig Katarina Gaugler. Vom 1894i a hed er als Lehrer z Niderärlischpach und sid 1900 a dr Bezirksschuel z Schönewärd gschafd. Dört isch er, wo im Soledurnische als Katolik ufgwachsen isch, zu de Chrischtkatolike cho. Wo-n-er den z Berlin, z Nöieburg und z Bärn gstudiert gha het, isch er im 1912i Dütschlehrer am Lehrerseminar z Soledurn worde. Vo denn a hed er mid synere Frau, dr Ida Buser, und mid de vier Chind z Soledurn gwoont.

1897 hed dr Reinhart es Büechli mid em Titel "Liedli ab em Land" useggä und vier Joor spöter no eis, wo "Gschichtli ab em Land" gheisst. Zu sym erschte Liederbuech hed er über die Mundartgedicht gschribe:

Drufabe si vo im immer wider Gedicht und Prosategscht, Churzgschichte und anders usecho, alls im Soledurner Landtialäkt vom Jurafuess gschribe. Mid dr Zyt hed dr Reinhart denn au Sache im Standarddütsch verfasst, vor allem Jugetbüecher. I dr Schrift "Dr Galmisbueb" vom 1922i hed dr Dichter vo synere eigete Jugetzyt i däm Waldtaal bi Rüttene gschribe und im Wärch "Dr Schuelheer vo Gummetal" us em 1925i über syni erschti Lehrerzyt. Dr Charles Linsmayer seit, ass dr Reinhart mit de Arbete vo dr Heimet und über bekannti Persone wie dr Pestalozzi zu synere Zyt zum ene Volks- und Jugetschriftschteller worde-n-isch.

Vo sym Heimetort im Galmis hed dr Reinhart gschribe:

Es baar vom Reinhart syne Gedicht hed dr Komponischt Casimir Meister, wo z Soledurn Singlehrer und Chordirigänt gsi isch, so glunge verdoont, ass sy bald zu beliebte Schwyzer Volkslieder worde sy, öppe s "Mis Müeti het mer brichtet" und "D’Zyt isch do". Für s Lied "S het deheim e Vogel gsunge, i der Hostet vor em Hus," wo vo Abschid und Heiwee redt, chunt d Melody vom Bärner Komponischt Carl Hess (1859–1912).

Dank sym Schrybe hed dr Reinhart Kontakt gha zum Sproochwüsseschafter Jost Winteler z Aarau und zum Bärner Germanischt und Schriftsteller Otto vo Greyerz und au zu anderne Mundartdichter und -dichtere i dr Schwiiz, em Simon Gfeller im Bärnbiet und dr Sophie Haemmerli-Marti im Aargau.

Er het es bar vo sine Wärch bim Suurländer Verlag useggä, und für dä het er au als Lektor gschaffet.

Vo dr Universidääd vo Bärn hed dr Reinhart im 1936i dr Eeredoktor übercho, und im 1944i en Prys vom Schwiizerische Lehrerveräin, und im 1952i hed ihm di Schwiizerische Schillerschtiftig ire Prys zuegsproche.

Dr Nochlass vom Josef Reinhart wird im Schwiizerische Literaturarchiiv z Bärn ufbewaart.

S Archiiv vom Casimir Meister isch i dr Zentraalbiblioteek z Soledurn, das vom Carl Hess au im Schwiizerische Literaturarchiiv.






</doc>
<doc id="63376" url="https://als.wikipedia.org/wiki?curid=63376" title="Othmarsingen">
Othmarsingen

Otmisinge (amtlich "Othmarsingen") isch e Gmeind im Bezirk Länzbig vom Kanton Aargau i dr Schwiiz.

S Dorf Otmisinge liit im breite Taal vo dr Bünz, wo vo Muri und Woole abe chunnt und unde-n-a Otmisinge bi Wildegg in Aabach und drufabe mid däm i d Aare flüsst. Am nördleche und öschtleche Rand vom Gmeindbann ligge grossi Wälder. Dr Hügel Maiegrüen trennt d Gmeind vom Rüsstaal.

D Nochbergmeinde vo Otmisinge sind Brunegg, Määgewyl, Hägglige, Doddike, Häntschike, Länzbig und Möörike-Wildegg.

S Dorf chunt im ene Dokumänt usem Joor 1184 mid em Naame "Otewizzingin" s erscht Mol vor. Die Bezäichnig bedüütet «s Dorf bi de Lüüte vom Otwiz». Me cha dänke, dass en Otwiz mit sinere alemannische Sippe im Middelalter das Dorf gründet het.

Wo d Äiggnosse ane 1415 dr habsburgisch Aargau eroberet hend, isch Otmisinge de lang im Piet vo dr alte Stadtrepublik Bärn glääge, und zwar ganz am öschtleche Rand, im Oberamt Länzbig und a dr Gränze zum Freiamt, wo dormol e Gmeini Herschaft vo den Äiggnosse gsi isch. Sid em 1798i ghört Otmisinge zum Kanton Aargau.

Dur Otmisinge isch sid Joorhunderte die grossi Landschtrooss vo Bärn über Länzbig uf Bade und Züri ggange. Grad vor em weschtleche Dorfygang stoot no immer dr alt bärnisch Stundeschtei us em 18. Joorhundert.

Am 6. Septämber 1877 isch d Ysebaan uf Otmisinge choo. Denn het di Schwiizerischi Nazionaalbaan d Linie vo Bade uf Länzbig uftoo. Im 1882i sind d Gleis vo dr Aargauische Südbaan vo Brugg uf Häntschike derzue cho, und sid denn hed Otmisinge e wichtige Chrüzigsbaanhof, wo zimli wit vom alte Dorfzäntrum wägg isch. Übr em Bünztaal stoot dr höch und breit Baandamm mid emene Dunäll für d Bünz undedure, und drnäbe isch jetz au s grosse Autobaanviadukt. Weschtlig vom Dorf ligt s Gleisdrüegg vom "Gexi". Vo denn aa, wo d SBB die gradi Strecki uf Züri dure Heitersbärg gmacht het, faare die meischte grosse Schnällzüg im Middelland über Otmisinge. Wil d Linie vo Basel übr Brugg zum Gottert e bedütendi Axe für de internazional Güetervercheer isch, gilt dä Baanhoof als eine vo de wichtige Pünkt im Netz vo de Schwiizer Baane.

Am Waldrand bi Otmisinge het d Schwiizer Armee es grosses Logischdikzäntrum, wo si aller Gattig Faarzüüg, Laschtwääge und Panzer abschtellt und flickt.

Im Baanhofkwartier stoot d Fabrigg vo dr Disch, wo Zältli und Pflägmiddel härstellt.





</doc>
<doc id="63378" url="https://als.wikipedia.org/wiki?curid=63378" title="Arrondissement Haguenau-Wissembourg">
Arrondissement Haguenau-Wissembourg

S Arrondissement Hàwenau-Waisseburch (frz. "Arrondissement de Haguenau-Wissembourg") ìsch e Verwàltungsbezirk im Département Bas-Rhin ìm Elsàss, ìn dr frànzeesche Region Grand Est. S Arrondissement ìsch àm 1. Janner 2015 üs dr ehmolige Arrondissement Hàwenau und Waisseburch grìndet wora.

S Arrondissement granzt ìm Norda àn Ditschlànd, ìm Norde àn Rhinlànd-Pfàlz, ìm Oschte àn dr Regierungsbezirk Kàrlsrüei z Bàde-Wìrttebari. Ìm Sìde granzt s àn s Arrondissement Zàwre un s Arrondissement Stroosburi un ìm Nordweschte àn s Arrondissement Saargemìnn ìm Département Moselle (Lothrìnga).

S Arrondissement Hàwenau-Waisseburch ìsch ingedäilt in fìmf Kanton mìt ìnsgsàmt 144 Gmeina:



</doc>
<doc id="63379" url="https://als.wikipedia.org/wiki?curid=63379" title="Arrondissement Strasbourg">
Arrondissement Strasbourg

S Arrondissement Strossburi (frz. "Arrondissement de Strasbourg") ìsch e Verwàltungsbezirk im Département Bas-Rhin ìm Elsàss, ìn dr frànzeesche Region Grand Est. S Arrondissement ìsch àm 1. Janner 2015 üs em ehmolige Arrondissement Strossburi-Stàdt un Deil vum ehmolige Arrondissement Strossburi-Lànd grìndet wora.

S Arrondissement granzt ìm Norda àn s Arrondissement Hàwenau-Waisseburch, ìm Oschte àn dr Regierungsbezirk Kàrlsrüei z Bàde-Wìrttebari (Ditschlànd). Ìm Sìde granzt s àn s Arrondissement Schlettstàdt-Eerstain un ìm Weschte àn s Arrondissement Zàwre un s Arrondissement Molse.

S Arrondissement Strossburi ìsch ingedäilt in elf Kanton mìt ìnsgsàmt 33 Gmeina:



</doc>
<doc id="63384" url="https://als.wikipedia.org/wiki?curid=63384" title="Fieschertal">
Fieschertal

Fieschertau (amtlich "Fieschertal") isch e Munizipalgmeind im Bezirk Goms vom Kanton Wallis i de Schwiz.

Fieschertau bildet mid dr Nochbergmaind Fiesch zäme e Pfarrei. Für d Volksschuel ghöre si zum Biet vo dr Schuel Unnergoms.

S Dorf "Zer Flie" ligt am "Wysswasser" und nume zwöiehalb Kilometer nördlech vo Fiesch. S Dorf isch under em Fieschergletscher, fasch am undere Ändi vo däm Siitetau rächts vom Rottu. D Bärggmaind hed e Flechi vo 17'295 Hektaare und zellt do drmit zu de gröschte Gmainde vo dr Schwiiz.

S Gmaindbiet goot im Norde über d Gletscher bis a d Kantoonsgränze vom Wallis zum Kanton Bärn. Di Gränze ligt uf dr Wasserscheidi zwüsche de Tääler, wo a Rottu abe laufe, und em Iizugsbiet vo dr Aare. Uf dere Lini si es baar vo de höchschte Bärge vo de Bärner Aupe: s Oberaarhorn, s Fiischteraarhorn, s Grosse Fiescherhorn, dr Mönch und d Jungfrau.

Vo dene Bärge chöme i zwöi töife Bärgtääler di beidi lengschte Gletscher vo de Aupe n abe, dr Fieschergletscher und dr Gross Aletschgletscher mid sine vier Afangsgletscher, em Grüeneggfirn, em Ewigschneefirn, em Jungfraufirn und em Gross Aletschfirn. Dr Fieschergletscher isch ganz uf em Gmaindbiet, der Gross Aletschgletscher öppe zu zwöi Driddel bis zum Siitetau "Märjela". Di grandiosi Bärg- und Gletscherwält im Hochgebirg bildet e Deil vom Wältnatuurerb Schwiizer Aupe Jungfrau-Aletsch.

Über de Gletschere i dr Gmaind Fieschertau si für d Bärgschtiiger d Burghütte, d Oberaarjochhütte, d Fiischteraarhornhütte und d Konkordiahütte, und de no im Weschte bi dr Lötschelücke, es baar Meter äne a dr Gmaindgränze und im Gmaindbann vo Blatte, d Hollandiahütte.

Fieschertau ischt zum eerschtu Mal gnennt choo im Jaar 1351 als "vallis de Vies".

Quella: Bundesamt für Statistik 2005

Dr Üsländeraateil ischt 2010 bi 7 % glägu.

94,1 % vannu Iwonru sint im Jaar 2000 remisch-katholischi gsii, 1,6 % evangelisch-reformierti.

Dr Ggmeindspresident va Fieschertau ischt dr Armin Bortis (Stant Oktober 2017).

Bi dr Volchszellig 2000 heint vannu 255 Iwonru 98,4 % Titsch als Höiptspraach aagigää, 0,4 % Franzeesisch, 0,4 % Talienisch und 0,8 % anneri Spraache.

Dr heggschtalemannisch Tialäkt va Fieschertau gcheert zen eschtlichu Tialäktu vam Wallisertiitsch.




</doc>
<doc id="63385" url="https://als.wikipedia.org/wiki?curid=63385" title="Fiesch">
Fiesch

Fiesch isch e Munizipalgmeind im Bezirk Goms vom Kanton Wallis i der Schwiz. D Gmaind liit am Rand vom Wältnatuurerb Schwiizer Aupe Jungfrau-Aletsch.

S Dorf isch grad underhalb vo dr Gmaind Fieschertau, dört, wo dr Bach "Wysswasser" in Rottu mündet. Im Oschte goot d Gmeindgränze übere Bärgchamm vo der Gibelegg und im Weschte bis zum Eggishorn und zu der Elselicka ufe.

In ere Urkund vo 1203 chunt e Persoon mid em Name "Rudolf de Vios" vor. Der Ortsname wird erklärt als Ableitig vom latinische "vicus", wo uf dütsch "Dorf" bedütet. Sid em Afang vom 20. Joorhundert isch Fiesch mid em Bärggebiet uf dr Fiescheraup es Wintersportgebiet. D Gmaind het vierzää Hotäl und vil Feriewonige. Me chunt mid ere Säilbaan vo Fiesch uf e "Chiebode" vo dr Fiescheraup und uf s Eggishorn.

Quella: Bundesamt für Statistik 2005

Dr Üsländeraateil ischt 2010 bi 17,8 % glägu.

80,7 % vannu Iwonru sint im Jaar 2000 remisch-katholischi gsii, 6,1 % evangelisch-reformierti.

Dr Ggmeindspresident va Fiesch ischt dr Bernhard Schwestermann (Stant Oktober 2017).

Bi dr Volchszellig 2000 heint vannu 996 Iwonru 87,6 % Titsch als Höiptspraach aagigää, 0,7 % Franzeesisch, 0,1 % Talienisch und 11,6 % anneri Spraache.

Dr heggschtalemannisch Tialäkt va Fiesch gcheert zen eschtlichu Tialäktu vam Wallisertiitsch.

Im Dorfzäntrum stoot uf em Chilehügel d Pfarrchile vom Johann em Täufer. Unden a der Chile isch d Chapele vom Häilige Augustinus und de 14 Nothälfer, wo ane 1772 neu gmacht worden isch. Vorhär isch dört sid em 14. Johrhundert d Chapele vom Augustinerinnechloster Gnadebärg z Fiesch gsi. Vo däm Chloschter si süsch keini Gebäu me vorhande.

Z Fiesch liit visavi vom alte Dorfzäntrum der Baanhof vo dr Matterhorn-Gotthard-Bahn und en Kilometer talabwärts no d Stazion "Fiesch Sport- + Feriencenter". Zum d Höchi wyter is Goms ufe z gewünne het d Baan e grossi Kurve isch Fieschertal ine und denn um d Gibelegg ume es Stück Zaanradstrecki.




</doc>
<doc id="63388" url="https://als.wikipedia.org/wiki?curid=63388" title="Lax VS">
Lax VS

Laksch isch e Munizipalgmaind (politeschi Gmaind) im Bezirk Goms vom Kanton Wallis i de Schwiz.

D Gmaind ligt am undere Ändi vom Goms. Dr Gmaindbann goot vom Rottu im Taal unde a dr rächte Taalsite z duruff bis uf s Bettmerhorn. S Land vo Laksch ligt zwüschet em "Alte Bach", wo d Gmaindgränze zu Fiesch bildet, und em "Deischbach" mid dr Gränze zu Martischbärg witer im Taal unde, wo sid 2014 zu dr Gmaind Bättmeralp im Bezirk Eschtlich Araro ghört.

Oben am Dorf vo Laksch, wo a dr Kantonsstrooss is Goms und a dr Iisebaanlinie ligt, isch am Bärghang dr Lakscherwald und drüber denn dr Schtafel "Meiggera" und d Lakscheralp.

Vannr Ggmeindsflechi sint 37,1 % landwirtschaftlechi Flechi, 38,9 % Wald, 6,4 % Sidligsflechi und 17,6 % süschtigi Flechi.

Laksch ischt zum eerschtu Mal gnennt choo im Jaar 1295 als "Lacx".

Quella: Bundesamt für Statistik 2005

Dr Üsländeraateil ischt 2010 bi 15,7 % glägu.

85,5 % vannu Iwonru sint im Jaar 2000 remisch-katholischi gsii, 4,1 % evangelisch-reformierti.

Dr Ggmeindspresident va Laksch ischt dr Marco Imhasly (Stant Oktober 2017).

Bi dr Volchszellig 2000 heint vannu 290 Iwonru 94,1 % Titsch als Höiptspraach aagigää, 0 % Franzeesisch, 0,3 % Talienisch und 5,6 % anneri Spraache.

Dr heggschtalemannisch Tialäkt va Laksch gcheert zen eschtlichu Tialäktu vam Wallisertiitsch.



</doc>
<doc id="63389" url="https://als.wikipedia.org/wiki?curid=63389" title="Bezirk Bernina">
Bezirk Bernina

Da Bezirk Bernina () isch bis am 31. Dezember 2015 a Verwaltigsainhait vom Kanton Graubünda gsii. Am 1. Januar 2016 isch er dur d Region Bernina ersetzt worda.

Zum Bezirk Bernina händ die Krais und Gmainda im Puschlav khört:

<div style="padding:1em 20px 1em 20px; color:#000000;text-align:left;">


</doc>
<doc id="63390" url="https://als.wikipedia.org/wiki?curid=63390" title="Bezirk Imboden">
Bezirk Imboden

Da Bezirk Imbode () isch bis am 31. Dezember 2015 a Verwaltigsainhait vom Kanton Graubünda gsii. Am 1. Januar 2016 isch er dur d Region Imbode ersetzt worda.

Zum Bezirk Imbode händ die Krais und Gmainda khört:



</doc>
<doc id="63391" url="https://als.wikipedia.org/wiki?curid=63391" title="Bezirk Landquart">
Bezirk Landquart

Da Bezirk Landquart () isch bis am 31. Dezember 2015 a Verwaltigsainhait vom Kanton Graubünda gsii. Am 1. Januar 2016 isch er dur d Region Landquart ersetzt worda.

Zum Bezirk Imbode händ die Krais und Gmainda khört:



</doc>
<doc id="63392" url="https://als.wikipedia.org/wiki?curid=63392" title="Hermann Sernatinger">
Hermann Sernatinger

Dr Hermann Sernatinger („Herimann aus der Zelle“; * 30. Juli 1870 z Radolfzell; 8. Juni 1950 ebedert) isch e dytsche Bfaarer, Bruuchdumspflääger un Haimetschriftsteller gsii.

Dr Sernatinger isch e Suhn vum Senes Sernatinger (1841–1929), eme Schuemachermaischter, un dr Luise geb. Zopf (1846–1946) gsii. Är het sechs Gschwischtrig ghaa, fimf Schweschtere, Luise Theresa (1871–1947), Frieda Johanna (1872–1961), Maria (1874–1875), Anna Maria (1875–1954), Klara Katharina (1880–1960), un ai Brueder, Eugen (1883–1890). Är isch us ere kadolische Familie chuu, vor allem sy Mueter isch diefglaibig gsii.

Anne 1876 isch er z Radolfzell uf d Volksschuel gange un ab 1883 uf s Großherzogli Gimnasium z Fryburg, wun er 1890 s Abitur gmacht het. An dr Universitet Fryburg het er derno kadolischi Theology studiert un isch 1894 in syre Haimetstadt zum Prieschter gweit wore. Noch eme Vikariat z Säckinge, z Neistadt un z Schwarzach isch er Bfaarverwäser z Zunswier wore, derno Bfaarverwäser z Haiwiler un z Luuse. Anne 1901 isch er schließli Bfaarer z Huuse wore. 

Scho frie het er aagfange si au kulturäll un sozial z engaschiere, z Zunswier het er Sorg ghaa zum Kadolische Arbaiterverain, au het er um des Zyt scho chunschthischtorischi oder volkskundligi Vordreg ghalte. Z Huuse, wun er 27 Johr lang Bfaarer gsii isch, het er s Bfaararchiv neigordnet, het dr Theaterverain „Thalia“ grindet un regelmäßig Vordreg ghalte. Dernäbe het er Imme ghalte, Blueme zichtet, in dr Wärchstatt gschafft un het au dr Buure bi dr Ärn ghulfe, wänn si eber bruucht hän. In dr Nechi vu Huuse het er im Wald e Kapäll böue loo, wun er gärn aane isch go schryybe.

Dr Sernatinger het vyl uf Hochdytsch gschribe, aber au als uf Alemannisch. Fir ais vu syne erschte Wärch, s hischtorisch Feschtspiil „Anno 1489“ iber di friejer vordereschtrychisch Stadt Briilinge het er 1906 vum eschtrychische Chaiser Franz Joseph I. s Guldi Verdienschtchryz iberchuu. Noch em Manfred Bosch het dr Sernatinger schyns z kämpfe ghaa mit em Zölibat. In e Dail Gedicht findet mer Aadytige vu unterdruckte erotische Fantasie. Zem Byschpel handlet dr Gedichtband „Es war ein Traum“ (1907) vun ere „Liebi, wu im Dod Erlesig vum Lyd gfunde het“. Dr Gedichtband „Aus Dämmerstunden“ vu 1908 het er syre „lieben Mutter“ gwidmet um umfasst Gedicht, wu s Glick vu dr Chindhait bschrybe. Im Band „Blut und Blüten“ (1912), gwidmet em Vater, het s ender schwäri, melancholischi Gedicht. Mit Sage „Blumegg-Tannegg“ (1912) un „Eine Immortelle auf’s Grab der Mutter“ (1917) hert syni literarisch Schaffeszyt uf. Populär isch bis hit sy letscht Buech „Jiszapfe zum Schlozze“ vu 1938 mit 15 Gedicht im Radolzellfer Dialäkt.

Dr Sernatinger het in Artikel fir Zytige au gege d Modärni aagschribe. Scho 1896 het er in dr katholische Radolfzeller „Freie Stimme“ unter em Titel „Fin de siècle“ di „total abgelebte, abgestumpfte Weltmüdigkeit“ un „Blasirtheit“ vum 19. Johrhundert kritisiert un sy Zyt en Epoche vu „Geschmacksverirrungen und Absonderlichkeiten“ gnännt. Des lägi am e „Ungehorsam gegen eine Autorität“, gege „Sitte, oder Gewohnheit, oder Wohlanstand, oder Vernunft, oder Staatsgesetz, oder Kirchengebot, oder Gotteswille“. Gege die „allgemeine Weltkrankheit ‚Unzufriedenheitʻ“ un dr „Pestgeist“ vu dr Modärni het dr Sernatinger e anti-urban Haimetkonzäpt gsetzt mit ere regionalbewusste Bodeständigkait. Mit dr „Haimet“ het er welle di gsellschaftlige Veränderige verhebe, wun er gferchtet het. Anne 1919 het er d Draachtegruppe Radolfzell grindet, 1921 dr Draachteverain Boor un 1922 di di sozialkonservativ Zytschrift „Jetz Grüeß Gott!“, wu si yygsetzt het fir dr Dialäkt, fir Huuswoobe, Buuremeebel un Volksdänz. Dr Bosch schrybt in dr „Badische Biografien“: „Heimat- und Trachtenfeste galten Sernatinger als ein Aufbäumen der Volksseele gegen die Einﬂüsse fremder Moden und welscher Sitten, gegen die er Vorträge hielt und Versammlungen mobilisierte.“ Är het fir dr Radolfzeller Draachteverain d Radhuubedraacht entworfe (1921), Uustellige wie „Volkskunst und Volkskultur der Baar“ oder „Welt der Bildniskunst“ veraastaltet (1922) un d 1100-Johr-Fyyr vu Radolfzell mitorganisiert (1926). 

Im Johr 1928 isch er us Gsundhaitsgrind in Ruestand gange, im Vorjohr het er e Huus uf dr Mettnau diräkt am Stade vum Bodesee gchauft. Anne 1949 isch er in e chlaini Wohnig im Radolfzeller Chrankehuus zoge, sy Huus het er dr Stadt vermacht. Anne 1950 isch dr Sernatinger im Alter vu 79 Johr gstorbe.

Ihm z Ehre isch z Radolfzell e Stroß gnännt un an sym Geburtshuus hangt e Mahndafle.





</doc>
<doc id="63393" url="https://als.wikipedia.org/wiki?curid=63393" title="Bezirk Maloja">
Bezirk Maloja

Da Bezirk Maloja (, ) isch bis am 31. Dezember 2015 a Verwaltigsainhait vom Kanton Graubünda gsii. Am 1. Januar 2016 isch er dur d Region Maloja ersetzt worda.

Zum Bezirk Maloja händ die Krais und Gmainda khört:






</doc>
<doc id="63394" url="https://als.wikipedia.org/wiki?curid=63394" title="Bezirk Moesa">
Bezirk Moesa

Da Bezirk Moesa (, ) isch bis am 31. Dezember 2015 a Verwaltigsainhait vom Kanton Graubünda gsii. Am 1. Januar 2016 isch er dur d Region Moesa ersetzt worda.

Zum Bezirk Moesa händ die Krais und Gmainda khört:






</doc>
<doc id="63396" url="https://als.wikipedia.org/wiki?curid=63396" title="Josef Anton Bueb">
Josef Anton Bueb

Dr Josef Anton Bueb (* 13. Merz 1897 z Brysach; † 26. Oktober 1974 ebedert) isch e dytsche Kommunalbolitiker un Haimetdichter gsii.

Dr Bueb isch in sym Elterehuus am Lange Wäg as Suhn vum Hermann Bueb (1855-1913), eme Rotsschryber un Grundbuechbeamte uf d Wält chuu. Är het zee Gschwischtrig ghaa. In dr Volksschuel isch er ain vu dr Klassebeschte gsii. D Realschuel het er 1913 no dr Untersekunda verloo. Wel dr Vater frie gstorben isch isch, het er us finanziälle Grind nit uf s Gimnasium chenne. Statt däm het er e Lehr as Chaufmann bi dr Dabetefabrik Erismann gmacht. Im Erschte Wältchrieg het er si freiwillig gmäldet. Noch em Chrieg het er as Induschtrychaufmann bi Erismann gschafft, ab 1921 au as Uuslandsverdrätter. Dernäbe het er si an dr Fryburger Handelsschuel wyterbildet. Anne 1928 isch er in d Niderlausitz, wun er an dr Hechere Fachschuel fir Textilinduschtry studiert het. Z Soltau in dr Niderlausitz het er d Gertrud Klenke un schließli ghyrote, Ab 1935 het er im Berliner Uusliferigslager vu Erismann gschafft, speter no z Frankfurt. Im Zweete Wältchrieg isch er yyzoge wore un an d Front chuu. Är isch in amerikanischi Gfangeschaft grote un anne 1946 wider in s verwieschtet Bysach retuurchuu. Wel au d Dabetefabrik Erismann abbrännt gsii isch, het er bi dr Arbeiterwohlfahrt z Fryburg as Gschäftsfierer aafange schaffe.

Im Dezämber 1948 isch er fir d SPD as Kandidat bi dr Burgermaischterwahl gege dr Amtsinhaber August Ehrlacher (CDU) un dr Stadtrot Otto Gutmann (FDP) aadrätte. Im erschte Wahl isch er uf 42 % vu dr Stimme chuu un isch im zweete Wahlgang schließli mit 65 % gwehlt wore. Am 29. Dezämber 1948 het er sy Amt aadrätte. Brysach isch am Änd vum Chrieg zue 85 % verwieschtet gsii. In syre Amtszyt het er si großi Verdinescht erworbe bim Widerufböu vu dr Stadt. Bis 1954 sin d Schuele, d Chinderschuel, di hischtorische Stadtdor, dr Radbrunnedurm, s Rothuus un s Minschter widerhärgsellt gsii. Nei böue wore sin d Jugedhärbärg, s Huus vu dr Juged, d Stadthalle, s Rosmann-Chrankehuus, s Altehaim un s Fyyrwehrhuus an dr Kupfertorstroß. Derzue sin Sportblätz aaglait wore un Hyyser mit stedtische Wohnige böue wore. Anne 1957 isch dr Bueb mit rund 94 % vu dr Stimme as Burgermaischter widergwehlt wore. In syre Amtszyt isch d Yywohnerzahl vu Brysach vu 2100 (1948) uf rund 5000 (1961) aagstige, dodrunter au rund 40 % haimetverdribeni Flichtling.

Bi dr erschte europäische Volksbefrogig am 9. Juli 1950, wu vu dr internationale „Europäische Bewegig“ aagregt woren isch, hän z Brysach 95,6 Brozänt vu dr Dailnämmer (bi re Wahlbedailigung vu 87,5%) "„für die Beseitigung der politischen und wirtschaftlichen Grenzen innerhalb Europas und für den Zusammenschluß aller Europäischen Völker zu einem Europäischen Bundesstaat“" gstimmt. Wel dr Bueb si, nit nume bi däre Abstimmig, stark fir Europa yygsetzt het, het mer en z Brysach au dr „Europa-Sepp“ ghaiße. 

Anne 1952 isch dr Josef Bueb mit em Bundesverdienschtchryz am Band un 1954 mit em Bundesverdienschtchryz erschter Klasse uuszaichnet wore. Us Gsundhaitsgrind isch er Ändi April 1962 im Alter vu 65 Johr vu sym Amt zruggdrätte un isch in Pension gange. Am 13. Merz 1963 isch em d Ehreburgerwird vu syre Haimtstadt verlihe wore. Am 26. Oktober 1974 isch dr Josef Bueb z Brysach im Alter vu 77 Johr gstorbe. Scho churz no sym Dod, im Novämber 1974, het d Gmairot vu Brysach bschlosse, e Stroß noch em Bueb z nänne.

In syre Haimetstadt het er si scho frie fir d Kultur engaschiert. Syt dr Schuelzyt het er gärn Theater gspiilt, vylmol het er Rolle gspiilt bi Uffierige vu dr 1921 grindete „Breisacher Theatergesellschaft“ Anne 1924 het er d Brysacher Feschtspiil mitgrindet un 1927 isch er Mitgrinder vu dr Brysacher Naarezumft gsii. Fir die het er dr Täxt zum Brysacher Naaremarsch gschribe un au dr Ruef vu dr Naarezumft, „Schmecksch dr Brägl?“, stammt vum Bueb.

Anne 1959 het er unter em Titel „Bißangeli - Alemannischer Humor vom Oberrhein“ e Sammlig vu iber 50 zmaischt humorvolle Gedicht im Brysacher Dialäkt vereffetligt. Vu däm Biechli sin bis 1962 drei Uflage mit insgsamt 7000 Stuck uusechuu. Anne 1996 het sy Suhn Eberhard nomol en Uflag mit 1000 Stuck uusegee. 





</doc>
<doc id="63397" url="https://als.wikipedia.org/wiki?curid=63397" title="Bezirk Plessur">
Bezirk Plessur

Da Bezirk Plessur () isch bis am 31. Dezember 2015 a Verwaltigsainhait vom Kanton Graubünda gsii. Am 1. Januar 2016 isch er dur d Region Plessur ersetzt worda.

Zum Bezirk Plessur händ die Krais und Gmainda khört:



</doc>
<doc id="63398" url="https://als.wikipedia.org/wiki?curid=63398" title="Bezirk Prättigau-Davos">
Bezirk Prättigau-Davos

Da Bezirk Prättigau-Tafaas () isch bis am 31. Dezember 2015 a Verwaltigsainhait vom Kanton Graubünda gsii. Am 1. Januar 2016 isch er dur d Region Prättigau/Davos ersetzt worda.

Zum Bezirk Prättigau-Tafaas händ die Krais und Gmainda khört:



</doc>
<doc id="63399" url="https://als.wikipedia.org/wiki?curid=63399" title="Davos">
Davos

D Landschaft Tafaas (oder au Tafaa, amtlich und usserhalb vo de Walsergebiet: "Davos", , ) liit im obere Deil vom Landwassertaal im Bündnerland i dr Schwiiz. Si isch i dr Region Prättigau/Tafaas. Zu dr Gmäind ghööre sächs Frakzioonsgmäinde: Dorf, Platz, Frauechilch, Glaris, Meschtein und Wise. Sid em 19. Joorhundert isch d Landschaft berüemt für Kuure i dr Höchi und für e Winterschport. 

S Taal vo dr Landwasser foot am Wolfgangpass a. Uf dr Nordsyte vo däm nidere Bärgübergang goot dr Gmeindbann vo Tafaas e chly is Taal vom Prättigau übere. Zwüsche Tafaas-Wolfgang und Dorf liit dr Tafaasersee.

Vo Süde chöme vier Sytetääler is Landwassertaal, s Taal vo dr Flüela, s Taal vo dr Dischma, s Sertigtaal und s Taal vo Meschtein. Dur die erschte drü chunt me zu de Bärgpäss ufe, wo is Engadin gönd, zum Flüelapass, em Wäg über e Grialetsch, em Scalettapass, em Sertigpass, zu dr Bergüner Furgga und dr Ducanfurgga. Die Päss ligge uf dr Gränze vo Tafaas. D Bärge im Süüde, gäge s Engadin zue, heisse: Jakobshorn, Flüela Wisshorn, Schwarzhorn (das isch mid dr höchscht Punkt vo dr Gmeind), Chüealphorn und dr Höch Ducan. D Gemäindgränze im Norde goot über d Bärgchetti vom Casanna und vom Gotschnagrat mid dr Wyssflue als em höchschte Bärg uf Übere Strelapass isch en Wääg uf Arosa übere.

Bis im 2008i isch d Landschaft mid dr Flechi vo 254,54 Kwadratkilometer di zwöitgröschti Gmeind vo dr Schwiiz gsi, noch dr Walliser Gmeind Bangis. Wo ane 2009 s Dorf Wiise mid Tafaas zämegschlosse worden isch, hed si jetz son en grosse Gmeindbann gha, ass si a di erschti Stell cho isch. Für s 2011i hed me denn uf dr Landsgmein vom Kanton Glaris pschlosse, di alte Gmeinde im Kantoon zu drü nöie Grossgmeinde zämezschliesse, und sider isch di nöji Gmeind Glaris-Süd no dütlech grössr als Tafaas. Und au im Bündnerland si mid de Fusioone im Engadin und im Surses jetz no vil grösseri Gmeinde entstande.

S Landwassertaal, wo zum Biet vom Walserdütsch ghört, liit a dr Sproochgränze vom dütschsproochige, oder gnauer: em alemannische Gebiet zum Areal vom Räätoromanische. D Nochbrgmäinde vo Tafaas sind:

Im Middelalter si zerscht us em Albulataal und us em Engadin Gruppe vo Rätoromane is Taal ygwanderet. Vo dene här chöme verschideni Bärg- und Fluernääme, wo im Taal hüt no prucht wärde. Öppe i de 1280er Joore hed dr domolig Freiheer vo Vaz dütschsprochigi Puure us em Wallis – d Walser – is Land gholt und ne Land im Taal gää. Ane 1289 hed är ine mid ere Schrift erloubt, sich sälber z regiere. D Walserkolony vo Tafaas isch gly di gröschti im Bündnerland gsi und het im 1436i de Zäägrichtpund gründt. E Zyt lang hed au Arosa zu dr Landschaft Tafaas zelt. D Frakzioonsgmäind Wise ghört erscht sid 2009 do derzue.

Scho i de 1850er Joore isch Tafaas berüemt gsi als gueti Stazioon zum Lungechrankete uszkuure. Sid ane 1890 cha me mid dr Ysebaan uf Tafaas goo. Und drno sind gly vil Hotäl, Pensioone und Sanatoorie bout worde, psunders di "Dütschi Hochgebirgsklinik Tafaas", d Tuurgauer und d Schaffhuuser Höheklinike, s Baasler Sanatoorium und s holländischi "Nederlands Astmacentrum Davos". I dr Literatuur chunt dr Kuurort sid em 1924i dank em Romaan "Dr Zauberbärg" vom Thomas Mann vor. Und im Roman "Stiller" vom Max Frisch goot öpper uf Tafaas go kuure.

S erste Schlittelrönne isch 1883 do usträit worde und für d Bobrenne hed s e Baan vo dr Schatzalp obe n abe gää. Wo dr Schriftsteller Arthur Conan Doyle im 1889i en Pricht über s Schiifaare z Tafaas gschribe hed, si d Ängländer is Taal das go usprobiere. I dr Landschaft isch denn au dr Davoser Schlitte erfunde worde. 1906 hed di erschti Wältmeischterschaft im Yslaufe vo de Fraue z Tafaas stattgfunde. Und do isch im Dezember 1934 dr erscht Schiilift mit Bügle vo dr Wält i Betrib gno worde. Schii faare cha me uf dr Schatzalp, am Jakobshorn, uf Parsenn und uf Pischa, am Rinerhorn und bi Madrisa.

Tafaas hed di gröschti Schlyfi mit Natuurysch vo Europa und drnäbe s Yschstadion "Vaillant-Arena", wo sid 1921 dr HC Davos dehei isch. Ane 1923 hed dä Verein drmit agfange, immer am Jooresändi mid vier und schpöter föif anderne Yshockeiklüb dr internazionaal Spängler Cup durezfüere. 


Dr Mooler Ernst Ludwig Kirchner hed vo 1917 bis 1938 z Tafaas gläbt und dört mängs Bild gmacht. Im 1992 hed z Tafaas s Kirchner-Museum uftoo.

Dr wichtigscht Schriftsteller vo Tafaas isch der Architäkt und Kurdiräkter Hans Valär gsy. Im syni tafaasertüütsche Gschichte hend en hööche Maass gsetzt für all, wo nooch im gschribe hend.

Wo die grosse Sanatoorie z Tafaas bout worde si, isch di modärni Architektur grad ufchoo, und so hed Tafaas es baar gueti Bischpiil für dä Boustiil übercho. Verschideni Bauwärch vo denn sind übere Kanton use wichtig als Monumänt us dere Zyt.

S Gschichtsarchiiv vo der Landschaft Tafaas isch im Rothuus ufbewahrt; es zellt zu de wichtige Gschichtssammlige im Bündnerland und isch als Kulturguet mid nazionaler Bedütig vo der Schwiiz klassiert.





</doc>
<doc id="63402" url="https://als.wikipedia.org/wiki?curid=63402" title="Hinterrhein GR">
Hinterrhein GR

Hinterrhii (uf ) isch es Dorf, wo zu dr politische Gmeind Rhiiwald ghört.

Hinterrhii isch s erschti Dorf ganz oben im Gebiet vom Rhiiwald, s obere Taal vom Hinterrhii, wo im Südweschte vo dr Region Viamala im Bündnerland liit. Vo dört chunt me übere San Bernardinopass is Misox abe und z Fuess übere Fallerbärg uf Falsch übere.

Öppe i de 1270er Joore sind Walser, wo us em Pomatt, vo Simplu und vo Brig usgwanderet sind, dur d Tessiiner Tääler is Rhiigebiet cho. Ganz oben am Rhii händ si do di erschti Bündner Walsersidlig gründet. Sid denn isch Hinterrhii es dütschsproochigs Dorf.

Über d Bärgpäss vo Kuur uf Bellenz und Chiavenna sind bis is 19. Joorhundert nume Soumpfad gange. Und so händ au d Lüt vo Hinterrhii e gueti Rolle i dr Säumerei übere Bärg gspilt. Wo denn ane 1820 e richtegi Strooss übere Bernardino-Pass bout worden isch, het das ufghört. Im 1967i isch dr Stroossedunel under em Pass dure ufgange.

Uf de 1. Jänner 2019 händ di bishärige Gmeinde Hinterrhii, Nufene und Splüüge zur neue Gmaind Rhiiwald fusioniert. Hinterrhii hät zletscht en Stüürfuess vo 75 Stürprozänt kha.



</doc>
<doc id="63403" url="https://als.wikipedia.org/wiki?curid=63403" title="Ernst Schulin">
Ernst Schulin

Dr Ernst Schulin (* 12. Oktober 1929 z Kassel; † 13. Februar 2017 z Fryburg) isch e dytsche Hischtoriker gsii.

D Vorfahre vum Schulin sin vu dr Vatersyte här hessischi Jurischte un oschtpreußischi Chauflyt gsii. D Vorfahre vu syre Mueter sin schlesischi Guetspäächter un Handwärcher gsii. Sy Vater isch Vizebresidänt am Hessische Verwaltigsgrichtshof gsii. Dr Schulin isch z Kassel ufgwachse. Är het vu 1949 bis 1955 z Göttingen un fir ai Semeschter z Dibenga Gschicht, Germanischtik un Religionswisseschaft studiert. Anne 1952 isch er fir fimf Monet uf Spanie gange. Im Johr 1954 het er fir vier Monet Kurs am Institut d’études politiques de Paris bsuecht. Vu syne akademische Lehrer het en vor allem dr Orientalischt un Religionshischtoriker Hans Heinrich Schaeder bregt. Anne 1956 isch er bim Percy Ernst Schramm z Göttingen promoviert wore mit dr Arbet "Die weltgeschichtliche Erfassung des Orients bei Hegel und Ranke". Vu 1958 bis 1965 isch er wisseschaftlige Assischtänt zerscht bim Martin Göhring am Institut für Europäische Geschichte z Mainz gsii, derno an dr Universitet Gießen. Dert het er si dr Arbeit "Handelsstaat England. Das politische Interesse der Nation am Außenhandel vom 16. bis ins frühe 18. Jahrhundert" au habilitiert. Dr Schulin het as Brofässer fir Neieri Gschicht zerscht an dr Technische Universität Berlin (1967–1974) glehrt un im Aaschluss as Noofolger vum Erich Hassinger an dr Universitet Fryburg (1974–1995). Zue syne akademische Schueler ghere dr Christoph Marx, dr Erich Pelzer un dr Jürgen Osterhammel. Dr Schulin isch 1985/86 Stipendiat vum Hischtorische Kolleg z Minche gsii. Zäme mit em Wolfgang Reinhard isch er syter anne 1992 Rusgeber vu dr Raie "Rombach Wissenschaft Reihe Historiae" gsii.

Syni Forschigschwärpinkt sin d Gschicht vu dr Gschichtswisseschaft im 19. un 20. Jahrhundert gsii un di jidisch, di änglisch un di franzesisch Gschicht. Anne 1974 het er en umfangryche Band zue dr Universalgschicht rusgee, wu in dr Fachwält aber nume verhalten ufgnuu woren isch. Dr Schulin het vyl iber dr Walther Rathenau gforscht. Ab 1977 isch er Mitrusgeber vun ere vylbändige Walther-Rathenau-Gsamtuusgab gsii. Iber dr Rathenau het er 1979 e Biografy vereffetligt. Anne 1988 het er zum zwaihundertjehrige Jubileum e bis hit e baar Mol ufglaiti Darstellig iber di Franzesisch Revolution publiziert. Im Johr isch vun em e Biografy zum Karl V. uusechuu.

Vu 1968 bis 1995 het er dr Hischtorische Kommission Berlin aaghert. Dr Schulin isch vu 1969 bis 1995 Mitglid un ab 1992 Vorsitzer im Britisch-Dytsche-Hischtorikerkrais gsii, wu d Grindig vum Dytsche Hischtorische Inschtitut z London bedribe het. Anne 1981 isch dr Schulin ordeli Mitglid vu dr Haidelbärger Akademy vu dr Wisseschafte gsii. Ihm isch 1999 s Bundesverdienschtchryz am and verlihe wore. Anne 2005 isch er Ritter vu dr Ehrelegion wore.

Dr Schulin het anne 1957 ghyrote. Us dr Ehe sin drei Chinder firigange.

Ein Schriftenverzeichnis erschien in: Gangolf Hübinger, Jürgen Osterhammel, Erich Pelzer (Hrsg.): "Universalgeschichte und Nationalgeschichten. Ernst Schulin zum 65. Geburtstag." Rombach, Freiburg 1994, ISBN 3-7930-9120-1, S. 345–361

Monografie

as Rusgeber




</doc>
<doc id="63404" url="https://als.wikipedia.org/wiki?curid=63404" title="Schwendbau">
Schwendbau

Schwändè (au Schwändbau; engl. "swidden") isch im ängerè Sinn è annodubaki hauptsächlich z Europa, abber au i dè Subsahara vobreiteti Form vom Fäldbau. Dõdeby wörd potenzièlls Ackerland (sèltner Grüèland) vo Grüèzüüg (Bäum, Stuudè) befreit, woby s Wègmachè vo dè Stögg (d Wurzlè) nit gmacht wörd.

Im witterè Sinn un im änglischsprõchigè Ruum (engl. „slash-and-burn“); sowiè z Schwedè (schwed. „Svedjebrug“) wörd au dè Brandfäldbau als Schwändè benamst.

S Ykerbè vo dè Rindè ("Ringelung") nennt mò Schwändè, dõdurrè sin d Bäum abgschtorbè un uusdröchnèt. S Rodè vo dè Baumstümpf hèt mò dõdeby wägglò, well diè gwunneni Flächi für dè Stockfäldbau z bruuchè gsi isch un s voblibène Wurzelwärch bsunders a dè Haaldè d Erosion vohinderèt hèt. Prähistorisch isch s Schwèndè vomuètlich durch Übbererntè vo dè Wälder als Waldweid un durch Vobrennè unterschtützt worrè.

Im Alpèraum umfasst dè Schwändbau bis i d Neuzit vobreitet au diè langsami Erwiterung un d Pfleeg vom offenè Land am Rain, au im Almbedryb (Sömmerig). Dõdeby bruucht mò è Abfolg vo Schwändè durch Ringlè (abber au chlyflächigè Kaalhièb odder Entnaam vo Einzelbäum), denn d Übbergangsphasè vo dè Stockung (Nidderwald) für Raufuètter un "Laubheu" (Schnytelung) sowiè Flèchtmatriaal für s Yhaagè, Zeinè un andres Züüg, denn d Freilandgwinnung.

È letschti Form vom Schwändè git s no i dè Sygerländer Haubärgswǜrtschaft, wo uff èm gschwändetè Grund eijöhrig Roggè odder Buèchweizè aabaut worrè isch, bevor s Zuèwachsè widder zuèglõ worrè isch.

Wörd è Freiflächi nit gmait no gschwändet, gòt si a dè meischtè Standört z Mitteleuropa innerhalb vo è baar Johr in èn Stuudèhaag übber, denõch gòt er in èn Wald übber. Schwändè isch hüt èn wichtigè Deil vo dè Alpwǜrtschaft, dõdèby wörrèd d Alpweidè vo Stuudè, Latschèkièfèrè un Alpèrosè frei gmacht, welli d Fuètterpflanzè vodrängt hèn.

Diè bis Mitti vom 20. Johrhundert gängigi Praxis, mit Latschèkièfèrè odder Alpèrosè stark übberwachseni Alpmattè un Haaldè eifach aa z zündè (Brandrodung), isch z Europa hüt untersait. Dè Naturschutz hèt sich denn au uff d Alpèrosè uusdeent, bis sich zeigt hèt, dass selli, well si vom Vyh gmidè wörrèd, uff dè Alpflächè als Uuchrut gildèt un Mattè in è baar Johr großflächig übberwucherèt hèt. S dè Alpbuèrè un yrè Senner zuèschtehende "Schwändrächt" lòt z Dütschland au d Bsitigung vo suscht strèng gschütztè Pflanzè wiè d Alprosè. Hütigi Alpbuèrè stôn vor èm Dilemma, dass Schwändè arbètsuffwändig un düèr isch. Übber mengi Johr nit gschwändeti Flächè mit uffchòèndem Baumwuchs wörrèd vo dè zuèschtändigè Forschtämter hüüfig zum Schutzwald deklaryrt un gôn dõdemit als Weideflächi volorè.

Als tǜpischs, historischs Wärchzüg isch öppè d "Schwändsensè" z nennè, wo è churzes, massivs Sensèblatt un, ym gegèübber, è chlyns Beil drait. S Schwändè erfolgt hüt meischtens elegtromechanisch mit Motorsensè odder Motorsägi.



</doc>
<doc id="63406" url="https://als.wikipedia.org/wiki?curid=63406" title="Ida Guldenschuh">
Ida Guldenschuh

D Ida Huck-Guldenschuh (* 26. Augschte 1881 z Chilche as "Ida Guldenschuh;" † 6. Dezämber 1955 z Uhldinge) isch e dytschi Haimetdichteri gsii.

D Ida Guldenschuh isch z Chilchen im Merkgreflerland uf d Wält chuu un dert ufgwachse. Si isch uf d Volksschuel in ihrem Haimetdorf gange un derno uf d Furtbildigsschuel. Mit 19 Johr isch si in di franzesisch Schwyz go dert Huuswirtschaft lehre un derzue au Franzesisch. Wu si wider haimchuu isch het si Klavier glehrt. Anne 1905 het d´si dr Dokter Ludwig Huck ghyrote, wu au vu Chilche gsii isch. Si sin zäme uf Singe zoge, wu si dr Ludwig Huck as braktische Dokter nidergloo het. Si het fryndschaftligi Verbindige bflägt zue dr Maria Hesse, dr erschte Frau vum Hermann Hesse, un zum Ludwig Finckh, speter au zue dr Lina Kromer un zum Hermann Burte. Anne 1928, no 23 Johr, isch d Eh gschide wore. D Ida Huck-Guldenschuh isch uf Unteruhldinge zoge un het dert e Pension fir Feriegescht ufgmacht. In däre Zyt het si si au mee em Schrybe gwidmet. Ändi 1930er, aafangs 1940er Johr het ihre dichterisch Schaffe ne Hegschtpunkt ghaa. Si het vor allem Gedicht iber ihri Haimet im Markgrelferland gschribe. Aafangs Dezämber 1955 isch si im Alter vu 74 Johr gstorbe. Sälber publiziert het d Ida Guldenschuh wenig, e baar Gedicht un Prosatäxt in Zytschrifte. Zwee Änkel vun ere, dr Thomas Huck un dr Per Huck, wu Kusäng zuenander sin, hän anne 2005 Gedicht vun ere uusegee. 

In ihrem Haimetort Chilchen isch e Stroß noch ere gnännt wore, dr Ida-Guldenschuh-Weg.





</doc>
<doc id="63407" url="https://als.wikipedia.org/wiki?curid=63407" title="Al Imfeld">
Al Imfeld

Dr Alois „Al“ Johann Imfeld (* 14. Jänner 1935 z Lachen; † 14. Februar 2017 z Züri) isch e Schwyzer Theolog, Publizischt un Schriftsteller gsii.

Dr Al Imfeld isch as erschts vu dryzeh Chinder vun ere Buurefamilie uf d Wält chuu. Ufgwachsen isch er im Wyler Etzenerlen bi Ruswil am Rand vum Napfbiet. No dr Matura am Gimnasium Immensee isch er in d Missionsgsellschaft Bethlehem yydrätte un het s Prieschterseminar absolviert. Är het d Prieschterwei empfange, het wyter Theology un Philosophy studiert, zletscht an dr Päpschtlige Universitet Gregoriana, wun er wäg syne Positione drab verwise woren isch un het derno in dr USA in evangelischer Theology promovoert. Derno het er Verglychendi Religionswisseschaft, Entwickligssoziology, Schurnalismus un Tropelandwirtschaft studiert. Är het vier Studienabschliss ghaa un isch uf vier Kontinänt derhaim gsii.

Vum Prieschteramt isch er in dr USA schließli suschpändiert un no aigene Aagabe au exkommuniziert wore.

Dr Imfeld het as ain vu dr beschte Afrikachänner gulte, as engaschierte Ufklerer zwische Schwarzafrika un Europa. Aafangs 1970er Johr het er s "Informationszentrum Dritte Welt i3w" grindet, isch Mitrusgeber gsii vu dr Romanraie "Dialog Afrika" un au Mitgrinder un Autor vu dr "LiteraturNachrichten". Är het unter anderem as Redaktor vu dr Zytschrift "Neue Wege" un as Kolumnischt bi verschidene Zytige gschafft. Zletscht het er as freischaffende Schurnalischt z Züri gläbt.

Dr Imfeld sch Autor vu iber 50 Buechvereffetlichunge un zahlryche Bydreg fir Präss un Rundfunk iber afrikanischi un entwickligsbolitischi Theme gsii.






</doc>
<doc id="63408" url="https://als.wikipedia.org/wiki?curid=63408" title="Düdingen">
Düdingen

Düdinge oder früecher oo Didinge isch a Gmiin im Seisebezirk vom Kanton Fryburg i de Schwiiz.

Z Düdinge redt mu a Tialäkt vo de alemannische Spraach, s Seislertütsch, wo iini vo de Dütschfryburger Mundarte isch. Das isch de Ort am wytischte im Nordweschte vom Biet mit högschtalemannische Tialäkt.

D Gmiin ligt a de Spraachgrenza vom dütschfryburgische Kantonstüu zum wäutsche Tüu im Weschte, wo mu sid um Mittuauter der Fryburger Patua und hüt ging mee Französisch redt. Im Fryburger Patua hiisst de Ortsname vo Düdinge , im Französische siit mu "Guin" . De Name muess im früeche Mittuauter entschtane sy und bedütet vermuetlich "ds Dorf by de Lüüte vom Dudo". Ds erschta Mau chunt de Name i de Form "Duens" inera Urkunde vom Chloschterarchiiv vo Hauterive vor, wo 1182 gschrübe isch cho. Im Jahr 1258 isch de Name "Tiudingen ds erschta mau imena Dokument vorchoo".

I de Völcherwanderig im früeche Mittuauter si d Alemanne dur s Schwiizer Mittuland bis a d Saana cho und hii bis dete ines nüe Dörfer agliit. Wyter äne, wo Burgunder und Romane gwoont hii, hed sich di nüi Spraach Frankoprovenzalisch entwickled, wo di hütigi Wäutschschwiizer Patois derzue ghööre. Äne a de Spraachgrenza chunt Tüdinge a di wäutsche Gmiine La Sonnaz, Granges-Paccot und Fryburg.

Zu de Gmiin gchööre näb um Dorf Düdinge d Wiiler "Angschdorf, Balbertschwiu, Ballischwiu, Bruch, Bundtels, Chaschdels, Galmis, Heitiwiu, Jetschwiu, Ottischbärg, Sant Wolfgang" und "Übewiu".

Anderi Ortsname im Gmiinbann vo Düdinge si no: Auberwiu, Bärischwiu, Birch, Brugera, Briegli, Boccarda, Chaschtuschbärg, Felliwiu, Garmischwiu, Guggerhore, Heitera, Hinderbürg, Horia, Lamprat, Längmatt, Luggiwiu, Luschdorf, Mariahüuf, Mäierisli, Menzischwiu, Räsch, Rippa, Rüüti, Staad, Steinler, Stritacker, Stockera, Schlattli, Schiffene, Schüracher, Waudegg, Warpu, Wilera, Wittebach, Zäug, Zäugli.

Dr Gmiinbann vo Düdinge ligt uf de Oschdsyta vom Schüfenesee, wo a Stousee i de Schlucht vo de Saana isch. D Stoumuur ligt i de Gmiine Düdinge u Chlibösinge. Im Tau vo de Saana verloufe d Bezirksgrenza und au d Spraachgrenza. Zwüü hoii Brügge füere bü Düdinge über s Saanetau u uf Fryburg, de gross Grandfeyviadukt vo de Ysebaan ù d Magdalenabrügg vo de Outobaan A 12.

Im Gmiingebiet vo Düdinge gids um di 2000 Hektare guets Würtschafdsland. Das isch di gröschti Agrarflächi vo n era Fryburger Gmiin. D Puure mache vor allum Veezucht. As gid drü Chääserije i de Gmiin, ini z Düdinge säuber, a anderi z Bundtuus ù no ini im Mariahüuf.

Düdinge hed a grossi Induschtriezoona näbe de Outobaanusfaart, mit Fabrigge ù Gwärbbetriib.

De Gross Root vom Kanton Fryburg hed im 1922i ds Dorf Schmitte vo de Gmiin Düdinge trennt und zun era igetii Gmiin gmacht.

Quela: Bundesamt für Statistik 2005

De Uusländeraatüu isch 2010 bi 10,1 % gläge.

72,4 % va de Yywoner si im Jaar 2000 römisch-katholisch gsii, 16,1 % evangelisch-reformiert.




</doc>
<doc id="63409" url="https://als.wikipedia.org/wiki?curid=63409" title="Plasselb">
Plasselb

Plassäub (amtlich "Plasselb", Fryburger Patois ) isch e Gmiin im Seisabezirk vam Kanton Frybùrg i de Schwyyz.

S Dorf Plassäub ligt 11 Kilometer südöschtlech vo dr Kantonshauptstadt Fryburg, am Taal vo dr Ärgera mid em Plassäubschlund. En Deil vom Gmiinsbann isch i de Fryburger Voralpe und goot bis zum Bärg La Berra. Zu Plassäub ghöre d Wiiler und Sidlige Neuhuus, Birchi-Hubu, Spitu-Vorsatz und Muelers. Va de Gmiinflechi si 38,2 % landwirtschaftlichi Flechi, 55,7 % Waud, 3,6 % Sidligsflechi ù 2,5 % schüschtigi Flechi. Nachpuurgmiine va Plassäub si Plaffeie, Val-de-Charmey, La Roche, Le Mouret, St. Silvester ù Giffers.

Dr Ortsname chunt im Joor 1236 s erschte Mol in ere Urkunde vor aus "plana silva" (das heisst üf Dütsch "ebene Wald"). Spööter schribt me "Plannaseyva" (1324), "Blanselp" (1364), "Plasselb" (1445) oder "Plannasewa" (1472).

Sid em 1486i hed Plassäub zu de "Alte Landschaft" va Fryburg ghört, und sid 1798 isch s e Gmiin vam Kanton Fryburg.

Quela: Bundesamt für Statistik 2005

De Uusländeraateel isch 2010 bi 10,7 % gläge.

81,3 % va de Yywoner si im Jaar 2000 römisch-katholisch gsii, 7,8 % evangelisch-reformiert.

Bi de Vouchszelig 2000 hii va de 980 Yywoner 93,2 % Tüütsch aus Hùùptspraach aaggää, 2,2 % Franzöösisch ù 4,6 % anderi Spraache. Plassälb ghört zum dütschsproochige Deil vom Kanton Fryburg. S Dorf ligt a de Sproochgränze va däm alemannische Tialäkt zum Gebiet vam Frankoprovenzaalische, wa de Fryburger Patois und hüt au Französisch gredt wird.



</doc>
<doc id="63410" url="https://als.wikipedia.org/wiki?curid=63410" title="Saumpfad">
Saumpfad

En Soumpfaad oder au Soumwääg isch en alte Wääg, meischtens e Bärgwääg über ne Pass im Gebirg vo eim Taal is andere, wo besser isch als en eifache Fuesswääg, aber nid so guet, ass Faarzüüg und Fuerwärch drüber chönnte faare.

Dr Name hed mid dr Art vom Waaretransport z tue. S Wort "Soum" chunt vom latynische "sauma" und bedütet d Laschd für nes einzels Trägdier; es isch im Transportgwärb im Middelalter au es Mäss für d Waaremängi und für Abgoobe a de Zollstelle gsi. "Saume" isch d Bezäichnig für d Arbet vo de Säumer gsi. En Soumpfaad isch für e Waarevrcheer gmacht, wo d Säumer mid Transportdier, also Rösser, Esel oder Muuldier, Sache vo m ene Uuftraggäber an en andere Ort bringe. D Packige sind uf Gstell und Säddel so a de Dier agmacht worde, ass s Gwicht uf beide Syte vom Rügge glych gsi isch. Drum hed en Soumwääg öppe drü Meter breit müesse sy, ass s Dier underwägs sicher niene agstoosse isch.

Psunders i den Alpe sind die guete Päss deils sid dr antike Zyt als Soumpfaad uusbout gsi. Nume bi wenige hed me mid Faarzüg drüber chönne. I de Bärgdörfer hend d Lüüt Gnosseschaft gründet; me het ne vom romanische Wort "porter" mängisch au "Porte" gseit, und im Bündnerland hend si "Roode" gheisse. Vo de Landesheere hend die Soumgnosseschafte normalerwys s Privileeg für dr Waaretransport über ne bestimmti Wäägstrecki gha. A de Etappeplätz sind als Lagerhüüser "Suschte" und "Hoschpiiz" ygrichtet worde, wo me no a vilne alte Bärgstroosse gseet. Als erschti sy im Joor 1272 d Suschte vo Martinach und vo Leuk im Wallis erwäänt. Dr gröscht Transportundernäämer i de Schwiizer Alpe isch im 17. Joorhundert dr Chaschper Stockalper gsi, wo d Säumerei übere Simplon organisiert hed.

Wo denn i de Alpe di grosse Bärgpäss Stroosse zum Faare übercho hend, am Simplon ane 1806, am Schplüge ane 1822, am Gottert ane 1830, isch d Säumerei gly verschwunde. Transport mit Soumdier gid s hüt no für abglägni Alpsidlige, für Bärghütte und im Milidäär – und i Länder, wo me nid alls mit Motoorfaarzüg umefüert.



</doc>
<doc id="63415" url="https://als.wikipedia.org/wiki?curid=63415" title="August Lämmle">
August Lämmle

D August Lämmle (* 3. Dezember 1876 z Oßweil – heitzogdag a Stadtdoil vo Ludwigsburg –, † 8. Februar 1962 z Leaberg) ischt a deitscher Schriftsteller ond Volkskundler gwäa, wo ondr andrem au Litradur em schwäbischa Dialekt – Kurzgschichda ond Gedicht – gschriiba hot. 

Dr August Lämmle ischt am 3. Dezember 1876 z Oßweil en-ra beierlicha Familie uff d Welt komma. Noch seira Schuelausbildong hot’r an dr Pädagogischa Hochschuel z Esslenga a Studium zom Volksschuellehrer uffgnomma ond des em Johr 1896 abgschlossa. Do drnoch hot’r en vorschiidene wirdabergische Städt als Lehrer gwirkt. Noch-em Erschda Weltkriag hot dr Lämmle d Leidong vo dr Cannstatter Volkshochschuel ibrnomma. Um dui Zeit rom hot’r au d Bekanntschaft mit dr Sophie Tschorn gmacht. Wia-nr dera ihr Begabong erkannt hot, hot’r-se ermondret, sich bei sellem ganz nei grindeda Sidfunk Stuttgart (heitzodag Sidweschtrundfunk) zo bewerba, weil der grad uff dr Sueche noch geeignede Leit wär. Des hot dui Frau doa ond bald Karriere ondrem Nama "Gretle vo Strempflbach" als Gschichda- ond Märles-Vorzehlere gmacht. 1920 hot dr Lämmle – innerhalb vom Schwäbischa Sengerbund – da "Silchergau" ens Leaba gruafa. Neaba seim Beruaf hot’r fir vorschiidene Tageszeidonga ond Zeitschrifda landeskundliche Artikl gschriiba. Vo 1921 bis 1922 hot sich dr Lämmle a Johr lang beurlauba lassa fir bsondre Uffgaba, ondr andrem fir d Volksbildong ond fir d Volkskunde. 1924 isch sellem Moo d Leidong vo dr Grubbe "Volkskunde" am Wirdabergischa Landesamt fir Denkmalpflege ibrtraga ond 1930 ischt’r zom Landeskonservator ernannt worra. 1938 ischt’r em Alder vo 62 Johr en Ruhestand ganga.

Weil em Zwoida Weltkriag em Lämmle sei Wohnong em Stuegerter Stadtdoil Bad Cannstatt ausbombt worra ischt, ischt’r mit seira Frau noch Leaberg omzoga. Deet hot’r am 8. Februar 1962 seine Auga fir emmer gschlossa. 85 Johr alt isch der Moo worra. Sei ledschda Ruah hot’r uff-em Stuegerter Waldfriidhof gfonda.

1933 isch dr Lämmle Mitglied vo dr NSDAP, vo dr Reichsschrifttumskammer ond vo dr Reichskuldurkammer worra. Aus Olass vom 50. Geburtsdag vom wirdabergischa Gauleiter Wilhelm Murr em Johr 1938 hot dr Lämmle a Huldigong uff sellen Moo vorfasst. Dr Wilhelm Murr isch do drvoo so oodoa gwäa, dass’r drfir gsorgt hot, dass dr Lämmle 1939 zom Vorsitzenda vom "Bund für Heimatschutz in Württemberg und Hohenzollern" gmacht worra ischt.



A Leseprob fendet mr em Ardikl "Schwäbische Schreibweisa vo professionelle Autora".



</doc>
<doc id="63417" url="https://als.wikipedia.org/wiki?curid=63417" title="Hans Hauser">
Hans Hauser

Dr Johann „Hans“ Baptist Hauser (* 16. Oktober 1907 z Villinge; † 4. Merz 1991) isch e dytsche Haimetdichter gsii.

Sy Vater Adolf Hauser isch gstorbe, wun dr Hans fimf Johr alt gsii isch, wäge däm het er e seli ängi Bindig zue syre Mueter ghaa, dr Agatha Hauser geb. Grüninger. Är isch s jingscht vu nyyn Chinder gsii un isch mir syne Gschwischtrig im Huus Nr. 8 in dr Rietgasse ufgwachse. Dr Bue uf s Villinger Ginasium z schicke het si d Mueter nit chenne laischte, drotz ass dr Rektor vu dr Volksschuel ere des empfohle het.Syni Kamrade us bessere Familie, wu uf s Gimnasium sin, hän em di alte Schuelbiecher gschänkt, wun er alli verschlunge het, Biecher iber griechischi ub remischi Gschicht, iber Biology un Geology, vor allem aber d Literatur, vum Homer un em Vergil, iber s Nibelungelied bis zum Goethe. Au ne Buechhändlerlehr, wun er anne 1921 het welle aafange, isch nit z stand chuu, wel dr ainzig Buechhändler z Villinge ne hecheri Schuelbildig voruusgsetzt het. Är het derno bi dr Yywarehandlig Berweck e Lehr as Yysehändler gmacht. Noch dr Lehr isch er uf Haslach im Kinzigtal zoge un het dert bi me Handelsunternäme gschafft. Aafangs vu dr 1930er Johr isch dr Hauser wider retuurchuu uf Villinge un het as Chaufmann gschafft. Anne 1936 het er d Irma Schmid ghyrote, wu au vu Villinge gsii isch. Ai Johr speter, 1937, isch d Dochter Gretel uf d Wält chuu. Im Zweete Wältchrieg isch er Soldat z Russland gsii un isch dert anne 1944 in russischi Chriegsgfangeshaft grote. Anne 1947 isch er wider haimchuu un het derno as Buechhalter bim Villinger Autohuus Mauch gschafft.

Scho frie het dr Hauser aafange schrybe, aafangs uf Hochdytsch. S erscht, was vun em publiziert woren isch, isch e Brief in dr Haslacher Tageszeitung anne 1927. Sy erschte Gedichtband „Das erste Lied! Sturm und Stille“, wu im Friejohr 1928 erschinen isch, wirkt uf dr Edgar Tritschler, „ als habe Hans Hauser nur warten wollen, um in der Fremde sein übervolles Herz literarisch auszuschütten, sind in dieser Zeit aus der Feder des 20jährigen eine Vielzahl von Gedichten entstanden, die zwischen Überschwang und tiefer Depression, zwischen Hoffnung und Verzweiflung. zwischen Haß und Liebe hin- und herirren und in leidenschaftsvoller Poesie von lauten Klagen bis hin zu ganz leisen und offenbar persönlich adressierten Liebesversen reichen.“ (Tritschler S. 148)

In dr 1930er Johr het er schyns wenig gschribe, anne 1934 het er d „Lästerchronik“ abgschlosse, wun er negativi persenlige Erfahrige mit andere Lyt din bschribe het, wu aber wohl nie fir e Vereffetlichung bstimmt gsii isch. Erscht im Chrieg het er wider aafange schrybe, in sym Wärchverzaichnis nännt dr Hauser „Der gefesselte Prometheus. Kaukasisches Tagebuch“ us em Johr 1944. S Manuskript isch bim Bombardement uf d Stadt Dresden vernichtet wore, Us syre Zyt as Chriegsgfangene stammt „Die Plenisee. Sprüche hinter‘m Stacheldraht“ vu 1946. Die Sprich „sind von außerordentlich derber Sprache, der Sprache eben von geschundenen Menschen, die durch viele Jahre Krieg und Gefangenschaft auch sprachlich geprägt und verhärtet sind.“ (Trischtler S. 150) 

Anne 1950 het dr Hauser sy erscht Noochriegswärch verfasst. Het er in syre junge Johr no uusschließlig uf Hochdytsch gschribe, het er jetz aafange Villinger Alemannisch schrybe. D Fasnetsspiil unter em Titel „Sachs unter iis“ sin aber nit publiziert wore. Wel aber sy Beruef in Vordergrund gstanden isch, het er in dr Johr druf chuum ebis gschribe.

Ändi 1950er un derno vor allem in dr 1960er Johr isch er zue däm alemannische Dichter wore, wu mer speter gchännt het. Publiziert het er syni mittlerwyliumfangryche alemannische Gedicht nonig. Mit em Artikel „Hans Hauser, ein Villinger Mundartdichter“ vum Villinger Schulerektor Hans Brüstle in dr Badische Heimat anne 1968 isch dr Hauser schließli bekannt wore. Dr Brüstlie het in däm Artikel vor allem dr Dialäkt vum Hauser globt, d Villinger Stadtmundart. Us dr Gedicht vum Hauser sei d Sproch vu syre Mueter z heere. „Und nur im Umgang mit der Mutter, deren Vorfahren seit einigen Jahrhunderten in der Stadt ansässig waren, konnten sich Ohr und Zunge in der zuverlässigsten Weise an das heimische Idiom und in seinen sprachlichen Schöpfungen Klang und Gestalt finden.“ (Brüstle 1968, zitiert in Tritschler 2015).

Dr Hans Hauser isch derno zue me gfrogte Dialäktdichter wore, wu in ganz Sidbade Läsige un Rundfunkufnahme gmacht het. Anne 1970 isch schließlig sy erschte Gedichtband „Dief i de Nacht“ uusechuu, mit 33 alemannische Gedicht sy umfangrychscht Wärch.

In sym Gedicht „Mi Mottersprooch“ sorgt er si iber d Zumchumft vum Villinger Dialäkt: 
<poem>
"Mi Mottersprooch hockt, alt und schii, im Spittelhof und sunnet si."
"Wer kennt si noh? Wer frait si drab? Si brosemet wie d’Ringmuur ab,"
"si tricknet mit de Brünne n ii, machts nimme lang, so mantes mi."
</poem>

Wie vyl Wärch vun em isch au „Der nackte Enge“ vu 1980 iber d Villinger Molerfamilie Gedescher aber e Manuskipt blibe. Sy letscht Wärch, wun er 1986 mit achzg abschlosse het, isch e Täxt zue dr Oper „Im Schatten Tallards“ iber d Belagerig vu Villinge dur d Franzose 1704.

Dr Hauser het si iber vyl Johr fir dr Villinger Gschichts- un Haimetverain im Vorstand enaschiert. E Dail vu syne Gedicht sin in dr Johresheft vum Verain erschine. Zue sym 75. Geburtsdag, isch er am 11. Juni 1982 im e Feschtakt im „Theater am Ring“ zum Ehremitglid ernännt wore. Anne 1983 het er fir sy Lääbeswärch d Verdienschtmedallie vum Verdienschtorde vu dr Bundesrepublik Dytschland iberchuu.

Am 4. Merz 1991 isch dr Hans Hauser im Alter vu 83. Johr noch ere lengere Chranket gstorbe.

Iber d Dichtig vum Hauser schrybt dr Edgar Hermann Trischtler:
Zum 4. Dodesdag am 4. Merz 1995, het dr Edgar Tritschler fir dr Gschichts- un Haimetverain Villingen e CD uusegee mit ere Biografy vum Hauser un vorgläsene Gedicht. Gläse het die Gedicht dr Vater vum Edgar Tritschler, dr Hermann Tritschler, wu langi Johr mit em Hauser zämegschafft ghaa het. An sy Elterehuus het d Stadt Villinge ne Mahndafle fir dr Hauser ufhänke loo.




</doc>
<doc id="63418" url="https://als.wikipedia.org/wiki?curid=63418" title="Gertrud Rychlik">
Gertrud Rychlik

D Gertrud Rychlik (* 24. Juni 1920 z Öflige, hit e Stadtdail vu Wäär, as Gertrud Rüttnauer; † 10. Novämber 2010) isch e dytschi Holzschnitzeri un Dialäktdichteri gsii.

D Gertrud Rüttnauer isch e Dochter gsii vum Hermann Rüttnauer. Si isch z Ölfige mit zwee Brieder ufgwachse, Kurt un August z Ölfigen ufgwachse. No dr Volksschuel in ihrem Haimetdorf wär si gärn uf s Gimnasium, d Lehrer hän ihre chinschtlerisch Talänt entdeckt ghaa. Wel ihri Mueter chrank gsii isch, het si däre aber mieße im Huushalt hälfe un em Vater uf em Buurehof. Si het derno ne Huuswirtschafterlehr gmacht. Erscht speter het si, sälber finanziert, e baar Semeschter chenne Chunschtgwäärb studiere. Im Zweete Wältchrieg isch si in dr Warthegau gange. Dert het si dr Holzbildhauer Karl Rychlik chänneglehrt. Si sin in dr eschtrychisch Kurort Bad Ischl gange, wu si baidi as Wärchlehrer im e Lazareth gschafft. Si sin zäme uf Öflige gange un hän im Juni 1945 ghyrote. Si hän zwai Chinder ghaa, e Suhn, Harry, un e Dochter, Ursula. Dr Karl un d Gertrud Rychlik hän as Holzschnitzer gschafft, hän zem Byschpel Grabchyz gschnitzt oder Faasnetlaarve fir Naarezimft am Hochrhyy, im Wehra- un im Wiisedal. Wu dr Karl Rychlik anne 1975 gstorben isch, het d Getrud s Holzschnitzerhandwärch mit ihrem Suhn wytergfiert. Speter het si si uf s Aamole vu Fläsche un Vase konzäntriert, wel si nime het chenne schnitze. Derzue het si Puppewägeli us Aierschale baschtlet, mit Aier vu Wellesittich bis zue Straußenaier

D Getrud Rychlik isch anne 1951 Grindigsmitglid vu dr Öfliger Naarezumft „Alte Schälle“ gsii., d Gummilaarve vum Aafang sin ai Johr speter vu Holzlaarve abgles, wu ihre Mann gschitzt ghaa het. Zytwys isch si au Bresidänti vu dr Naarezumft gsii. Bi dr Wehrer Gartenfrynd isch si langi Johr Schriftfiereri gsii un het d Verainschronik gfiert. Scho vor em Chrieg het si uf em Dinkebärg un uf em Hotzewald volksdimligi Oobe gmacht, wu si aigeni Gedicht vorglääse het. Si het vor allem uf Alemannisch gschribe, näbe Gedicht au Gschichtli, wu si gärn vordrait het, bi Alte-Nomittag un bi Verain. Publiziert het si ihri Gedicht un Gschichte nie.




</doc>
<doc id="63419" url="https://als.wikipedia.org/wiki?curid=63419" title="Landammann">
Landammann

De Landamme (vo "Land" und "Amtme", uf hochdütsch "Amtmann") isch e schwiizerischi Amtsbezeichnig. D Bezeichnig und d Funktion vom Landamme isch au im Vorarlbärg und im Liechteschtei gebrüüchlich.

In es paar Schwiizer Kantön isch de Landamme de Presidänt vo de Kantonsregierig, nämlich i de Kantön Uri, Schwyz, Nid- und Obwalde, Zug, Glarus, Appezäll Innerrhode und Appezäll Usserrhode, Solothurn und Aargau. Landamme isch teilwys au d Bezeichnig für de Presidänt vo de ufghobene Bündner Chreis. Ufgrund vo dem heisst de Gmeindspresidänt vo Tafaas au hüt no Landamme. Die üeblichi wyblichi Bezeichnig isch "Frau Landamme".

Urschprünglich isch de Landamme (oder "Amme") de gwählti Richter und s Oberhaupt vo de Landsgmeind in ere sälbschtverwaltete Region gsi. I dere Form het de Begriff syt em Hochmittelalter exischtiert, won er de vo de Obrigkeit ygsetzti Grichtsbeamti abglöst het.

Währed de Helvetik isch s Regierigsoberhaupt vo de zentralisierte Helvetische Republik ab 1802 "Landamme" gnännt worde, und im widerhärgschtellte Schtaatebund vo de Mediationszyt het en "Landamme vo de Schwiiz" als Verträter vo de Bundesgwalt gägenüber vo de Kantön regiert.

Im nach 1815 beziehigswys 1830 ernüüerte Schtaatsrächt vo de Kantön isch de Titel vom Landamme i vilne Schtänd uf de Presidänt vo de Kantonsexekutive (Regierigspresidänt) übergange. En Landamme gits bis hüt i de damalige acht Landsgmeindskantön Uri, Schwyz, Obwalde, Nidwalde, Zug, Glarus, Appezäll Innerrhode und Appezäll Usserrhode. Au i de 1803 dur d Mediationsakte gschaffene Kantön Aargau (ab 1831), Sanggalle (1814/1831–2002), Tessin (1814–1831) und Waadt (1814–1831) und ab 1841 au im urschprüngliche Schtadtschtaat Solothurn hets en Landamme gäh.

De Landamme het früener Verwaltigs- und Grichtsufgabe gha. Bi de Usüebig vo syne Ufgabe het er au verbindlichi und unverbindlichi Rächtsakte erlah und polizylichi Ge- und Verbot (z. B. Rächtsbot, Amtsbot) usschpräche chönne. Im Zug vo de sich im 19. und 20. Jahrhundert duresetzende Gwaltetrännig und de Erkänntnis, dass e Rächtsbot en Grichtakt isch, het de Landamme syni jurisdiktionelle Kompetänze fascht überall a d Gricht müesse abträtte.



</doc>
<doc id="63423" url="https://als.wikipedia.org/wiki?curid=63423" title="Wendy Holdener">
Wendy Holdener

D Wendy Holdener (* 12. Mai 1993 z Underibrig) isch e Schwyzer Skirännfahreri. Si ghert syter anne 2013 dr Nationalmannschaft vu Swiss-Ski aa un isch vor allem in dr Diszipline Slalom un Riiseslalom erfolgrych. In dr Saison 2015/16 het si d Kombinations-Disziplinewärtig, Anne 2017 isch si Wältmaischteri in dr Alpine Kombination un Silber im Slalom.

D Holdener stammt vu Unteriberg im Kanton Schwyz, wo sie au hüt no lebt. Si het an dr Sportmittelschuel Engelbärg en Uusbildig as Hotelfachaagestellti gmacht. Di erschte FIS-Ränne het si im Novämber 2008 im Alter vu 15 Johr bstritte. Im Winter 2009/10 isch si uf däre Stapfle regelmäßig unter di beschte zeh gfahre un het im Februar 2010 ihre erschte Siig gfyyrt. Bi dr Juniore-WM 2010 isch si in dr Abfahrt uf dr fimfte Blatz gfahre. Au bi dr Schwyzer Maischterschafte 2010 het si as Vierti vu dr Abfahrt nume knapp e Medallie verbasst.

Am 23. Oktober 2010 het si z Sölden ihre Debüt im Wältcup gee. Si isch im Riiseslalom 55. Blatz gfahre. Ai Monet speter, am 28. Novämber 2010, het si as 18. Vum Slalom z Aspen di erschte Wältcuppinkt gwunne. Bi dr Juniorewältmaischterschaft 2011 z Crans-Montana het d Holdener d Goldmedallie in dr Kombination, Silber in dr Abfahrt un Bronze im Riiseslalom gwunne. Mit däne Erfolg isch si fir d Wältmaischterschaft 2011 z Garmisch-Partenkirchen nominiert wore, wu si im Riiseslalom uf Blatz 29 gfahren isch.

In dr Saison 2011/12 het d Holdener fimf Top-20-Ergebnis im Wältcup un dr Schwyzer Maischtertitel in dr Super-Kombination gwunne. Im April 2012 isch si vu dr Schwyzer Sporthilf zur beschte Noowuchsathleti vum Johr 2011 gwehlt wore. Anne 2012 het si bim Saisonuftakt z Sölden mit eme 17. Blatz ihri erschte Riiseslalom-Wältcuppinkt gwunne. Im Verlauf vu dr Saison 2012/13 het si d Holdener vor allem im Slalom als chenne verbessere un isch mit e baar Top-10-Blatzierige bis in d Wältspitz firschi chuu. Bi dr Juniore-WM 2013 het si d Silbermedallie im Mannschaftswettbewärb gwunne. Di erscht Wältcup-Podeschtblatzierig isch ere am 10. Merz 2013 glunge, wu si bim Slalom vu Ofterschwang Zwooti woren isch. Mit em Schwyzer Team het si bim Saisonfinale z Lenzerheide am 14. Merz 2014 dr Mannschaftsbewärb vor en USA un Eschtrych gwunne. Am 29. Dezämber 2014 isch d Holdener bim Slalom vu Kühtai uf Rang drei gfahre un am 20. Merz 2015 het si mit em Schwyzer Team dr Vorjohrserfolg vor Schweden un Eschtrych chenne widerhole.

Noch eme wytere Podeschtblatz am 29. Dezämber 2015 z Lienz het d Holdener schließlig am 23. Februar 2016 bim City Event z Stockholm ihre erschte Wältcupsiig gschafft. Derno het si zweeti Blätz in dr in dr Kombination vu Soldeu am 28. Februar un im Slalom vu Jasná am 6. Merz gwunne, e Wuche speter, am 13. Merz derno in dr Kombination vu Lenzerheide dr zweet Wältcupsiig. Dodermit het si au d Kombinations-Disziplinewärtig gwunne. Mit em Schwyzer Team het si wider dr Teambewärb gwunne, desmol am 18. Merz 2016 z St. Moritz vor Dytschland un Schwede.

Mit ere seli guete Laischtig in ihre weniger starke Disziplin, dr Abfahrt, un ere (erwartet) starke Laischtig im Slalom het si vor ihre Teamkollegi Michelle Gisin d Goldmedallie in dr Kombination bi dr Haimwältmaischterschaft z St. Moritz gwunne, di erscht Goldmedallie fir s Schwyzer Alpin-Dameteam syt em Riiseslalom-Gold vu d Sonja Nef 2001. Im Slalom het si d Silbermedallie gwunne.

Es Johr spöter sind d Wendy Holdener und d Michelle Gisin an de Olympische Winterspiil 2018 wieder zäme uf em Kombi-Podest gstande. Dezue het d Holdener e Silbermedaille im Slalom (nach Beschtzyt im erste Lauf) und Gold mit em Schwiizer Team im Teamwettbewärb gwunne.






</doc>
<doc id="63426" url="https://als.wikipedia.org/wiki?curid=63426" title="Michelle Gisin">
Michelle Gisin

D Michelle Gisin (* 5. Dezämber 1993 in Samedan) isch e Schwyzer Skirännfahreri, wo z Ängelbärg ufgwachsen isch. Si isch uf d Diszipline Slalom un Riiseslalom spezialisiert. Ihri elter Schweschter Dominique un ihre elter Brueder Marc sin au Skirännfahrer.

Ai Wuche vor ihrem 16. Geburtstag het d Gisin im Novämber 2008 zum erschte Mol bi me FIS-Ränne mitgmacht. Derwylscht si in ihre erschte Saison vor allem in dr schnälle Diszipline Abfahrt un Super-G gueti Ergebnis ghaa het, het si ihre Augemerk in dr zwoo Saison druf in dr Hauptsach uf Slalom un Riiseslalom verlageret. Ab Jänner 2010 isch si im Europacup zum Yysatz chuu, isch aber zerscht ohni Pinkt blibe. Am 3. Jänner 2011 het si s erscht FIS-Ränne gwunne, bim Riiseslalom z Morzine. Zum Abschluss vu dr Saison 2011/12 isch si z Zinal Schwyzer Junioremaischteri in dr Super-Kombination wore.

Am Aafang vu dr Saison 2012/13 het d Gisin ihri Laischtige dytli chenne staigere: Si het in ihre mittlerwyli sterkschte Disziplin Slalom drei FIS-Ränne gwunnenun isch im Europacup zum erschte Mol unter di beschte zeh gfahre. Wäg däre Entwicklig het si au im Wältcup derfe starte. Bi ihre Wältcup-Premiere am 29. Dezämber 2012 bim Slalom vu Semmering het si si gly fir dr zweet Durgang qualifiziert, isch dert aber churz vor em Zyyl uusgschide. Ihri erschte Wältcuppinkt het si am 15. Jänner 2013 mit em 9. Blatz im Slalom vu Flachau gholt, mit dr beschte Laufzyt im zweete Durgang. Si isch bi dr Wältmaischterschaft 2013 z Schladming derby gsii un het bi dr Juniorewältmaischterschaft 2013 di Silbermedallie im Slalom gwunne. Am 10. Jänner 2014 isch ere dr erscht Europacupsiig glunge, wu si dr Slalom vu Melchsee-Frutt fir si entschide het. Mit drei Siig un drei andere Podeschtblätz het si si dr erscht Blatz in dr Europacup-Gsamtwärtig un au in dr Slalom-Disziplinewärtig gwunne. Bim Saisonfinale z St. Moritz het si am 18. Merz 2016 im Schwyzer Team dr Mannschaftsbewärb vor Dytschland un Schwede gwunne.

In dr Saison 2016/17 isch ere in dr Superkombination z Val d'Isère mit Blatz 2 dr erscht Podechstblatz bi me Wältcupränne glunge. Bi dr Alpine Ski-WM 2017 z St. Moritz het si in dr Kombination d Silbermedallie gwunne.

Und a de Olympische Winterschpiili im Februar 2018 z Südkorea het si i dr Kombination d Guldmedalie gwunne und isch Olympiasygerin worde.








</doc>
<doc id="63427" url="https://als.wikipedia.org/wiki?curid=63427" title="Bahnhof Stühlingen">
Bahnhof Stühlingen

Dè Baanhof Stüèlingè isch dè Baanhof vo dè südbaddischè Chlyschtadt Stüèlingè im Landchrais Waldshuèt, uumittelbar a dè dütsch-schwizer Gränz. Dè Stüèlinger Baanhof lyt zwǜschè Streggèkilometer 17,071 un 18,012 a dè Wuètèdalbaan, wo vo Obberlauchringè übber Stüèlingè un Zollhuus-Blummbärg gu Immendingè gòt. Sit 2003 bis hüt (Stand: 2017) vokeerèd nu no im Summerhalbjohr Zuèbringerzüüg (dè sognennte "Wizä-Shuttle") vo Waldshuèt bis zum Baanhof Wizä, wo d Museumsbaan uff dè Sauschwänzlebaan bis uff d Südbaar bi Blummbärg witter gòt.

Dè Stüèlinger Baanhof lyt nördlichöschtlich un in dirèkter Volängerung vo dè Stüèlinger Hauptschtrõß und isch bim Bau am Stadtrand glègè. S Strèggègleis isch im Baanhof übbers Gleis 2 graaduus durrè gangè. Am nördlichè un südlichè Baanhofsènd isch s Gleis 1 a s Durchgangsgleis aabundè gsi. Am Gleis 1 isch èn breitè Sitèbaanschteig zwüschè m EG un èm Gleis für d Personèzüüg zur Vofüègung gschtandè. Zwǜschè Gleis 1 un Gleis 2 hèt s nò èn schmalè un unbefeschtigtè Mittelbaanschteig gää, demit Personèzüüg au übber s Gleis 2 hèn chönnè abgfertigt wörrè. S Gleis 1 hèt au als Uuswychgleis für langi (Milidär-)Züüg diènt. Gleis 3 isch beidsitig a s Gleis 2 aagschlossè isch, allerdings isch sèll Ladegleis für d ZG au nu vo dè südlichè Yfaartsweichè bis uff d Höchi vom EG gangè. Gleis 4 isch für Güèterwägè gsi, die z Stüèlingè abgfertigt worrè sin, dè Güèterumschlag hèt denn uff Gleis 5 un dè drei Ladeschtumpfgleis (Gleis 6, Abschtellgleis zwüschè m Abort un èm Güèterschuppè sowiè Ladegleis bim Holzverlaad) stattgfundè. Ußerhalb vo dè südlichè un nördlichè Yfaartsweichè isch jewyls èn beschranktè BÜ mit Wärterhüsli gsi. 
S EG isch èn einschtöckigè Barackèbau mit Satteldach gsi. Im südlichè Drittel isch s "Baanhöfli" dinnè gsi, d Baanhofsbeiz. I dè Mitti isch dè Faarchartèschalter uff dè Strōßèsitè gsi un s Stellwärch uff s Gleis 1 usè gangè. Im nördliche Drittel isch s Matriaallager für d Baanmeischterei gsi. Vom EG abgsetzt isch nördlich devò s Aborthüsli odder dè "Abtritt" gschtandè.
Bim Güèterschuppè hèt s èn Kran am Gleis 6 gää, ußerdèmm è Bruggèwòòg un è Ladeleeri am Gleis 5.

S Schema vom Baanhof hèt sich zwüschè dè 1990er Johr bis hüt (Stand: 2017) stark voänderèt. S Gleis 2 isch komplètt uusbaut worrè, dè südlich Aaschluss vom Gleis 3 isch ebbèfalls wèg, d Längi vom Gleis 3 hèt sich vodopplèt, dõdefür hèt mò d Aaschlussweichè, wo s Gleis 3 jetzt a s Gleis 1 aabindet, guèt hundert Meter nõch Nordè vosetzt. Sämtlichi Güèterbehandlungsaalaagè inklusyv Güèterschuppè sin èwèg, nu d Rampè vom Holzvolaad stòt no, abber ooni Aaschluss a s Gleis 1. Fungtionslos, abber eksischtent isch d südlich Aaschlussweichè vom nimmi vorhandenè Gleis 4 a s Gleis 1.
Stüèlingè isch im Johr 1875 vo Obberlauchringè hèr a s baddische Iisèbaanetz agschlossè worrè. I dè baddischè Amtsschtadt Stüèlingè hèt d Wuètèdalbaan au irèn vorläufigè Endpungt erreicht. Well s Wuètèdal witter bis Wizä-Baanhof nu wènnig aaschtygt und bi dè Mündung vom Mèrrèbach dörtzmòl no èn Aaschluss an è Baanschtreggi Bõõdorf–Wizä blaant gsi isch, hèt mò die Streggi è Johr spôter bis Wizä volängerèt. Dè Wizämer Baanhof isch 14 Johr lang dè Endpungt vo dè Wuètèdalbaan gsi, bis im 1890 diè Strategischi Baan Obberlauchringè–Immèdingè baut worrè isch un asè d Wuètèdalbaan z Hintschingè a d Schwarzwaldbaan aabundè worrè isch. 

S EG vom Stüèlinger Baanhof isch sit dè Streggèeröffnung 1875 è einschtöckigs Provisorium gsi. D Blaanung vom Südabschnitt bis Stüèlingè hèt i dè Gründerzit stattgfundè, wo d Blaaner Stüèlingè als Vokeersknotèpungt im Mittlerè Wuètèdal vorgsää hèn. A sèllèm Drèèchrütz hèt mo diè beidè Näbbèschtrèggè Bõõdorf–Wizä–Stüèlingè un d Strõßèbaa Schaffuusè–Schlaatè aabindè wellè. Uffgrund sèllèrè Fungtion isch au d Baanbauinschpektion bis Mitti 1875 un diè lokal Bauleitung für d Sauschwänzlebaan uff èm Abschnitt Wizä–Blummbärg z Stüèlingè beheimetet gsi. Bis zuè dè Stillegung 1971 isch Stüèlingè au Sitz von èrè Baanmeischterei gsi. Hüt isch vom Provisorium nüt mee z sää, well alli Hochbautè un diè meischtè Gleisaalaagè zruggbaut worrè sin.

Well diè sit öppè 1870 uffkeimendi Idee von èrè normalschpurigè, gränzübberschritendè Vobindung vo Stüèlingè gu Beringè sowiè dè Aaschluss a d Strõssèbaan Schaffuusè–Schlaatè un d Streggi Bõõdorf–Wizä–Stüèlingè uffgrund vom abflauendè Iisèbaaboom un dè Folgè vo dè Gründerkrisè niè realisyrt worrè, isch Stüèlingè niè zuè nèm Iisèbaachnotèpungt worrè. D Endschtation vo dè Strõßèbaan, "Obberwisè-Stüèlingè", isch uumittelbar uff dè schwizer Sitè am Gränzübbergang Obberwisè-Stüèlingè glègè, öppè èn halbè Kilometer vom Stüèlinger Baanhof èwäg. D Gränzabfèrtigung (für wòrhafti Gränzgänger) isch aafangs sprichwörtlich uff dè grüènè Wisè zwǜschèm Bhf. Stüèlingè un èm baddischè Gränzposchè gmacht worrè. Bis zuè dè Stüèlinger Ortsmitti (bi dè Stadtkrichè) muè mò öppè èn Kilometer laufè. Bim Bau vom Baanhof nördlich vom sog. Hauptschtüèramt am Ènd vo dè Stüèlinger Hauptschtrõß isch d Baanschtation no am Stadtrand vo Stüèlingè glegè, spôteschtens sit èm Bau vo dè "Dreifaltigkeitskirchè" im Johr 1913 hèt s Dorf dè Baanhof gschluckt, hüt (Stand: 2017) gòt s Stadtgebièt bis öppè Strèggèkilometer 18,2. 

Dè dägliche, faarblaanmässige Personèvokeer uff dè Wuètèdalbaan isch schlièßlich uss Rentabilidätsgründ am 26. Septembèr 1971 ygschtellt worrè, nõchdèm vo 1967 bis 1971 nu nò sognennte "Alibi-Zugpärli" uff dè Unterè Wuètèdalbaan vokeert hèt. 

Uumittelbar nõchdèm s kein regèlmässsigè Personèvokeer gää hèt, sin d Flügelhauptsignaal im Stüèlinger Baanhof flügeltechnisch entmannt worrè, diè beidè Yfaarvorsignaal sin komplètt demontyrt worrè. D Yfaarhauptsignaal sin durch d Trapezdaflè ersetzt worrè. 

Dè Güètèrvokeer isch nò bis zum Johr 2001 witter bedribbè worrè. Bschtellt worrè isch dè Güètervokeer hauptsächlich durch dè Sto, èn Hèrschteller vo Butz un Farbè, wo sich s Rohmatriaal mit Üg zuèschtellè lõ hèt. Im Stüèlinger Baanhof hèt s zwar immer wènniger Stückguètvokeer gää, abber folgèndi Güèter sin nò bis Èndi 1990er Johr z Stüèlingè umgschlagè worrè:

Dè Güèterschuppè vom Stüèlinger Baanhof isch scho sit 1980er Johr nimmi bruucht worrè und isch denn bis 2005 asè volotterèt gsi, dass er abgrissè worrè isch.

Obwoll s meefach aadenkt worrè isch, dè däglichè Personèzugvokeer widder nōch Stüèlingè z bringè, isch sèll bis hüt (Stand: 2017) nit glungè. Allerdings isch für dè Schüèlervokeer widder Personèvokeer uff dè Unterè Wuètèdalbaan etablyrt worrè. Sit Dezèmber 2013 hèn sich Personèzüüg vo Lauchringè peu à peu widder bis Eggingè s Dal uè gschafft. Dè Grund für diè Reaktivyrung sin diè permanènt übberlaschtetè Schuèlbüs vo allèm im Unterè Wuètèdal. Dõrum vokeerèd aa Schuèldääg z Baddè-Württèbärg mittags èn Zug vom Waldshuèter Baanhof übber Lauchringè bis nõch Öschingè un zrugg. È Johr spôter sin sèlli Schüèlerzüüg uff kommunali Initiativè bis uff Eggingè volängerèt worrè, wo-nèn Aaschluss an èn Linnièbus Richtung Stüèlingè bschtòt. Dōdurrè isch Stüèlingè übber èn Zuèbringerbus Eggingè-Stüèlingè au ganzjöhrig (abschnittswys) widder im Schinnèvokeer erreichbar.

Dè Baanhof Stüèlingè isch sit 2003 vom Baanhof zum Haltepungt zrugggschstuft worrè. Obwoll sèll formal nit korrèkt isch, well s ehemòlige Gleis 3 übber è Weichè im nördlichè Baanhofsberych a s Durchgangsgleis 1 aagschlossè isch (ei Weichè mit èm Gleis draa langèt für èn Baanhof). Well abber sit 2003 widder Züüg z Stüèlingè nu durrè faarèd, isch dè Haltepungt-Status z vodrèttè, zmòl dè Baanhof nu übber ein Baanschteig am Gleis 1 vofüègt. 

Dè Bau, wo sich südweschtlich vom EG befundè hèt, isch urschprünglich è Wohnhuus für Bäänler gsi. È Zitli nõchdèm s kei Personal mee im Stüèlinger Baanhof gää hèt, isch sèll Wohnhuus widder bewohnt worrè. Im Èrdgschoß hèt sich è Zitlang è Beiz haltè chönnè. Sit 2012 isch im Èrdgschoß è Spylhöllè unterbrocht. Zwǜschèm EG un èm Wohnhuss hèt s urschprünglich èn Gartè für d Bäänler gää. Dè Gartè isch nõch èm Abzug vo dè Bäänler platt gmacht un s Grundschtugg aaschlièsslich für èn Supermärkt, denòch für èn Baumarkt brucht worrè.

Bis zum 29. Septèmber 1971 hèn däglich Reisezüüg übber Stüèlingè vokeert. Denõch hèt s bis Aafang vò dè 1980er Johr nò Sonderzüüg uff dè Unterè Wuètèdalbaan gää, z. B. für Schuèluusflüüg vo dè Stüèlinger Realschuèl.

Im Summerhalbjohr git s sunntigs je zwei Regionalbaan-Vobindungè uff dè Relation Waldshuèt–Stüèlingè–Wizä un retour. Z Waldshuèt bschtôn Aaschlüss a d Hochrhybaan Basel–Singè sowiè a d S-Bahnè Richtung Koblänz AG. I diè anderi Richtung vokeerèd sèlli als "Wizä-Pendel" benamstè Zuèbringerzüüg is benõchbòrte Wizä mit Aaschluss a d Museumszüüg vo dè Sauschwänzlebaan. Dõdemit isch Stüèlingè au gu Nordè a s dütsche Schinnènetz aagschlossè, well mò ab Zollhuus übber d Aitrachdalbaan witter bis Immèdingè faarè cha, wo mò Aaschluss a d Schwarzwaldbaan, d Donaudalbaan un d Gäubaan hèt. 

Dè Linnièbusvokeer hèt ab 1971 als Schinnèersatzvokeer dè Reisezugvokeer uff dè Relation Obberlauchringè–Stüèlingè–Wizä abglöst. Well dè Mittelabschnitt sit 1955 mit èm Linnièbus bediènt worrè isch, hèt mò d Buslinniè durrèbundè zu dè Relation Waldshuèt–Obberlauchringè–Stüèlingè–Blummbärg. I dè Randzitè isch nu d Relation Waldshuèt-Stüèlingè bediènt worrè, sèllèwäg isch uff èm Gländ vom Aborthüsli è zweiständigs Busdepot baut worrè. Sèlli Buslinniè isch vo dè Dütschè Bundesbaan mit Baanbüs bedribbè worrè.

D SBG Südbaddèbus GmbH bedrybt sit 1989 s Busvokeersnetz um Stüèlingè ummè. Well d SBG uff langi Glenkbüs setzt, hèn si s Busdepot nimmi bruuchè chönnè. Sitdèm sin d Linnièbüs uff èm Blatz bim ehemòligè Tanklager (ganz früèner isch dört d Gleiswòòg gsi) abgschtellt worrè. Sit è baar Johr hèn d SBG-Büs d Strõßèsitè gwechslèt un wörrèd uff èm Gländ vo dè ehemòligè Strõßèmeischterei abgschtellt.

D Aabindung a dè Lauchringer Baanhof sowiè dè Chnotèbaanhof Waldshuèt wörd durch d Regionalbuslinniè 7338 sichergschtellt, welli in Randzitè im Baanhof Stüèlingè irèn Aafangs- un Endpungt hèt.

D Stadt Stüèlingè ghört zum Waldshuèter Taryfvobund (WTV). Sèllèm sini Taryf geltèd au uff dè Zuèbringerzüüg zuè dè Museumsbaan bis Wizä. Drübber usè gildèt z Stüèlingè au d KONUS Gäschtechartè, welli im gsamtè Schwarzwald diè koschtèlosi Nutzung vo Büss un Baanè ermöglichè duèt.




</doc>
<doc id="63433" url="https://als.wikipedia.org/wiki?curid=63433" title="Mauro Caviezel">
Mauro Caviezel

Dr Mauro Caviezel (* 18. Augschte 1988) isch e Schwyzer Skirännfahrer. Är ghert em B-Kader vum Schwyzer Skiverband aa un isch uf d Diszipline Abfahrt un Super-G spezialisiert. Sy jingerer Brueder Gino isch au Skirännfahrer.

Dr Caviezel isch ab em Winter 2003/2004 bi FIS-Ränne un bi nationale (Juged-)Maischterschafte derby gsii. Är het mehreri Medallie bi Schwyzer Junioremaischterschaften un d Bronzemedallie im Super-G bim European Youth Olympic Festival 2005 z Monthey gwunne. No sym erschte Siig in eme FIS-Ränne isch dr Caviezel im Februar 2006 zum erschte Mol im Europacup gstartet. Ai Monet speter het er bi dr Juniorewältmaischterschaft 2006 in dr kanadische Provinz Québec d Silbermedallie in dr Kombination gwunne. Im Europacup sin em ab dr Saison 2007/2008 Top-10-Blatzierige in dr Diszipline Slalom un Super-Kombination glunge. Dr erscht Podeschtblatz het er am 3. Merz 2010 mit Rang drei in dr Super-Kombination vu Sarntal/Reinswald gschafft. Dr zweet Podeschtblatz isch am 7. Jänner 2011 mit Blatz drei im Super-G vu Wengen chuu.

Syt Merz 2008 isch dr Caviezel au verainzlet im Wältcup am Start, aafangs im Slalom un syt 2011 im Super-G un im Riiseslalo. Sy bishär greschte Erfolg uf nationaler Ebeni het er im Merz 2011 gfyyrt, wun er z St. Moritz zytglych mit em Christian Spescha Schwyzer Maischter im Super-G woren isch. Am 24. Novämber 2011 isch dr Caviezel im zweete Durgang vum FIS-Riiseslalom vu Zinal schwär gheit. Näb ere Achselluxation het er si ne Riss vum vordere Chryzband un Verletzige am Ussemeniskus vum linke chnyy zuezoge, wäge däm isch d Saison 2011/12 fir ihn sch frihzytig z Änd gsii.

Erscht im Merz 2013 het dr Caviezel wider chenne Skiränne fahre. Am 11. Jänner 2014 het er uf dr verchirzte Lauberhornabfahrt z Wenge sy erschte Europacupsiig gfyyrt. Sechs Däg speter het er au z Wenige syni erschte Wältcuppinkt gwunne, mit Blatz 12 in dr Super-Kombination. Am 26. Jänner 2014 isch er in dr Super-Kombination vu Kitzbühel uf dr 5. Blatz gfahre un het dodermit sy erschti Top-10-Klassierig ghaa; s nämlig Ergebnis het er am 19. Merz 2015 im Super-G vu Méribel ghaa.

Bi dr Wältmaischterschaft 2017 z St. Moritz het er mit dr Bronzemedallie in dr Alpine Kombination sy bishär greschte Erfolg ghaa.








</doc>
<doc id="63436" url="https://als.wikipedia.org/wiki?curid=63436" title="Feldberger Dichterwegli">
Feldberger Dichterwegli

S Fäldbärger Dichterwegli isch e Lehrpfad, wu mer 20 Dafle mit Gedicht vu alemannische Mundartdichter chaa sää. Är verlauft dur d Rääbe vum Millemer Ortsdail Fäldbärg im Markgräflerland. Dr drei Kilometer lang Rundwäg fangt an dr Fäldbärger Chilche aa. 

Yygrichtet woren isch s Fäldbärger Dichterwägli vum Hans-Dieter Schmid, eme Änkel vu dr Fäldbärger Haimetdichteri Paula Hollenweger. Noch em Schmid seien im Lauf vu dr Johrzehnt scho eso ne Hufe Dichter z Fäldbärg gsii, ass es nume konsequänt sei, e Dichterwägli yyzrichte. Wel er Uusbilder bim lokale Unternäme Freudenberg gsii isch, het er die 20 Dafle im Rame vu dr Uusbildig vu 32 Lehrling chenne mache loo. Am 3. Oktober 2000, zum 20. Dodesdag vu dr Paula Hollenweger, isch s Fäldbärger Dichterwägli fertig wore.

Di erscht Dafle git e churzi Yyfierig. As Hilf fir Lyt, wu kai Alemannisch verstehn, git s uf zwoo andere Dafle Worterklerige zue dr alemannische Gedicht. Uf dr andere 17 Dafle het s Uuszig us dr Wärch vu yyhaimische Dichter.

Uf em Weg stoßt mer uf Chinschtler us em 18., 19. un 20. Johrhundert, wie dr Johann Peter Hebel oder dr Werner Richter, wu hite no z Chränzech läbt. 

Uf em Dichterwägli sin die Chinschtler verdrätte:


</doc>
<doc id="63437" url="https://als.wikipedia.org/wiki?curid=63437" title="Französische Präsidentschaftswahl 2017">
Französische Präsidentschaftswahl 2017

D Frànzeescha Präsidantswàhla vu 2017 han àm 23. Àwril 2017 un àm 7. Mai 2017 stàtt gfunda. Dr Präsidant ìsch fer 5 Johr gwählt worra. As sìn d 11. Wàhla vu dr 5. Repüblik ìm Frànkrìch gsìì.

Dr Emmanuel Macron ìsch Präsidant gwählt worra.

Dr François Hollande, wo dur d letschta Wàhla Präsidant worra ìsch, hàt àm 1. Dezamber 2016 verkìndigt àss’r fer d naachschta Wàhla nìmm Kàndidàt wìll sìì. A so-n-a Entscheidung ìsch a Üsnàhm ìn dr 5. Repüblik, denn bis jetz ìsch gweehnlig dr Präsidant àn da naachschta Wàhla wìder derbii gsìì; àwer d Opinionsumfroga han zeigt àss dr Hollande nìmm so beliabt gsìì ìsch, àlso hàt’r liawer d meischta Chanca ìn da àndra Lìnks-Kàndidàta wälla loo.

Fer ìhra Stärka vereiniga, düen teil politischa Tendanz Primaire-Wàhla orgànisiara, àss numma ei Kàndidàt vu dana sìch ufstellt. 'sìsch dr Fàll gsìì fer d Rachta-Pàrtèi (mìt Primaires-Wàhla ìm Novamber 2016) un fer d Lìnka-Pàrtèi (mìt Primaires-Wàhla ìm Janner 2017).

Fer sìch känna ufstella, hàt jeder Kàndidàt mìndschens 500 Unterschrìfta vu Gwählta müeßa sàmmla, bis àm 17. März 2017. Àm 18. März 2017 hàt dr Conseil Constitutionnel d Lischta vu da Kàndidàta verkìndigt.

D Nathalie Arthaud (* 23. Hornung 1970 z Peyrins) ìsch d Kàndidàtin vu dr „Lutte ouvrière“ Pàrtei (Lìnksextrem). Sa ìsch Wìrtschàftslehrera "(Ökonomie un Management)".

Dr François Asselineau (* 14. Septamber 1957 z Pàris) ìsch a Politiker vu dr Union Populaire Républicaine (UPR).

Dr Jacques Cheminade (* 20. Àuigscht 1941 z Buenos Aires, ìn Argentinia) ìsch dr Kàndidàt vu dr Pàrtei „Solidarité et Progrès“, wo-n-'r ànna 1996 grìnda hàt. Àls Berüef ìsch'r Schrìftsteller.

Dr Nicolas Dupont-Aignan (* 7. März 1961 z Pàris) ìsch dr Kàndidàt vu dr Pàrtei „Debout la République“.

Dr François Fillon (* 4. März 1954 z Le Mans) ìsch àn da Primaires-Wàhla vu da Racha-Pàrtèi üssakumma. Kurz nochhar ìsch a Àffar ìwer a güet bezàhlta Àrwet vu sinera Fràui üssa kumma, dr „Penelopegate“; dàs ìsch fer ìhn a Hìndernis, trotzdam hàt'r sina Kàndidàtür nìt wälla ufgaa.

Dr Benoît Hamon (* 26. Juni 1967 z Saint-Renan) ìsch àn da Primaires-Wàhla vu da Lìnka-Pàrtèi üssakumma. 's ìsch a Politiker vum Parti Socialiste.

Dr Jean Lasalle (* 3. Mai 1955 z Lourdios-Ichère) ìsch a Politiker. Ar stellt sìch àls unàbhangiger Kàndidàt uf, ohna a Pàrtèi z'vertratta.

D Marine Le Pen (* 5. Àuigscht 1968 z Neuilly-sur-Seine), Tochter vum Politiker Jean-Marie Le Pen, ìsch d Kàndidàtin vum Rachtsextrema. Àls Berüef, ìsch sa Àdvokàt. Ìhra Rachtsextrema Pàrtèi hàt ìn da Primaires-Wàhla vu da Rachta-Pàrtèi nìt derzüegheert (dr Meinungsunterschìed ìsch züe groß).

Dr Emmanuel Macron (* 21. Dezamber 1977 z Amiens) hàt ìm Parti Socialiste ààgfànga. Ànna 2016 ìsch'r àwer drüsgànga fer sina eigena Pàrtèi grìnda. Ar hàt àn da Primaires-Wàhla vu da Lìnka-Pàrtèi nìt wälla mìtmàcha.

Dr Jean-Luc Mélenchon (19. Àuigscht 1951 z Tanger, ìm Màrokko) ìsch dr Kàndidàt vum „Front de Gauche“ (Lìnksextrem). Ar hàt scho verschìedena Berüefa ghàà, meischtens àls Ààgstellter ìn dr Politik.

Dr Philippe Poutou (14. März 1967 z Villemomble) ìsch dr Kàndidàt vum NPA (Lìnksextrem). Ar ìsch Àrweiter ìn dr First-Ford Fàwrìk vu Blanquefort un Veràntwortlig ìm Syndicat CGT.

D Television hàt wahrend dr Wàhlkàmpàgna mehrera Debàtta zeigt: a Debàtta mìt numma d fìmf wìchtigschta Kàndidàta àm 20. März 2017, a Debàtta mìt àlla elf Kàndidàta àm 4. Àwrìl 2017, un a Interview vu jedem Kàndidàt àm 20. Àwrìl 2017.

's hàt àm 3. Mai 2017 a Debàtta mìt dr Marine Le Pen un em Emmanuel Macron gaa, wo ma àn dr Television hàt känna lüega. Dr Ton vu dara Debàtta ìsch ungweehnlig krobb gsìì.


</doc>
<doc id="63438" url="https://als.wikipedia.org/wiki?curid=63438" title="Luca Aerni">
Luca Aerni

Dr Luca Aerni (* 27. Merz 1993 z Châtel-Saint-Denis) isch e Schwyzer Skirännfahrer. Är ghert em A-Kader vu Swiss-Ski aa, sy sterkschti Disziplin isch dr Slalom. Dr grescht Erfolg het er 2017 mit em Wältmaischtertitel in dr Kombination gfyyrt.

Dr Aerni stammt vu Grosshöchstette im Kanton Bärn, het aber e große Dal vu syre Juged z Crans-Montana im Kanton Wallis verbrocht. Ab Novämber 2008 het er im Alter vu 15 Johr bi nationale Junioreränne mitgmacht, ab Jänner 2009 au bi FIS-Ränne. Wun em im Jänner 2011 dr erscht Siig in eme FIS-Ränne glungen isch, isch er au im Europacup yygsetzt wore. Bi dr Juniore-WM 2012 z Roccaraso het er d Bronzemedallie im Mannschaftswettbewärb gwunne. Ändi Saison 2011/12 het er dr Schwyzer Maischtertitel in dr Super-Kombination gwunne.

Aafangs Saison 2012/13 het si dr Aerni im Europacup chenne etabliere un het mehreri Top-10-Blatzierige ghaa. Är isch derno fir dr City-Event-Parallelslalom an Neijohr 2013 z Minche nominiert wore, är het doderby dr Quoteblatz vum verletzte Beat Feuz ibernuu. Drotz ass er scho im Achtelfinal uusgschiden isch, het er syni erschte Wältcup-Pinkt iberchuu. Zwee Däg speter, am 3. Jänner 2013, het dr Aerni zum erschte Mol e Europacupränne fir si entschide. Bi dr Juniore-WM 2013 het er d Silbermedallie im Mannschaftswettbewärb gwunne un isch Vierte im Slalom wore. Bim Slalom vu Bormio am 6. Jänner 2014 het er im zweete Lauf vum 27. uf dr 10. Schlussrang firschigstoße un he eso syni erscht Top-10-Klassierig ime Wältcupränne realisiert. 18 Däg speter het er sy bishär bescht Wältcupergebnis mit Blatz 5 im Slalom vu Kitzbühel ghaa. Bi dr Juniore-WM 2014 het er nomol zwoo Silbermedallie gwunne (Mannschaftswettbewärb un Slalom). Am Änd isch er mit em Schwyzer Team bim Saisonfinal z Lenzerheide am 14. Merz 2014 vor dr USA un Eschtrych siigrych gsii.

In dr Saison 2014/15 het si dr Aerni nume aimol in dr Top 10 vun eme Wältcupränne chenne klassiere. Änhlig isch fir ihn au d Saison 2015/16 glofe: aimol e fimfte Blatz im Slalom vu Madonna di Campiglio am 22. Dezämber 2015. Au d Saison 2016/17 isch aafangs nich em glyche Muschter verlofe mit drei Top-10-Blatzierige un vier Uusfäll. Dur e sibte Blatz in dr Kombination vu Santa Caterina am 29. Dezämber 2016 het er si au in däre Disziplin e Startblatz fir d Wältmaischterschaft 2017 z St. Moritz gsicheret. Dert het er vu dr Trainer dr Vorzug gegeniber em Lauberhorn-Kombinationssiiger Niels Hintermann iberchuu un isch in dr Kombinationsabfahrt uf dr 30. Blatz gfahre, doderdur isch er im Slalom as Erschte aadrätte. Mit ere dytlige Beschtzyt het er alli anderi no ihm Gstartete hinter si gloo un het mit aire Hundertschtelsekund Vorsprung uf dr Marcel Hirscher d Goldmedallie gwunne.

An de Olympische Winterspiil 2018 isch dr Aerni im Slalom usgschide. Er het denn no Gold mit em Schwiizer Team gwunne, au wenn er als Ersatzfahrer gar nit ygsetzt worden isch.








</doc>
<doc id="63440" url="https://als.wikipedia.org/wiki?curid=63440" title="Aristomenes">
Aristomenes

Aristomenes () isch de Name vo däne Persone:
i de griechische Mythologii:


</doc>
<doc id="63441" url="https://als.wikipedia.org/wiki?curid=63441" title="Hildegard (Alemannin)">
Hildegard (Alemannin)

D Hildegard (* ca. 758; † 30. April 783 z Diddenuewen a de Mosel i de Lothringer Pfalz) isch die dritti Frau vom Karl em Große und Mueter vom Ludwig em Fromme. Es lönd sich zu irem Läbe nume wenigi Informatione gfinde, denn wie alli Fraue vom Karl isch sie politisch im Hindergrund gschtande und isch nume bi irere Hochsig, irem Abläbe und als Mueter erwähnt worde.

Sie isch d Tochter vom schwäbische Graf Gerold us em Gschlächt vo de Agilolfinger und de Imma, de Tochter vom alemannische Graf Hnabi und de Hereswintha vom Bodesee gsi. Irem Vatter hend wytläufigi Bsitztümer im Herrschaftsgebiet vom Karlmann, em jüngere Brüeder vom Karl, ghört, was die Ehe langfrischtig zur bedüütsamschte Beziehig vom Karl gmacht het. Er het so syni Position i de Gebiet öschtlich vom Rhy schterche und de alemannischi Adel a sich binde chönne.

Es isch nüt bekannt, öb die Verbindig bereits vor em plötzliche Tod vom Karlmann vom Karl em Großen plant worden isch oder nume Teil vo de zielschträbige Yverlyybig vom Rych vo sym jüngere Brüeder gsi isch, ohni Berücksichtigung vo de Aaschprüch vo syne Neffe. Jedefalls isch es Ändi 770/Aafang 771 zur Trauig vom Karl und de Hildegard cho. Vorhär het de Karl syni bishärigi Frau Desiderata verschtoße.

Da vo de Hildegard keini gnaue Geburtsdate überliferet sind, blybt devo uszgah, dass sie zu dem Zytpunkt zwüsche 12 und 14 Jahr alt gsi isch. E Vermählig i dem Alter isch für die damaligi Zyt nid ungwöhnlich gsi, da s hüratsfähige Alter mit de Gschlächtsryfi feschtgsetzt worden isch. Im römische Rächt, wo vo de Chile schtarch rezipiert worden isch, isch s Mindeschtalter für en Ehe bi Meitli uf 12 Jahr feschtgläit gsi.

En intänsivi körperlichi Beziehig vo de Ehepartner isch beläit, will d Hildegard i zwölf Ehejahr ach Schwangerschafte gha het, drunder eini mit Zwilling, eventuälli Fählgeburte sind nid mit ybezoge. Sie het de Karl uf vilne vo syne Fäldzüg begleitet. So het er sie 773/774 hochschwanger nacho lah, währed er d Hauptschtadt vom Langobarderych, Pavia, belageret het. Det isch syni erschti Tochter Adelhaid gebore worde, wo aber bereits uf em Rückwäg über d Alpe gschtorben isch. 778 het d Hildegard de König bis nach Aquitanie begleitet, wo sie d Zwilling Lothar und Ludwig zur Wält brunge het. 780/781 isch sie gmeinsam mit em Karl und vier Chind uf Rom zoge. Det sind d Söhn Ludwig und Karlmann zu Underkönige über eigeni Gebiet gsalbt worde. De Ludwig het Aquitanie übercho und de Karlmann isch uf de Name Pippin tauft worde und isch Underkönig über Italie worde. Das het zur Schterchig vom Bündnis zwüsched de Karolinger und de Päpscht byträit. Wäge de hüüfige Schwangerschafte cha vermuetet wärde, dass sie de Karl uf wytere Fäldzüg zmindscht zytwys begleitet het.

D Hildegard isch am 30. April 783 churz nach de Geburt vo irere letschte Tochter gschtorbe und isch am 1. Mai in de Abtei Sankt Arnulf z Metz bygsetzt worde. De Karl het gwünscht, dass a irem Grab immer Cherze bränned und täglich Gebät für die Verschidni gschproche wärde sötted.

D Hildegard het verschidni Schänkige an d Chlöschter St. Denis und St. Martin z Tours gmacht. Sie isch mit de heiligen Lioba befründet gsi, wo für einigi Zyt bi ire am Hof gläbt ha söll. Sie het de Hildegard religiösi Bildig vermittlet und ire geischtlichi Rat aabbotte. Gmeinsam mit irem Maa het d Hildegard s Godescalc-Evangelistar in Uftrag gäh und isch zerschtemal als Königin erwähnt worde – au vo de Langobarde – dur s gmeinsame Underzeichne vo Urkunde mit irem Gemahl.

D Hildegard het bereits zu Läbzyte höchs Aasehe gnosse und het i irem Nachruef vom Paulus Diaconus verschidni Würdigunge übercho. Die Würdigunge sind mit ere gwüsse Skepsis z betrachte. In irem Epitaph sind unterschidlichi, zu säbere Zyt gängigi Floskle und Topoi enthalte, wo möglicherwys yybrunge worde, um em Karl z schmeichle. So gfindt sich zum Byschpiil de Verwys druf, dass d Hildegard de Inbegriff vo Schönheit, Wysheit und Tugend gsi sig. Es handlet sich dadeby um feschtschtehendi Redewändige, wo vo mittelalterliche Autore verwändet worde sind, um d Herrscherinne schtandesgmäß zu umschrybe. De Papscht Hadrian I. het imene Brief a Karl sys Byleid über de früehni Tod vo de Hildegard usdrückt.

D Hildegard het iri königlichi Schtellig und die demit verbundene Möglichkeite gnutzt, dass ire Brüeder vo de Absetzig vom Herzog Tassilo III. vo Bayern het chönne profitiere. Sowyt bekannt isch sie die einzigi Ehefrau vom Karl gsi, wo amene Familiemitglied nach de Hürat es Amt het chönne verschaffe. Ußerdäm cha agnuu wärde, dass sie wie anderi früehmittelalterlichi Königinne verschidni Ufgaben wahrgnuu het, zum Byschpiil als Vorschtand vo de königliche Hofhaltig a underschiedliche Entscheidige öppe über d Ufenthält vom Hof beteiligt worde, oder als Verträtteri vom Herrscher bi synere Abwäseheit. Debii cha devo usgange wärde, dass sie bi allne Entscheidige mit ihm i ängem Kontakt gschtanden isch.

Zäme mit irem Maa het sie das bereits syt 752 beschtehende Chloster z Kämpte rych usgschtattet. Us Italie het sie nach em Langobardefäldzug 773/774 d Reliquie vo de Märtyrer St. Gordian und St. Epimachus uf Kämpte brunge, wo sythär d Patron vo de Chloschterchile sind (zäme mit de Gottesmueter Maria).

D Hildegard isch z Kämpte als Schtifteri intensiv verehrt worde; iri Bildnisbüschte het s Schtiftswappe und es paar Münze vo Fürschtabtei ziert. Im Schpatmittelalter isch bhauptet worde – und dur Chronikfälschige undermuuret worde, dass d Hildegard wie ire Sohn Ludwig z Kämpte beschtattet worden isch. Me het iri Grabkapälle (Hildegardkapälle) zumene Wallfahrtsort usbuut, für de au Mirakellischtene überlieferet sind. Drum isch d Königin Hildegard im Allgäu wie ne Heiligi verehrt und au immer mit eme Nimbus dargschtellt worde isch. No i de barocke Residänz isch im 17. Jahrhundert i eim vo de Innehöf e Grabkapälle für d Hildegard errichtet worde. Nach de Säkularisation isch sie abbroche worde. Au im modärne Kämpte sind d Hildegard und iri Bedüütig für d Schtadtentwicklig immer no schtarch wahrnähmbar: De zentrali Platz vor de ehemalige Chloschterchile St. Lorenz isch nach ire Hildegardplatz benännt. 1862 isch uf em Platz de nüügotischi Hildegardsbrunne ufgschtellt worde, wo i de 1950er Jahr abbroche worden ish. Uf es paar Huusfassadene isch ires Bild ufgmalt, z. B. am Landhuus vom Kunstmaler Franz Weiß.
S urschprünglich Meitli vorbehaltene Hildegardis-Gymnasium isch en wytere Erinnerigsort z Kämpte. A de Lindauer Straß i diräkter Nöchi zu dere Schuel schtaht de Hildegard-Brunnen. Am Rande vom Kämptener Wald isch d Hildegardseiche gschtande, wo vor e paar Jahr dur e Nüüpflanzig ersetzt worden isch. Bis i d 1950er sind au vili z Kämpte geboreni Meitli nach de Hildegard benännt worde.

Obwohl de Karl bereits vo synere erschte Frau en Sohn gha het, isch s Rych im Teschtamänt vo 806 ("Divisio Regnorum") under de drü Söhn vo de Hildegard ufteilt worde, wo s Erwachsenenalter erreicht hend. Wil ire Sohn Ludwig de Frommi em Karl als Kaiser naagfolgt isch, isch d Hildegard als „Mueter vo Könige und Kaisere“ bezeichnet worde.



Für e gnaueri Übersetzig lueg bi Karl Neff: Kritische und erklärende Ausgabe der Gedichte des Paulus Diaconus, in: Quellen und Untersuchungen zur lateinischen Philologie des Mittelalters, Ludwig Traube (Hrsg.), dritter Band, viertes Heft, München 1908.



</doc>
<doc id="63442" url="https://als.wikipedia.org/wiki?curid=63442" title="Carl Borromäus Weitzmann">
Carl Borromäus Weitzmann

D Carl Borromäus Weitzmann (* 25. Juni 1767 z Munderkenga, † 30. Mai 1828 z Ehenga an dr Donau) ischt a deitscher Jurischt gwäa, wo ondr andrem au Litradur em schwäbischa Dialekt – hauptsächlich Gedicht ond Komeeda – gschriiba hot, ond alloi us deam Grond ischt’r heit noh bekannt. 

Dr Carl Borromäus Weitzmann ischt am 25. Juni 1767 em oberschwäbischa Munderkenga uff d Welt komma. Sei Vadder, dr Friedrich Weitzmann aus Magdeburg, ischt domols Regiments-Physikus Noch seira Schuelausbildong hot’r z Wien Jura studiirt. Do drnoch ischt’r z Ehenga an dr Donau Sekredär vo dr vordereschtreichischa Landschaft worra. Wia no em Johr 1803 der Landesdoil zo Wirdaberg komma ischt, hot sich dr Weitzmann selbschdendich gmacht ond vo doo oo als Rechtsowalt gschaffet. 

Z Ehenga hot dr Weitzmann am 8. Februar 1962 seine Auga fir emmer gschlossa. 85 Johr alt isch der Moo worra.

Zo seine Lebzeida hot dr Weitzmann als oiner vo de bekanndeschde schwäbische Dialektdichter golda. Seine Werk, wo-nr uff Hochdeitsch gschriiba hot, send laut-em Germanischda Hermann Fischer ("Literaturgeschichte Schwabens") bedeidongslos. Beliabt send emmer noh seine uff Schwäbisch gschriibene Gedicht ond sei Theaderstickle ibr da schwäbischa Jupiter. Dr Sebastian Blau vortridd dui Moinong, dass dr Weitzmann zo de schwäbische Klassiker zo zehla ischt.

Noch-em Weitzmann seim Ableaba send en vorschiidene Stedt ond Ortschafda Stroßa noch sellem Moo benannt worra, zom Beispiil en seim Geburtsort Munderkenga, en seim Sterbeort Ehenga ond z Epfenga. 


A Leseprob fendet mr em Ardikl "Schwäbische Schreibweisa vo professionelle Autora".



</doc>
<doc id="63443" url="https://als.wikipedia.org/wiki?curid=63443" title="Bahnhof Waldshut">
Bahnhof Waldshut

Dè Baanhof Waldshuèt isch no vor èm Baanhof Düèngè dè wichtigscht Baanhof vo dè südbaddischè Chraisschtadt Waldshuèt-Düèngè. Er lyt a dè Hochrhybaan, wo vo m Baddischè Baanhof z Basel übber Waldshuèt un Schaffuusè gu Konschtanz gòt. Zuèdèmm isch dè Bhf. Waldshuèt dè Uusgangspungt vo dè Unterè Aardalbaan Turgi-Waldshuèt, welli diè èrscht un bis 1873 diè einzigscht Ysèbaavobindung zwǜschè Dütschland un dè Schwiz gsi isch. Als Gränzbaanhof hèt abber vo allèm d Basler Vobindigsbaan, wo 1873 baut worrè isch, im Bhf. Waldshuèt dè Rang abgloffè.

Dè Baanhof Waldshuèt gòt vom weschtliche Yfaarsignal uff Höchi vo dè hischtorischè Altschtadt bis zum öschtlichè Yfaarsignaal uff Höchi vom Schwimmbad/Stadtdeil Schmittenau. Zwischè Baanhofgleisfäld un Altschtadt schlänglèt sich nò d B34 südlich vom Baanhof durch Waldhshuèt durrè.

Uff èm Gländ vom ehemòligè Güèterbaanhof am Nordrand vom Baanhof lyt hüt è Gwerbegebièt mit Einzelhandelsgschäft, èm Schnellreschtaurant und èm Ärztehuus. Ußerdèm stòt s ehemòlige Stellwärch Wescht nò, wörd allerdings scho längscht brivat bruucht.

Nòchdèm scho am 4. Februar 1856 dè èrschte Streggèabschnitt vom Basel Bad Bf nõch Säckingè in Bedryb gnõ worrè isch, isch scho am 30. Oktobèr 1856 d Streggi bis uff Waldshuèt draa chò. D Blaanung vom Baanhof hèt dè Obberbauròt Franz Keller uss Karlsruè aagfüürt. Am 14. Novembèr 1856 hèt dè Großherzog Waldshuèt uffgsuècht un sini Zufriddèheit güßerèt mit dè neu bautè Aalaag. Denn hèt abber dè Witterbau in Richtung Schaffuusè glaamèt. Èrscht am 15. Juni 1863, ergo öppè 7 ½ Johr spôter, isch diè ganz Baddischi Hauptbaan vo Basel bis Konschtanz fèrtig gsi. 

Am 18. Auguscht 1859 isch mit dè Unterè Aardalbaan è Vobindung zum schwizerischè Ysèbaanetz übber dè Rhy nõch Koblänz im Kanton Aargau uffgmacht worrè. Um dè Rhy übberquerè z chönnè, hèt dè Robert Gerwig d Ysèbaabrugg Waldshuèt–Koblänz zwǜschè dè Schmittenau un schwizer Rhyufer weschtlich vo Koblänz-Dorf baut. Diè gsamt Baanschtreggi bis Mitti vo dè Brugg ghört dè Schwizerischè Nordoschtbahn (NOB), s Schlusschtüggle Mitti Brugg - Baanhof Waldshuèt ghört dè DB.

Im Johr 1875 isch diè Unteri Wuètèdalbaan vo Obberlauchringè bis Stüèlingè in Bedryb gangè, diè uèzuès faarendè Personèzüüg sin dört immer vom Waldshuter Baanhof abgfaarè, abbèzuès hèn si dört gèndèt. D Personèzüüg uff sellèrè Streggi sin abber 1971 ygschtellt worrè. Sitdèm isch Waldshuèt vom Chnotèbaanhof zum Gränz- un Abzwygbaanhof abgschtigè. 

Dè Streggèabschnitt Waldshuèt–Koblänz isch bis 1999 vo dè DB bedribbè worrè, dõdeby isch èn Schinnèbus ygsetzt worrè.
Sit 1999 isch dè internationalè Abschnitt elegtrifizyrt worrè, un wörd sitdèm als autonomi Stichschtreggi vo dè Schwiz uus gschtüerèt. Endpungt vo sellèm Abschnitt isch s Gleis 5 als einzigs elegtrifizyrts Gleis vom Baanhof Waldshuèt. 

Dè Güèterbaanhof Waldshuèt isch nordöschtlich näbbè m Personèbaanhof Waldshuèt glègè. Au für d Güèter isch Waldshuèt èn Chnotèbaanhof am Hochrhy gsi, sèll heisst, dè Stückguètvokeer uss dè umligendè Baanhööf isch z Waldshuèt gsammlèt un nõ Basel odder Singè brocht worrè. Ußerdèm isch d Gränzabfertigung für d Güèter z Waldshuèt gmacht worrè. Durch sèlli Fungtionè hèt dè Güèterbaanhof öppè d Hälfti vo dè zimli umfangrychè Gleisaalaagè im Bhf. Waldshuèt beaaschprucht. Nõchdèm d DB sich im Güèterdransport uff Container- un Ganzzüüg konzentryrt hèt, un au d Güèterabfèrtigung uff anderi Baanhööf volagerèt worrè isch, hèt mò dè Waldshuèter massakryrt, i dèm d Hälfti vo allnè Gleis amputyrt worrè un alli Hochbautè vom Güètervokeer abgrissè worrè sin. Diè frei worrèni Flächi isch für è Gwerbegebièt vowendèt worrè. 

Dè Baanhof Waldshuèt hèt insgsamt sechs Gleis, vo dènnè vyr èn Baanschteig hèn. Diè beidè Gleis ooni Perron wörrèd zum Abschtellè bruucht. Ußerdèm git s zwǜschè dè Streggi in Richtung Düèngè un èm Gleis 5 è Abschtellgleis für è baar Drybwägè, a wellèm s au è Disel-Tankschtell git.

È Bsunderheit isch s Stumpfgleis 5, wo d Züüg vo dè Zürcher S-Baan y- un uusfaarèd. Faartè uff sellèm Gleis wörrèd nit übber s Waldshuèter Stellwärch abgwicklèt, sondern vom Koblänzer Stellwärch uus. È Faart vom Gleis 5 i diè übbrigè Gleis vom Waldshuèter Baanhof sin nu übber ei Weichèvobindung möglich, d Umschtellung isch èrscht durch Schlüsselfreigaab vo dè zuèschtändigè Faardiènschtleiter uff dè schwizer un dütschè Sitè möglich isch.

Am Baanhof Waldshuèt git s au èn Park-and-ride-Blatz, zwǜschè m EG un Blatz vom èhèmòligè Stellwärch Oscht.

Dè Baanhof Waldshuèt hèt no hüt (Stand: Februar 2017) rächt umfangrychi Gleisaalaagè. Dè Personèvokeer wörd a vyr Baanschteiggleis abgwicklèt.

D Nummeryrung fangt uff dè Nordoschtsitè am EG aa.

D Baanschteig vom Baanhof Waldshuèt sin nit barrièrefrei. Dè Zuègang zum Mittelbaanschteig a dè Gleis 2 un 3 isch nu übber d Stègè a dè Personèunterfüürig z erreichè. Au dè Yschtyg i d Züüg isch nit barrièrefrei.

Sit èm Bau vom Bushof ennèt dè B 34, chunnt mò immerhy übber d Personèunterfüürig dirèkt vom Busnhof zum Waldshuèter Baanhof.

Dè Waldshuèt Baanhof wörd hüt (Stand 2015) vo Interregio-Express-Züüg mit èm Laufwäg Basel Bad Bf–Singè am Hohèntwyl aagfaarè, wo im 120-Minutè-Rhǜthmus übber Fridrichshaffè Stadt bis Ulm Hbf volängerèt wörrè. Ußerdèm fäürt è stündlichi Regionalbaan zwǜschè Basel Bad Bf, Waldshuèt un Lauchringè, wo zuè dè Hauptvokeerszit am Wärchtig zwǜschè Basel un Waldshuèt zuè nèm Halbstundètagt vodichtet wörd.

Dè Baanhof Waldshuèt vofüègt drübber usè übber èn Aaschluss a s Schwizer S-Baan-Netz. Durch diè gränzübberschritendi Rhybrugg zwǜschè Waldshuèt un Koblänz isch Waldshuèt Endschtation vo dè Linniè S27 (Baddè–Turgi–Döttigè–Koblänz (CH)–Waldshuèt) un S41 (Winti–Bülach–Zurzi–Koblänz–Waldshuèt) vom Zürcher S-Baan-Netz. Diè beidè Linniè vodichtet sich zuè nèm 30-Minuten-Tagt, woby z Koblänz immer èn schlankè Aaschluss i diè nit bediènti Richtung bschtòt (D S41 gu Baddè hèt Aaschluss a d S41 gu Zurzi, d S27 nõch Zurzi/Bülach hèt Aaschluss a d S41 nõch Baddè).

Vo Aafang Mai bis Endi Oktobèr alljohr sowiè übber s ganz Johr im Schüèlervokeer isch dè Baanhof Waldshuèt drübber usè Uusgangspungt vo einzelnè Züüg, wo im Baanhof Obberlauchringè uff diè touristisch bedütsami Wuètèdalbaan abzwygèd un uff sellèrè s Wuètèdal uèzuès uff Wizä faarèd.

Gegèübber vom Baanhof, uff dè anderè Sitè vo dè B 34, isch èn großè, zentralè Busbaanhof mit zee Busschteig hèrrèbaut worrè. Vo dõ uus faarèd Regionalbüs i diè umligendè Städt, Dörfer un Gmeindè im Landchrais Waldshuèt. Drübber usè git s am Busbaanhof s "SBG-KundèCenter Waldshuèt", wo glychzitig als Sitz vom Waldshuèter Taryfvobund (WTV) diènt. Dè Busbaanhof isch mit èrè Unterfüürung mit èm dè Unterfüürung vom Waldhshuèter Baanhof vobundè, sèlli Unterfüürung gòt unter dè B 34 durrè. Am Zuègang zu dè Unterfüürung im Busbaanhof lungerèt dagsübber toujours Penner ummè, wa woll am Kiosk am Rand vom Busbaanhof zruggzfüürè isch, wa im Zämmèhang mit èm starkè Schüèlervokeer vom Busbaanhof zum Schuèlzèntrum i dè Waldshuèter Fridrichschtrõß nit gärn gsää wörd. Im übbrigè gòt dè Aaschluss vom Busbaanhof nit uff d B 34 usè, sondern gòt i d Waldshuèter Bismarck-Schtrõß übber. 

D Stadt ghört zum Waldshuèter Taryfvobund (WTV). In Richtung Basel exischtyrèd Übbergangstaryf zuè dè Vokeersvobünd RVF un RVL. In Richtung Koblänz un dõdemit zum Taryfvobund A-Wellè im Aargau gèlt de Schwizer Taryf sowiè s dütsche „Hochrhy-Ticket“.

Uff dè Hochrhybaa zwǜschè m Baddischè Baanhof z Basel un Waldshuèt vokeerd diè früèneri S-Baan-Linniè 7 vo dè Regio-S-Bahn Basel. Sèlli Kürs wörrèd hüt als Regionalbaan gfüürt. È Reintegration i s Basler S-Baan-Netz isch für d Zuèkumpft blaant.



</doc>
<doc id="63444" url="https://als.wikipedia.org/wiki?curid=63444" title="Estavayer (Begriffsklärung)">
Estavayer (Begriffsklärung)

Estavayer isch de Name vo däne Ort i de Schwiz:
und witers:


</doc>
<doc id="63446" url="https://als.wikipedia.org/wiki?curid=63446" title="Estavayer">
Estavayer

Estavayer (patois [tavaji, θavaji]; tüütsch "Stäffis am See"; alem. "Stäffes") isch e politeschi Gmaind i de Schwiz, wo zum Bezirk Broye vom Kanton Fryburg ghört.

Estavayer liit am südöschtliche Ufer vom Nöieburgersee und i däm Tail vom Kanton Fryburg, wo me französisch redt. S Gebiet vo de Gmaind erstreckt sich öber e Flächi vo 4043 Hektare bis is Broyedaal ine und hät zwee Exklave. Di aint isch s Dorf Murist, wo dur anderi Fryburger Gmainde vom Haupttail trennt werd, und di ander isch Vuissens, wo vo Gebiet vom Kanton Waadt umgee isch und dodemit sogär en Exklave vom aigne Kanton isch. Wobii me säge mues, as Estavayer zäme mit es paar aagränzende Gmainde sowiso e Fryburger Exklaven isch.

Va de Gmiinflechi si 70,9 % landwirtschaftlichi Flechi, 16,7 % Waud, 10,6 % Sidligsflechi ù 1,7 % schüschtigi Flechi.

Nachpuurgmiine va Estavayer si Bussy, Châbles, Châtillon., Cheyres, Cugy, Les Montets, Lully, Nuvilly ù Sévaz im Kanton Fryybùrg ù Champtauroz, Chanéaz, Chavannes-le-Chêne, Chevroux, Combremont-le-Petit, Démoret, Denezy, Grandcour, Payerne, Rovray, Thierrens ù Treytorrens (Payerne) im Kanton Waadt.

Im Südoschte vom nöje Gmeindsgebiet lyt e Deil vom Milidäärflugplatz vo Payerne.

D Gmaind Estavayer isch uf de 1. Jänner 2017 gründet worde. Si isch us de bishärige politische Gmainde Bussy, Estavayer-le-Lac, Morens, Murist, Rueyres-les-Prés, Vernay und Vuissens zämegsetzt. D Gmaind hät bi de Gründig öpe 9300 Iiwohner gha.

Estavayer le Lac isch zum eerschte Maul gnamset choo im Jaar 1156 aus "Stavaiel" (1184 "Estavayer", 1403 "Staviaco lacu"), Morens 1142 aus "Morens", Murist 1229 aus "Muris", Rueyres-les-Prés 1437 aus "Rueria").

Me dänkt, d Stadt Estavayer sig im 12. Joorhundert vom Bischof vo Lausanne ggründet worde. Es het i dr Stadt drü Burge ggää. Ane 1245 isch si under d Herrschaft vo de Graafe vo Savoie choo. Ane 1475 hend d Äidgnosse Estavayer i de Burgunderchrieg eroberet, und derno isch d Stadt vomene Kastlan vo Friburg regiert worde.

Sid dr Helvetik isch Estavayer en eigete Bezirk gsi; 1848 het Friburg d Stadt i Broyebezirk ydeilt.

Quela: Bundesamt für Statistik 2005

De Uusländeraateel isch 2010 bi 20 % gläge.

67,8 % va de Yywoner si im Jaar 2000 römisch-katholisch gsii, 14,6 % evangelisch-reformiert.

Bi de Vouchszelig 2000 hii va de 6717 Yywoner 85,8 % Franzöösisch aus Hùùptspraach aaggää, 5,2 % Tüütsch ù 9 % anderi Spraache.

De aut frankoprovenzalisch Patois hii im Jaar 2000 na iigene Aagabe na 28 va de 6717 Yywohner ggredt.



</doc>
<doc id="63447" url="https://als.wikipedia.org/wiki?curid=63447" title="Konrad III. (HRR)">
Konrad III. (HRR)

De Konrad III. (* 1093 oder 1094; † 15. Februar 1152 z Bambärg) us em Adelsgschlächt vo de Staufer isch 1116/20 Herzog z Franke, 1127–1135 Gägekönig vom Lothar III. und 1138–1152 König im Heilige Römische Rych gsi.

Im 12. Jahrhundert isch d Idee schtercher worde, dass d Fürschte für s Rych mitverantwortlich siged. Dur das het sich d Mitsprach vo de Fürschte am Rychsregimänt und bi de Königswahle intänsiviert. Anders als in de Monarchie Frankrych, Ängland und Sizilie hend im Heilige Römische Rych erbrächtlichi Vorschtellige a Bedütig verlore. Nach em Tod vom Heinrich V., em letschte salische Herrscher, im Mai 1125 sind d Ambitione vo de beide staufische Brüeder Friedrich und Konrad uf d Königsnachfolg gschyteret. Em Friedrich syni Königswahl isch misslunge, wil er us synere Abschtammig vo de Salier en Erbaaschpruch abgleitet und demit s Wahlrächt vo de Fürschte missachtet. Schtatt ihm isch de sächsischi Herzog Lothar gwählt worde. De Konrad het sich 1127 zum Gägekönig erhobe, isch aber äbefalls erfolglos gsi. D Wahl vom Lothar und sy Schtryt mit de staufische Brüeder um s salische Erb hend en Chrieg im Rych usglöst. Nach em Tod vom Lothar het sich de Konrad i de Königswahl vo 1138 gäge de machtbewussti Bayern- und Sachseherzog Heinrich de Stolzi duresetze chönne. Em Konrad syni Nüüornig vo de Herzogtümer Sachse und Bayern, wo die erbrächtliche Aaschprüch vo de Welfe ignoriert hend, sind gschyteret. Während synere gsamte Herrschaftszyt hend in Bayern und Sachsen d Welfe Heinrich de Stolzi, Heinrich de Leu und Welf VI. ire Widerstand gäge Konrad wytergfüehrt.

Als König het de Konrad d Herrschaftsträger vom Rych dur Hüratspolitik a sich binde welle. Vo 1147 bis 1149 het er en Chrüzzug undernuu, wo en vollschtändige Misserfolg worden isch. Als erschte vo de römisch-dütsche Könige syt 962 het de Konrad nid d Kaiserwürde erlangt. Syni Konflikt mit de Welfe Welf VI. und Heinrich em Leu hend lang als Usdruck vom ene staufisch-welfische Gägesatz gulte, wo d Rychspolitik im 12. Jahrhundert dominiert heb. Erscht i jüngschter Zyt isch die Yschätzig schtarch relativiert worde. 

Lexikonartikel

Darstellige


</doc>
<doc id="63452" url="https://als.wikipedia.org/wiki?curid=63452" title="Alvaneu">
Alvaneu

Alvaneu (bündnerdütschi Ussprooch: []; [])<ref name="hy/ks">Gunhild Hoyer/Andres Kristol: "Alvaneu / Alvagni GR (Albula)" in: "Dictionnaire toponymique des communes suisses – Lexikon vo da schwizerische Gmaindsnäme – Dizionario toponomastico dei comuni svizzeri (DTS|LSG)." Centre de dialectologie, Université de Neuchâtel, Verlag Huber, Frauenfeld/Stuttgart/Wien 2005, ISBN 3-7193-1308-5 und Éditions Payot, Lausanne 2005, ISBN 2-601-03336-3, p. 87.</ref> isch en ehmolegi politeschi Gmaind im Schwizer Kanton Graubünda und isch Tail vo da Region Surmeir.

Bis am 31. Dezember 2014 isch Alvaneu an aigni politeschi Gmaind gsi und hät zum Kreis Belfort vom Bezirk Albula ghört. Am 1. Januar 2015 hät si mit da Gmainden Alvaschein, Brienz/Brinzauls, Mon, Stierva, Surava und Tüüfakaschta zur neue Gmaind Albula/Alvra fusioniert und hät dodemit in Kreis Alvaschein gwächslet.

Dr Name vo Alvaneu isch ane 1244 s erschte Mol in ere Urkunde erwäänt.

Sid em 13. Joorhundert händ Walser uf emene Deil vom Gmeindpiet gwoont.

Uf em Gebiet vo da ehmoliga Gmaind gits zwai Dörfer; Alvaneu Dorf, wo uf knap a da Stross uf Davos liit und Alvaneu Bad, wo uf guet une a da Albula und a da Bahn- und Strosseverbindig uf Filisur liit. Bi Alvaneu Bad isch dr Baanhof vo dr Albulabaan.

Zu Alvaneu ghört ännet de Bärge ganz oben im Schanfigg no d Alp Ramoz mid em Wälschtobel, wo uf Rätoromanisch "Igl Cuolm" heisst. Det hi goot vo Alvaneu us en Fuesswäg durs Guerttaal und über d Furcletta (2572 m.ü.M.). D Fluernäme im Wälschtobel sind deils gmischt dütsch und romanisch: "Schaftälli" entspricht em rätoromanische "Cuolm digl Stoffel" und s "Totetäli" heisst uf romanisch "Val Mierta".

s Bsundrige vo Alvaneu-Bad sind d Schwefelquelle, wo worschindli scho d Römer zur Hailig gnutzt händ, wa me us Münzfund schlüüsse chan. S Schwefelbad isch ano 1474 s erscht Mol beschribe worde und gilt wäg de Temperatur als Mineralhailbad.



</doc>
<doc id="63453" url="https://als.wikipedia.org/wiki?curid=63453" title="Val Terbi JU">
Val Terbi JU

Val Terbi isch e Gmeind im Kanton Jura.

D Gmeind ghört zum Bezirk Dälschberg. Si isch am 1. Jänner 2013 nöi entschtande, wo di früenere Gmeinde "Montsevelier, Vermes" und "Vicques" fusioniert händ. Zum 1. Jänner 2018 isch au Corban zue Val Terbi iigmeindet worde.

Dr Gmeindsbann hed en ungwöönlechi Form, wil nid alli Gmeinde im Taal vom Schältebach derzue cho sind. Im Weschte isch s Gebiet vo de Dörfer Vermes und Vicques, wo nume dur di schmale Chluus, wo dr dütsch Naame "Tiergaarte" hed, mit enand verbunde sind, zwe Kilometer wyter im Nordoschte dervo isch d Landschaft vo Montsevelier, und im Taal isch s Dorf Corban. Zwüsche drin ligge d Nochbergmeinde Courchapoix und Morschwiler. Die händ bi de Volchsabstimmige das Fusioonsprojäkt abgleent.

Uf de Bärge bi Montsevelier isch d Sproochgränze zwüschem Land vo de alemannische Mundarte und em französische Sproochruum.



</doc>
<doc id="63457" url="https://als.wikipedia.org/wiki?curid=63457" title="Haute-Sorne">
Haute-Sorne

Haute-Sorne isch e Gmeind im Bezirk Dälschbrg vom Kanton Jura i dr Schwiiz. Si isch, was d Flechi vom Gmeindbann agoot, di gröschti Gmeind vom Kanton Jura. Am 1. Jänner 2013 isch si ganz nöi entstande, wil di früenere Gmeinde Bassecourt, Courfaivre, "Glovelier, Soulce" und "Undervelier" am 5. Februar 2012 pschlosse gha hend, zäme e einzegi und grösseri Gmeind z bilde. Di beide Nochbergmeinde Boécourt und Saulcy hend d Gmeindfusioon abgläänt.

Di grosse Dörfer ligge im Taal vo dr Sorne, däm Fluss, wo us de Juratääler bi Undervelier dur ne grossi Chluus chunt und bi Dälschbrg i d Birs flüsst. Zu dr Gmeind ghöre au no di chlinere Sidlige "Berlincourt" und "Pré Borbet" und Alpsidlige uf de Bärge.

Im Taal göö d Autobaan "Transjurane" und d Ysebaanlinie vo Dälschbrg uf Pruntrut noch bi de Dörfer dure. Si füere beidi je im ene Dunel dure "Mont Russelin" vo Glovelier uf Saint-Ursanne i dr Gmeind Clos du Doubs im Bezirk Pruntrut.

Im Weschte vo Glovelier pildet s Taal vom Bach "Le Tabeillon" uf em Biet vo dr Gmeind Haute-Sorne en ängi Schlucht, und i dere mues d Ysebaanlinie uf Saignelégier e Schpizcheeri mache, zum uf s Platoo vo de Freibärge ufe z cho.

Z Undervelier hed dr Basler Bischof Jakob Christoph Blarer vo Wartesee ane 1599 en Yseschmelzi gründet, zum s Ärz us de Jurabärge zu Yse z mache.



</doc>
<doc id="63461" url="https://als.wikipedia.org/wiki?curid=63461" title="Narr">
Narr

E Narr isch im Mittelalter e Person gsi, wo für Underhaltig und Belustigung het sölle sorge und deby meischt uffällig gchleidet gsi isch. Narr oder Tor (devo abgleitet isch s dütsche Wort "töricht") säit mer au bi Persone, wo sich sehr uryf, dumm, tollpatschig, vorygnuu, vorurteilsbhaftet und ignorant uffüehret und wo sich uf Basis vo irere Uwüsseheit als Glehrti ufplueschtered, ohne dass sie iri Uwüsseheit erkänned, wil sie dänked, iri Uwüsseheit sig Wüsse. Positiv gmeint isch s Narretum a de Fasnacht. S git Fasnachtsfigure, wo uf Narre zrugggönd und d Fasnacht isch au als „närrischi Zyt“ bekannt.

D Härkumft vom nume dütsche Wort Narr (mhd. "narre", ahd. "narro") isch nid sicher gchlärt. De Romanist Friedrich Christian Diez het en Ableitig vom spätlat. Wort "nārio" i de Bedütig vo "Naserümpfer", "Spötter" empfole. Zum Byspiel gits i de Narrezunft Rolli-Dolli vo de Gmeind Chrenzach-Wyhle d Figur Naserümpfer. 

Wortbildige sind "Narretei" im Sinn von ere Posse oder s Narrematt im Schach.

Us em 12. Jahrhundert stammed Psalterillustratione, wo bi Psalm 53 (nach de früehnere griechische und latinische Zählig: Psalm 52) meist e Figur zeiged, wo eme König gägenüberstaht. Die Figur isch hüfig nackt, schwingt e Küüle oder isst es Brot. Im wytere Verlauf vom Mittelalter het sich die Figur veränderet. Sie het meistens es "farbigs Chleid", wo mit Schälle behange gsi isch. D Küüle het sich zur Marotte oder zum Spiegel wyterentwickelt, es Zeiche, dass de Narr i sich sälber verliebt gsi isch und Gott nid erchännt het. Hüfig wird die Figur mit ere Gugle, also ere "Zipfelmütze" oder Chappe dargstellt, wo äbeso mit Schellen behangen isch.

Die Figur söll en Narr, wo "uwyys" (lat. "insipiens") isch, darstelle, wenn er de wyysi König David verhöhnet, wo für Glaube staht und als Vorläufer Christi gilt. De Aafang vom Psalm luutet: „"Dixit insipiens in corde suo: Non est Deus"“ („Es redt de Narr i sym Härze: Es git kän Gott“). De Narr isch also nid eifach e Figur, wo nur Spässli gmacht het, sondern e negativi Gstalt.

I vilne Bilder wird de Narr hüüfig jenseits vo de Ständeornig oder a allerletschter Stell näbe de Räuber, Blinde und andere zwieliechtige Gstalte dargstellt. Äbe bi dene Figure, wo als sozial und geographisch heimetlos gälted und i de Wält umeirred, ohni vo öpperem Anerchännig überzcho oder in e Gmeinschaft ufgnuu z wärde. Da Gott aber de Mänsch – luut Gen 1,27 – nach sym Bild gschaffe ha söll, hend so uvollkommni, nutzlosi, verchehrti Wäse i känere Wys Äbebilder vo ihm sy chönne. Drum het mer em Narr e Verwandtschaft mit em Tüüfel nachegsäit, wo für de Ursprung vo de Narrheit staht. Im Goethes „Faust II“ tritt der Tüüfel als Hofnarr auf.

Dur syni Gottesfärni und syni Nöchi zum Tüüfel isch de Narr spöter (14., 15. und 16. Jahrhundert) für "vanitas" (lat. Vergänglichkeit), also für de Tod gstande. De Narr het dur die Allegorie de Yzug i die mittelalterliche Fasnacht gfunde. Hie het er äbefalls als negativi Gstalt i de negative Zyt vo de Fasnacht vor de österliche, positive Fastezyt syne Rolle als Gotteslügner, Tüüfel und Tod spiele sölle. 

Zu de Narre zelled aber nid nur die geistig zruggblibne und körperlich Fählbildete, sondern au e Gruppe vo Lüt, wo us andere Gründe mit Misstruue aagluegt worde sind. Au d Jude hend kei Platz innerhalb vo de gsellschaftliche Gmeinschaft gha. Dur iri Weigerig, em Christetum byzträtte, hend sie sich sälber de Gruppe vo de Ussesyter zuegordnet. In de Fasnacht sind Jude nid als Vorbilder für d Kostümierig bruucht, sondern zum Spottobjekt umfunktioniert worde. Das het au für d „Mohre“ als typischi Aaghörigi vom Heidetum gulte. E gwüssi Nöchi zum Narr het au de Puur, wo sich ufgrund vom Mangel a Maniere und Bildig vo de höchere Gsellschaft absonderet und drum als unvollkomme dargstellt wird.

Trotz de verhältnismässig spate Illustratione i Psalterhandschrifte het s d Figur vom Narr oder Hofnarr wahrschinli scho viel früehner gäh. Scho de Karl de Grossi het 789 em Klerus i sym Reich verbote, sich näbe Jagdhünd, Falke und Adler auc no „Spassmacher“ z halte. Au sind Spassmacher us de Antike bekannt, woby es no Zwyfel git, öb sie tatsächlich als Narr oder Hofnarr fungiert hend.

Narre hend sich sowohl im ritterliche Gsind als au a Fürstehöf befunde. Im französische Schachspiel het de Narr („Fou“) gar d Rolle vom Läufer im dütsche Schach. Für Hofnarre het d Narrefryheit gulte, wo s ihne ermöglicht het, ungstraft Kritik a de gältende Verhältnis z üebe. Au d Parodierig vo Adlige isch de Hofnarre erlaubt gsi.

S Hofnarretum isch en ideegschichtlich klar begründeti Institution, wo fast immer e feste Bestandteil vom Hofstaat gsi isch. D Hofnarre als „Offiziante“ (imene feste höfische Amt) hend ursprünglich ire Herr nid belustige sölle, sondern ihn als ärnsti Figur ständig dra erinnere, dass au är de Sünde verfalle chönnti, und i religiöser Düütig sym Herr als Erinnerer a d Vergänglichkeit vo sym mänschliche Dasyy diene. Das isch e soziali Institution vo zuelässiger Kritik gsi. Iri gsonderti Stellung bzw. die fählendi Bindig a Norme het em Narren e bsunders grosse Handligsruum ermöglichet. Alles, won er gsäit het, isch ufgrund vo synere „Narrheit“ nid ärnst gnuu worde. Dadruuf begründet sich der hüt noch vill bruuchti Begriff vo de „Narrefryheit“.

De klassischi Hofnarr het sich spötistens syt em 14. Jahrhundert vo de allgemeine „Narrefigur“ underschide. Währed de Hofnarr e Stellig am Hof als Underhalter, Spassmacher und Zytvertryber gha het, het de allgemeini Narr e religiösi, philosophischi Funktion (spötistens syt em 12. Jahrhundert) für Gottesfärni, sündhafts Läbe und Vergänglichkeit gha. Ursprüng für die Funktion gfindet sich scho im Römische Rych, wo bim Yzug vom römische Kaiser z Rom nach eme erfolgryche Chriegszug en meist hässliche Sklav diräkt hinder ihm mitgfüehrt worden isch, um ihn a d Vergänglichkeit vo sym Ruhm z erinnere ("sic transit gloria mundi").

De Narr isch als e Figur entstande, wo kei feste Platz i de ständische Ornig und somit i de Gsellschaft gha het, wo sich keinerlei Norme verpflichtet fühlt und i irere mänschliche Gegäbeheit us em System ghyt.
Im früehne Hochmittelalter sind s vor allem körperlich Behinderti oder Chlywüchsigi, Hofzwärge, wo wie Raritäte zum Teil i Chefig ghalte worde sind, us dene me sich (wie im Sprichwort) "en Narre gmacht het". D Herrscher het drin gwettyyferet, wer de spektakulärsti Narr i synere Sammlig gha het.

Im spate Mittelalter und i de früehne Nüüzyt sind d Hofnarre zuenähmend Mänsche gsi, wo sich nume dumm gstellt hend oder über bsunders künstlerischs oder humoristischs Talänt verfüegt hend, dass sie als "Underhalter" engagiert worde sind. Teilwys het s a de Höf Narrenusbildner gäh, wo uffälligi Chind us de Umgäbig zämegsuecht hend und die zue Hofnarren usbildet hend.

I de früehne Nüüzyt sind s nid sälte durchuus intelligänti und intriganti Strippezieher gsi, wo ire Poste als Hofnarr usgnützt hend, um sich es schöns Läbe bi Hof z mache, zum Byspiil die französischi Närrin Marthurine, wo sich zuesätlichs Gäld demit verdient het, dass sie Hofklatsch het drucke lah und eigehändig uf em Pont Neuf z Paris a s gmeini Volch verchauft het.

In es paar Städt het s "Stadtnarre" gäh, wo zur allgemeine Belustigung hend dörfe Späss trybe. Iri Entlohnig het meist us erbättlete Gabe bestande. De bekanntisti Stadtnarr isch de Till Eulenspiegel gsi.

Im 14. Jahrhundert isch meh und meh i Mode cho, sich näbe de „natürliche Narre“ au Spassmacher z halte. Es Byspiel dadefüür isch de Lieblingshofnarr vom Kaiser Maximilian I. (1459–1519), de Kunz von der Rosen gsi, en intelligänte Mann, wo s verstande het, dur syni Späss und syne Aamerkige nid sälte zum Nachedänke aazrege. So isch er emal vom Rat vom Kaiser befragt worde, was er vomene Friedesaagebot halti. De Kunz het druuf mit der Frage gantwortet, wie alt er gschätzt wärdi. Nach es paar Versüech het er gsäit, dass er scho über 200 Jahre alt sig, da er scho mindestens zwei Friedensaagebote i Chraft trätte gseh hebi, wo beidi über jeweils 100 Jahr abgschlosse worde siged.

Es het au wyterhii „natürlichi Narre“ gäh. Zum Byspiil de "Claus Narren von Ranstedt", en stiernackige, verwirrte Maa, wo a verschidne Höf i de Gegend vom hütige Sachse gläbt het.

Als Narren engagierti Mänsche hend glägentlich au Karriere mache chönne. So öppe de Zwärg Perkeo, wo als chlywüchsige Spassmacher am Heidelberger Schloss aagfange het und ufgrund vo synere Intelligänz, synere Känntnis und Ysatzfreud als Huushofmeister vom Churfürst sys lange Läbe det i höchem Aasehe beändet het.

Am Hof vom August em Starche isch äbefalls en berüehmte Hofnarr aagstellt gsi, wo de passendi Name Joseph Fröhlich träit het.

Narre hend a de Fürstenhöf au i de absolutistische Herrschaft die einzige sy chönne, wo em Fürst no d Wahret hend übermittle chönne, ihn a s Gscheh i sym Herrschaftsberych aakopplet hend. Entweder sind sie sälber als Spassmacher oder Künstler scharfi Beobachter vom Zytgscheh gsi oder sie hend sich vo Ratgäber und Hoflüüt zur Übermittlig vo Informationen instrumentiere lah. Wenn die Meinige und Mitteilige ungfällig gsi sind, denn het mer sie äbe als „Narretei“ abtaa.
Hüt wird s Wort Narr nur no sälte als abwärtendi Bezeichnig für Mänsche bruucht, wo sich unvernünftig verhalte tüend. In es paar Dialäkt, so z. B. im Bairische, wärded Konnotatione zum Narr wyterhi i de Umgangssprach bruucht (z. B. „narrisch werden“ für verrückt werden, oder „Narrenhaus“ für Irrehuus bzw. psychiatrischi Aastalt, oder „ins Narrnkastl schaun“ für geistesabwäsend is Lääri starre). Me kännt au d Formulierig "vernarrt sein" für "total verliebt sy", woby Fähler und Schwechene vo de gliebte Person bzw. vom gliebte Gägestand vom Verliebte ignoriert wärded; au hie wiegt die negativi Bedüütig schwär.

I de Zyt vor Äschermittwuch, also i de Fasnacht oder em Karneval, tritt d Figur vom Narr hüt no hüfig uf.

I de Stadt Conwy z Wales gits syt 2015 nach über 700 Jahr wieder en offizielle Stadtnarr.





</doc>
<doc id="63462" url="https://als.wikipedia.org/wiki?curid=63462" title="Landwasser">
Landwasser

Landwasser isch de Name vo däne Flüss oder Bäch:
und witers:


</doc>
<doc id="63463" url="https://als.wikipedia.org/wiki?curid=63463" title="Werner Mezger">
Werner Mezger

Dr Werner Mezger (* 10. Juni 1951 z Rautweil) isch e dytsche Germanischt un Volkskundler.

Dr Mezger het s Abitur am Rautweiler Albertus-Magnus-Gimnasium gmacht un derno an dr Universitet Dibenga Germanischtik, Gschicht un Empirischi Kulturwisseschaft studiert. Anne 1975 het er s Staatsexamen abglait un isch im nämlige Johr promoviert wore. Vu 1977 bis 1996 het er im gimnasiale Schueldienscht gschafft. Parallel derzue het er an dr Universität Fryburg Volkskund glehrt. Dr Mezger het si anne 1989 habilitierte mit ere Schrift zue dr Naarenidee un zum Fasnetbruuch. Syter 1996 isch dr Mezger Profässer fir Volkskund z Fryburg un Diräkter vum dertige "Institut für Volkskunde der Deutschen des östlichen Europa" (friejer "Johannes Künzig-Institut für ostdeutsche Volkskunde").

Dr Mezger het e Hufe wisseschaftligi Arbeite zue dr Volkskund mit Schwärpunkt Fasnet publiziert. Doderzue zellen au Rundfunk- un Färnsehsändige iber volks- un landeskundligi Theme. Syt 1992 isch er regelmäßige Kommentator vu dr Live-Iberdragige vum Sidweschtrundfunk (SWR) us dr Fasnet. Anne 2001 het er e Ruef uf dr Lehrstuel fir Volkskund an dr Universitet Bonn abglähnt.

Dr Werner Mezger isch ghyrote un het zwai Chinder.

Syter 2005 isch dr Mezger Mitglid im Kuratorium vu dr "Dytsche Chinderchräbsnoosorg − Stiftig fir s chronisch chrank Chind" z Villinge-Schwenninge, wu si fir schwärchranki Chinder un däne ihri Familien yysetzt.





</doc>
<doc id="63464" url="https://als.wikipedia.org/wiki?curid=63464" title="Petrus Hispanus">
Petrus Hispanus

Dr Petrus Hispanus isch an wichdiger Logiger aus em 13. Johrhondert. Er hot om 1240 rom zwelf Trakdad gschrieba, die ma späder als "Summulae logicales" tradierd hot. Es isch d populärschde middelalderliche Eifihrong in d Logik mit ara langa Wirgongsgschicht.

Traditionell wird dr Logiger Petrus Hispanus mit em portugiesischa Dokder Petrus Hispanus (1205–1277) gleichgsetzt, den ma em letschda Lebensjohr zom Papschd Johannes XXI. gwählt hot. Des isch aber et sicher. Manche schdufat nemlich au an Dominikanermench als Verfasser vo de zwelf Trakdad ei. Dr Michael Psellos isch gwieß et dr Urheber; ehm hot mr a spädere Ibersetzong vo de Trakdad vom Petrus Hispanus ens Griechische onterschoba. Ähnlich isch au d Logik vom William of Sherwood; ma ka aber d Priorität et eideutig ermittla. D eiprägsame Darstellong fir da scholastischa Onderricht isch aber erscht iber da Petrus Hispanus populär worra. Er isch scho vom Dante en dr Geddlicha Komede als Weisheitslehrer en Sonnahemmel nufglobt worra als "Pietro Ispano lo qual già luce in dodici libelli", auf Schwäbisch: Petrus Hispanus, dem sei Liacht au scho en da zwelf Biachla leuchda duat. Seine Trakdad send emmer wieder aufglegt und kommendiert worra. Bis ens 17. Johrhondert hot ma se an da Universidäda studierd. Sei Codierong vo dr aristotelischa Logik wird heit no braucht von älla, mo ebbes iber dia Logik schreibad.

Dr Petrus Hispanus hot em vierda Trakdad d assertorischa Syllogischdik aus dr "Analytik" vom Aristoteles weiderentwigglet. Er hot nix am logischa Ghalt gändret, aber an deitlicha Fordschritt gegeniberm Aristoteles erroicht. Der bschdod zom oina en era modellhafta schemadischa ladeinischa Ibertragong ond zom andra en ara intelligenda symbolischa Codierung; mit dera hot er d Kalkülschdrukdur von dr Syllogischdik scharf rausgarbeided ond an mnemotechnischa Zweck verfolgt. Seller konzendriert sich en ama Merk-Gedichtle, mo 19 Syllogisma aufzehlt mit Merknama, dia ma heit bloß noh zom Doil verschdoht, aber oinaweg da Zweck als Eselsbrick erfillet:

Dr Petrus hot d Aussaga vom Aristoteles en d äldera ond verschdändlichera kategorische Aussage mit verdauschte Variabla ibersetzt ond no mit Vokal codiert, so dass ma se leicht en aktuelle Formla aufschreiba ka:
Am Aristoteles seine Syllogisma ka ma so abkirza: Prämiss 1, Prämiss 2 → Konklusio. Dr Petrus hot d erschde Prämiss "major" gnennt ond de zwoide "minor" ond hot se en seine Beispiel onderanander gschrieba. Dr Aristoteles hot seine Syllogisma en drei Figura eideilt, die sich en der dr Stellong vom Oberterm A en dr erschda Prämiss, vom Mittelterm B en boide Prämissa ond Onderterm C en dr zwoida Prämiss onderscheidet. En d erschde Figur hot dr Petrus au Syllogisma mit ara konverdierda Konklusio eigroiht; dr Aristoteles hot se extra behandlet ond et dozuazehlt (Figur 1a). Dr Petrus hot wie gsait au d Reihafolg vo de Term en da Aussaga verdauscht, drom sehet seine Figura anders aus als em Original: Mit dr Originalaussag „A kommt jedem B zua“ als AaB wär dr Syllogismus "Barbara" do s Transitivgsetz AaB, BaC → AaC; dui Originalfigur verschwendet beim Petrus wega da verdauschda Term. S wird also älles äußerlich omgschrieba. Em Merknama nennet d erschde drei Vokal älle em Syllogismus vorkommende Aussagaforma dr Roih noch (fettdruckt en dr Tabell):

D Argument, mit dena dr Aristoteles seine Beweis gfiert hot, hot dr Petrus mit Konsonanda abkirzt, ond zwar jeweils mit am erschde Buachstaba voma Wort em Argumentnama. Auf dia Weis hot er s Regelsyschdem vom Aristoteles akribisch gnau codierd:
D Merknama erfasset d Syllogisma samt am Beweis. Dr Petrus hot drauf gachdet, dass der Code-Konsonant von am Argument bloß dann em Merknama vorkommt, wenn s au azwenda isch; drum hot an vollkommener Syllogismus als Axiom koine andere sodde Konsonanda. Damit d Ibertragong en da Beweis et schwerfällt, send Code-Konsonanda jeweils em Merkname fettdruckt. D Beweis vom Aristoteles ka ma no präzis ond eiwandfrei nochvollziea:

S Merk-Gedichtle kursiert heid en verschiedene Varianda. Overändret send d Syllogisma vo dr Figura 1-3 bis auf d Rechtschreibong bei Camestres, Felapton, Baroco. D eigschobena Figur 1a hot ma später durch d Figur 4 mit verdauschde Prämissa ond ombenennde Variable ersetzt, damit Konklusio iberall gleich aussieht. D Beweis ganget no analog, aber mo hot dafir an neue Code braucht ond hot no em 17. Johrhondert analoge Fantasienama erfonda:

Nochfolger vom Aristoteles hänt seine 19 Syllogisma auf älle 24 megliche Syllogisma vervollschdändigt. Se hänt Subalternationa ergänzt, mo en der Konklusio i statt a oder o statt e stoht, on zwor bei Barbara, Celarent, Camestres, Cesare ond Calemes; em 16. Johrhondert hot ma dui Merknama entsprechend gändret, aber ohne dr Beweis iber d Subalternationa (ps oder cps) zcodira:

Dr Petrus Hispanus hot aus dr Logik vom Aristoteles bloß an kloina Ausschnitt codiert. D komplizierde modale Syllogischdik, die bis heit umstridda isch, hot er weglassa. Bloß da iberzeigende Kern aus dr assertorischa Syllogischdik hot er codiert, aber au do et älles. Zom Beispiel hot er älle Falsifikationa weglassa, mit dena dr Aristoteles an zahlreicha Beispiel demonschdriert hot, dass sonscht koine Syllogisma en seine Figura meh geit. Au d Beweis vo Darii ond Ferio hot der Petrus et codierd; dia hot nemlich dr Aristoteles am Afang als Axiom agnomma; erschd hendadrei hot er zeigt, dass ma s Axiomasyschdem noh veroifacha ka und au die zwoi Syllogsima noh indirekt beweisa ka; ond glei am Afang hot er au de zwoit Konversio mit dr erschda endirekt bewiesa. 

Trotzdem isch dr Code vom Petrus Hispanus a kloiner Geniestroich, mit dem er da Kern vo dr assertorischa Syllogischdik vom Aristoteles kurz ond bindig eigfanga hot. Er isch en gnauer vorganga als sei hischdorischs Vorbild und hot damit an Dauererfolg erzialt. Sei Syschdem isch erscht durch a bessers ersetzt worra, als es dr George Boole 1847 en sei mathematische Logik eibaut hot iber gschickde Definitiona; dia hot scho 160 Johr vorher dr Leibniz ageh, aber et vereffentlicht:

Nadierlich hot dr Boole d codierde Regla bewiesa und dabei eikalkuliert, dass koine leere Term benützt werdet. Naidich isch des aber bloß bei dr Konversion p und domit bewiesene Syllogisma. Wenn ma also Leerterm et verbiada will, muss ma en dene Fäll et-leere Term voraussetza: 

Mit leicht agwandelte Definitiona XaY:=(X¬Y=0)(X≠0) ond XoY:=¬(XaY) kriagt ma aber ganz gnau d Syllogischdik vom Aristoteles. S isch no klar, dass se dr Petrus Hispanus mit seim Code scho en a fascht perfekde Kalkülform brocht hot. Außerdem hot er — em Gegesatz zu älle andere Logiger — seine Beispiel konsequent em a wohldefinierbare Modell bildet: Enra achtwerdiga boolscha Algebra mit Gleichheit setzt ma zwoi minimale et-leere Begriff als MENSCH ond STOI ond außerdem LEBEWESA=ET-STOI ond WESA=1 ond hot domit s'kloinschde Modell, mo dia Begriff verschieda send ond älle Aussaga en seine Beispiel wohr send. Do kennt ma au älle Falsifikationa vom Aristoteles nochvollzieha. Wer will, ka's nochrechna oder an Computer fiddra, der boolesche Algebra aus am Effeff beherrscht.




</doc>
<doc id="63466" url="https://als.wikipedia.org/wiki?curid=63466" title="Plaffeien">
Plaffeien

Plafeie (seislertütschi Ussprooch , amtlich "Plaffeien", , Patua ) isch di gröschti Gmiin im Seisebezirk vom Kanton Friburg i dr Schwiiz. Am 1. Jänner 2017 isch si no grösser worde, wo di ehemolige Friburger Gmeinde Zumholz und Oberschrot sech mid Plafeie zämetoo hei.

S Dorf Plafeie, wo grad überem Rand vom Seisegraabe ligt, isch ufgnoo is Inventar vo de schützenswärte Ortsbilder vo dr Schwiiz.

D Gmiin ligt im Oschde vom Kanton und chunnt a Kanton Bärn a. D Gmeind- und d Kantonsgränze sind i dr Seise. Bym Wiiler vo "Zouhuus", wo zu Plaffeie ghört, chäme us de Bärge di "Chauti Seisa" ù di "Waarmi Seisa" zäme. S Taau vo de Warmi Seisa hiist im undere Tüu "Seeschlund" ù hed witer obe de Schwarzsee. Ganz hinder im Taau "Muschereschlund" giit a Fuesswääg über de Chänelpass uf Oberwil im bärnische Simmetaal übere.

De grösser Tüu vom Gmiinbann im Süde ligt i de Bärge vo de Voraupe, wo mee aus 2000 Meter hoi sy. De markantist isch d Chaiseregg (2185 m). Vo Plaffeie us giit a Bärgstrass übere Gurnigelpass uf Riggisbärg ù i z Gürbetaal.

Bym Schwarzsee chunt de Gmiinbann a d Gmiin Val-de-Charmey a, wo im Friburger Greyerzbezirk ligt. Grad a de Gmiingrenza isch as inderessants sprachlìchs Grenzgebiet zwüsche de Dütschschwiiz und de Wäutschschwiiz. Dütschi Fluernäme und settigi, wo vom Friburger Patua prägt si, vermüsche sich i där topografisch zümlich bewegti Bärglandschaft. De Name "Wäütschi Ryppa" im Beccaschlund vo Val-de-Charmey beziet sich uf d Sprachgrenza.

Nachpuurgmiine vo Plafeie si Alterswil, Brünisried, Jùùn, Plasselb, Rechthalten ù Val-de-Charmey im Kanton Fryybùrg ù Boltigen, Guggisberg, Oberwil im Simmental im Kanton Bärn.

Plafeie isch zum eerschte Mau gnamset choo im Jaar 1148.

Quela: Bundesamt für Statistik 2005

De Uusländeraatèu isch 2010 by 5 % gläge.

80,4 % vo de Yywoner si im Jaar 2000 römisch-katholisch gsii, 9,4 % evangelisch-reformiert.

Bi de Vouchszelig 2000 hii va de 3403 Yywoner 93,6 % Tüütsch ùs Hùùptspraach aaggää, 2,3 % Franzöösisch ù 4,1 % anderi Spraache.

De seislertüütsch Tialäkt vo Plafeie ghöört zum Hööjschtalemannisch.



</doc>
<doc id="63469" url="https://als.wikipedia.org/wiki?curid=63469" title="Syllogismus">
Syllogismus

Syllogismus isch an Fachbegriff aus dr Logik vom Aristoteles, dr sognannta Syllogischdik, en der er seine Argument als Syllogisma bezoichnet hot, ond zwar Argument mit gewisse Prämissa ond oiner draus folgenda Konklusio; des hot er scho en dr "Topik" gsait, en der er sei dialekdische Method firs folgerichtiche Argumentiera entwigglet hot. Späder hot er in seira "Analytik" dui Method ausbaut als Beweiswissaschaft ond domit d eigentliche Logik begrindet. Do hot er sei alde Definitio wiederholt, aber noh dazua gsait, dass zwoi Prämissa langat; ond des hoißt: Wenn d erschd Prämiss ond d zwoid Prämiss geldet, no gilt auch d Konklusio. Ma ka also an Syllogismus no kurz schreiba:
An Syllogismus vom Aristoteles isch zom Beispiel: 
Spädere Logiger hänt sein Syllogismus so omformuliert: 
Ma sieht: Aristoteles hot an Syllogismus als oin Wenn-Satz aufgfasst. Spädere hänt no draus Regla mit drei Sätz gmacht ond dia oft au onderanander gschrieba und mit 'Also' verknüpft. Sodde Syllogisma en Regelform hot ma no als Schlussregla aufgfasst mit ara speziellera Bedeutong: Wenn d erschd Prämiss ond d zwoid Prämiss bewiesa send, no isch auch d Konklusio bewiesa. D Formel wär no klarheitshalber mit em iblicha Ableitungsoperator z schreiba:

D Auffassung vom Aristoteles isch aber allgemeiner: Do isch dr Pfeil a Implikatio, weil an bewiesener Syllogismus au falsche Prämissa han ka; des hot er extra betont ond demonschdriert. Syllogisma mit wohre Prämissa ka ma aber ohne weideres en a Schlussregel omforma: Ma derf a Implikatio → emmer durch an Ableitungsoperator formula_1 ersetza. Drom isch em Aristoteles seim Konzept de späder Traditio als Sonderfall mit enthalda.

Dr Inhalt vo dr traditionella Syllogischdik, dr sognannda assertorischa Syllogischdik, stammt aus da erschda sieba Kapidel vo seira "Analytik". Do hot er spezielle Syllogisma ondersuacht, dia ma späder als kategorische Syllogisma bezoichnet hot. Ihre Prämissa send vier Aussageforma fir variable Term oder Begriff. Er hot se aus dr "Topik" ibernomma en d "Analytik", dabei aber omformuliert ond d Reiafolg vo de Begriff verdauschd:

Aristoteles hot drei Figura fir Syllogisma mit sodde Aussage ageh; se onderscheidet sich in dr Stellong vom Oberbegriff A en dr erschda Prämiss, vom Mittelbegriff B in boide Prämissa und im Onderbegriff C en dr zwoita Prämiss; dr Mittelbegriff B isch no en dr Konklusio eliminiert:

Aristoteles isch no hergange ond hot älle 48 Prämissakombinationa mit kategorische Aussage ondersuacht, ob mit ehne an Syllogismus bildet werda ka oder et. 34 Fäll hot er ausgschieda durch Falsifikationa mit eigsetzte aschauliche Begriff; zu da ibriga 14 Fäll hot er je oin Syllogismus angeh. Vier direkt eisichtige Syllogisma vo dr erschda Figur hot er vollkomma gnannt. Auf dia hot er de restliche Syllogisma zrickgfihrt durch direkte oder endirekte Beweis. Dr ersche vollkommene Syllogismus ischs Transitivgsetz AaB, BaC → AaC und hoißt seit em Middelalder "Barbara"; von domols stammt au d aschauliche Darschdellong vo de Syllogisma mit iberanander gschriebene Prämissa mit eigsetzde Begriff:
D middelalderliche Bezeichnonga hänt sich durchgsetzt. Se stammed aus ama Merkgedicht, en dem älle Syllogisma vom Aristoteles sodde Merknama hänt; dr scholastische Logiger Petrus Hispanus hot nemlich am Aristoteles seine Axiom aus dr "Analytik" eruierd ond codierd on scho a fascht perfekde Kalkülversio entwigglet. In dera Versio isch no d Syllogischdik tradiert worra ond bis ens 19. Johrhondert maßgeblich gwäa. Dr George Boole hot se no en sei mathemadischa Logik eibaut. D Feinheida ka ma en da Artikl iber dia Logiger nochlesa und dort au de ibrige kategorische Syllogisma samt de Beweis gnau studiera.

Dr Aristoteles hot au Syllogisma mit singuläre Aussaga bildet, wie oba s allererschde Beispiel belegt. Sodde singuläre Aussaga hänt als Subjekt a Individuum wie zom Beispiel Sokrates; eba den Nama hot er gern als Muschder-Individuum benützt. Individua hot der Aristoteles als odeilbare Term en der Eizahl definiert. Fir Individua ond singuläre Aussage hot er aber koi extra Syllogischdik entwigglet. Er hot nemlich d Indivdua als normale Term eigschduft und se en indefinite Aussage eigsetzt, bei dena koi Pronoma 'jeder' oder 'koi' oder 'irgendoin' meh vornadra stoht. Ond no hot er en ama Nochsatz, den ma fascht iberliest, den singulära Syllogismus mit indefiniter Prämiss oifach gleichsetzt mit am Syllogismus "Darii" mit ara partikulär affirmativa Prämiss. A Formel fir d singulära Aussaga ond den Syllogismus hot erschd der Giuseppe Peano entwigglet für sei Klassenlogik; ond die hot ma no en d Mengenlehre übernomma, en dera seller Syllogismus a wichtiche Roll spielt. 

Noch dr assertorischa Syllogischdik hot der Aristoteles no a modale Syllogischdik entwigglet. En d Syllogisma hot er dort außer kategorische Aussaga au no sodde mit Modaloperatora 'notwendigerweis' ond 'möglicherweis' eigsetzt; in Formla dät ma se heit so schreiba: formula_3(AaB) ond formula_4(AaB) ond gnauso fir e, i, o. Außerdem hot er au no an Kontingenz-Operator davor gsetzt, fir dens koi eiheitlichs Symbol geit. Dui modale Syllogischdik isch zemlich omfangreich ond goht über 14 Kapitel und hot iber hondert modale Syllogisma. Se isch au reacht kompliziert ond et so oifach zom Interprediera. S gibt viele Versuach, seine modale Syllogisma logisch gnau in Formla mit Modaloperatora zfassa. Siebzig Johr lang hot ma se ausgiebig analysiert ond no a Resümee zoga: "D modale Logik vom Aristoteles isch fir d logische Forschong em 20. Johrhondert bis heit a Rätsel".

D hypothetische Syllogismen stammet aus dr stoischa Aussagenlogik. Dr Stoiker Chrysipp hot nemlich s erschd Mol aussagalogische Regla als Syllogisma formuliert, ond zwor fenf Stick onder am Nama "Obeweisbare". Domit hot er saga wella, dass des in seire Logik aussagenlogische Axiom send. Se hänt en de Prämisse lauder Aussagavariabla, aber koine Term-Variable wia d kategorische Syllogisma. Statt "obeweisbar" hänt no spätantike Logiger "hypothetisch" gsait, ond des isch no allgmein dr Nama fir aussagenlogische Syllogismen worra. S gibt aber scho Vorforma en der "Topik" vom Aristoteles, nemlich vier Schlussregla fir d dialektische Argumentatio, dena ma em Middelalder ladeinische Nama geh hot. Dr Chrysipp hot aus dena frei formulierde Vorforma no präzise, formelhafde Syllogisma gmacht, dia ma vollends leicht in aktuelle Formla ibersetza ka. 

D fenf hypothetische Syllogima hot ma no anonym weidertradiert ond au durch andere Beispiel erweidert. Se send no au en moderne mathemadische Aussagalogik aufgnomma worda, zerscht vom George Boole.


</doc>
<doc id="63472" url="https://als.wikipedia.org/wiki?curid=63472" title="Narrenmesse">
Narrenmesse

Als Narremess (au „Hästrägermess“) wèrd e remisch-kadolische heilige Mess bezeichned, die èn dr Zeid vo dr schwäbisch-alemannische Fasnet mit Åkläng am fasnetliche Brauchdum gfeirat werd.

Bei schier alla Landschaftsdreffe vo dr Zènft fènded am Obad odr Morge vor am Narresprong èn dr örtliche Kèrch en Häsdrägergoddesdienschd statt. D Liturgie vo dr Mess kôô dann folgende Bsonderheida aufweisa:



</doc>
<doc id="63476" url="https://als.wikipedia.org/wiki?curid=63476" title="Armin Lang">
Armin Lang

Dr Armin Lang (* 26. März 1928 en Holzkirchen (Oberbayern); † 12. Mai 1996 en Schduagert) isch a deutscher Fernsehproduzent ond Synchronsprecher gwea.

Bekannd worra isch dr Armin Lang mid "Äffle und Pferdle", ama Werbetrenner, des isch a klois Trennschdickle zwischa oinzlne Werbonga mo n r fir da Siddeitsche Rondfonk (heid hoißd r Siweschtrondfonk) produziert hot. Drvo hod s 1500 Folga gea. Gschbrocha hod r d Texd au.

R hod au Driggfilm gmachd.

Nach seim Dod hod sei Soo dia Serie weidr gmachd, zsemma mid am Heiko Volz ond em Volker Lang.










</doc>
<doc id="63477" url="https://als.wikipedia.org/wiki?curid=63477" title="Saint-Maurice VS">
Saint-Maurice VS

Sankt Moritz (uf französisch offiziell: Saint-Maurice; i de frankoprovenzalische Mundart [a ʃɛ̃ muˈri]); dr alt dütsch Name "Sankt Moritz" wird hüt chuum me pruucht) isch e Munizipalgmeind im Bezirk vo Sankt Moritz im Kanton Wallis i dr Schwiiz. Ane 2013 isch di ehemoligi Nochbrgmeind "Mex" zu Sankt Moritz cho.

S Gmeindgebiet goot vo dr Roone, wo au d Kantonsgränze zum Kanton Waadt bildet, bis uf d Bärge linggs vom Roonetaal ufe. En Felse macht bi Sankt Moritz s Taal ganz äng, d Roone flüsst dört dur en Schlucht und d Ysebaan hed en Dunel. D Autobaan goot bi Sankt Moritz über d Roone und den uf em Biet vo dr Waadtländer Gmeind Bex grad au dur en Dunel.

Im Taalbode a dr Roone hed dr Barthélémy-Bach e mächtige Schuttfächer gschaffe, wo dr grösser Deil zu Sankt Moritz ghört, dr chlyner uf dr Südsyte zu dr Nochbergmeind Evionnaz. Dr Bärgbach chunt vo dr Oschtflanke vo de "Dents du Midi" abe. Dr Oschtgipfel vo däm Bärgmassiiv, d "Cime de l'Est", isch dr höchscht Punkt vom Gmeindbann vo Sankt Moritz.

S Dorf "Epinassey" im Taal unde und d Dörfli "Mex" und "Les Planets" uf ere Terrasse oben a dr Felswand weschtlech vom Taal ghöre zu dr Gmeind. Zwüsche Mex und Sankt Moritz chunt dr Bach "Le Mauvoisin" us em Taal im Nordoschte vo de Dents du Midi abe, wo gröschtedeils uf em Biet vo dr Gmeind Vérossaz ligt.

Bim hütige Sant Moritz hend d Kelte und denn d Röömer en Ortschaft gha, wo Acauno und spöter Agaunum ghäisse het. Die Schtell isch e wichtige Punkt a dr Stross vo de römische Provinze Gallie und Germaanie übere Bärnhardsbärg uf Itaalie gsi. D Röömer hend dört en Milidäärsposchte higstellt, und bi däm selle im schpoote dritte Joorhundert d Soldate vo n ere Legioon us Ägüpte wägen irem chrischtleche Gloube tödt worde sy. Zwe dervo, dr Felix und d Regula, sind s Taal z duruff und über d Innerschwiizer Bärge gflüchted und z "Turicum", also z Züri, und zwe anderi, dr Ursus und dr Victor, z "Salodurum", also z Soledurn vo de Röömer gfange gnoo und umprocht worde. Me hed drufabe d Märdürer vo Agaunum gsamthaft als di "Thebäischi Legioon" vereert. Ire Houptme, dr Mauritius, isch als Häilige beliebt gsi, sid dr Walliser Bischof Theodor syni Gebei im schpoote vierte Joorhundert under em höche Felse bi Agaunum fyrlech no einisch begrabe het. Zu dr Chille mid em Grab sind sider ganz vil Pilger cho.

Dr Chünig Sigismund vo Burgund hed ane 515 a däre Schtell s Chloschter Sankt Moritz gründet, wo sid em ölfte Joorhundert psunders vo de Graafe und Herzöög vo Savoie understützt worden isch. Das Chloschter isch s eltischte, wo s sid em früene Middelalter oni Underbruch bis hüt git. Sid em nüünte Joorhundert hed me n em Ort bim Chloschter "Saint-Maurice d’Agaune" gseit.

Wo d Walliser am Ändi vom Middelalter s Biet bis an Gämfersee eroberet hend, isch uf Sankt Moritz d Regionaalverwaltig mid em Landvogt hichoo. Sid 1815 isch Sankt Moritz e Gmeind und Bezirkshouptort vom Kanton Wallis.

Im zwöite Wältchrieg isch uf de Bärge ringsume eini vo de grosse Feschtige vo dr Schwiizer Armee ygrichtet worde, d "Feschtig Saint-Maurice". Hüt isch das es milidäärgschichtlechs Dänkmool vo dr Schwiiz.

Mid dr alte Abtei und em Mauritius-Grab isch au dr äinzigartigi Chloschterschatz mid schöne und choschtbaare Sache us dr Antike und em früene Middelalter berüemt.

Z Sankt Moritz git s no es Schloss, e Chapälle höch i dr Felswand obe, es Kapuziinerchloschter und es Chloschter vo de Auguschtinerinne.

Quella: Bundesamt für Statistik 2005

Dr Üsländeraateil ischt 2010 bi 27 % glägu.

Dr Ggmeindspresident va Saint-Maurice ischt dr Damien Revaz (Stant Oktober 2017).

Bi dr Volchszellig 2000 heint vannu Iwonru 86,4 % Franzeesisch als Höiptspraach aagigää, 2,5 % Titsch, 3,3 % Talienisch und 7,8 % anneri Spraache.

Dr tradizionäll Tialäkt va Saint-Maurice gcheert zum Frankoprovenzalisch.



</doc>
<doc id="63478" url="https://als.wikipedia.org/wiki?curid=63478" title="Luzerner Fasnacht">
Luzerner Fasnacht

D Lozärner Fasnacht isch de grööscht Aalass e de Schtadt Lozärn und de Zentralschwyz, wo all Johr stattfendt. Si esch noch de Basler Fasnacht und vor de Bärner Fasnacht die zweitgrööscht Fasnachtsveraaschtaltig vo de Schwyz.

D Fasnacht foht am Schmotzige Donnschtig, em Donnschtig vor em Güdismäntig, aa. Met de "Tagwach" am Morge am föifi foht s Volchsfäscht e dr Altstadt aa. Es Boot mit em Brüeder Fritschi und synere Fritschifamilie fahrt uf em Vierwaldstättersee z Lozärn am Schwyzerhofquai y. De Brüeder Fritschi esch s imaginär Oberhoupt vo de grööschte und elteschte Zonft vo Lozärn, de "Zonft zu Safran", wo um 1400 gründet worden esch. Dr «Urknall», e rüüdig luuti Detonation, get de Guuggemusege und allne Fasnächtler s Signal zom Schreye ond Umecheibe.

De Fritschivater als Zouftmeister zu Safran empfoht de Brüeder Fritschi und gleitet ihne zom Fritschebronne uf em Chappuplatz. Begleitet wärded sie vo de Ehregescht, de Fritschifamilie (d Fritschene, die Frou vom Brüeder Fritschi, met em Narr, em Bajazzo, de Chendsmagd und de Puure) ond ou vo Harschthornblöser ond e paar Guuggene. Uf em Chappelplatz träffed sich denn die tuusige Fasnächtler, wo scho am Morge uf de Beine send, zom «Fötzälirääge» , wo us Millione vo Papierschnipsu beschtoht. D Papierschnipsu wärded us alte Telifonbüecher gmacht und sie sind i Seck mit je eim Explosivkörper abgfüllt. Die Seck, wo am Vortag hööch über em Chappelplatz aaprocht worde send, wärded zur Explosion proocht, sebald d Fritschifamilie bim Fritschibrunne ytroffen esch. D «Fötzäli» rägned denn uf d Mönschemängi abe. Nochhär foht s traditionelle Orangen­usrüehre rond om de Fritschibrunne aa. En Bsuecherrekord hets be de Tagwach 2017 mit 18'000 Teilnämere ggäh.

Am Nomittag vom Schmotzige Donnschtig fendt dr eerscht vo de beede groossen Omzüüg schtatt, wo vom Lozärner Fasnachtskomitee (LFK) organisiert wärded. Uf dr Omzugsschtrecki vo de Hofchele über d Seebrugg bis i d Nöischtadt presentiered sech d Zönft ond Gsellschafte vo de Schtadt Lozärn, Guuggemusige ond wyteri Gruppierige met Wäge, wo chlyni Bühnene droffe hend. So wärded aktuelli Ereignis us de Politik und Gsellschaft persifliert. Eisder hüüffiger gets aber ou Phantasie-Sujets drunder. Bi dene schtoht vor allem die handwärchlech Kunscht bim Bou vom Wage ond de Maske («Grende») im Vordergrund. E Groppe, wo fürs Intrigiere bekannt esch, send d Chrienser met em Bärnerwyb, em Wöschwyb oder em Techuböögg.

Rond vierzg offizielli, bim LFK registrierte, ond öppe nomol sövl inoffizielli Nummere wärded a de Lozärner Fasnachtsomzüüg zeiget.

De zweit wechteg Tag esch de Güdismäntig, wo s Glych esch we de tüütsch Rosenmontag. "Güdis" chonnt vo "Güdel" ond bedüütet Magesack, Buuch oder Wanscht. Dodemit isch gmeint, dass me sech am Güdismäntig und -zyschtig nomol de Buuch gfüllt, vor ab em Äschlimettwoch d Faschtezyt aafoht. De Tag werd von ere zweite Zonft treit, de "Wey-Zonft". D "Wey-Tagwach" fendt am sächsi schtatt. Urknall und «Fötzelirääge» gets am Mäntig nümme, aber es wyters Orangenusrüehre bim Chappelplatz. Am Nomittag fendt dr Omzug schtatt, wo bis uf ei Wage, de Wage vo de "Wey-Zonft" aschtell vo de "Zonft zu Safran," glych wie de am Schmotzige Donnschtig esch.
E wytere Höhepunkt vo de Fasnacht esch de «Monschtercorso» drufaben am Güdisziischtigobe. Bi dem nächtliche Omzug louffed alli Lozärner Guuggenmusige, wo sech im Dachverband vo de «Vereinigte» vo Lozärn zämegeschlosse hend, über d Seebrugg ond dur d Altstadt, em Zentrum vo de Schtroossefasnacht. D Reihefolg vo de verschidne Guuggenmusige esch traditionell schtrukturiert, denn die eltere Musige döffed wyter vore lauffe. Zeerscht die, wo im ene Jubiläumsjohr stönd, denn alli em Alter noo. Deby wärded keini odr nur ganz chlyni Wääge mitgfüehrt. Gröösseri hätted i de änge Altschtadtgasse kä Platz. S Monschter esch es einzigs wild-rhythmischs Dröhne vo de Bloos- und Schlagenschtrumänt, ond rondome tanzed e fröhlichi Mönschemängi. D Fasnacht hört met em Aafang vo de Faschtezyt, em Äschlimettwoch, also am Morge noch em Monschtercorso uuf.




</doc>
<doc id="63480" url="https://als.wikipedia.org/wiki?curid=63480" title="Rosemarie Bauer">
Rosemarie Bauer

D Rosemarie Bauer (* 16. April 1936 z Metzenga), ischt a deitscha Kunschtmolere ond Autorin, wo ondr andrem – meischdens zamma mit dr Doris Oswald – Gedicht em schwäbischa Dialekt vorfasst. 

D Rosemarie Bauer ischt am 16. April 1936 z Metzenga uff d Welt komma. Ihr erlernder Beruef ischt Kunschtmolere. Neabaher schreibt se noh, meischdens mit dr gleichaltriga ond us dr gleicha Stadt stammenda Doris Oswald, Gedicht em schwäbischa Dialekt ond illuschtriirt Kenderbiacher. Ihr erschda Lyrik-Voreffentlichong ischt em Johr 1958 rauskomma. Se ischt au Teilnehmere an dr schwäbischa Mundart-Akademii gwäa. 1986 ischt ihr erschts Buech uff Schwäbisch rauskomma: "Do lieg i ond träum". Beiträg vo sellra Frau send au en vorschiidene Antologiia, en Zeitschrifda, Zeidonga ond em Radio erschiina.


A Leseprob fendet mr em Ardikl "Schwäbische Schreibweisa vo professionelle Autora".



</doc>
<doc id="63483" url="https://als.wikipedia.org/wiki?curid=63483" title="Doris Oswald">
Doris Oswald

D Doris Oswald (* 9. Januar 1936 z Metzenga), ischt a deitscha Humorischdin ond Autorin, wo ondr andrem – meischdens zamma mit dr Rosemarie Bauer – Gedicht em schwäbischa Dialekt vorfasst. 

D Doris Hauber ischt am 9. Januar 1936 z Metzenga uff d Welt komma. Mit ihrer Heirat hot se da Familianama vo ihrem Moo, Oswald, ognomma. Dr Doris Oswald ihr erlernder Beruef ischt Kaufmennische Ogschdellde. Neabaher schreibt se noh, oft mit dr gleichaltriga ond us dr gleicha Stadt stammenda Rosemarie Bauer, Gedicht uff Hocheitsch ond em schwäbischa Dialekt. Selle zwoi ihr erschdr Lyrik-Band em schwäbischa Dialekt ischt em Johr 1986 rauskomma: "Do lieg i ond träum". Mit ihrer Schreib-Partnere hot Doris Oswald an dr Mundart-Akademii teilgnomma. Hin ond wiider ko-ma dui Frau au en dr Sendong »Radiolaube« em 4. Programm vom Sidweschtrundfunk (SWR) heera.



A Leseprob fendet mr em Ardikl "Schwäbische Schreibweisa vo professionelle Autora".




</doc>
<doc id="63484" url="https://als.wikipedia.org/wiki?curid=63484" title="Karl Kurrus">
Karl Kurrus

Dr Karl Kurrus (* 25. Oktober 1911 z Ändinge; 6. Jänner 1993 ebedert) isch e dytsche Dialäktdichter gsii.

Dr Kurrus isch z Ändinge uf d Wält chuu un ufgwachse. No dr Volksschuel het er in sym Haimetstedtli ne chaufmännischi Lehr gmacht. No verschidene Aastellige, unter anderem in dr Ändinger Stadtverwaltig isch er schließli Stedtische Diräkter bi dr Stadtverwaltig vu Fryburg wore, wun er bis zue syre Pänsionierig anne 1976 gschafft het.

Iber sy Verhalte in dr Zyt vum Nationalsozialismus het dr Helmut Eitenbenz, Honorarkonsul un Altburgermaischter vu Ändige, anne 2011 bi me Feschtakt zum 100. Geburtsdag vum Kurrus gsait, dr Kurrus heb „keinen Hehl daraus gemacht, dass ihm in jungen Jahren der klare Blick versagt“ gsii sei. „Zeit seines Lebens hat er an dieser Lebensphase schwer getragen“. No dr Hochzyt mit dr Elisabeth Schwer isch er im Zweete Wältchrieg as Soldat yyzoge wore un an d Oschtfront chuu. Anne 1945 isch er in amerikanischi Gfangeschaft chuu. 

Scho as Soldat het er Gedicht uf Hochdytsch gschribe. Noch em Chrieg het er ab 1950 aagfange au uf Alemannisch z schrybe. Sy erschte Gedichtband, „Üs em Griagli“, isch anne 1969 erschine.

Näbe dr Täxt im Dialäkt het er au in verschidene Zytschrifte Artikel zue regionalgschichtlige Theme publiziert, unter anderem in dr Zytschrift „Schau-ins-Land“ d Abhandlig „Die Unschuldigen Kinder von Endingen, Christenmord 1462 und Judenverbrennung 1470“. Dodin untersuecht dr Kurrus d Hintergrind vun eme Eraignis in dr Gschicht vu Ändinge. Um 1470 sin drei Jude verbrännt wore, wu aagebli ne Chrischtefamilie umbrocht hebe. D Mumie vu dr „Uuschuldige Chinder“ sin in dr Ändiger Bfaarchilche bis anne 1967 ime Schryyn uusgstellt gsii. Wu dr Kurrus ufzaigt het, ass die Gschicht nit stimmt, isch dää Schryyn entfärnt wore. Sy Artikel het e wältwyt Echo gfunde, unter anderem in dr New York Times am 1. Oktober 1967. Anne 1988 isch die Abhandlig e wenig gchirzt in dr Ändinger Stadtchronik publiziert wore. Im nämlige Johr het dr Kurrus syni ganze Forschige zue däm Thema un d Reaktione druf in dr Prässe im Aigeverlag im e Buech uusebrocht. Im e Artikel vu 1991 iber d Gschicht vum Antisemitismus in dr Region un z Dytschland verwyst dr Walter Moßmann uf des Kapitel in dr Ändiger Chronik, kritisiert em Kurrus syni Wortwahl un haltet em vor: 

Dr Harald Noth wyst die Vorwirf in dr Online-Uusgab vu sym Dialekthandbuch zrugg un vermuetet, ass es e Zämmehang git mit dr Ussenandersetzige um s blant Chärnchraftwärch Wyhl, wu dr Moßmann uf dr Syte vu dr Gegner gsii. Dr Kurrus isch dodmol gege dää Protescht gsii un het vor allem stark kritisiert, ass dr Dialäkt as bolitisch Mittel bruucht woren isch. Ass d Atomchraftgegner sy Motto „S Eige zeige“ bruucht hän, het er nit welle zueloo.

Anne 1965 isch dr Kurrus Mitgrinder vu dr Muettersproch-Gsellschaft gsii un in dr Aafangszyt au Schatzmaischter.

Fir sy Theaterstuck „Heiliwog“ het dr Kurrus 1952 e badische Staatsbryys iberchuu. Anne 1988 het er z Colmer dr Oberrhynische Kulturbryys fir syni Verdienscht um di alemannisch Sproch iberchuu. Anne 1992 isch z Ändige s Karl-Kurrus-Archivstüble yygrichtet wore mit Mappe un Schrifte vum Kurrus un Bilder zue dr Haimetgschichtm wu dr Kurrus dr Stadt zue sym 80. Geburtsdag ibergee het. 

Am 6. Jänner 1993 isch dr Kurrus im Alter vu 81 Johr gstorbe.

In syre Haimetstadt isch e Stroß noch em Kurrus gnännt wore.









</doc>
<doc id="63486" url="https://als.wikipedia.org/wiki?curid=63486" title="Verband Oberrheinischer Narrenzünfte">
Verband Oberrheinischer Narrenzünfte

Dr Verband Oberrheinischer Narrenzünfte (V.O.N., alemannisch "Verband vu Oberrhynische Naarezimft") isch e Verband vu Naarezimft vu dr Fasnet z Bade un isch no dr VSAN dr zweeteltscht Verband vu Naarezimft. Är isch anne 1937 in dr Harmoniesääl z Fryburg grindet wore. Vu 1948 bis 1954 het er "Verband badischer Narrenzünfte" ghaiße.

D Mitgliderschaft isch – wie d Fastnetstradition im Verbraitigsbiet – vylgstaltig un goht vu chlainere derflige Naarezimft mit ere ainzelne Heesdregergruppe bis zue stedtische Dachverbänd wie z Ämmedinge, z Fryburg, z Rhyfälde, z Schopfe, z Dodtnau, z Wäär, z Wyyl oder z Zäll, wu alli e Hufe Naaregruppe un Clique umfasse.

Dr Verband isch in Form vun eme yydraite Verain organisiert. Gschäftsfierende Vorstand (Naaremaischter) isch dr Klaus-Peter Klein vu Wyyl am Rhy.

Dr Verband dailt sy Verbraitigsbiet in sechs „Vogteie“ yy:

D Vogteie un dr Gsamtverband dien regelmäßigi Naaredräffe veraastalte. D Verbandszytschrift "Oberrheinischer Narrenspiegel" chunnt zwaimol im Johr uuse.

Dr Verband bedrybt s 1976 ufgmacht Fasnetsmuseum "Oberrheinische Narrenschau" z Känzinge.

"Ainzelfigure" wären in dr Tabelle kursiv dargstellt. E Dail Zimft hän zue dr gnännte Figure au no Zumftfigure wie Naareneltere, Naarebittel, Fasnetuusruefer un derzue Zumftret/Elferret, Danzgruppen, Theatergruppe, Fanfarezig, Guggemusike, Naarekapelle un anderi Musikgruppe.

D Grindigsjohr, wu aagee sin, sin d Grindigsjohr vum hitige Verain. Vylmol sin ainzelni Naaregruppen elter oder jinger wie dr Verain.




</doc>
<doc id="63487" url="https://als.wikipedia.org/wiki?curid=63487" title="Friedel Scheer-Nahor">
Friedel Scheer-Nahor

D Friedel Scheer-Nahor (* 1956 z Fryburg) isch e dytschi Germanischti un Autori.

D Friedel Scheer isch z Freiamt ufgwachse, wu ihri Eltere ne Buurehof ghaa hän.

Noch em Abitur het si ab 1977 an dr Katholische Fachhochschuel Nordrhy-Weschtfale z Köln Sozialpädagogik studiert un het anne 1981 mit em Diplom abgschlosse. Derno het si aafangs z Köln as Sozialpedagogi gschafft un derno zwai Johr z Melle gwohnt. Wu si Mitti 1980er Johr uf Fryburg chuu isch, het si kai Stell as Pedagogi gfunde un het derno derno bi dr Universitet Fryburg im Rektorat un ab 1988 bim Badische Werterbuech as Sekretäri aagfange. Syterhär schafft si dert halbdägig. Si het si 1992 fir Germanischtik un Volkskund an dr Universitet Fryburg yygschribe un dert anne 1999 mit ere Magischterarbet iber „Hebraismen im Badischen Wörterbuch“ abgschlosse. Fir dr viert Band vum Badische Werterbuech het si ab em Buechstab S au sälber Wortartikel gschribe.

Vu 1993 bis 2006 het si fir di Badisch Zytig as freii Mitarbaiteri gschafft un vor allem fir dr Lokaldail Artikel gschribe. Fir di „Badisch“ het si au um d Bfingschte 2000 e 10-dailigi Serie vu Artikel iber Dialäkt z Bade gschribe, wu im Spotjohr 2000 furtgsetzt woren isch mit ere Artikelserie iber alemannischi Dialäkt z Bade, wu unter anderem uf Umfroge unter Läser basiert hän. Au um d Bfingschte 2001 isch nomol eso ne Serie in dr „Badische Zytig“ vun ere publiziert wore. In dr „Badische“ het s kai Furtsetzig mee gee, derfir het d Scheer-Nahor aber zwische Dezämber 2004 bis Merz 2006 in dr „Badische Buurezytig“ nomol Artikel gschribe mit Ergebnis vu sonige Läserumfroge.

Anne 2006 isch si Gschäftsfiereri vu dr Muettersproch-Gsellschaft wore. Dert luegt si no dr Internetsyte, organisiert Veraastaltige, ibernimmt d Korreschpondänz un git d Mitgliderzytschrift „Alemannisch dunkt üs guet“ uuse.

Zäme mit em Rudolf Post, em ehmolige Bearbaiter vum Badische Werterbuech, het si fir d Muettersproch-Gsellschaft s „Alemannische Wörterbuch für Baden“ verfasst, wu anne 2009 uusechuu isch.

Syt aafangs 2017 isch d Scheer-Nahor aini vu dr Autore vu dr alemannische Kolumne „Lueginsland“ in dr Badische Zytig.

Si isch ghyrote mit em Fotochinschtler Ari Nahor. Si hän zäme ne Suhn un wohne z Brysach.




</doc>
<doc id="63488" url="https://als.wikipedia.org/wiki?curid=63488" title="Flüeli-Ranft">
Flüeli-Ranft

S Fliäli (oi Fliäli-Ramft) isch än Oord im Kanton Obwaldä und gheerd zur Gmäind Sachslä. Wills guäd zwäihundert Meter heecher liid als ds Dorf Sachslä, hend friäner d Liit vom Dorf dänä vom Fliäli oi "d Bärger" gsäid.

Dr Orts-Chärn vom Fliäli gilt als «Ortsbild vo nazionaler Bediitig».

Bekannt isch s Fliäli vor allem wäg em Bruäder Chlois, wo hiä 1417 uf d Wäld cho isch, hiä gläbd hed und sich 1467 als Äinsidler i d Melchaaschlucht, i "Roift" (niiwer oi z Obwaldä "Ramft" oder "Ranft"), zruggzogä hed. Gschtorbä isch är 1487. Sis Grab isch z Sachslä unnä, s Fliäli und dr Roift sind aber wichtigi Pilgerschtett. D Zälle, wo im d Obwaldner Regiärig 1468 hed la buiwä, cha mä bsuächä.

Äs markants Gebiiw im Fliäli isch s Hotäll «Paxmontana» (churz äifach oi «s Pax», wo 1896 als Nobelhotäll und Kuirhuis «Ninalphorn» ereffned wordän isch.



</doc>
<doc id="63489" url="https://als.wikipedia.org/wiki?curid=63489" title="Schnabelweid">
Schnabelweid

Schnabelweid isch de Name von ere wüchentliche Sändig vo Radio SRF 1.

D Sändig, wo alig am Dunnschtigaabig usgstrahlet wird, faht nach de Nüüni-Nachrichte aa und duuret e knappi Schtund, und ires Thema isch d Wält vo de Dialäkt vo de Dütschschwiiz. Es sind Läsige vo Mundartautore oder Lieder vo Mundartsänger deby, aber au anderi Gschichte und Byträg zur Mundartkultur und -forschig. Nach eme lengere Hauptbytrag chömed chlineri Sache us eme «Briefchaschte» dra, vor allem Erchläärige vo Nääme. Im Morgeprogramm vo SRF 1 und de SRF Musigwälle wärded churzi sogenannti Satellite usgschtrahlet, zum mit de Byträg nid numen es isolierts Sparteprogramm z haa.

Näbe Sache vom Schwiizerdüütsch bringt d Schnabelweid glägentlech au öppe Bricht über anderi Sproochregioone vo dr Schwiiz – so wie s Rätoromanische – und us Sproochpiet im Ussland.

D Mundartredaktore Markus Gasser und Christian Schmutz stelled d Byträg, wo vom ene Radiomoderator oder ere Moderatoorin ygleitet wärded, zäme und schtönd für Aafrage vom Publikum zur Verfüegig. 

De langjährig Redakter Christian Schmid het d Sändereihe 1991 gründet. Sie het am 1. Dezämber 2016 mit ere Livesändig s 25-jährige Beschtah gfyret. Z Gascht isch under anderem de Bärner Mundartautor Pedro Lenz gsi.

I de Sändig vom 16. März 2017 hät d Schnabelweid öber di alemannisch Wikipedia prichted.



</doc>
<doc id="63492" url="https://als.wikipedia.org/wiki?curid=63492" title="Bahnstrecke Turgi–Koblenz–Waldshut">
Bahnstrecke Turgi–Koblenz–Waldshut

D Baanschtreggi Turgi–Choblez–Waldshuèt isch am 18. Auguscht 1859 vo dè Schwizerischè Nordoschtbaan (NOB) eröffnet worrè. Si füürt vo Turgi im Kanton Aargau übber Choblez i s südbaddische Waldshuèt. D Baanschtreggi Turgi–Choblez–Waldshuèt isch diè èrscht Ysèbaavobindung zwǜschè Dütschland un dè Schwiz. Z Turgi bschtòt d Möglichkeit, uff d Baanschtreggi Baadè–Brugg(–Aarau) umzschtygè un z Waldshuèt bschtòt Aaschluss a d Hochrhybaan vo dè Dütschè Baan.

Ab èm Choblezer Baanhof exischtyrèd zwei witteri Streggè: diè am 1. Auguscht 1876 uffgmachti Streggi übber Eglisau un Bülach gu Winterthur sowiè diè am 1. Auguscht 1892 uffgmachti Streggi gu Stei-Säckingè.

D Entschtehungsgschichtè fangt zwei Johr vor dè Eröffnung vo dè Spanisch-Brötli-Baan i dè Schwiz aa. 1845 isch è Delegation uss Züri nõch Baddè chò, um bi dè Konzessionsvogaab vo dè Ysèbaaschtreggi Basel–Waldshuèt mitzvohandlè. Si het vor allem ein vo dè Wäg in Richtung Züri bosityv beyflussè söllè. Annedubaki isch dè Flussübbergang (übber d Aarè) abber no im Berych vo Döttingè vorgsää gsi. Diè Unteri Aardalbaan isch als Vobindungsschtreggi für d Zuèfaart zuè dè dõmòlig brojèktyrtè Splügè- odder Lukmanier-Baan denkt. In Züri hèt mò allerdings s Gotthard-Brojèkt favorisyrt. Trotzdèm isch 1847 è Lukmanièr-Brojèkt gnemigt worrè, so dass è Übberykumpft «zwecks Gründung von èrè Lukmanièr-Baangsellschaft» zschtand chò isch. Dõ isch d Choblezer Rhybrugg gnau richtig gsi. Doch nõch 1861 hèt au bi dè NOB s Gotthard-Brojèkt mee Zuèschtimmung chriègt, dõdegegè isch Splügè-Vorhabbè i dè Aktèschränk glandet.

D Streggi hèt ideal i s Netzkonzèpt vo dè NOB basst, sèllèwäg isch dè Aaschluss a s baddische Ysèbaanetz ooni witteri Konkurrenz möglich gsi. Uss dèm Grund isch d Streggi asè aaglait worrè, dass d Züüg ooni Faartrichtungswèchsel vo Basel nõch Züri hèn vokeerè chönnè. Au steigungstechnisch isch dè Wäg übber s Untere Aaredal ideal, isch es doch èn natürlichè Juradurchschtich vom Mittlerè Aarèdal zum Hochrhydal. Dè am 26. Auguscht 1857 in Karlsruhe abgschlossene Vodraag hèt è Gültigkeitsduèr vo 99 Johr ghaa (1956 rüggwürkend 1950 durch èn neuè Vodraag ersetzt). Dè Vodraag lait è maximali Stygung vo 12 Bromille un drei däglichi Zugpärli fescht. Sèlli drei Zugpärli söttet nõch Möglichkeit Aaschluss a d Züüg vo dè beidersitigè Hauptbaanè haa. Als Frischt für s Fèrtigmachè isch dè 1. Mai 1860 gsetzt worrè. Sèlli Frischt hèt mò unterbiètè un d Streggi am 18. Auguscht 1859 in Bedryb nää chönnè. D Streggi isch eischpurig uusgfüürt worrè, bi dè Blaanung un bim Bau isch scho druff gachtet worrè, dass èn doppelschpurigè Uusbau möglich gsi wär. So sin d Dämm, d Bachdurchläss, d Dunnel un Bruggè für zwei Gleis uusglait worrè, nu dè Obberbau isch einschpurig uusgfüürt worrè.
D Streggi isch wegè m Kollèmangel un dè stygendè Kollèpriis wôrend èm Zweitè Wältchrièg elegtrifizyrt worrè. Dè elegtrische Bedryb zwǜschè Turgi un Choblez isch am 14. Oktobèr 1944 uffgnõ worrè. Dè Abschnitt zwǜschè Choblez un Waldshuèt isch allerdings èrscht 1999 elegtrifizyrt worrè.

Am 8. Auguscht 2011 sin bi nèrè Streifkollision èn NPZ-Pendelzug un ènèrè Lokomotyv im Baanhof Döttigè zwei Personè schwèr un 20 witteri lycht voletzt worrè. D Lokomotyv Re 6/6 11666 isch stark bschädigt worrè, isch abber im Gegèsatz zum Stüèrwagè vom NPZ nit entgleist. Dè Trybfaarzüügfüürer vom Regionalzug hèt bi dè Wègfaart uss èm Baanhof è Gruppèuusfaarsignal übberfaarè, wo nu mit Integra-Signum gsicherèt worrè isch. Dè Baanhof Döttigè isch nõch èm Uufall mit dè Zugsicherung ZUB uusgrüschtet worrè.

D Eigèdumsgränz zwǜschè dè Schwizerischè Nordoschtbaan (hüt SBB Infra) un dè Großherzoglich Baddischè Staatsysèbaan (hüt DB Netz) lyt i dè Mitti vo dè Rhybrugg Waldshuèt-Choblez, wo au d Landesgränz volauft. D Brugg ghört als Bauwärch ebbèfalls halb-halb dè beidè Baan-Gsellschaftè. Dè nördliche Deil vo dè Brugg un s nördliche Widderlager sin im Bsitz un i dè Voantwortung vo dè dütschè Gsellschaft, wôrend dè südliche Deil un das s südliche Widderlager im Bsitz vo dè Schwiizer Gsellschaft sin. Sèlli Bsitzvohältnis stellèd è Bsunderheit dar, well übblicherwys d Eigèdumsgränz zwǜschè Baangsellschaftè in odder uumittelbar vor èm Baanhof odder ènèrè Diènschtschtation, abber nit mittè uff èrè Streggi.

Uumittelbar nõch èm Baanhof Turgi gòt d Streggi in èrè ängè Kurvè in nördlichi Richtung un übberquert uff èrè Steibrugg mit drei Bögè d Limmet. Aaschlièssend folgèd èn Damm un èn Yschnitt. Zwǜschè dè Baanhööf Siggèthal-Würèlingè un Döttigè lyt èn öppè füüf Kilometer langè, graadlinnigè Abschnitt, wa i dè Schwiz ehnder nit normal isch. Au d Stationsdischtanz vo 6,6 Kilometer isch relativ lang. An sellèm Streggèabschnitt git s zwei Gleisaaschlüss für s Zwilag (Zwischèlager Würèlingè) un s Chèrnchraftwärch Beznau. Dè Baanhof DöttigÈ hèt zwǜschè 1897 un 2002 dè Nammè "Döttigè-Chlingnau" drait, wellè 2002 durch d Eröffnung vo dè Halteschtell "Chlingnau" 1 km witter im Nordè übberflüssig worrè isch.

Zwǜschè Döttigè un Chlingau folgt d Streggi enèm Bord am rächtè Aaredalrand un somit im natürlichè Gländevolauf. Au d Yfaartskurvè uff Choblez iè isch zimli äng un lòt nu è Gschwindigkeit vo 40 km/h zuè. Dè Streggèabschnitt Turgi–Choblez isch für è Achslascht vo 22,5 Tonnè, èm Metergwicht vo 8 Tonnèmeter un dõdemit für d Streggèklassè D4 zuèglõ. Nõch èm Baanhof Choblez füürt d Streggi durch de düèfè Yschnitt vom Apelööbach bim öppè 350 Meter hochè Frittel-Buggel un stygt dõdeby mit 12 Promille (1,2 %) bis zum 181 Meter langè, bogèförmigè Choblezer Dunell aa. Dè dirèkt denõch folgende südliche Brüggèdamm übberquert uff ènèm Viadukt mittè im Dorfzèntrum èrscht d Baanschtreggi nõch Eglisau–Winterthur un öppè 150 Meter witter d Kantonsstrõss. Aaschlièssend übberquert d Streggi uff eini vo dè älteschtè erhaltenè Ysèbaabruggè vo Europa, dè 190 Meter langè Choblezer Rhybrugg, dè Hochrhy. Druff folgèd no dè nördliche Baandamm barallèl zuè dè Hochrhybaan un dè Baanhof Waldshuèt. Uff èm Streggèdeil Choblez–Waldshuèt isch d Achslascht mit Rüggsicht uff d Rhybrugg uff 18 Tonnè un d Meterlascht uff 5 Tonnenmeter beschränkt, wa dè Streggèklassè B1 entschpricht.

D Streggi hèt drei grösseri Kunschtbautè:


Diè drei Zwischèstationè Siggèthal, Döttigè un Choblez hèn identischi EG, wo au no bauglych mit dè im sèlbè Johr erschtelltè Baanhof vo Rupperschwil (Streggi Brugg–Aarau) sin.

Dè Baanhof vo Turgi isch bis zu sim Umbau 1994–97 èn Keilbaanhof gsi, dört chunnt d Volängerig vo dè Spanisch Brötli Baan uff èm Abschnitt Baadè-Brugg mit dè Streggi vo Waldshuèt hèr zämmè.

Dè Baanhof Siggèthal-Würèlingè hèt dank im 1912 bautè Zemèntwärch Siggèthal, wo hüt zu Holcim ghört, è zimli grosses Güètervokeersuffchò. Dè Baanhof isch usserhalb vo dè eigèntlichè Sidlung baut worrè un drait sit 1904 èn Doppelnammè. Dè wègèm Baanhof entschtandene Ortsdeil "Siggèthal-Station" (mit eigner Boschtleitzaal) lyt deilwys uff èm Gemeindegebièt vo Würèlingè un uff sèbbèm vo Untersiggèthal. S EG isch 1909 umbaut worrè.

Dè Baanhof Döttigè hèt zwǜschè 1897 un 2002 dè Doppelnammè "Döttigè-Chlingnau" ghaa. Aalässlich vo sim Umbau nõch RV05 hèt er s Rampègleis volorè, s Gleis 1.

D Halteschtell Chlingnau isch am 14. Dezembèr 2002 offizièll ygweiht worrè. D Inbedrybnaam hèt am 15. Dezembèr 2002 stattgfundè. Für d Halteschtell isch uff èm Planum vom zweitè Gleis èn 220 Meter langè Perron baut worrè. D Bauzit hèt 10 Wuchè bedrait, sèll chunnt dè Èrschtuusschtattung vom Programm „Facelifting Regionalbaanhööf“ glych. Vo dè Gsamtköschtè vo öppè 1 Million CHF sin 40 % vom Kanton Aargau un dè Gmeind Chlingnau drait worrè, diè reschtlichè 20 % vo dè SBB. Dè Gemeindeaadeil isch i dè Abschtimmung im Novembèr 2001 mit 62 % Jò-Stimmè aagnõ worrè, s Referendum im März 2002 sogar mit 64 % Jò-Stimmè.

Dè Choblezer Baanhof isch in vokeersgünschtiger Laag südlich vom eigèntlichè Dorf baut worrè un isch sit èm Eröffnè vo dè Streggè gu Eglisau–Winti un Stei-Säckingè–Basel èn Chrützungsbaanhof. Dõ hèt diè Schwiizerischi Nordoschtbaan au è chlyns Lokomotyvdepot hèrrègschtellt. Für d Ywooner vo Choblez isch d Laag vom Baanhof ugünschtig, sèllèwäg isch a dè Streggi gu Zurzi–Eglisau 1997 d Halteschtell "Choblez Dorf" ygrichtet worrè. Sèlli Station lyt in unmittelbarer Nôchi zu dè Rhybrugg vo dè Streggi uff Waldshuèt. Uff dè Streggi Choblez–Laufèburg AG isch dè Personèvokeer uff d Strõß volagerèt worrè.

Dè Waldshuèter Baanhof isch als Gränzbaanhof vo sèllèrè Streggi glychwohl Zollschtation un isch uss sèbbèm Grund meefach erwiterèt worrè. D Personèzollkontroll isch vom schwiizerischè Gränzpersonal bis 2008 z Waldshuèt durrègfüürt worrè. Mit dè Yfüürung vom Abchò vo Schengè isch d Personèkontroll wègkait, deklarationspflichtigi Warè sin abber wiè suscht au dõ z vozollè. Dè Baanhof vo Waldshuèt hèt ebbèfalls langi Zit è Baanbedrybswärch ghaa.

Dè Transitgüètervokeer übber d Rhybrugg isch 1991 ygschtellt worrè, dè lokale Güètervokeer hèt 2001 koschtet.

D Streggi Baddè –Choblez (CH)–Waldshut (D) drait diè dütsch Kursbuèchnummèrè 730.4.

Uff dè Streggi gildèt durchwäg dè Halbschtundètagt, woby d Züüg jewyls stündlich nõch dè glychè Deschtination vokeerèd. S git je ei stündlichs Zugpärli Baadè–Zurzi un Baden–Waldshuèt (beidi als S27) sowiè è Zugpärli Waldshuèt–Bülach–Winti (S41), wo z Choblez è Spitzkeeri macht. Alli Zugpärli chrützèd glychzitig z Choblez, so dass immer èn schlankè Aaschluss für s Umschtygè bschtòt.

Ußerdèm vokeerèd uff sèllèrè Streggi meereri Güèterzüüg, wo vo allem s Zemèntwärch z Siggèthal bediènèd (zwei Züüg Zuèfuur, drei Züüg Abfuur). Ebbèfalls rollt dè zweit Güèterzug vom RBL uff Rekingè übber sèlli Streggi. Vom Baanhof Siggèthal-Würèlingè wörrèd au diè übbrigè Baanhööf un Aaschlussgleis bediènt.



</doc>
<doc id="63496" url="https://als.wikipedia.org/wiki?curid=63496" title="Centre-Val de Loire">
Centre-Val de Loire

Centre-Val de Loire ìsch a frànzeescha àdminischtràtiva Region ungfähr in dr Mitti vum Land, sidli vu Paris. Bis 2015 hat sa numma "Centre" gheissa.

Dr Fluss Loire fliasst vu Oschta har dur d Region Centre-Val de Loire, vorbii an dr Häuptstadt Orléans und wìtersch zur Region Pays de la Loire. Näbefliss wie Cher, Indre und Vienne cheme drzüè. In dara Region sìn aui d beriehmta Loire-Schlesser, wu zum UNESCO-Wältkulturerb ghèèra.

Dia Region isch 1956 grìnda worra. Bis 2015 hat sa numma "Centre" gheissa. Das ìsch a neutrala Nama wil sa üs drey historischa Provinza Berry, Orléanais und Touraine zamagsetzt worra ìsch.



</doc>
<doc id="63501" url="https://als.wikipedia.org/wiki?curid=63501" title="Tunnel">
Tunnel

Èn Tunell odder Tunellbauwärch isch è unterirdischs Bauwärch ähnlich von èrè Röörè, wo d Unterquerig vo Hinderniss wiè Bärg, Gwässer odder anderè Vokeerswäg diènt. Sèltener diènèd Tunell andrè Zwèck wiè èm Schutz vo dè Aawohner vor èm Strõßè- odder Schinnèvokeerslärm. Tunell zellèd zuè dè Ingenieursbauwärch.

I dè DIN-Norm "1076 – Ingenieurbauwerke im Zuge von Straßen und Wegen; Überwachung und Prüfung" sin Tunell unterhalb vo dè Èrd- odder Wasserobberflächi ligendi Bauwärch. Obberirdischi Yhuusungè vo Vokeerswäg mit mindeschtens 80 m Längi un Galerybauwärch geltèd ebbèfalls als Tunell. Unterführungè zellèd nõch dè Norm nit zuè dè Tunellbauwärch, wenn si in offner Bauwys hèrgschtellt worrè un chürzer als 80 Meter sin.

Dè Begriff "tunnel" isch zum èrschtè Mòl im früènè 15. Johrhundert im uffdaucht un hèt è drichterförmigs Vogelnetz benamst. S isch nit klar, ob dè Begriff vo odder stammè duèt. I dè 1540er Johr isch "tunnel" èrschtmòls für Röörè un i dè 1660er Johr denn für "unterirdischè Durchgang" vowendet worrè. Uss èm Änglischè isch dè Begriff zrugg is Französische chò un hèt dört s dèvor für unterirdischi Bauwerke vowendete Wort "mine" vodrängt.

Im Dudè wörd näbbè m Stichwort "dè Tunnel" au "s Tunell" als üblichè alemannischè Uusdrugg uffgfüürt. I dè Schwiz wörd "s Tunnel" mit eim "l" un zwei "n" bruucht.

Im Sprõchgebruuch isch d Vowendung als Neutrum i dè nördlichè Alemannia nu nò seltè, im Südè i dè Schwiz öfter aazdräffè. Diè am Aafang vom 20. Johrhundert no tǜpischi Betonung am Ènd wiè im Französischè isch witgehend dè Betonung uff dè èrschtè Silbè gwichè, mit Uusnaam vo Deilè vom alemannischè Sprõchruum, bsunders z Südtirol.

Näbbè dè Längi hèn Tunell diè folgendè Messgrößè:

Witerhy chönnèd alli Messgrößè aagää sii, wo für Wäg im freiè Glände gèltèd, wiè d Stygung odder dè Radius vo Bögè.

Vorläufer vo dè Vokeerstunell sin unterirdischi Be- un Entwässerungsschtollè, wo scho sit dè Antike baut worrè sin. Sit èm Aafang vom 1. Jahrdausend v. Chr. sin i dè voschidenè Staatè vom Oriènt Grundwasser durch Qanat erschlossen worrè, bi dènnè uff dè Linniè vo dè zuèkümpftigè Stollè senkrächti Schächt i d Dǜèfi dribbè un mitènand vobundè worrè sin. Èn Qanat hèt immer è lychtes Gefälle zuè nèrè Sidlung hèrrè. Dõdurch hèt unterirdisch s Grundwasser erschlossè wörrè chönnè un durch s Qanat zuè dè Sidlung gfüürt wörrè chönnè. Suscht het s glyche Grundwasser uss großer Dǜèfi unterhalb vo dè Sidlung uègholt wörrè müèsè. D Kanaaniter hèn z Megiddo scho èn 70 Meter langè Stollè i dè Fels gschlagè, wo-nè èn deggtè Zuègang zuè nèrè unterirdischè Zischternè ußerhalb vo dè Stadtmuèrè gwäärt hèt. 

Anderscht dè Tunellbau: Dõ isch d Linnièfüürung im sognanntè Gegèortvofaarè gmacht worrè. Dõdeby sin vom Uusgangs- un vom Èndpungt vom Tunell znägscht Suèchschtollè gschlagè worrè, wo èrscht nõch èm Uffènanderdräffè uff dè nötige Querschnitt erwiterèt worrè isch. I dè früèbronzezitlichè Sidlung Khirbet ez-Zaraqon z Jordaniè exischtyrt èn 200 Meter langè Tunell, an dèm sin Firscht sich d Suèchschtollè no guèt nõchvollziè lôn. Sini Datyrung i d Zit vor dè Vowendung vo Iisèwärchzüüg schint problematisch z sy. D Grychè hèn byschpillswys uff Samos für diè vodeggte Wasservosorgung um 530 v. Chr. dè 1063 Meter lange Eupalinos-Tunell baut. Unter m judäischè Könnig Hiskija isch ebbèfalls für d Wasservosorgung bi Belagerungè vo dè Gihon-Quällè zum Siloah-Weier z Jerusalem dè 533 Meter lange Hiskija-Tunell grabbè worrè. Èn öppè 150 v. Chr. gschlagenè 700 Meter langè Tunell nõch Qumran am Dotè Meer hèt ebbèfalls dè Wasservosorgung diènt. D Etrusker hèn diè wènniger spektakulärè zaalrychè "Cuniculi" gschaffè, sèll sin schmali Tunell, wo dè Wasserleitung, dè Drainage odder als Wasserreservoir diènt hèn. Scho im 6. Johrhundert v. Chr. hèn si i dè Albaner Bärg èrschti Strõßètunell baut. Bsunders d Römer hèn vill Tunellbautè uusgfüürt, drunter d Ableitung vom Fucino-See, èn 5623 Meter langè Tunell vo dè Mitti vom 1. Johrhundert. Vespasian hèt im Johr 77 uff dè Via Flaminia èn neuè Tunell durch dè Intercisa-Pass ("Furlo") bauè lõ. Bsunders bekannt isch èn Aquädukttunell im algerischè Bejaia us èm 2. Johrhundert n. Chr. durch dè römische Baumeischter Nonius Datus, wo in èrè Inschrift d Schwirigkeitè vom Gegèortvofaarè beschribbè hèt. Strõßètunell hèn d Römer nu z Italiè baut: Dè Architegt L. Cocceius Auctus hèn im Bürgerchrièg mit Sextus Pompeius 38/37 v. Chr. drei Tunell um Cumae un am Averner See baut sowiè zwei witeri zwǜschè Neapel un Puteoli, wo è Längi vo knapp 1000 Meter ghaa hèn. Uff dÈ Inslè Ponza isch èn Strõßètunell nõchwysbar. Uffgrund vo Rèschtè vo antikè Schachtbauwärch i dè Umgebung vo Dover gòt diè moderni Forschung devò uus, dass scho d Römer sich mit èm Gedankè von èm Ärmelkanaltunell nit nur theoretisch beschäftigt hèn.

Dè mitteleuropawit älteschte früèmittelaalterliche Wasserschtollè isch dè Stiftsarm vom Almkanal z Salzburg, wo dè Bruuchwasservosorgung vo dè Stadt diènt hèt un 1143 durch dè Mönchsbärg gschlagè worrè sin. Èn witerè Tunell, wo vomuètlich uss sellèrè Zit stammt, isch dè so daufte Fulbèrt-Schtollè am Laacher See, wo nõch 1164 baut worrè sin un èm Abbègò vom Wasserschpygel bi Hochwasser diènt hèt.

Nördlich vo dè Alpè hèts z Dütschland vor èm Zitalter vom Iisèbaabau nu vyr Tunell gää, wo-n-èm Vokeer diènt hèt. Zu sellnè zellt dè Dyrgartè-Tunell z Blankèheim i dè Eifel. D Yfüürung vom Schwarzpulver für d Felsschprengung hèt sit èm 17. Johrhundert Tunell dè Bau vo Kanälen realisyrbar gmacht, byschpillswys vom 157 Meter langè Malpas-Tunell für dè Canal du Midi (um 1680) un dè Schifffahrtstunell vo Weilburg a dè Lahn. 1708 isch mit èm Urnerloch bi Andermatt dè èrschte Tunell an èrè Alpèschtrõß (Längi 64 m) für dè Güèter un Personèvokeer baut worrè. S 1765 fèrtiggschtellte Sigmundstor z Salzburg mit èrè Längi vo 131 Meter isch dè älteschte Strõßètunell vo Öschterrych. Dè 1789 uffgmachte Sapperton-Kanaaltunell im Thames & Severn Canal z Ängland isch 3,5 Kilometer lang un hèt dè Transport vo Kollèfrachter zuèglõ. Dè 2869 Meter lange Norwood-Tunell z Ängland, wo 1775 uffgmacht worrè isch, git è witeres Byschpill ab. Durch dè vo 1842 bis 1847 baute 4880 Meter lange Mauvages-Tunell im Canal de la Marne au Rhin im Elsass sin Bötli un Schiff mit ènèm im Johr 1912 in Bedryb gnõènè elegtrischè Kettèschlepper treidlèt worrè. D Treidelyrichtung isch abber nimmi in Bedryb, well dè Kanaal übberwigend vo Freizitschiffer bruucht wörd.
Dè èrschte Vokeerstunell unter nèm Fluss isch unter dè Themsè z London zwǜschè Rotherhithe un Wapping vo 1825 bis 1841 mit enèrè Unterbrechung vo sibbè Johr erschtellt worrè. Nõch dè Uusrüschtung mit Liècht, Faarbaanè, Stègè un ènèrè Maschinnèaalaag für d Drainage isch er am 25. März 1843 für dè öffèntliche Vokeer freigää worrè. Für d Fußgänger isch er nu bis 1865 bruucht worrè, denõch isch sellè Thames Tunell vo dè East London Railway als Deil vo dè London Underground (zletscht East London Line) bruucht worrè.

Dè èrscht amrikanische Vokeerstunell unter nèm Fluss isch am 1. Januar 1869 z Chicago uffgmacht worrè. 1899 isch dè Stralauer Spreetunell z Bèrlin in Bedryb gnõ worrè. Am 7. Septembèr 1911 isch dè Elbtunell z Hamburg uffgmacht worrè.

Diè èrschtè Ysèbaatunell hèt dè George Stephenson uff dè Streggi Liverpool–Manchester 1826 bis 1830 baut. 1837 bis 1839 isch uff dè Streggi Leipzig–Dresdè bi Obberau dè èrschte Tunell von èrè Vollbaan uff èm europäischè Feschtland baut worrè. D Erfindungè vom Dǜnamit un dè Gschteinsboormaschinnè, wo mit Druggluft betribbè worrè isch, hèt dè Bau vo großè Gebirgstunell möglich gmacht.

Bemerkenswèrt isch dè 1882 unter m Col de Tende durrèdribbene 3182 Meter lange Col-de-Tende-Strõßètunell. Er isch dè èrschte Strõßètunell unter nèm Alpèpass un isch wòrschinlich zu sellèrè Zit dè längschte Tunell uff dè Wält gsi, wo für dè öffentliche Vokeer freigää worrè isch.

Tunell hèn au bolitischi un milidärischi Gschicht gschribbè: Gegè Ènd vom Zweitè Wältchrièg hèt diè dütsch Rüschtungsinduschtry èn Huufè Fertigungsschtättè in bombèsicher vomuèrti Vokeerstunell im Raamè vom so dauftè U-Volagerungsprogramm uusglagerèt. I dè 1960er Johr sin gheimi Fluchttunell us Oschtbèrlin un dè DDR nõch Weschtbèrlin un Spionagetunell im Gegèzug wôhrend dè Zit vo dè Bèrliner Muèr baut worrè. Wôhrend èm Viètnamchrièg hèt dè Vietcong i dè 1970er Johr èn Huufè Tunell bis i d Nôchi vo dè südviètnamesischè Hauptschtadt Saigon aaglait, i dènnè d Soldatè vo dè Vietnamesischè Volksbefreiungsarmee sich bi amrikanischè Luftaagriff un Patrouillè voschteggt hèn, Nôchschublager unterhaaltè un Vowundeti operyrt un pflegt hèn. Wôhrend èm Bosnièchrièg i dè 1990er Johr hèn diè bosnischè Truppè èn gheimè Tunell vo Sarajevo unter m serbischè Belagerungsring durrè baut, sellèwäg hèt èn bscheidenè Nõchschub organisyrt wörrè chönnè.

Tunell chönnèd nōch irem Gebruuch ydeilt wörrè. Sy chönnèd vo Schinnèfaarzüüg, Strõßèfaarzüüg, Wasserfaarzüüg, Fuèßgänger, Roorleitungè, Elegtrischè Leitungè odder Dyrli wiè Amphibiè bruucht wörrè.

Tunell für Vokeerswäg chönnèd ein-, zweischpurig odder meeschpurig sy. Tunell chönnèd im wèchslwysè Einrichtungsvokeer bedribbè wörrè. Zwei paralleli Röörè chönnèd wiè nè Tunellbauwärch aagluèget wörrè.
Luèg au bi Ysèbaatunell.
Ysèbaatunell diènèd in erschter Linniè dezuè, topografischi Hindernis z umgõ. Im Gegèsatz zuè Strõßèfaarzüüg chönnèd Adhäsionsbaanè nu minimi Steigungè übberwindè (Stygigsmaß öppè 1:33) un großi Bögè (Bogèradius öppè 300 m) befaarè, sèllèwäg cha s Trassee oft nit übber odder um d Hindernis ummègfüürt wörrè.

Bi Bärgbaanè wörrèd Keertunell für dè Höhègwinn vo dè Streggi bruucht, bi dènnè wörd d Streggi durch èn Tunell im Bärg künschtlich volängerèt wörd. Keertunell chömmèd bi extremè topografischè Vohältnis au bi Zaanradbaanè vor. 

Èn Einzelfall dürft dè 300 m lange Tunell uff dè Neubauschtreggi Mattschtettè-Rothrischt sy, wellè è Chäslager vor èm Dreck schützè duèt, wo vo dè Schnellfaarzüüg broduzyrt wörd.

Luèg au bi U-Baan.

Luèg au bi Strõßètunell.

Well Strõßèfaarzüüg größeri Stygungè wiè Schinnèfaarzüüg übberwindè chönnèd, hèt dè Bau vo Strõßètunell in größerèm Umfang èrscht bim Bau vo Autobaanè un anderè Schnellstrõßè aagfangè. Vorhèr sin Strõßètunell nu i dè Bärg aazdräffè gsi un meischtens nu è baar Meter lang gsi. 

Seit neuerer Zeit wird Tunnelbau aus Gründen des Landschafts- und Umweltschutzes betrieben. So wurde beispielsweise im Zuge der Bundesautobahn 4 westlich von Jena in Thüringen der 2014 in Betrieb genommene Jagdbergtunnel gebaut, um das ökologisch wertvolle Leutratal vom Autoverkehr zu befreien.

Suscht gits è baar Grüèbruggè, wo asè lang sin, dass si als Tunell gältè düèn.

Selli Tunellart wörd hauptsächlich in Städt bruucht. Dört diènèd Fuèßgängertunell hüüfig als Ersatz für Fuèßgängerübberfüürungè übber breiti Strõßè odder als Vobindung vo U-Baan-Stationè. Bsunders in Baanhööf wörrèd Personètunell aaglait. In Städt in kälterè Klimazonè git s größeri Netz us Fuèßgängertunell, welli Untergrundschtädt benamst wörrèd. Byschpill für Fuèßgängertunell sin d Berliner Fuèßgängertunell odder dè so daufte Eiertunell z Bad Kleinè.

Vobrecher un Gfangeni bauèd mitunter temporäri Tunell, um in è Bank yzbrechè, rächtswidrig Drogè unter Landesgränzè drunter wèg z transferyrè bzw. um ènèm Gfängnis z entchò. Mitunter wörrèd Schinnè glait, um dè Transport vo Uusbruch z erlychtèrè. Z Mexiko isch vor Johrè è motorisyrts Dreirad für è Transportmittel bim Uusbruch von èm Drogèboss bruucht worrè.

I dè Lamprèchtshöölè im Land Salzburg isch vor Johrzeent èn Tunell gschprèngt worrè, un spôter mit èrè iisernè Dürè voschlièssbar gmacht wörrè, um èm Siphong umgòò z chönné, wellè temporär dè drochène Wäg voschperrèt hèt.

In Städt wörrèd mitunter Tunell als Fuèßgängerberych aaglait, um ganzjöhrig aagneemi "Ussè"temperadurè vor Gschäftslokal z schaffè. I dè oschtkanadischè Stadt Montréal schützt è Sischteem vo Tunell vor dè großè Kälti im Winter.

Als "Kanaaltunell" (Schiffstunell) wörrèd Bauwärch bezeichnèt, mit sellè cha èn schiffbarè Kanaal unter Höger odder Büggel durrègfüürt wörrè. Bi dè Blaanung vo Kanääl wörrèd Büggel, wo nit mit èm Gländeyschnitt z übberquerè sin, wenn immer möglich mit èrè längerè Streggi uff glychblybender Höchi umgangè odder mit Schleusereiè übberschrittè wörrèd. Wo beides nit in Frõg chunnt odder für è sebbi Lösung è z großi Massèbewegung erforderlich wär, cha dè Bau von èm Tunell diè wǜrtschaftlich optimali Variantè sy. Kanaaltunell bildèt in Kanääl mit è baar Schleusèschtufè èn Abschnitt vo dè Scheitelhaaltung.

Kanaltunell sind meischtens für einschpurigè Vokeer uusglait. Vor beidè Portal sin uusreichendi Warterüüm un Signaalyrichtungè für d Vokeersregelung erforderlich. In è baar Tunell wörd dè Wasserwäg von èm Bankett übber m Wasserniveau begleitet, wa für Kontrollgäng un s Treidlè vo Kään diènt. Dè èrscht Kanaaltunell wörd im 17. Johrhundert für dè Canal du Midi baut.

Uuswaal vo langè Kanaaltunell


Dè einzige schiffbare Tunell z Dütschland isch dè 195 Meter lange Weilburger Schifffaartstunell a dè Laan, wo am 18. Septembèr 1847 in Bedryb gangè isch.

Tunell, wo durch Gebirge odder Bärg füürèd, chönnèd in "Scheiteltunell", seltner "Passtunell", un "Basistunell" ydeilt wörrèd.

Scheiteltunell benamsèd Bauwärch, wo übber ZuÈfaartsrampè erreicht wörrèd un meischtens unter ènèm Gebirgspass durrèfüürèd. Dõdeby isch dè högschte Pungt vom Vokeerswäg – d Passhöchi – mèngs Mòl im Tunell dinnè.

Byschpill für Passroutè mit Scheiteltunell:

Mit "Basistunell" wörrèd Tunellbauwärch benamst, wo ooni Rampè mit minimer Stygung durch è Gebirge füürèd, dõdefür wesèntlich länger un uffwändiger im Bau sin wiè Scheiteltunell. 

Byschpill für Basistunell i dè Alpè:

Scheitel- wiè Basistunell chönnèd zimli lang si, um d Höhèmeter a dè Zuèfaartè z minimyrè. Um d Vokeerswäg möglichscht leischtungsfähig z gschtaltè, sin meischtens Lösungè gwäält worrè, wo mit dè dõmòligè Technig graad no machbar gsi sin un a d Gränzè vo dè Finanzyrungsmöglichkeitè gschtoßè sin. Bi dè langè Tunell, wo nu mit dè Entwässerung nötigè Gfäll volaufèd, git s meischens kei guèti Entlüftung, well dè högschte Pungt vom Tunnel im Bärg lyg. Sèll füürt byschpillswys bim Furka-Basistunell zuè dè Bildung vo Nèbel, wo d Schinnè korrodyrè lõt, so dass si vorzitig uusduuscht wörrè müèn. Sicherheitstechnisch sin diè langè Tunell è bsunderi Herussforderung, well si oft in entlegènè Gebièt ligèd un d Rettungsdiènscht langi Anfaartswäg bi Störfäll im Tunell hèn. Im Mont-Blanc- un im Tauerntunell hèt s 1999 schweri Tunelbränd gää, welli Maßnaamè für d Vobesserung vo dè Tunellsicherheit nõch sich zogè hèn.

Unterwassertunell chönnèd für s Unterquerè vo Wasserflächè ygsetzt wörrè. Generèll sin Unterwassertunell koschtschpyliger als Bruggè, chönnèd dõdèfür abber größeri Dischtanzè übberwindè, wo selbscht Hängebruggè nimmi witter chömmèd. Bi Schifffaartswäg chönnèd Bruggé oft nu ygschränkt ygsetzt wörrè, well si d Schifffaart behindèrèd. Byschpill für Tunell, wo us Schifffaartsgründ a Stell vo Bruggè baut worrè sin, sin dè Holland- un Lincoln-Tunell zwǜschè New Jersey un Manhattan, sowiè dè Elizabeth-Tunell zwǜschè Norfolk un Portsmouth z Virginia.

Unterwassertunell chönnèd wiè Absènktunell baut wörrè, idèm vorgfertigti, zimli schwèri Elemänt is Wasser glõ wörrèd, wo einèwäg mitènand vobundè, abdichtet un leer bumpt wörrèd.

Dè Bau von èm Tunell isch koschtèintensyv un huufig è Hèrussforderig a d Ingenieurschunscht. Langi Tunell wörrèd üblicherwys vo beidè Seitè hèr im Gegèortvordryb baut, sèll gildèt vo allem i dè Bärg odder unter m Meer. Inzwǜschè git s Bauwärch, bi dennè èn Zwǜschèaagriff vo Bohrungè i diè uugfääri Mitti vom kümpftigè Tunell uus in beidi Richtungè startet wörd (als Byschpill dè Gotthard-Basistunell).

Dè Bau vo Tunell cha mò i dè gschlossenè odder i dè offenè Bauwys durrèfüürè. Bi dè gschlossenè Bauwys wörd d Hèrschtellung bärgmännisch i dè Neuè Öschtrychischè Bauwys mit Bohr- un Sprèngvordryb bezièungswys Baggeruusbruch odder maschinèll mit èrè Tunellbohrmaschinnè. Bim Tunellbau i dè offnè Bauwys wörrèd Tunellbauwärch in èrè offenè Baugruèb hèrgschtellt, welli aaschlièßend widder uffgfüllt wörd.

Bi längerè Tunell i dè Bärg un im Hochgebirge chunnt oft nu dè Gegèortvordryb, eventuèll ergänzt um witteri Vordryb vo Zwǜschèaagriff uus, als Bauwys in Frõg, um d Bauzit uff è wǜrtschaftlich sinnvolli Zitduèr z begränzè. D Grundlaag für èn erfolgrychè Tunellbau isch è präzisi Vomessung vom Tunell, wo baut wörrè soll.

Bim Bau vom Tunell wörrèd Lokomotyvè mit diselelegtrischèm Aadryb un optimalè Traktionseigèschaftè ygsetzt.

Bi nèm langè Tunell (mit graadlinigèm Streggèvolauf) wycht d Linniè vom konschtantè Gfäll scho dütlich von èrè Graadè ab. Sèlli Linniè lyt wèg dè Èrdchrümmung näherungswys uff eim Chrais mit èm Erdradius. D Abwychung vo dè Graadè bedrait uff 10 km Längi schu 8 m. 
Öppè ab 1 km langè Bauwärch isch sèllèwäg Höcheri Geodäsy nötig, um uusreichendi Gnauigkeit z haa. Dè feschtgeschtellte Vomessungsfääler bim Zämmèdräffè vo dè beidè je öppè 10 km langè Richtschtollè vom Simplontunell hèt öppè 22 Zentimeter uusgmacht.

Dè Bau vo Tunell isch zimli inveschtitionsintensyv. Asè schlaat z Dütschland èn zweischtreifigè Strõßètunell, wo bärgmännisch in mittelschwèrè Boddèvohältnis hèrgschtellt wörd, im Schnitt mit 20.000 Euro pro Meter z Buèch. Sèll isch nu èn Durchschnittswärt, wo nõch unnè, vo allem stark nõch obbè hy abweichè cha. D Uusschtattung vom Tunell machèd öppè 15 bis 20 Brozènt uus, zum Byschpill d Belüchtung, Notruèfsüülè. Näbbè dè zum Deil enormè Baukoschtè isch dè Unterhalt vom Tunell ebbèfalls zimli koschtschpillig. Im Schnitt wörd mit jöhrlich 180.000 Euro Folgekoschtè pro Kilometer Tunellschtreggi grèchnèt.

Dòmit Mènschè im Vordrybsschtollè Sicht un vonünftigi Luft zum Atmè bi akzeptabler Füèchti un Temperadur hèn, un au um us èm Bärg uusdrèttends Gas abzfüürè, isch Belüftung nötig, wo mit èrè a dè Stollèdeggi abghängti Luttè odder übber èn Parallelschtollè un Querschlaag odder èn quer volaufendè Lüftungsschtollè gmacht wörd. Sèbbi Stollè biètèt auch è Fluchtmöglichkeit im Brandfall, für desèll au dichti Schutzkabinè ygrichtet sy chönnèd. 

Èn großè Uufall, wo vomiddè wörrè muè, isch au d Havary von èrè Vordrybsmaschinnè.

Luèg au: Baulicher Brandschutz in Tunnelbauwerken

In Tunell cha nè fungtionyrends Sicherheitssischteem bi Uufäll odder Bränd Läbbè rettè. Folgendi baulichi un technischi Maßnaamè erhöhèd d Sicherheit in Tunellaalagè:

Bi Tunellbauwärch isch è intensyvs Sicherheitsmanagement nötig, wo s Erschtellè vo Alarmblään un Durchfüürè vo Übungè mit dè aasässigè Füèrweerè beiihaltet. Füèrweerè, in dènnè irèm Schutzgebièt Tunellbauwärch für Vokeerswäg ligèd, wörrèd Portalfüèrweerè dauft. Si vofüègèd übber spezièllo Uusrüschtung für dè Ysatz im Tunell. Zaalrychi schwèri Uufäll in Tunell zeigèd, dass èn Huufè Tunell nu übber è schlèchts Sicherheitssischteem vofüègèd.

È baar Ysèbaauufäll in Tunell sin i dè Lischtè vo schwèrè Uufäll im Schinnèvokeer uffgfüürt.

Um d Sicherheit in Strõßètunell z erhöhè, wörrèd laufend Teschts vo dè Vokeersclubs durrègfüürt, bi dènnè uugfäär 30 Tunell in ganz Europa mitènand verglichè wörrèd. Durch Publikation vo dè Resultat söll uff d Tunellbedryber öffentlichè Drugg uusgüèbt wörrè. 2005 hèt s d Sicherheitsbrojèkt "EuroTAP" (European Tunnel Assessment Programme) vom ÖAMTC aagfangè, wo vo dè Europäischè Union gförderèt wörd un sich zee witteri Länder beteiligè düèn. Diè Europäischi Union hèt für d Vobesserung vo dè Tunellsicherheit d Richtlinniè 2004/54/EG erlõ, dènnè iri Umsetzung i dè Mitglydsschtaatè bis zum 30. April 2006 abgschlossè sy muè. Z Öschterrych isch dezuè s Tunellsicherheitsgsetz erlõ worrè, wo sit èm 1. Mai 2006 gültig isch un alli Strõßètunell uff dè Autobaanè un Schnellschtrõßè mit èrè Längi übber 500 Meter bedrǜfft.

Trotz allè söttigè Maßnaamè cha vo allem in Strõßètunell kei hundertbrozèntigi Sicherheit garantyrt wörrè. Au d Benutzer müèn sich dè Gfòòrè bewusst sy un sich a d Reglè haaltè, wiè:

Diè längschtè un scho für dè Vokeer freigäènè Tunell uff dèrrè Wält sin:





</doc>
<doc id="63503" url="https://als.wikipedia.org/wiki?curid=63503" title="Wilhelm Unseld">
Wilhelm Unseld

Dr Wilhelm Unseld (* 28. November 1846 en Ulm, † 1924) isch a Mundartforschr ond Schrifdschdellr gwea. Er hod en Haufa Biachr ond drzua na Ardikl en de Fachzeidonga gschrieba. Sei oigendlichr Beruf war Gewerbelehrer.




Zom Pazifismus en Deutschland



</doc>
<doc id="63508" url="https://als.wikipedia.org/wiki?curid=63508" title="Liste der Schweizer Tunnel">
Liste der Schweizer Tunnel

Die Lischte zeigt d Dunnel vo dr Schwiiz, wo mee als 2000 Meter läng sind. Si het zwöi Deil: zerscht chöme di länge Ysebaandunnel und denn d Stroossedunnel.



</doc>
<doc id="63509" url="https://als.wikipedia.org/wiki?curid=63509" title="Uetlibergtunnel">
Uetlibergtunnel

Dr Üetlibärgdunnel isch ein Dunnel vo dr Schwiizer Autobaan A 3. Dr Dunnel goot südlech vo Züri us em Wüeritaal under em Reppischtaal, dur de Gmeindbann von Schtalike und under em Üetlibärg dure is Sihltaal übere.

D Autobaan A 3 zwäigt bi Wiinige vo dr A 1 ab und goot über d Limet und dur drü Dunnel uf Biirmischtoorf und Wettschwiil, wo d Verzwäigig mid dr Autobaan A 4 ligt. Dört foot dr Dunnel uf dr Höchi vo 520 Meter aa; är füert im ene Boge dure Üetlibärg und chunt bi dr Zürcher Almänd am lingge Ufer vo dr Sihl, uf Wollishofer Bode, uf dr Höchi vo 440 Meter wider us em Bärg use. Grad vor em Oschtportaal, wo uf dr Gränze vo de Zürcher Chreis Wiedike und Laibach ligt, isch d Verzwäigig Züri-Süd vo dr Autobaan.

Dr Dunnel hed zwo Rööre, je eini i beide Faarrichtige. Är isch am 4. Mai 2009 eröffnet worde.




</doc>
<doc id="63510" url="https://als.wikipedia.org/wiki?curid=63510" title="Chrysippos von Soloi">
Chrysippos von Soloi

Chrysippos von Soloi (* 281/76 v. Chr. en Soloi en Kilikien; † 208/4 v. Chr. wahrscheinlich en Athen), oft kurz als Chrysipp zidiert, isch an griechischer Philosoph gwäa. Noch am Tod vo seim Lehrer Kleanthes 232/1 v. Chr. isch er s Schulhaupt vo dr Stoa worra ond hot dui Philosophaschual als wichtigschder Vertreter erneiert.

Sei Lehre hot er ageblich en 705 Buchrolla niederglegt. Fir viele Generationa war se no maßgeblich. Er hot d stoische Lehre in Ethik, Logik ond Physik syschdemadisiert. Zamma mit am Zenon von Kition hot er a materialisdische Erkenntnistheorie entwigglet ond isch dabei vo der Wahrnehmong ausganga. D Welt hot er anthropozentrisch agsea ond als zweckmäßig gordnet durch da Logos. Als erschder hot er s ethische Ideal vom stoischa Weisa aufgstellt, weler en Freiheit vo Affekt wie Furcht, Hass, Liebe ond Lust em Eiklang mit da nadirlicha zweckmäßiga Weltgsetz lebt.

Am Chrysipp sei omfangreiche grammatikalische Logik isch bloß arg fragmendarisch erhalda en Kommendar von spätere Stoiker oder Kritiker. Am meischda woiß ma vom Skeptiker Sextus Empiricus; der hot nemlich d stoische Logik akribisch verrissa. Trotzdem send am Chrysipp seine Hauptidea, mit dena er d spädere stoische Logik prägt hot, gsichert. Aussaga hot er als wohr oder falsch definiert ond abgrenzt von Froga, Befehl, Wensch ond andere sprochliche Ausdrick. Als Kernstick vo seira Logik hot er da Prototyp von ara zwoiwertiga axiomatischa Aussagalogik entwigglet. D wesentliche logische Baustoi send d Konjunktio, d Negatio, s Konditional ond d ausschließende Disjunktio; fir dia hot er a zwoiwerdige Semantik ageh; se lässt sich in moderne Wohrheitsdafla ibertraga, wenn ma wohr mit 1 ond falsch mit 0 abkirzt:

Mit dem Modell hot dr Chrysipp durch Eisetza vo Wohrheitswert d Giltigkeit vo seine Axiom ermittla kenna, nemlich vo de fenf "Obeweisbara", die er mit griechischa Zahlavariabla formuliert hot. 

D fenf Obeweisbare hot ma seit am 2. Johrhondert als "hypothetische Syllogisma" bezoichnet. Onder dem Nama hänt se sich iber da Boëthius em Middelalder verbroidet. Ma hot domols allerdings dr stoische Urheber längscht vergessa ghet. Seit dr Spätantike isch also am Chrysipp sei Logik emmer anonym weiderdradiert worra ond au ovollständig: Seine Schlussregla (vier "Themata" zom Awenda von de obeweisbare Syllogism) send verscholla ond kennet aus da stoischa Fragment nemme komplett rekonschdruiert werda. S isch aber zweifelsfrei, dass dr Chrysipp da erschde explizite logische Kalkül en ara fast scho formalisierda Form ageh hot. S zwoiwerdige Modell vom Chrysipp bestimmt no heit d klassische Aussagalogik.

Noch ara Anekdot isch dr Chrysipp am Lacha iber an oigana Witz gstorba.




</doc>
<doc id="63511" url="https://als.wikipedia.org/wiki?curid=63511" title="Esther Strube">
Esther Strube

D Esther Edwina Strube (* 28. Februar 1932 z Gietebach as "Esther Edwina Löffler") isch e dytschi Autori, Bibliothekari un Kommunalbolitikeri.

D Esther Löffler isch e Dochter vum Otto Löffler un syre Frau Johanna geb. Mayer. Si isch as zwaits vu vier Chinder im Otmers-Hiisli uf d Wält chuu gsii un isch mit ihre zwee Brieder un dr Schweschter z Gietebach ufgwachse. Ihre Vater isch Automatedraier un Gwerkschafter gsii, ihri Mueter het mit Haimarbet s Familieyychuu ufbessert.

D Esther het dur dr Chrieg nume insgsamt sechs Johr uf d Volksschuel chenne, anne 1946 het si dr Abschluss gmacht.

Anne 1947 het si z Radolfzell d Briefig fir e Lehrerseminar bstanden un isch derno ai Johr uf s Seminar z Lohr gange. Mit dr Wehrigsreform anne 1948 het d Familie aber kai Gäld me ghaa derfir, wäge däm het d Esther s Seminar verloo, isch uf Gietebach retuurgange un het ab Jänner 1949 as Hilfsarbaiteri bi dr Firma Hanhart un bi dr Uhrefabrik Schatz gschafft. 

Anne 1956 het si dr Lothar Strube ghyrote, wu vu Diringe gsii isch un as Haimarbaiter fir d Firma Faller gschafft het. Si het zwai Chinder kriegt, e Suhn, Ingolf, un e Dochter, Marianne, un 13 Johr lang as Haimarbaiteri fir e Spiilwarefabrik gschafft.

In dr 1960er Johr het d Strube Furtbildige iber Färnkirs gmacht, unter anderem iber dytschi Literatur. In däre Zyt het si as freii Mitarbaiteri fir e Zytig gschribe un au ihri erschte Schrybversuech uf Alemannisch gmacht. Ab 1970 isch si Werksredakteuri bi dr Firma Faller gsii

Im Johr 1973 isch d Familie uf Furtwange umzoge. Im nämlige Johr het d Esther Strube as Bibliothekslaiteri bi dr Biecherei vu dr Fachhochschuel aagfange. Dert het si 18 Johr lang, bis anne 1992, gschafft.

1983 isch d Strube mit ihre Familie an dr Hofrain z Schönenbach zoge, wu si hite no wohnt.

Anne 1969 isch d Esther Strube in d SPD yydrätte. Si isch vu 1980 bis 1989 fir ihri Bartei im Gmaindsrot vu Furtwange ghockt un isch in däre Zyt au Jugedscheffi z Villinge gsii. Zeh Johr lang isch si stellverdrättendi Vorsitzeri un speter Bysitzeri im Vorstand vum SPD-Ortsverain gsii un ibergangswys au mol Vorsitzeri vum DGB-Ortskartell. Si het si in ihre Bartei iberregional in verschidene Arbetskrais vum Landesverband engaschiert.

Nodäm si in Ränte gangen isch, het si 1993 bim Südkurier as freii Mitarbaiteri aagfange. Syterhär schrybt si as „Brigittle“ all Wuche d Mundartglosse „Faadezainli“. Mit däre Kolumne isch si au iberregional bekannt wore. Anne 1997 het si im Drey-Verlag ihre erscht Buech uf Alemannisch puliziert, „Täik it iisi / Us em Faadezainli“. D Christa Hajek schrybt im Südkurier zum 80. Geburtdag vu dr Strube anne 2012:
Im Johr 1998 het d Strube vu dr Stadt Furtwange d Burgermedallie verlihe kriegt.

2009 isch s Buech „Der gute Geist im Hintergrund“ uusechuu, wu d Strube d Lääbesgschichte un Schicksal vu Fraue us em Obere Bregdal zämedrait het, vum Mittelalter bis in s 20. Johrhundert, vu Häxeprozäss, Uhrmacherne un Straufläächterne, em Missbruuch vu Zwangsarbaiterne, vu Gwalt in dr Familie, vum Bydrag vu dr Fraue zum Verdienscht un dr mangelhalfte Bildig. D Strube het fir des Buech e Huffe Quälle uusgwärtet ghaa un e großi Zahl vu Detail zämegstellt.

Aafangs 2018 isch d Strube vum Furtwanger Geschichts- und Heimatverein zum Ehremitglid ernännt wore.





</doc>
<doc id="63512" url="https://als.wikipedia.org/wiki?curid=63512" title="Bahnhof Lauchringen">
Bahnhof Lauchringen

Dè Baanhof Lauchringè (ehem. "Obberlauchringè") isch èn chlynè regionalè Ysèbaachnotè im öschtlichè Landchrais Waldshuèt, Dè Bhf. Lauchringè lyt a dè Hochrhybaan, wo vo Basel übber Waldshuèt, Schaffuusè un Singè am Hohentwyl uff Konschtanz gòt. Als südlichè Endpungt vo dè Wuètèdalbaan isch Lauchringè vom Durchgangsbahnhof zum Abzwygbaanhof uffgschtigè.

Dè Bhf. Lauchringè lyt 1 km nordweschtlich vom Obberlauchringer Ortszèntrum un 1,3 km öschtlich vom Unterlauchringer Ortszèntrum. Sowoll Wohngebièt, wo sich vo Obberlauchringè hèr uusbreitet hèn wiè au è Gwerbegebièt, wo sich nördlich vom Lauchringer Baanhof bildèt hèt, hén defür gsorgt, dass dè Lauchringer innerhalb vom Nordrand vo Lauchringè lyt.

Am Nordufer vom Hochrhy nõch volauft d Hochrhybaan, wo vo dè Baddischè Staatsbahn als Schlussschtuck vo dè Baddischè Hauptbaan baut worrè isch. D Hochrhybaan als Hauptschtreggi vo Basel (Baddischè Baanhof) gu Schaffuusè un witter übber Singè nõch Konschtanz. Sèlli isch 1856 bis Waldshuèt un 1863 Schaffuusè chò. Zwǜschè Waldshuèt un Schaffuusè, im Unterè Chleggau lyt dè Baanhof vo Lauchringè, wellè bis i d 1970er Johr dè Nammè "Obberlauchringè" drait hèt.

Als Zuèbringer zuè nèrè Schwizer Alpètransversalè übber dè Baanhof Waldshuèt un diè Unteri Aardalbaan hèt die Baddischi Staatsbaan 1875/1876 d Wuètèdalbaan vo Obberlauchringè übber Stüèlingè bis Wizä baut. S Zyl, bi Donaueschingè d Wuètèdalbaan a d Schwarzwaldbaan aazchnüpfè, isch 1876 voworfè worrè, well dè Chlutter gfäält hèt. Dè Obberlauchringer Baanhof isch dõdemit zum Abzwygbaanhof uffgschtigè, wo è Stichschtreggi i s Wuètèdal losgangè isch. 
S Preußische Chriègsminischterium hèt d Wuètèdalbaan 1890 vo Wizä bis übber Zollhuus-Blummbärg i s Donaudal bis Immèdingè volängerè lõ, well d Hochrhybaan übber schwizer Territorium füürt un als strategischi Baa nit in Frõg chò isch. Dè Obberlauchringer Baanhof isch dõdemit näbbè Waldshuèt un Schaffuusè zum drittè Chnotèbaanhof i dè Hochrhy-Region un zum einzigè im Chleggau gadlèt worrè.

Sellè Status hèt dè Bhf. Obberlauchringè 1955 widder volorè, well dè 9 km lange Abschnitt Luusä-Blomegg bis Zollhuus-Blummbärg für dè reguläre Personèvokeer stillglait worrè isch. Bis 1971 isch nu nò è Stichschtreggi vo Obberlauchringè wèg s Wuètèdal uè gangè. Well s bis 2001 è Güèterzügle via Obberlauchringè bis uff Wizä gää hèt, isch dè Baanhof Obberlauchringè zwei Johr lang, vo 2001 bis 2003, ganz unnè bim Status Durchgangsbaanhof aachò.

Wèg dè Baanreform un dè Regionalisyrung vom Schinnènaavokeer isch es Mitti vo dè 1990er Johr zuè Übberlegungè chò, zmindescht Deile vo dè Wuètèdalbaan widder für dè Regelbedryb z reaktivyrè. È 1998 erschtellti Studiè hèt empfollè, diè Wuètèdalbaan vo Wizä bis Obberlauchringè z reaktivyrè un dört oone Umschtygè d Personèzüüg übber d Hochrhybaan mit Basel z vobindè. Uffgrund vo dè Koschtèprognosè ( d DB söll 20 Mio. DM voaaschlagt haa) isch d Reaktivyrung vo dè Unterè Wuètèdalbaan zrugggschtellt worrè.

Sit 2003 fungyrt Obberlauchringè widder als Aaschluss für Reisezüüg i s Wuètèdal für dè sognannte "Wizä-Pendel". Dè Wizä-Pendel vokeerts allerdings nu im Summerhalbjohr un denn au nu am Sunntig odder Fyrtig. Sèlli zwei Zugpärli wärrèd vo dè Dütschè Baan bedribbè un diènèd als Zuèbringervokeer zu`dè Museumsbaan "Sauschwänzlebaan" a dè südlichè Èndstation z Wizä. Sèlli Zuèbringerleischtung isch uff d Faarzitè vo dè Museumsbaan abgschtimmt, dè Umlauf gòt vo Waldshut a dè Hochrhybaan übber Obberlauchringè uff Wizä. Gfaarè wörd dè "Wizä-Pendel" mit Diseldrybwäge vo dè Baureiè 641.

2008 isch s EG vom Baanhof Lauchringè durch d Gmeind Lauchringè un èm örtliche Vorein für 443.000 Euro renovyrt worrè.

Am 13. Oktobèr 2013 isch im Baanhof Lauchringè s 150-jöhrige Bschtò vo dè Hochrhybaan gfièrèt worrè.

Sit Dezembèr 2013 vokeert a Schuèldääg z Baden-Württemberg mittags èn Zug vo Waldshuèt übber Lauchringè gu Öschingè un zrugg. Dõdemit git s uff èm guèt 5 km langè Abschnitt s ganz Johr durrè a Schuèldääg widder èn faarblaanmäßigè Personèvokeer uff dè Wuètèdalbaan. Sit èm 15. Dezemb?er 2014, un dõdemit exakt ei Johr nõch èm Yfüürè vom Schüèlervokeer, isch sèbbè Schüèlerzug uff kommunali Initiativè hy bis nõch Eggingè volängerèt worrè, wo Aaschluss an èn Bus Richtung Stüèlingè bschtòt. Dõdemit sin 9,7 km vo dè Streggi widder in Bedryb.

Dè Lauchringer Baanhof hèt no hüt rächt umfangrychi Gleisaalaagè. Für dè Personèvokeer stòt hüt abber nu no ei Baanschteiggleis am Hussbaanschteig (Gleis 1) zuè Vofüègung. Dè Baanhof hèt no ein Baanschteig an Gleis 2, uffgrund vom fäälendè Übbergang zu sèllèm Baanschteig chan-er abber nit bruucht wörrè. 

D Regionalbaanè fangèd sit èrè Wyli im Bhf. Lauchringè aa bzw. höred dört uff. D RB wörrèd dōdeby übber s Gleis 1 abgwicklèt. S Gleis 2 wörd als Durchgangsgleis für d RE bruucht, welli zwǜschè Waldshuèt un Ärzingè z Lauchringè durrèrauschèd. 
Well d Wuètèdalbaan vom Gleis 1 nit erreichbar isch, haltè d Züüg vo un nõch Wizä hüt nu no am Haltèpungt "Lauchringè Wescht", wo 1 km weschtlich vom Lauchringer Baanhof a dè Hochrhybaan aaglait worrè isch. Well mò dè Bhf. Obberlauchringè in Bhf. Lauchringè umbenamst ghaa hèt, isch bim neuè Haltepungt z Unterlauchringè, wo uff Höchi vo dè Lauffèmülli aaglait worrè isch, nu no dè konschtruyrte Nammè übbrig blibbè statt dè geografisch korrèktè Bezeichnung "Hp Unterlauchringè". D Züüg, wo uff d Wuètèdalbaan übbergän, vokeerèd z Lauchringè übber Gleis 3, well d Aaschlussweichè am öschtlichè Baanhofsènd nu vo Gleis 3 un 4 hèr befaarbar isch.

Näbbè dè zwei Bahnschteiggleis 1 & 2 hèt dè Baanhof no vyr baanschteiglosi Gleis 3-6. Gleis 4-6 wörrèd mengmòl zum Abschtellè vo Wägè odder Züüg bruucht.

S denkmòlgschützte EG vom Lauchringer Baanhof, welles für Faargäscht nimmi zuègänglich isch, wörd hüt vo örtlichè Vorein bruucht.

Parkblätz sin koschtèlos in großer Zaal vorhandè. Dè Faarradabschtellblatz isch nit übberdacht. Für Pendler stôn Miètboxè für Faarräder parat.

D Hochrhybaan biètet stündlichi Regionalbaan-Vobindungè uff Basel übber Waldshuèt. Uff dè Wuètèdalbaan git s schuèldäglich èn Schüèlerzug bis Eggingè. Im Summerhalbjohr git s am Sunntig un a Fyrtig Zuèbringervokeer zuè Museumsbaan "Sauschwänzlebaan, wo als "Wizä-Pendel" benamst wörd. Uffgrund vo dè fäälendè Fuèßgängerübbergäng zuè Gleis 2 haaltet dè Wizä-Pendel nu no bim Hp Lauchringè-Wescht.

D SBG Südbaddèbus GmbH bedrybt s Busvokeersnetz in un um Lauchringè.

Lauchringè ghört im Waldshuèter Taryfvobund (WTV) aa. In Richtung Basel exischtyrèd Übbergangstaryf zuè dè Vokeersvobünd RVF un RVL.




</doc>
<doc id="63513" url="https://als.wikipedia.org/wiki?curid=63513" title="Île-de-France">
Île-de-France

Île-de-France ìsch a frànzeescha àdminischtràtiva Region i dr Agglomeration vu Paris, d Hauiptstadt mit zwei Milliona Iiwohner, wo vu mehrera Départements umgaa ìsch. Si sin benannt noch de Fliss Seine, Marne oder Oise.

Dia Region ìsch s Zantrum vum Land gsii, scho sìt am Fränkischa Riich vu de Merowinger um s Johr 500. Frìahner ìsch sa "Domaine royale" (Chronbsitz) gsii. Dèèrt sin d Schlesser wie de Louvre un Versailles gsii.

D Île-de-France hat dia greeschta Bevelkerig un Dichti vu Frankrìch. Si hät e Flächi vo 12,012 km² und 12.213.364 Iiwohner (Stand Januar 2019).

Zur Region Île-de-France gheere d Département; Paris (mit de Ordnigsnummere 75), Essonne (91), Hauts-de-Seine (92), Seine-et-Marne (77), Seine-Saint-Denis (93), Val-d’Oise (95), Val-de-Marne (94) und Yvelines (78).



</doc>
<doc id="63514" url="https://als.wikipedia.org/wiki?curid=63514" title="Alemannia (Deutsche Zeitschrift)">
Alemannia (Deutsche Zeitschrift)

D Alemannia isch a deutsche Zeitschrift gwea, mo vo 1873 bis 1917 mid 3 Heftr em Johr rauskomma isch. Dr Vrlagsord isch Bonn gwea ond ab 1900 Freiburg im Breisgau. Se hod se mid Volkskunde bschäfdigd.

Se hod zur Volkskunde, Dialekt, Literatur- ond Lokalgeschicht Beidräg brochd.
Aagfanga hod s mid "Litteratur und Volkskunde des Elsasses und Oberrheins" (Band 1–5), drnoch drzua "Schwabens" (Band 6–36) ond z ledschd au "Franken".

Z erschd war s dr Anton Birlinger (vom 1. Band bis zom 1. Heft vom 19. Band), drnoch dr Fridrich Pfaff (vom 2. Heft vom 19. Band aa, bis zom Schluß mid em 44. Band).



</doc>
<doc id="63519" url="https://als.wikipedia.org/wiki?curid=63519" title="Alemannia (Schiff)">
Alemannia (Schiff)

D Alemannia isch es Schiff für Chrüüzfaarte uf Flüss. Si ghört dr Basler Reederei "Breeze River Cruises GmbH" und stoot im Chartersischteem im Dienscht vo de "Nicko Tours", wo z Schduagert dehei isch und Schiffreise z Europa organisiert.

S Schiff isch i de Joor 1970 bis 1971 i dr Werft "Christof Ruthof" z Mainz für 14,8 Millioone D-Mark bout worde. Zerscht hed s dr Name "Dütschland" gha (also eigetli uf Standarddütsch "Deutschland") und isch bis ane 2007 vo de Transbortgsellschafte "Köln-Düsseldorfer" und "Viking River Cruises" uf em Rhy und uf dr Moosel bruucht worde.

Am 12. Mai 1971 hed d Gabrielle von Oppenheim z Bonn s Schiff tauft, dr domoolig dütsch Vercheersminischter Georg Leber isch dört derby gsi. 

Sid em Mai 1971 hed d Reederei s Schiff nach em Faarplan ufem Rhy zwüsche Rotterdam und Basel lo faare. Im 1995i hed d "West KD Schiffs-Invest AG" d "Dütschland" zäme mid drü anderne Flusschrüüzfaartsschiff gchauft und a ne neui Firma vermietet, d "KD Deutsche Flusskreuzfahrten GmbH". Am 1. Januar 1997 isch d "Dütschland" ane Tochterfirma gange, wo z Basel dehei isch, d "KD Triton AG". Denn isch si i dr Schwiiz regischdriert worde. Vo 2000 bis in Summer 2007 hed d Viking River Cruises d Chrüüzfaarte uf de Flüss usgfüert.

Ane 2008 hed d Schwiizer Firma "Breeze River Cruises GmbH" d "Dütschland" gchauft und em Schiff dr neu Name "Alemannia" ggää. Sidhär faart si für d "Nicko Tours" no immer uf em Rhy und uf dr Moosel.

D "Alemannia" hed Kabiine, wo uf drü Deck verdeilt sy. Es git 108 Doppelkabiine, und mid Zuesatzbett cha s Schiff 236 Faargescht midnää. Ganz vorne isch en Panoramasalon, wo Wänd ganz us Glas het.

S Schiff hed vier zwölf-Zylinder-Diiselmotoore vo dr Motoorefabrigg Deutz vo Köln. Es cha s Huus vom Stüürme und s Chemi ablegge, wenn s under nidrige Brügge durefaart.




</doc>
<doc id="63522" url="https://als.wikipedia.org/wiki?curid=63522" title="Pays de la Loire">
Pays de la Loire

Pays de la Loire ìsch a frànzeescha àdminischtràtiva Region.

Dr Fluss Loire fliasst vu Oschta har dur d Region Pays de la Loire, vorbii an dr Häuptstadt Nantes. Ar mindet bi Saint-Nazaire in dr Atlantik.

Dia Region isch 1955 grìnda worra. Sie bestoht us da historischa Landschafta Maine, Anjou und Le Perche und Poitou.



</doc>
<doc id="63523" url="https://als.wikipedia.org/wiki?curid=63523" title="Piranschar">
Piranschar

Piranshahr (Persisch پیرانشهر; Kurdisch پیرانشار; Aserbaidschanisch پیرانشهر ) isch a Schdadt en dr Provinz West-Aserbaidschan em Nordweschda vom Iran.

S isch d Haubdschdadt vom Bezirk Piranshahr.

Piranshar isch dr Middlponkt vo dr drditionella Regioo Mokrian.

Piranshahr isch oine vo de eldeschde Schdädt vo Persie. Sei Grendong war en dr islamischa Zeid vo Persie. Scho en dr Medrzeit war do scho a Siedlong.

D Schtadt hed e Flechi vo 401 Kwadratkilometer. Si ligt im Zagrosgebirg, a dr Gränze vom Iran zum Irak. I de Staibrüüch vo dr Schtadt wird schöne Granit gwunne.


</doc>
<doc id="63525" url="https://als.wikipedia.org/wiki?curid=63525" title="Bahnhof Turgi">
Bahnhof Turgi

Dr Baanhof Turgi isch am 29. Septämber 1856 a dr Ysebaanstreki vo Baade uf Brugg eröffnet worde. Dr Ort hed den no zu dr Gmeind Gäbischdorf ghört; erscht ane 1884 isch Turgi en eigeti Gmeind vom Kanton Aargau worde.

D Aalage hei dr Schwiizerische Nordoschdbaan ghört. Wo ane 1859 di neui Baanstreki dur s Aaretaal ab, d Linie vo Turgi uf Waldshuet derzue cho isch, hed dr Baanhof d Funkzioon vom ene Abzwygigsbaanhof übercho. Er hed d Gstalt vom ene Inselbaanhof und i dr beschde Zyt nüün Gleis gha.

Vo 1994 bis 1997 isch dr ganz Baanhof umbout worde.


</doc>
<doc id="63528" url="https://als.wikipedia.org/wiki?curid=63528" title="Bahnhof Koblenz (CH)">
Bahnhof Koblenz (CH)

Dr Baanhof vo Choblez ligt chly usserhalb vo dr Ortschaft Choblez im Schwiizer Kanton Aargau.

Wo di Schwiizerischi Nordoschtbahn (NOB) d Linie vo Turgi uf Waldshuet am 18. Augschde 1859 eröffnet hed, isch au dä Baanhof, als letschde vor dr Landesgränze, in Betrib gno worde.

Ane 1876 isch den d Baanstreki vo Winti uf Choblez und ane 1892 d Linie vo Choblez uf Stei-Säckinge derzue cho. Sider isch dr Baanhof z Choblez e richtige Chrüzigsbaanhof gsi.

Dr Baanhof isch nid noch bim Dorf Choblez am Rhy bout worde, sondern am Ändi vom Aaretaal underhalb vom Hügel, wo Hard heisst, grad a dr Gränze vo Choblez zu dr Gmeind Chlingnau. Do dermit hed me d Linie uf dr Nordsyte vom Baanhof im ene Boge durs Taal vom Apelööbach und dur en Dunnel zu dr Rhybrügg chönne füere. Eso überkweert d Streki dr Rhy im rächte Winkel und hed e gnueg längi Rampe, zum vom Baanhof Choblez zum Baanhof vo Waldshuet die zwänzg Meter, wo dr Höheunderschid isch, z styge.

D Streki vom Baanhof Stei-Säckinge über Loufeburg chunt über ne längi Brügg mid ere Kurve über d Aare zum Baanhof vo Choblez.

Zum Baanhof ghöre au no es Depoo für d Lokomotyve us em Joor 1859, wo under Dänkmolschutz stoot, und en Güeterschuppe. Dr Veräin Dresynesamlig Fricktaal bruucht hüt s alte Depoo. Es Wärchgleis goot vom Baanhof zum Chraftwärch Chlingnau. Im 2013ni hed d SBB dr Baanhof modärnisiert.



</doc>
<doc id="63529" url="https://als.wikipedia.org/wiki?curid=63529" title="Provence-Alpes-Côte d’Azur">
Provence-Alpes-Côte d’Azur

Provence-Alpes-Côte d’Azur (PACA) ìsch a frànzeescha àdminischtràtiva Region.

Dia Region liggt zwischa dr Rhone im Weschta, em Middelmèèr im Sida un dr italienischa Gränza im Oschta.

Si isch 1960 grìnda worra, bis 1970 het Korsika dezüeghèrt.

Näbe Französisch wird i säller Region au Provenzalisch gschwätzt.

Bekannti Städt sind Marseille und Nizza.



</doc>
<doc id="63532" url="https://als.wikipedia.org/wiki?curid=63532" title="Französisch-Guayana">
Französisch-Guayana

Französisch-Guayana, uf Französisch Guyane [], isch e Überseedepartement und e Region vo Frankriich. Si lit im Norde vo Südamerika zwüsche Suriname und Brasilie am Atlantik.

Französisch-Guayana isch e vollintegrierte Deil vom französische Staat und eso au Deil vo dr Europäischen Union.

S Gebiet isch ungfähr so gross wie Öschtriich. Vo de 730 Kilometer lange Meeresküste gohts is Landesinnere, zum Guayanische Bärgland. Das Hochland wiist ufgrund vo sinere klimatische Isolation im tropische Rägewald vili endemischi Tier- und Pflanzearte uf.


</doc>
<doc id="63533" url="https://als.wikipedia.org/wiki?curid=63533" title="Martin Schley">
Martin Schley

Dr Martin Schley (* 1950 z Fryburg) isch e dytsche Autor, Kabarettischt un Sozialpedagog. Mer chännt en vor allem dur syni Figur „Huusmaischter Hämmerle“

Dr Schley isch z Fryburg ufgwachse. Sy Vater isch Chunschtmoler, Grafiker un Heraldiker gsii, sy Mueter isch us ere Chaufmannsfamilie chuu, sy Großmueter het vis-à-vis vum Auguschtinermuseum e Huushaltwaregschäft ghaa. Är isch uf d Lessingschuel gangen un het no dr Schuel e Lehr as Elektrogroßhandelschaufmann gmacht. Die het em aber kai Spaß gmacht, är het lieber as DJ Blatten ufglait, d Lehr het er abbroche. An dr Fachhochschuel het er Sozialpedagogik studiert un derno z Fryburg, z Dibenga un z Mannem in dr Juged- un Erwachsenbildig gschafft.

Syni Karriere as Kabarettischt het er aagfange mit satirische Brief, wun er an Ämter, Bolitiker oder an s Färnseh gschribe het, zum Byschpel an s Wätteramt, wär jetz fir s schlächt Wätter verantwortli sei. Anne 1980 het er us däne Brief e Buech zämmegstellt un publiziert: „Deutsche Akte“. D ZEIT het iber sy Briefsammlig gschribe: „Ein Mini-Wallraff sammelte den Ertrag seiner brieflichen Attacken fein säuberlichzu einer Deutschen Akte – das muss man gelesen haben, um es zu glauben“. Im nämlige Johr, 1980, isch er au bim bim Mund-Art-Festival Ladenburg ufdrätte.

Ab 1981 het er fir dr Sidweschtfunk erschti Radiobyydreg gmacht, het 1983 s Radiomache glehrt un im Lauf vu dr Johr e Hufe Schauspiil-Wyterbildige gmacht. Syt 1983 schafft dr Martin Schley as freie Chinschtler, as Kabarettischt un Autor, as Schauspiiler un Reschisseer, as Radioreporter un –moderator. Är schrybt Herspiil un Gschichte, macht Buppetheater un laitet syt 1994 e Theatergruppe im Fryburger Gfängnis. Im „Bankepeter“ z Fryburg het er langi Johr e freii Bihni organisiert, wu Chinschtler, Musiker, Dichter, Kabarettischte usw. spontan hän chenne ufdrätte. As „Bobbele, de Bächleputzer“ bietet er unterhaltsami Stadtfierige aa.

Vu 1997 bis 2019 isch dr Schley ain vu dr Autore vu dr alemannische Kolumne "Lueginsland" in dr Badische Zytig gsii, im Wächsel mit dem Markus Manfred Jung (syt 1997), em Wendelinus Wurth (syt 2000), dr Ulrike Derndinger (syt 2007) un dr Friedel Scheer-Nahor (syt 2017). Vu 1997 bis 2000 het dr Philipp Brucker mitgschribe un vu 1997 bis 2016 dr Harald Noth. Fir dr Schley schrybe syt Juni 2019 jetz d Beate Ruf un dr Martin Wangler mit.

Us em SWR chännt mer en syt 1992 fir syni Figur „Huusmaischter Edwin Hämmerle“. Är bruucht fir syni Gschichte vylmol dr modärn Fryburger Stadtdialäkt mit dr karakteristische Mischig us entrunden und grundete Vokal, us diphthongierte Variante un erhaltene Monophthong, us Forme, wu dr regionale alemannische Basisdiäkt necher stehn un sonige, wu em sidweschtdytsche Substandrad necher stehn. Typisch fi sy Sproch isch zum Byschpel d Verzellig "E ganz normali Gschicht" Iber dr Dialäkt as Sproch sait er „Mundart ist das Gegenteil von elitärem Umgang. Das hat mit Nähe und Vertrautheit zu tun.“

Dr Schley isch ghyrote un läbt mit syre Frau im Fryburger Stadtdail Waldsee. Si hän zäme zwai Chinder.

Är het dr Chlaichunschtbryys vu dr Stadt Mannem kriegt, anne 2007 dr Regio-Kulturbryys vu dr europäische Kulturstiftig, 2009 di Guldi Antänne vu dr Muettersproch-Gsellschaft un 2017 d Staufermedallie vum Land Bade-Wirttebärg.






</doc>
<doc id="63534" url="https://als.wikipedia.org/wiki?curid=63534" title="Sankt Moritz">
Sankt Moritz

De Name Sankt Moritz goht uf de Heilig Mauritius zrugg und noch im benannt sind die Ort:
Lueg au:


</doc>
<doc id="63535" url="https://als.wikipedia.org/wiki?curid=63535" title="Saint-Maurice">
Saint-Maurice

Saint-Maurice oder St-Maurice goht uf de Heilig Mauritius, au as "Heilige Moritz" bezeichnet, zrugg und isch de Name vo:

Ort i de Schwiz:

Ort z Frankriich:

und en Nameszuesatz vom e Huufe anderne Ortschafte z Frankriich
geografeschi Objekt i de Provinz Québec, Kanada:
Chilegebäu:
Lueg au:


</doc>
<doc id="63538" url="https://als.wikipedia.org/wiki?curid=63538" title="Bleona Qereti">
Bleona Qereti

D Bleona Qereti (* 14. Mai 1979 z Korça) isch e albanischi Popsängeri, wo hüt z Tirana und i de USA läbt.

D Bleona Qereti het scho als Chind und Teenager gsunge. So het sie i de früehne 1990er Jahr widerholt Uftritt als Sängeri und Moderatorin am Theater vo Elbasan gha. Mitti vo de 1990er Jahr het sie a verschidne Festival und Tournee im In- und Ussland teilnäh chönne und isch zue nationaler Bekanntheit cho. 1994, im Alter vo 14 Jahr, het sie ihren erst Uftritt am Festivali i Këngës, em bedüütendste Musigaalass vo Albanie gha.
1998 isch ihres erste Album mit em Titel "Kam qejfin tim (Ich ha mi Spass)" erschine. 1999 het sie es Studium a de Kunstakademie Tirana aagfange, wo sie im Juni 2002 als Schauspieleri abgschlosse het.

Ihres dritte und vierte Album, wo i de Jahre 2001 und 2002 erschine sind, hend sich z Albanie sehr guet verchauft. S füfte Album mit em Titel "Ti nuk di as me ma … lyp (Du weisch nid emal… wie me mich aamacht)" het sich z Albanie über 300'000 Mal verchauft.

I ihrere Heimet gilt sie mit ihrem visuelle Stil und ihrere Attitüde als ‘albanische Madonna‘.

Syt 2010 schafft sie in de USA u. a. mit em Timbaland zäme und singt uf Änglisch.




</doc>
<doc id="63551" url="https://als.wikipedia.org/wiki?curid=63551" title="Roche">
Roche

Roche chan folgendi Bedütige ha:
Roche isch de Name vo däne Ort:
Roche isch de erschti Namesbestandteil vo däne Ort:

Lueg au:


</doc>
<doc id="63553" url="https://als.wikipedia.org/wiki?curid=63553" title="Anna Netrebko">
Anna Netrebko

D Anna Jurjewna Netrebko (, wiss. Transliteration ""; * 18. Septämber 1971 z Krasnodar, Russischi SFSR, Sowjetunion) isch e russischi Operesängeri (Sopran). 

D Anna Netrebko isch d Dochter vum e Geolog un ere Ingenieuri. Si het am Rimski-Korsakow-Konservatorium z Sankt Petersburg Gsang studiert. Wu si 1993 dr Glinka-Gsangswettbewärb z Moskau gwunne ghaa het, isch si 1994 vum Mariinski-Theater z Sankt Petersburg fescht engaschiert wore. Dert het si as Susanna in "Le nozze di Figaro" vum Mozart debütiert. Noch eme Gaschtspiil vum Mariinski-Theater z San Francisco, wu si d Ljudmila in "Ruslan un Ljudmila" vum Glinka gsunge het, isch mit ihre Karriere bal ufezues gange. Si het bal an dr wichtigschte Operehyyser vu dr ganze Wält gsunge, an dr Metropolitan Opera z New York, an dr Wiener Staatsoper, an dr Mailänder Scala, an dr Semperoper z Dresden, bi dr Salzburger Feschtspiil. Mit dr Roll vu dr Donna Anna in "Don Giovanni" unter em Dirigänt Nikolaus Harnoncourt het si ab 2002 ihre ändgiltige Durbruch ghaa. 

Anderi wichtigi Gsangsrolle, wu si gsunge het, sin d Natascha in "Chrieg un Fride" vum Prokofjew, d Donna Anna in "Don Giovanni" vum Mozart, d Adina in "L’elisir d’amore" vum Donizetti, d Gilda in "Rigoletto" vum Verdi, d Titelroll in "Lucia di Lammermoor" vum Donizetti, d Juliette in "Romeo et Juliette" vum Charles Gounod, d Norina in "Don Pasquale" vum Donizetti, d Amina in "La sonnambula" vum Bellini, d Titelroll in "Manon" Massenet, d Antonia in "Hoffmanns Erzählungen" vum Offenbach, d Titelroll in "Anna Bolena" vum Donizetti, d Mimi in "La Bohème" vum Puccini, d Violetta Valery in "La traviata" vum Verdi, d Leonora in "Il trovatore" vum Verdi, d Titelroll in "Giovanna d’Arco" vum Verdi.

Syt 2015 isch si ghyrote mit em aserbaidschanische Tenor Yusif Eyvazov. Mit ihrem friejere Partner, em italiänische Bariton Simone Alberghini, het si ne Suhn. Syt 2006 isch si au eschtrychischi Staatsburgeri.






</doc>
<doc id="63554" url="https://als.wikipedia.org/wiki?curid=63554" title="Villeneuve">
Villeneuve

Villeneuve isch de Familiename vo däne Persone:
Villeneuve isch de Name vo däm Undernehme:
Villeneuve isch de Name vo däne Ort i de Schwiz:
Villeneuve isch de Name vo däne Ort z Frankriich:
Villeneuve isch de erscht Namesteil vo däne Ort:
Villeneuve isch de Name vo däm Ort z Italie:
Villeneuve isch de Name vo däm Ort z Kanada:
Villeneuve isch de Name vo däm Verwaltigsgebiet z Frankriich:
Lueg au:


</doc>
<doc id="63557" url="https://als.wikipedia.org/wiki?curid=63557" title="Paul Körber">
Paul Körber

Dr Paul Karl Friedrich Körber (* 20. Jänner 1876 z Bleicherode; 1. April 1943 z Waldshuet isch e dytsche Dentischt un Mundartdichter gsii.

Dr Körber isch e Suhn vum Karl Körber, eme Schuemacher, un dr Pauline geb. Vetter (1855–1876) gsii. Sy Mueter, wu vu Bonndorf im Schwarzwald gstammt isch, isch frie gstorbe, dr Vater het derno nomol ghyrote. Ab 1882 isch er z Bleicherode uf d Volksschuel gange. Anne 1885 isch er mit sym Halbbruedr August Karl Friedrich (1878-1961) uf Bonndorf zue dr Großeltere chuu, wu si derno ufgwachse sin. Vu ihne het er dr alemannisch Dialäkt us dr Gegnig glehrt.

Noch em Volkschschuelabschluss z Bonndorf het er zerscht Friseer glehrt, dr Beruef vum Großvater, un isch uf Wanderschaft gange. Z Fryburg het er ai Johr as Friseerghilf gschafft, derno aber ab 1890 e Lehr zum Dentischt gmacht un z Fryburg in däm Beruef gschafft. Anne 1899 het er d Sophie Rünzi (1878–1956) ghyrote. Si hän zäme fimf Chinder ghaa, vier Sihn un ai Dochter. Vo 1900 bis 1903 het er z Elberfeld im Ruhrbiet praktiziert, derno het er si 1903 z Bonndorf as Dentischt mit ere aigene Praxis sälbschtängig gmacht.
Wel die Praxis aber nit glofen isch, isch er wider retuur uf Elberfeld un het si dert derno anne 1906 sälbschtändig gmacht.

Ab 1903 het er aafange schrybe. Aafang het er Stuck fir Laietheater gschribe. Sy Stuck „Der große Lug“ isch 1911 z Elberfeld urufgfiert wore. Dert het er au aagfange uf Alemannisch z schrybe, villicht us Haimwee. Mit dr Verzellig „Der treue Knecht“ vu 1913 isch er derno bekannt wore. D Verzellig isch uf Hochdytsch gschribe, fir d Dialog bruucht er aber s Schwarzwälder Hochalemannisch. Ai Johr speter isch sy Gedichtband „Fürs G'müet“ uusechuu.

Noch em Erschte Wältchrieg isch dr Körber mit syre Familie in d Schwarzwälder Haimet retuurgange, zerscht uf Unteralpfe, derno uf Waldshuet. Näbe sye Arbet as Dentischt het er fir verschiden Zytige un Zytschrifte gschribe. 1921/1922 het er sälber d Zytschrift „alemannische sLand“ uusegee, vu 1925 bis 1927 derno „Die deutsche Heimat“, d Monetsbletter vu dr Naturfrynd un vum Wandere, un vu 1927 bis 1930 dr „St. Konradskalender“.

Anne 1923 het er unter em Titel „Heimetbrünneli“ e zweete Band mit alemannische Gedicht publiziert, s Glaitwort het dr Hans Thoma derzue gschribe. Syni grescht Bekannthait het er mit Freiliechtspiil kriegt, mit „Der Ritter von Balm“ (1926), „Kolumban Kayser“ (1934), „Die Salpeterer“ (1935) un „Die Glaserbürin“ (1938).

Wu d Nationalsozialischte an d Macht chuu sin, isch er begaischteret gsii. Im Vorwort zue sym Stuck „Die Salpeterer“ vu 1935 schrybt er, s sei „ein Spiel, darstellend Schicksal und Geschehen eines ganzen Volkes, eben der Gemeinschaft jener Salpetererbewegung, wie es wiederum von einer Volksgemeinschaft alemannischer Bluts- und Gemeinschaftsbande soll gespielt werden.“ In Aaspilig druf, ass syni Familie vu dr Muetersyte här us dr Gegnig stammt, verwyst er uf syni „blutsmäßige Bindung mit dem Stoff dieses Werkes“ Är heb si „während mehr als zehn Jahre […] für diese Aufgabe vorbereitet. Es ist mir heute Genugtuung […], dass das Dritte Reich mein Planen und Hoffen zur Tat werden ließ.“ Syni Nechi zum Nationalsozialismus isch noch em Zweet Wältchrieg vylmol dischpetiert wore. Dr Clemens Siebler schrybt 2005 doderzue in dr Badische Biographie:
Dr Paul Körber isch am 1. April 1943 z Waldshuet gstorbe un isch dert uf em Bärgfridhof vergrabe wore.

E Dail vu syne Gedicht sin vum Franz Philipp vertont wore, vor allem s Lied „Haimet am Hochrhy“ wird in dr Gegnig vu Waldshuet au hit no gsunge. An dr Paul Körber mahne d Paul-Körber-Stroß z Bonndorf un dr Paul-Körber-Wäg, wu vum Haschpel iber d Waldchilche uf Schmitzinge fiert.





</doc>
<doc id="63558" url="https://als.wikipedia.org/wiki?curid=63558" title="Hans Bickel">
Hans Bickel

De Hans Bickel (* 8. Februaar 1957 z Blonay ob Vivis) isch en Schwyyzer Gërmanischt. Er isch Redakter am (syt 2019 de Scheffredakter vom) Schwyyzerischen Idiotikon und Titulaarprofässer a der Uniwërsitëët Basel.

De Bickel isch im Wältschland uf d Wält choo, wo syn Vatter und syyni Mueter – beed Bëërnstämigi, de Vatter aber mit Wadtländer Bürgerrächt – lächeswys es Puuregwëërb ghaa händ. Wenigi Jaar spööter isch d Familien i s Bëërner Seeland züglet, und de Bickel hät deete d Schuele bsuecht. Gstudiert hät er dänn Gërmanischtik, Etnologyy und Volchskund z Basel; s Lizänziaat hät er 1984 gmachet. Promowiert woorden isch er 1994 uf Aatraag vom Robert Schläpfer mit eren Aarbet über di "Traditionelle Schiffahrt auf den Gewässern der deutschen Schweiz," wo uf de Daate vom "Spraachatlas vo de tüütsche Schwyyz" uufbout. Vorane, 1990, isch er aber na es Jaar z Amërika gsy, won er a der Purdue-Uniwërsitëët z West-Lafayette, Indiana, am "Natural Language Processing Laboratory" mitgschaffet hät. Ab 1991 isch er a der Uni Basel Assischtänt gsy, und vo 1993 bis 1996 hät er glyychzyytig under em Ruedolf Trüeb am "Spraachatlas vo de tüütsche Schwyyz" mittaa. Dezue anen isch er vo 1996 bis 2012 au Expërt für de Tüütschunterricht im Kanton Tessyyn gsy.

2005 isch de Bickel Redakter am "Schwyyzerischen Idiotikon" woorde, er hät deet d Stell vom Peter Ott übernaa. Mit ere Sammelhabilitazioon isch er 2006 a der Uniwërsitëët Basel Privaatdozänt woorde und 2012 händs en deet zum Titulaarprofässer ernännt. Syt 2019 läitet er zäme mit dem Christoph Landolt s "Idiotikon" – de Bickel mit de Funkzioonsbizächnig «Scheffredakter», de Landolt bi dëre vom «Redakzioonsläiter».

Am "Schwyzerischen Idiotikon" hät de Bickel zwäi groossi Projäkt uufgläiset: D Digitalisierig vom Wöörterbuech und s Semantikregischter. Bim zwäite gaats drum, en gschnälleren Überblick über di äinzelnen Artikel im "Idiotikon" z güne, wo ja im Originaal nöd ganz äifach z läse sind.

S wichtigscht Basler Projäkt isch s "Wariantewöörterbuech" gsyy: De Bickel hät vo 1997 bis 2004 und, für d Nöiuusgaab, namaal vo 2012 bis 2015 as Schwyyzer Läiter vom trinazionaale Projäkt "Variantenwörterbuch des Deutschen" ggamtet. I dëm Wöörterbuech gaats drum, das näbed em tipisch bundesrepublikaanische Woortschatz (de "Töitonisme") au der ööschteryychisch (d "Auschtriazisme") und de schwyyzerisch (d "Helwetisme") – und drüberusen au dëë vo chlynere Länder mit ere tüütschspraachige Bivölcherig – läkikograafisch glyychbirächtiget presäntiert wird. Dezue ane isch er a verschidene "Nationalfonds"-Projäkt betäiliget gsyy, under anderem a "Sprachen in der Schweiz" (under em Robert Schläpfer, 1986–1989), am "Schweizer Text Korpus" (2004–2009, under der Annelies Häcki Buhofer; wird hütt am Schwyyzerischen Idiotikon wyytergfüert) und am "Wörterbuch der festen Wendungen und Wortverbindungen der deutschen Sprache" (2009–2013, zäme mit der Annelies Häcki Buhofer).

Syt 2006 isch de Bickel de Läiter vo "ortsnamen.ch – Datenbank der schweizerischen Namenbücher," enere Plattform vo de Schwyyzer Ortsnamekund. Syt 2016 isch er au Projäktläiter vom Soleturner Namebuech "(Solothurnisches Orts- und Flurnamenbuch)". Voranen isch er lang Stiftigsraat für s Baselbieter Namebuech "(Namenbuch der Gemeinden des Kantons Basel-Landschaft)" gsyy, wo 2017 usechoo isch; d Stiftig isch drufaben uufglööst woorde. Und syt 2017 würkt er as äine von Verträtter vo de Schwyyz im "Ständigen Uusschuss für geograafischi Näme (StAGN)" z Frankfurt am Main.

Vo 2013 bis 2017 isch er für s "Schwyyzerisch Idiotikon" Mitgliid im "Management Committee" vom COST-Projäkt "European Network of e-Lexicography (ENeL)" gsyy – im ENeL hät s "Idiotikon" i de beeden Aarbetsgruppe "Integrated Interface to European Dictionary Content" und "Retro-Digitized Dictionaries" mitgmachet. Syt 2014 sitzt er na i de Projäktläitig vom "histHub – Datenhub und Laboratory für Linked Open Data zu historischen Entitäten der Schweiz". Daa gaats näbet vilem andere drum, d Glossaar vo de "Schwyyzerische Rächtsquäle" mit em "Idiotikon" z verbinde.

De Bickel isch syt 2017 de Presidänt vom "Dudenuusschuss vom Schwyyzerische Veräin für di tüütsch Spraach" (gwöndlichs Mitgliid isch er scho syt em 03 gsy). Das isch es Greemium, wo vo de "Duden"-Redakzioon z Mannheim reschpäktyyv hütt z Berlyyn offiziell as Verträtter vo de Schwyyz anerchänt isch und defüür sell luege, das s schwyyzerisch Hoochtüütsch au im Rächtschryybduden dinen isch. Zäme mit em Christoph Landolt hät er im Uuftraag vom Schwyyzerische Veräin für di tüütsch Spraach s Büechli "Schweizerhochdeutsch" zämegstelt, wo 2012 und duregschaffet namaal 2018 im "Dudenverlag" usechoo isch.

Wyter isch er sit 2016 ständigs Mitgliid im "Ständigen Uusschuss für geograafischi Näme" (Frankfurt am Main), Byraat vo der "Internazionaale Gsellschaft für Dialäktology vom Tüütsch," sit 2029 Byraat vom "Wöörterbuech vo de bairische Mundaarte z Ööschterrych" (Wien) und sit 2020 vom "Zäntrum für digitaali Läxikografy vo de tüütsche Spraach" (Berlyn).

Schweizerisches Idiotikon und Sprachatlas der deutschen Schweiz

Monografye

Uufsätz

Usegäberschaft



</doc>
<doc id="63563" url="https://als.wikipedia.org/wiki?curid=63563" title="Belchentunnel">
Belchentunnel

S Bölchedunäll isch es doplets Strossedunäll im Jura, a dr Gränze vo de beide Kantöön Baaselland und Soledurn i dr Schwiiz.

S Dunäll goot noch bi dr Bölcheflue dur d Jurahauptchetti, wo a dere Stell wäge dr Erosioon zimli schmal isch. Vo oben uf däm Felse gseet me uf beide Syte d Autobaan grad bi de Bordaal undem am Bärg. 

Es isch ä Deil vo dr Jurastreki vo dr Autobaan A 2. S Dunäll isch 3180 Meter läng und het zwoo Rööre, je eini für d Richtig vo Basel uf Egerchinge und umgcheert. S Nordbortaal ligt im Süde vo dr Basellandschäftler Gmeind Eptige. Dört isch grad bim Dunäll en Yfaart und en Usfaart. S Südportaal isch im Rickebachdaal bi de Hüüser vo "Rychewil" uf em Gebiet vo dr Soledurner Gmeind Häägedorf. Dört gid s kei Usfaart ussert für Wärch- und Rettigsauto, und es het no chlyni Parkblätz.

Vo Eptige goot e chlyni Näbestrooss höch überem Dunäll über d Kreete vo dr Jurachetti. Si chunt über d "Challhöchi" uf dr Südsyte vom Bärg uf Yflete abe. Und gäge Weschde goot vo Eptige us d Strooss übere Chilchzimmersaddel uf Schöndaal und Langebrugg, wo a dr Stroos vom Pass übere ober Haueschtei isch.

Ane 1960 hend d Bouarbete für d Autobaan und die beide Dunäll agfange, am 16. Oktober 1964 hed me dr Durchschlag im Bärg gfyret, und im Dezämber ane 1970 isch s Bölchedunäll für e Autovercheer freiggä worde.

Wil dr Felse a däre Stell vom Jura nid nume us feschtem Gschtei, sondern au us weichem Material wie Gips und Leemschichte bestoot, hend sech d Innewänd vom Dunäll langsam veränderet. Vo 2001 bis zum Joor 2003 isch es drum gflickt worde.

Sid em 2015ni isch näbem alte Dunäll e Boustell in Betrib, zum no ne dritti Dunällrööre z mache, wo im Joor 2022 söll fertig sy. Mid dere chönd in Zuekumpft au wen men i eim Dunäll öpis muess schaffe immer zwoo Rööre für e Vercheer offe blybe. Und s dritte Dunäll wäär im ene Noodfall hilfrych, wil s zwüsche de drei Baane Kweerstolle git.

I dr Zyt öppe vom 1980i bis zum 1983i hed me sech im Baselbiet mängmol e Gschicht verzellt von ere gschpässige Begägnig im Dunäll. Die Sach isch au i de Medie vo dr Schwiiz prichted und als Saag vo dr Regioon ufgnoo worde. Es sig vilne Autofaarer im Dunäll a Geischt erschyne, e Frau ganz mit wysse Chleider. Si heige nid gwüsst, wie die wäred dr Faart i ires Auto cho sig. Und si heig mid ne öppis gredt, me wüss nümm gnau was, vilecht wie zum se uf ne Gfoor ufmerksam z mache, si sig aber gly druf abe scho wider verschwunde gsi. Und das selle dozmol vil Lüt erläbt ha. Vo dere "wysse Frau vom Bölche" hend ane 2012 dr Jan Mühlethaler und dr Philipp Künzli en Churzfilm i dr Mundart gmacht.




</doc>
<doc id="63564" url="https://als.wikipedia.org/wiki?curid=63564" title="Abruzzen">
Abruzzen

D Abruzze (italiänisch "Abruzzo") sind e Region vo Italie.

D Abruzze ligged zwüsched de Bärge vom Apennin und em Adriatische Meer. De Gran Sasso d'Italia isch mit fast 3000 Meter de höchsti Punkt vo Italie südlich vo de Alpe. I de Abruzze git's drü Landschaftstype: Bärge, Hügelland und Küste. Rund e Drittel vo dere Region staht under Naturschutz. 

D Abruzze zelled geografisch zu Mittelitalie, sind historisch aber immer die nördlichsti Region vo Süditalie gsi. D Region wird im Norde vo de Marke, im Weste vom Latium, im Süde vom Molise und im Oste vo de Adria begränzt. D Hauptstadt vo de Region isch L'Aquila. Det het 2009 es starchs Ärdbebe groossi Schäde aagrichtet. 

Im Altertum het die italischi Bevölkerig vo de Abruzze zu de Samnite und Picener ghört, wo i jahrzähntelangem Ringe von de Römer underworfe worde sind. 

Nach em Undergang vom weströmische Riich isch de Teil vo de Küstelandschaft bis is Mittelalter ine byzantinisch blibe. S übrige Gebiet vo de Abruzze isch e Teil vom langobardische Herzogtum Spoleto worde. D Langobarde und Byzantiner sind dur Normanne vertribe worde, wo s Gebiet vo de hütige Abruzze im 12. Jahrhundert mit irem süditalienische Königriich Sizilie vereinigt hend. Under de Staufer, wo s Königriich ggerbt hend, isch s Herzogtum Spoleto zum Chilestaat cho. Nach de Teilig vom Königriich Sizilie am Ändi vom 13. Jahrhundert sind die underitalienische Abruzzen vo Neapel us verwaltet worde und hend denaah zum Königriich Neapel ghört, nach em Wiener Kongress ab 1816 zum Königriich beider Sizilie. Sit 1861 gehört s Gebiet zum nüügschaffne Königriich Italie. D Gränze vo de Region hend sich hüfig veränderet, zletscht 1963, wo d Provinz Campobasso us de damalige Region "Abruzzi e Molise" usgeglideret und so die eigeständigi Region Molise bildet worden isch.


</doc>
<doc id="63565" url="https://als.wikipedia.org/wiki?curid=63565" title="Reichenau GR">
Reichenau GR

Riichenau isch es Dorf im Bündnerland i dr Schwiiz, wo zu dr Gmeind Tamins ghört.

Dä geografisch Ort isch e wichtigi Stell im Flusssischteem vom Rhy. Di chlyni Ortschaft Riichenau ligt dört, wo sech dr Vorderrhy und dr Hinderrhy träffe und zäme dr Alperhy bilde; dä flüsst den vo dört wyter bis zum Bodesee. Di beide Kwellflüss vom Rhy bringe meischtens Wasser mid ganz andere Farbe bis uf Riichenau, wo sech den dört langsam vermischt.

Uf emene Hügel näbe de Flüss ligt s Schloss Riichenau. Grad bim Schloss zue hed s vier Brügge über d Flüss, und mid dene isch Riichenau sid Joorhunderte eine vo de bedütendschde Pünkt im Vercheersnetz vom Bündnerland. Dr Wääg vo Kuur s Rhydaal uf verzwiigt sech do zu de Stroosse dur d Surselva zum Oberalpbass und zum Lukmanier und s Domleschg uf zu de Bäss vom San Bernadino bis zum Julier. Di einti Brügg goot vo Tamins über de Vorderrhy uf Bonaduz, di anderi übere Alperhy zu der Ysebaanstazioon "Riichenau-Tamins", wo aber im Gmeindbann vo Domat/Ems ligt. Die Brügg, wo au "Schlossbrügg" heisst, isch no us em 1881i.

Dr Hinderrhy überkweere noch bi Riichenau no zwoo Brügge: Do isch emol di alti Ysebrügg us em Joor 1895, gmacht vo dr Basler Staalboufirma Buess und dr Firma Bell vo Chriens, für d Ysebaanlinie vo dr Rätische Baan, wo sech grad nochär ufdeilt i d Linie uf Bonaduz und Thusis einersyts und id Surselvastreki anderersyts, wo au d Züg vom Glacier-Express is Wallis dürefaare. Und drnäbe goot sid ane 1963 d Autobaan vo dr Bernardino-Rute is Tessin uf ere nöje Brügg, wo dr Inscheniör Christian Menn entworfe hed, übere Fluss. Di Räätisch Baan wott jetz näbe irere alte Ysebrügg no en nöji Brügg übere Hinderhy mache und derby di alti Brügg, wo für d Technikgschicht wärtvoll isch, erhalte.

Dr Name vo Riichenau chunt vo däm, ass s Chloschter Riichenau am Bodesee do am Rhy obe scho sid em früene Middelalter Güeter psässe hed. Am Ändi vom Middelalter sind den d Brügge übere Rhy bout worde, und d Bündner hend do e Zollstell ygrichtet. S Schloss Riichenau isch im 17. und 18. Joorhundert entstande.

Riichenau stoot im Schwiizer Inväntaar vo de wärtvolle Ortsbilder (ISOS).



</doc>
<doc id="63566" url="https://als.wikipedia.org/wiki?curid=63566" title="Vice">
Vice

VICE isch es wärbefinanzierts und urschbrünglech kanadisches Lifestyle- und Jugendmagazin. Die i der Zwüschezit z New York asässigi Online- und Print-Zitschrift het mehreri Ableger i verschidene Länder. Si wird vom Unternähme "Vice Media" usegä. Di dütschi Usgab erschint sit Auguscht 2005, di öschdrichisch und d Schwizer Usgab sit 2007.

D Frankfurter Allgmeini Zytig säit vo VICE Dütschland, si sigi inhaltlech redundant, und kritisiert d Indifferänz zwüsche Fakte und eigene Asichde. Vice würdi bim Läser dr Idruck vermittle, dass d Wält alles voller Idiote und Freaks isch.



</doc>
<doc id="63567" url="https://als.wikipedia.org/wiki?curid=63567" title="Steff la Cheffe">
Steff la Cheffe

D Steff la Cheffe (* 4. April 1987 z Bärn; richtig Name "Stefanie Peter") isch e Schwizer Rapperin und Beatboxerin us em Bärner Schdatteil Breitenrain-Lorraine.

Mit drizäni het d Steff la Cheffe ihri erschde eigene Text gschribe. Parallel derzue het si mit Beatboxing agfange. Drü Johr schböter, wo si sächzäni gsi isch, het si erschdi Ufdritte gha. I dere Zit isch si au in verschidne Schdet usserhalb vo der Schwiz ufdrätte. So et si unter anderem Ufdritte as Beatboxerin z Paris, z Prag und z Berlin gha.

2009 het d Steff la Cheffe dr Andreas Vollenweider as Beatboxerin uf sine Konzärt begleitet. Zäme mit em Daniel Küffer si Lieder vom Vollenweider in ere komplett überarbeitete Version vortreit worde. Im gliche Johr isch d Steff la Cheffe am "M4Music" as "Newcomer of the Year" uszeichnet worde. Sie het zudäm der erschti Platz i der Kategori "Urban" beleit. Zudäm het si dr Vizewältmeischdertitel in der "Female-Kategorie" a de Beatbox-Wältmeischderschafte z Berlin bercho.

Zäme mit em Zürcher Reggae-Sänger Dodo het si nächär a ihrem erschde Soloalbum gschaffed. As Folg vo dere Zämearbet isch d Steff la Cheffe drümol uf em Dodo sim Album "Reggae Against the Machine" verdräte. Der Steff la Cheffe ires Debütalbum "Bittersüessi Pille" isch am 9. Mai 2010 erschine und het i der Schwizer Hitparade Platz 7 erreicht.

2011 het sie dr Swiss Music Award für s „Best Talent National“ bercho. 2014 isch ihre der Ida-Somazzi-Preis verlihe worde.





</doc>
<doc id="63570" url="https://als.wikipedia.org/wiki?curid=63570" title="Hochschule Luzern">
Hochschule Luzern

D Hochschuel Luzärn (HSLU) isch e öffentlech-rächtlechi Fachhochschuel i der Schwizer Schadt Lozärn. Si isch 1997 under em Name «Fachhochschuel Zentralschwiz» (FHZ) gründet worde und isch die gröschdi Bildigsinstitution vo der Zentralschwiz.

5'042 Schdudierendi hei im Jahr 2015 e Bachelor- und 1'002 Schdudierendi e Master-Schdudiegang sowi 4'440 Schdudierendi es Witerbildigsprogramm (Schdichtag: 15.10.2015) a der Hochschuel Lozärn bsuecht. 308 Projäkt si in Forschig und Entwicklung neu gschdartet.



</doc>
<doc id="63571" url="https://als.wikipedia.org/wiki?curid=63571" title="Orishas">
Orishas

D Orishas isch e internazional erfolgrichi kubanischi Hip-Hop-Band, wo zersch vo 1999 bis 2009 exischdiert het und 2016 ihres Comeback gfiirt het.

2004 hei si dr Latin Grammy as beschdi Hip-Hop-Band bercho. Si si zäme mit andere Musiker vom Fidel Castro empfange worde. Das isch s erschde Mol gsi, wo di kubanischi Regierig öffentlech Hip-Hop unterschdützt het.

Di meischde Songtext vo de Orishas beziehnd sech uf s Gschehene z Kuba, öppe uf d Problem und d Freude vo de Iwohner vo Kuba. D Band will vo der fridleche Ferieinsel ablänke und em Hörer d Wält hinter de wisse Sandschdränd zeige, und thematisiert unter anderem (Kinder-)Prostitution ("Reina de la calle"), Emanzipation ("Mujer") und Rassismus ("Tumbando y dando"). D Behandlig vo politische Theme hei au zur Zensur vo ihrne Veröffentlechige gfüert. D Gruppe behandlet aber au Theme wie Liebi, Sehnsucht und Fründschaft. Es Zitat: „I singe ned um z singe, ich singe um ned z hüle.“ ("No canto por cantar, canto por no llorar.")



</doc>
<doc id="63572" url="https://als.wikipedia.org/wiki?curid=63572" title="La Nefera">
La Nefera

D La Nefera (* 17. Novämber 1988 i der Dominikanische Republik as "Jennifer Perez") isch e Schwizer Rapperin.

Mit zäni isch d La Nefera id Schwiz cho, wo si im Baselland ufgwachse isch. 2006 het si afo eigeni Songs z schribe und het mit em Rapper Steyr d Crew „Wortschatz los Dados“ gründet. E grosse Erfolg vo der Gruppe isch s Konzärt im usverchaufte X-tra z Züri gsi, as Vorband vo der kubanische Hip Hop-Gruppe Orishas, im Johr 2008. Im 2009 het d Gruppe ihri gmeinsami EP „Nuestra Frecuenzia“ veröffentlecht.

2013 het si ihr Sozialarbet-Schdudium a der Hochschuel Lozärn abgschlosse. Im gliche Johr het si bi 1 City 1 Song teilgno. Im Februar 2015 het si mit de Vybezbilder s Album "Skillz on Fire" veröffentlecht. Im Juli 2016 isch ihri Single "Odio" (uf Dütsch „Hass“) releast worde, und im Oktober vom gliche Johr het si ires erschde Solo-Debütalbum "A Lo Hecho Pecho" (uf Dütsch öppe: „me mues derzue schdoh, was me gmacht het“) usegä. Drbi isch si vo der Popförderig und em Musiknetzwärch vo der Region Basel unterschtützt worde. Im Januar 2017 isch si nach der Steff la Cheffe di zweiti Frau gsi, wo am Rap-Event Bounce Cypher vom Radio SRF Virus deilgno het.



</doc>
<doc id="63573" url="https://als.wikipedia.org/wiki?curid=63573" title="Euthal">
Euthal

Euthal (uusgsprochä: "Öitaal") isch es chlyses Dörfli im Bezirk Einsidle. Es lyt am südlichä Ändi vum Sihlsee. 

Da s Euthal im Bezirk Einsidle isch, isch es natürli au im Kanton Schwyz. S Euthal isch s eerst Moul 1331 as "Öital" erwähnt worde. Es isch es starch ländlich prägts Huufädorf mit vilnä Wyler und Höf. D Dorfchilä hebt sich markant us dä Landschaft usä. Die isch vu 1790 bis 1792 buut wordä. Dä Cloosterbuumäister Brüeder Jakob Natter hät si a dä «Schmärzhafte Muettergottes» gwyht. 1800 hät si für e churzi Zyt as Pfarrchile tienet. 

Südlich vum Dorf isch d Gränze zum Bezirk Schwyz. Glychzytig bildet diä d Mundartgränzä vum Einsidler zum Ybriger Dialäkt.

1888 häts 103 Hüüser mit 126 Huushält ggää.




</doc>
<doc id="63574" url="https://als.wikipedia.org/wiki?curid=63574" title="Klaus Poppen">
Klaus Poppen

Dr Klaus Poppen (* 21. Merz 1931 z Fryburg) isch e dytsche Schurnalischt un Autor. Z Sidbade chännt mer en vor allem, wel er langi Johr Bresidänt vu dr Muettersproch-Gsellschaft gsii isch.

Dr Poppen stammt us ere Fryburger Verlegerfamilie. Iber d Sproch in syre Familie het er emol gsait: „Deheim hen mir nit alemannisch gschwätzt un s het sogar si könne, dass es gheiße het: Schwätz anständig oder sprich anständig! Gehobenes Bürgertum halt in Friburg. Me merkts bi mir jo jetz noch. I schrib besser alemannisch as dass i s schwätz.“ No dr Schuel het er bim Kölner Stadtanzeiger e Volontariat gmacht un derno no ai Johr as Redakteur gschafft. No drei Johr z Köln isch er mit 5000,- Mark uf Sidamerika gange un isch dert anderthalb Johr dur Chile, Kolumbie un Brasilie graist. Uf däre Rais het er e Dagebuech gfiert, wu hit im Dagebuecharchiv z Ämmedinge ufbhalte wird. Wun er uf Dytschland retuurchuu isch, het er z Fryburg bi dr Rhodia d Redaktion vu dr Wäärchszytig un d PR-Arbet ibernuu. Bi dr Rhodia het er bis zue dr Ränte gschafft. Im Johr 1962 het er ghyrote un isch mit syre Frau Christel (* 1937) uf Unteribedal z Buechebach zoge, wu si hit no lääbe. Si hän zäme ne Suhn, Peter.

Im Merz 1972 isch er zum Bresdänt vu dr Muettersproch-Gsellschaft gwehlt wore. Är isch dertemol no kai Mitglid gsii, dr Verain het aber e neie Bresidänt bruucht un het nieme sunscht gfunde. Wel er sälber ender Fryburger Umgangssproch schwätzt un kai alemannische Basisdialäkt, het er d Muettersprochler vorgwarnt: „I will Ihne nix vormache. Ich schwätz kei hochalemannisch, nur bächlibadisch“. Är isch bis anne 2002 Bresidänt gsii. In däne 30 Johr het d Muettersproch-Gsellschaft e große Ufschwung gnuu, vu aafangs 300 Mitglider bis uf iber 3000. Ihm isch vu Aafang aa in Sinn chuu, ass dr Verain nume ne Zuechumft het, wänn en mee Lyt chänne. Um des Zyt isch d Muettersproch-Gsellschaft in dr Hauptsach e Zämmeschluss vu Dichter un Dichterne gsii. Dr Poppen het d Door vum Verain welle ufmache fir alli Lyt, wu si fir s Alemannisch inträssiere. Vor allem s Bäpperli „Bi uns cha mer au Alemannisch schwätze“ vu 1975 isch e große Erfolg gsii. Dr Poppen het die Idee in dr Silveschternaacht 1974/75 ghaa. Des Bäpperli het iberaal im sidbadische Ruum sotte an Diire vu Biro un Gschäft hange un eso uf e simpatischi Art fir s Alemannisch wäärbe. Bis 1977 sin scho 38.000 Stuck vu däm Bäpperli verdailt oder verchauft gsii. Au d Zahl vu dr Mitglider isch waidli aagstige: vu 300 anne 1972 uf 1500 anne 1978 un 2000 anne 1979. Ab 1976 sin Regionalgruppe grindet wore, di erscht z Löörech. Dr Poppen sälber isch langi Johr Gruppelaiter vu dr Fryburger Regionalgruppe gsii.

Im Lauf vu dr Johr het dr Verain Anthologie mit Dialäktliteratur uusegee: „S lebig Wort“ (1978), „D’Hailiecher“ (1987), „Welleweg, selleweg“ (1996) un „S Johr dure“ (2000), verschideni Schrybwettbewärb sin uusgruefe wore un Aktione rund ums Alemannisch durgfiert wore, wie d „Bächle-Regatta“ oder e „Fueßwäschete“. Im Johr 1982 het d Muettersproch-Gsellschaft im Rame vun ere Zueschauerinitiativ 37.000 Unterschrifte fir „Meh Mundart bi Funk un Fernsäh“ gsammlet un ai Johr speter isch zum erschte Mol d Alemanne-Antenne in Gold vergee wore.

Anne 2002 het dr Poppen s Amt vum Bresidänt abgee, sy Noofolger isch dr Walter Möll vu Singe wore. Vier Johr speter het er au d Redaktion vum Mitgliderheftli „Alemannisch dunkt üs guet“ an d Friedel Scheer-Nahor abgee, wu dertemol Gschäftsfiereri vu dr Muettersproch-Gsellschaft woren isch.

E Huffe Bydreg in „Alemannisch dunkt üs guet“, syt 1972

As Rusgeber




</doc>
<doc id="63575" url="https://als.wikipedia.org/wiki?curid=63575" title="Apulien">
Apulien

Apulie (italiänisch "Puglia") isch e Region vo Italie.

Apulie isch e Region vo Süditalie und liit am Adriatische und Ionische Meer. D Salento-Halbinsle am Südzipfel vo Apulie bildet de «Absatz» vom «italiänische Stiefel». Apulie isch e eher flachi Gägend, nur d Gargano-Halbinsle isch zimlich bärgig. 

Im Altertum het's z Apulie griechischi Städt wie Taras (hüt Tarent) gäh, und d Römer hend mit de Via Appia zwüsched Rom und Brindisi e Verbindig uf Griechenland gschaffe. Nach de Völkerwanderig het Apulie zum Byzantinische Riich vom Kaiser Justinian I. ghört. Au nach de Langobardeniifäll us em Norde het Apulie bis im 10. Jahrhundert zu Byzanz ghört.

Zu dere Ziit sind die muslimische Sarazene z Süditalie iigfalle und hend det Staate gründet. Im 11. Jahrhundert sind d Normanne vo Sizilie här au uf Apulie cho. Under irer Herrschaft isch Apulie e Station uf em Wäg vo de Chrüzfahrer gsi.
Dur d Hürat mit de Konstanze, de Tochter vom normannische König Roger II., isch de Heinrich II. us em Gschlächt vo de Staufer i Bsitz vo dem Gebiet cho. Si Sohn, de Friedrich II., het d Burg Castel del Monte buue la, wo die berüehmtisti Staufer-Burg worden isch.

Nach de Staufer isch Apulie zum Königriich Sizilie und denaah zum Königriich Neapel under em Huus Anjou cho. Die neapolitinischi Chrone isch under spanischem Iifluss gsi, bis zur Gründig vom italiänische Staat 1861.

Im 20. Jahrhundert isch Apulie als Heimet vo de mafiöse Organisation Sacra Corona Unita bekannt worde.


</doc>
<doc id="63576" url="https://als.wikipedia.org/wiki?curid=63576" title="Genfer Auto-Salon">
Genfer Auto-Salon

Dr International Auto-Salon Gämf (; ; ; ; , "GIMS") isch aini vu dr wältwyt wichtigschte Automobil-Fachmässe, näbe dr IAA, em Pariser Autosalon, dr Tokyo Motor Show un dr Detroit Auto Show. Dr Auto-Salon findet all Johr aafangs Merz im Mässkumpläx Palexpo in dr bolitische Gmai Le Grand-Saconnex im Kanton Gämf (Schwyz) statt.

Anne 1905 het im schwyzerische Gämf in eme Wahllokal am Boulevard Georges-Favon di erscht "National Automobil- un Fahrraduusstellig" stattgfunde. Syterhär sin uf em Gämfer Auto-Salon e Huffe Fahrzyg vu namhafte Härsteller bresäntiert wore, wu zum Dail d Gschicht vum Automobil nei gschribe hän. Anne 1982 isch dr Gämfer Auto-Salon vum alte "Palais des expositions" in dr Innestadt zum neie Mässkumpläx Palexpo umzoge.

Wichtigi Bschränkige bim Böu vu dr Mäss drage syt dr Grindig zuen ere guete Ibersichtligkait vu dr Mäss by. Derwylscht in dr 1920er Johr nume Deppig un Grienbflanze fir d Gstaltig vun eme Mässstand zuegloo wore sin, wird hit zum Byschpel d Hechi vu dr Mässständ uf 140 cm yygränzt.

Bi dr 76. Uflag vum 2. bis zum 12. Merz 2006 hän 260 Uussteller us 30 Länder rund 900 Automodäll uf ere Flechi vu 102'000 m² bresäntiert. S sin 674'000 Bsuecher chuu, dervu fascht 5000 Medieverdrätter us 80 Länder.

Dr 77. Gämfer Auto-Salon het vum 8. bis zum 18. Merz 2007 stattgfunde mit ere Bsuecherzahl vu 730'000. Bim 78. Gämfer Auto-Salon vum 6. bis zum 16. Merz 2008 sin rund 715'000 Yydrittscharte verchauft wore.

Anne 2009 het d Automobilmäss (5. bis 15. Merz 2009) e Bsuecherrugggang uf 648'000 ghaa. D 80. Uusgab vum Auto-Salon het vum 4. bis zum 14. Merz 2010 692'000 Bsuecher chenne verzaichne.





</doc>
<doc id="63577" url="https://als.wikipedia.org/wiki?curid=63577" title="Hozan Dedo">
Hozan Dedo

Der Hozan Dedo (uf Türkisch Ozan Dedo) isch e kurdische Musiker, wo in der Schwiz asässig isch.

Dr Dedo spiilt Saz und singt drzue Lieder us em Läbe. Sini Musikvideo dräit er in Kurdistan und in der Schwiz. Sini Song chame im Radio "Dengê Kurdistanê" lose, in der Türkei isch er e Person vom öffentleche Läbe.



</doc>
<doc id="63580" url="https://als.wikipedia.org/wiki?curid=63580" title="Lasse Linder">
Lasse Linder

Dr Lasse Linder isch e Schwiizer Filmemacher. 

Dr Linder het bis 2012 d Kantonsschuel Heerbrugg bsuecht und studiert sit 2016 a der Hochschuel Lozärn Design & Kunst. Siini Churzfilm "Psilocybin" (2015) und "Kleinklima" (2016) sin bim 72 Sekunde Online-Filmwettbewerb vom Zurich Film Festivals zeigt worde. Im Johr 2016 hed er zäme mit em Omid Taslimi dr Dokumentarfilm "Be aware and share" gmacht, wo d Flüchtlingskrise z Europa ab 2015 zum Thema het. Er het bim Schwiizer Spilfilm "Tranquillo," wo im Früejohr 2018 erschine isch, s Making-of gmacht, schaffed für d Videoentertainers GmbH und isch Leiter vom Beriich Film und Aktuar vo der Ostschwizer Kulturplattform „Kein Kollektiv“.

Im November 2018 het er für de Churzfilm "Bashkimi United" bi de „22. Kurzfilmtage“ z Winterthur in dr Sparte "Preis Schweizer Filmschulentag" e «Lobende Erwähnung» übercho. Mit däm 9:55 Minute lange Churzfilm isch er au bim Basler Gässli-Filmfestival aaträtte. Am 2. Dezember 2018, bim 8. Ostschwizer Churzfilmwettbewerb im ehmolige Kino Palace z Sanggalle, hät de Lasse Linder zäme mit em Dejan Barac us Widnau mit em Film "Bashkimi United" i de Kategorii «über 20 Jahre» de erschti Priis gwunne. 



</doc>
<doc id="63581" url="https://als.wikipedia.org/wiki?curid=63581" title="Basilikata">
Basilikata

D Basilikata (italiänisch "Basilicata") isch e Region vo Italie.

D Basilikata liit z Süditalie und gränzt a Kampanie, Kalabrie und Apulie. I de Provinz Potenza het sie Aateil am tyrrhenische und i de Provinz Matera a de ionische Meeresküste. D Gägend dezwüsche isch hügelig bis bärgig.

De Name «Basilicata» chunnt us de byzantinische Ziit, vo de damalige Bezeichnig Basileus für de Kaiser. Nach de normannische Eroberig vo Süditalie het en Verwaltigseinheit, wo die hütige Provinze Potenza und Matera umfasst so gheisse. En andere Name für die Region isch Lukanie, vom antike Volch vo de Lukanier. I de faschistische Ziit und bis 1947 het sie offiziell so gheisse. Tradtionell umfasst Lukanie aber au e Teil vo de Provinz Salerno z Kampanie.


</doc>
<doc id="63582" url="https://als.wikipedia.org/wiki?curid=63582" title="Neverage">
Neverage

Neverage isch e Schwizer Popband, wos sit 2012 git. D Texte vo de Lieder wärde uf Änglisch gsunge.

Neverage isch 2012 gründet worde und beschdoht hüt us em Leadsänger und Songwriter Philippe Baumann, em Gitarrist und Songwriter Lucas Briccos sowi us em Gitarrist Giuseppe Puglisi. 2014 het Neverage d Band Myron, mit dere si s gliche Zielpublikum teilt, auf dere ire „Butterfly-Tour“ dür d Schwiz begleitet. Im gliche Johr isch Neverage (näbe der Schwizer Rockband Brain Bucket) Vorgruppe vom Bryan Adams gsi. Dr mit em Chris Haffner produzierti Song "I Know You’re There" het s 2015 uf e Platz 26 vo der Schwizer Hitparade gschaffed. Ihri 2016 veröffentlechti EP "Face2Face" het Platz 33 vo der Schwizer Hitparade erreicht. Im gliche Johr isch d Band im Dokumentarfilm "Be aware and share" as Teilnämer vom Benefizkonzärt für s glichnamige Flüchtlingshilfswärch erschine.





</doc>
<doc id="63583" url="https://als.wikipedia.org/wiki?curid=63583" title="G-Free">
G-Free

Dr G-Free, au GFreenius, isch e US-amerikanische Hip-Hop-Künstler bzw. Rapper us Cape Cod (Massachusetts); är isch massgäblech vom Big L, vom Big Pun und vom Biggie beiflusst worde. Noch es paar Johr „Underground“-Tätigkeit het er 2016 sis erschte Full-Length-Full-Album veröffentlecht mit em Titel "Dawildchild LP", es Projäkt, wo vom DJ HiYella produziert worde isch. Dr G-Free het scho mit em Rockness von Heltah Skeltah, mit em Statik Selektah, mit em Big Shug, mit em Akrobatik, mit em Edo G, mit em Ruste Juxx und mit em Termanology zämmegschafft.




</doc>
<doc id="63584" url="https://als.wikipedia.org/wiki?curid=63584" title="Akrobatik (Rapper)">
Akrobatik (Rapper)

Dr Jared Bridgeman (* 1. Merz 1975), besser bekannt as Akrobatik, isch e US-amerikanische Rapper us Dorchester, Boston. Är isch unter anderem Teil vo der Hip-Hop-Gruppe The Perceptionists mit em Mr. Lif und em DJ Fakts One, wo im Jahr 2005 dr "Black Dialogue" veröffentlecht hei. Är het zuedäm unter anderem mit em Edo G, mit em Guru, mit em Slaine, mit em M-Dot, mit 7L & Esoteric und mit em Termanology zämegschaffed.

Em Akrobatik sis 2014 erschinene Album "Built to Last" isch as eis vo de 40 beschde Hip-Hop-Albe 2014 ernennt worde. 2014 und 2015 het er Gaschtvorläsige am University of Massachusetts Boston Honors College gä, woner dr Kurs „Hip Hop: History and Practice“ bi der Professorin für American Studies, der Rachel Rubin, gleitet het.








</doc>
<doc id="63587" url="https://als.wikipedia.org/wiki?curid=63587" title="Ortenauer Narrenbund">
Ortenauer Narrenbund

Dr Ortenauer Naarebund (ONB) isch e Verband vu Faasnetszimft in dr Ortenau. Är isch am 10. Septämber 1981 z Appewiir grindet wore. Dr Naarebund isch in dr Form vun eme yydraite Verain organisiert. Är isch Mitglid im "Arbeitskreis Alemannische Heimat e. V. Freiburg". Syter anne 2012 isch s „Narrepalais“ z Kääl Sitz vum Verband.

Dr ONB isch di jingscht vu dr drei in dr Ortenau aktive Naareverainigunge. D Mitglidszimft vum ONB stammen us em Ortenaukrais un dr Landkrais Raschti un Fraidestadt im Nordweschte vum Verbraitigsbiet vu dr schwebisch-alemannische Faasnet (in dr Ortenau ssait mer zmaischt „Faasend“). S Biet isch au bregt vum rhynische Karneval.

Dr Naarebund dailt sy Verbraitigsbiet in sibe Regionen yy:

Syt 1989 isch au dr Verain "Einhorn Saverne" vu Zàwere im Elsass Mitglid vum ONB. 2011 isch d niderländisch Faasnetsgsellschaft "De Kraonige Zwaone" (Stolzer Schwan) vu Huissen in dr ONB ufgnuu wore.

"Ainzelfigure" wären in dr Tabäll kursiv dargstellt. Gnännt sin nume Naarefigure vu dr schwebisch-alemannische Tradition. Vyl Zimft hän derzue au no Musikgruppe, Zumftreet, Fahnedreger un anderi Zumftfigure. Zue dr ender karnevalistisch bregte Veraine im ONB ghere au no anderi Gruppe un Ainzelfiguire wie Elferroot, Prinzebaar, Danzgarde un Theatergruppe.




</doc>
<doc id="63588" url="https://als.wikipedia.org/wiki?curid=63588" title="Emilia-Romagna">
Emilia-Romagna

D Emilia-Romagna isch e Region vo Italie.

D Emilia-Romagna liit im nördliche Mittelitalie und gränzt im Norde a Po, a Venetie und d Lombardei, im Oste a s Adriatische Meer. Im Süd het sie Aateil am Apennin und gränzt a d Toskana, d Marke und San Marino, im Weste a s Piemont und Ligurie. 

Der Ostteil vo de Region, d Romagna, isch e historischi Landschaft, wo jahrhundertelang zum Chilestaat ghört het. Ire Name chunnt aber us de vorhärige Herrschaftszyt vo de Langobarde. Die hend ires „römisch“ (oder byzantinisch) Gebiet under em Name "Romania" vo irem eigete Gebiet, de Langobardia (Lombardei), abgränzt.

D Emilia, wo im Weschtteil vo de hüttige Region lyt, het sich lang i die historische Herzogtümer Parma und Modena glideret, wo lang zwüsched de Habsburger und de Bourbonen umkämpft gsi sind. De Name "Emilia" stammt vo de antike Römerstrass Via Aemilia, wo hie ire Name uf ne ganzi Region überträit het.


</doc>
<doc id="63589" url="https://als.wikipedia.org/wiki?curid=63589" title="Marga Vogel">
Marga Vogel

D Marga Vogel (* 15. Mai 1892 z Schopfe; † 5. Oktober 1968 uf dr Richenau) isch e dytschi Haimetdichteri gsii. Mer chännt si wäge ihre alemannische Gedicht, wu churz vor ihrem Dod in eme Biechli publiziert wore sin.

No dr Schuel het si z Wiesbaden e Lehr as Chindergärtneri gmacht un het derno z Ängland gschafft. Im Erschte Wältchrieg het si as Rot-Chryz-Schweschter gschafft. Noch em Chrieg het si z Griecheland e Chinderchrais glaitet. Vu 1928 bis 1951 isch si schließlig Oberi vum Chraisaltershaim z Rhywyler gsii, unterbroche vum Zweete Wältchrieg, wu si wider bim Rote Chryz gschafft het,




</doc>
<doc id="63590" url="https://als.wikipedia.org/wiki?curid=63590" title="Josef Albicker">
Josef Albicker

Dr Josef Albicker (* 16. Juni 1896 z Sumpfohre; † 30. Merz 1968 z Huuse) isch e dytsche Haimetdichter un Buur gsii. Mer chännt en au as „Florian Fromherz“ oder as „Bauer vom Wald“.

Dr Albicker isch e Suhn gsii vum Jakob Albicker (1858–1920), eme Buur, un syre Frau Theresia geb. Wägele (1861–1933).Är het no ne Brueder un zwoo Schweschtere ghaa. D Familie sich remisch-kadolisch gsii.

Är isch vu 1903 bis 1911 in sym Haimetdorf uf d Volksschuel gange un derno bis 1913 z Eschinge uf d Winterschuel. Im Erschte Wältchrieg het er si mit 19 freiwillig gmäldet un ab 1915 an dr Weschtfront Chriegsdienscht glaischtet. Am 27. Merz 1918 isch er schwär verwundet wore.

Anne 1921 het er d Amalie Engesser (1894–1961) vu Huuse ghyroten un het mit ere dr Hof vu dr Schwigereltere ibernuu. Si hän zäme drei Sihn un e Dochter ghaa. Bis zue sym Dod het er z Huuse buurt.

Scho in dr 1920er Johr het dr Albicker aafange schrybe. Är het Freiliecht- un Heerspiil gschribe, un Artikel un Gschichte fir Zytige, Zytschrifte un Kaländer. In syre Gedichtsammlig „Kriegsklänge“ vu 1915 het er syni Erfahrige an dr Front verschafft. Im Mittelpunkt vu syne Wärch isch vylmol d Wält vu dr Booremer Buure uf em Dorf gstande.

Wu d Nationalsozialischte d Macht ibernuu hän, het er mit em neie Sischtem simpatisiert. Vu sym bodeständige haimetverbundene Dänke isch s fir ihn nyt wyt gsii zue sällene ihre Bluet- un Bode-Idelogy. Är isch im Dritte Rych derno Ortsbuurefierer in syre Gmai wore. Im Rundfunk het er e Megligkait gsää, d Buure zuen ere sälbschbewusste Dailnahm an dr neie Gsellschaft z erzie. Är schrybt doderzue:

Noch em Zweete Wältchrieg isch drei Johr lang im e Lager interniert gsii. Drotz ass er speter yygstande het, „Goebbels manches Lied gesungen zu haben“, het er si uugrächt bhandlet gfielt, sy Vermege isch konfisziert wore. Vor allem wäge Misshandlige im Lager isch er seelisch broche haim chuu.

Derzu Bydreg in Zytige, z. B.im „Albbote“ un im „Schwarzwälder Bote“, in Zytschrift un in Kaländer.




</doc>
<doc id="63591" url="https://als.wikipedia.org/wiki?curid=63591" title="Franz Georg Brustgi">
Franz Georg Brustgi

D Franz Georg Brustgi (* 17. März 1903 z Ötlenga – heitzodag a Stadtdoil vo Kirche ondr Teck, † 2. Mai 1991 z Waldburg em Landkreis Raveschburg) ischt a deitscher Pädagog ond Kommunalpolidiker gwäa, wo en seira Freizeit an Haufa Biacher ibr sei wirdabergischa Hoimet gschriiba ond franzeesischa Litradur ens Deitsche ibrsetzt hot. Vo de Werk ibr sei Hoimet send et grad wenich em schwäbischa Dialekt vorfasst worra, ond vor ällem us deam Grond dirft’r heit noh bekannt sei. 

Dr Franz Georg Brustgi kommt am 1903 z Ötlenga uff d Welt. Scho noch wenige Johr ziagt’r mit seine Leit om noch Enenga, wo-nr au en d Grondschuel goht. Obwohl dui Familie Brustgi et grad mit Reichdom gsegnet ischt, därf dr Franz Georg als erschder vo sellra Familie a hehera Bildong erfahra: zerscht dr Bsuech vo-ma Lehrerseminar ond hendrher noh a Universideets-Studiom. Kurz vor-em Zwoida Weltkriag erscheint em Brustgi sei erschder Roman: "Eustachius Holderkling". Do drmit erreicht’r an Achdongserfolg, sodass sich der Moo entschliaßt, weiderhin schriftstellerisch tädich zo sei. Do droo ko au dui schmerzlicha Ondrbrechong durch Kriag, Gfangaschaft ond Interniirong nix ändra. Wia dui schlechda Zeit endlich fir-en rom ischt, kriagt’r a Stell als Lehrer bei dr Grond- ond Hauptschuel en Enenga. Deet wird’r 1950 zom Konrekdor ond 1963 zom Rekdor beferdret. Zeitweilich gheert’r au em Enenger Gmoidsrot oo ond wird em Birgermoischder sei Stellvortredor. En seira Freizeit vorfasst’r Gedichtbänd, sammlet Anekdoda, Saga ond Märla vo seira Hoimet, schreibt Artikel fir Zeidonga ond Zeitschrifda ond hot Auftridd em Radio ond em Fernseha, zom Beispiil als Experde fir Leaba ond Werk vom deitscha Archäologa Heinrich Schliemann en dr Quiz-Show "Der große Preis".

Em obrschwäbischa Waldburg schliaßt dr Brustgi 1991 seine Auga fir emmer. 88 Johr alt isch der Moo worda.

Em Johr 1989 hot d Gmoind Enenga ondr dr Achl, wo dr Brustgi de lengscht Zeit vo seim Leaba vorbrocht hot, d Birgermedallje vorliha.


A Leseprob fendet mr em Ardikl "Schwäbische Schreibweisa vo professionelle Autora".

Ogaba uff-em Buachomschlag vo "Eine kurze Spanne Zeit – Gelebtes und Erlebtes" ond us-em Buach selber. 

 


</doc>
<doc id="63594" url="https://als.wikipedia.org/wiki?curid=63594" title="Liebersbronn">
Liebersbronn

Liebersbronn isch a Stadtdoel vo Essleng. S ligt am Schurwald em Nordoschta vo dr Stadt zwischa Wiflengshausa em Norda ond Hegneschberg ond Kemmichsweiler im Sida.

Zom erschta Mol gnennt worda isch Liebersbronn em Johr 1284 als "Luibersbrunne". Em Johr 1803 isch Liebersbronn zamme mit Wiflengshausa ond Kennaburg zua Essleng eigmoended worda.

Zom Aagucke gibt s d Villa Zenneck vo 1871, d Alt Schual vo 1848, d Ruahbank vo 1846, s Gaschthous zua dr drei Lenda vo 1899 ond s Alt Jägerhous vo 1750.


</doc>
<doc id="63595" url="https://als.wikipedia.org/wiki?curid=63595" title="Friaul-Julisch Venetien">
Friaul-Julisch Venetien

Friaul-Julisch Venezie (italiänisch "Friuli Venezia Giulia", furlanisch "Friûl Vignesie Julie", slowenisch "Furlanija Julijska krajina") isch e autonomi Region vo Italie.

Friaul-Julisch Venezie liit im üsserste Nordoste vo Italie und gränzt im Weste a Venezie, im Norde a Östriich und im Oste a Slowenie. Im Süde liit d Adria. D Küste isch e Landschaftsteil vo dere Region, so wie au d Usläufer vo de Poäbeni im Friaul, de Ostalpe und em Karstgebiet i de Nöchi vo Triest. 

S Friaul, hüt d Provinze Udine und Pordenone, isch 1866 als Teil vom vorhär östriiichische Venezie is Königriich Italie iiglideret worde. 

Julisch Venezie, hüt d Provinze Görz und Triest, isch s ehemalige östriichische Küsteland, wo mit em Vertrag vo Saint-Germain 1919/20 zu Italie cho. Nach em Zweite Wältchrieg isch es zue wiitere Gränzverschiebige zwüsche Italie und Jugoslawie cho. Bis 1954 isch Triest, d Hauptstadt vo de Region, under de Alliierte als freis Territorium verwaltet worde, sithär isch es definitiv e Teil vo Italie. 

Näbe Italiänisch git's im Friaul-Julisch Venezie drü anerchännti Minderheitesprache: Furlanisch, Dütsch und Slowenisch. Furlanisch isch e rätoromanischi Sprach, kei italiänische Dialäkt. Dütsch isch die chlinsti Sprachgruppe, gredt i de Täler a de Gränze zu Osttirol und Kärnte. Slowenisch isch d Sprach vo de bestgschützte Minderheit a de Gränze zu Slowenie, vom Kanaltal bis Triest.


</doc>
<doc id="63598" url="https://als.wikipedia.org/wiki?curid=63598" title="Hermann Vortisch">
Hermann Vortisch

Dr Hermann Vortisch (* 18. Juni 1874 z Löörech; † 2. Mai 1944 ebedert) isch e dytsche Dokter un Schriftsteller gsii,

Dr Vortisch isch e Suhn gsii vum Reinhard Vortisch (1844-1920), eme Bankdiräkter, un syre Frau Bertha geb. Raillard (1849–1922). Är het sibe Gschwischter ghaa.

No dr Schuel het er ab 1895 Medizin studiert z Stroßburi, z Basel, z Minche, z Greifswald un z Dibenga. Anne 1901 isch er z Dibenga promoviert wore mit dr Dissertation „Über Sehnervenerkrankungen bei Turmsschädel“. Vu 1901 bis 1903 isch er Assischtänzdokter am Diakonissespital z Bärn an am Frauespital z Basel gsii. Dernoi isch er as Missionsdokter an d Goldkischte z Afrika gange un 1906 uf China. Dert het er anne 1908 het er d Honyen e Polyklinik grindet. Bis 1913 isch er Diräkter vu däm Chrankehuus gsii. Wäg dr bolitische Situation z china un wel er seli chrnak woren isch, isch er in sällem Johr retuur gange uf Dytschland un het derno vu 19014 bis 1928 am dr Aastalt fir Epileptiker z Kork gschafft.

Anne 1906 het er d Theodora van Vloten (1878–1917) ghyrote. Mit ihre het er vier Dechtere ghaa: Adleheid (1908-2001), Esther (1910–2000), Helmtrud (1913–2008) un Sieghild (1916–1953).

As Schriftsteller het er au d Pseudonym „Hermann van Vloten“, „Hermann Grether“ un „Grether Vortisch“ bruucht. Är het alemannischi Gedicht in dr Mundart vum Johann Peter Hebel gschribe, derzu e Huffe Schrifte, wu im Rame vu syre Arbet entstande sin, iber d Mission z Afrika, iber China un anderi. Är het au Schauspiil gschribe, unter anderem iber d Hugenotte un d Salzburger Proteschtante, aber au iber regionali Theme wie dr Johann Peter Hebel un dr Hans Thoma.





</doc>
<doc id="63599" url="https://als.wikipedia.org/wiki?curid=63599" title="Mario Fitterer">
Mario Fitterer

Dr Mario Elmar Fitterer (* 1937 z Fryburg; † 13. Jänner 2009) isch e dytsche Dichter un Essayischt gsii.

Dr Fitterer isch z Blasiwald ufgwachse. Är het Romanischtik un klassischi Philology studiert un noch em Studium as Rächtspfläger gschafft. Mit syre Frau Angela het er z Biederbach im Elzdal gläbt. No syre Pänsionierig het er no d Senioreuniversitet bsuecht.

Gschribe het er vor allem Haiku, zum Dail uf Hochdytsch, zum Dail uf Alemannisch. Publiziert het er drei Bänd mit Gedicht. Dernäbe het er Essay un Heerspiil gschribe. Derzue het er Vordreg iber Haiku ghalte un zäme mit em Wendelinus Wurth Haiku-Stammdisch organisiert.

Är isch Mitglid in dr Muettersproch-Gsellschaft un dr L’Association Francaise de Haiku gsii un Grindigsmitglid vu dr Dytsche Haiku-Gsellschaft. Derzue isch er langi Johr Schriftfierer vum Elzacher Club Art gsii.






</doc>
<doc id="63600" url="https://als.wikipedia.org/wiki?curid=63600" title="Kriegsberg">
Kriegsberg

Dr Kriegsberg isch a Weiberg midda en Schduagrd, glei beim Hauptbahhof.

Se händ en 1259 zom erschde mol erweehnt. Er isch no anderthalb Hektar groß ond steil. 

1938 händ d Freihärra Moser von Filseck den Weiberg a d IHK verkauft, die baut zsemma mit dr LBS haubtsächlich Trollengr drauf a.

Am obera End (ma ka abr ed nauf laufa) isch dr chinesisch Garta uf 353 m.



</doc>
<doc id="63602" url="https://als.wikipedia.org/wiki?curid=63602" title="Mischa Wyss">
Mischa Wyss

Dr Mischa Wyss (* 10. Novämber 1983 z Oute) esch e Bärner Mondart-Chansonnier ond Kabarettescht.

1983 z Oute uf d Wäut cho, het am Mischa Wyss sini lyrischi Karriere scho früeh met em Verfasse vo Samichlausvärsli aagfange. Im Louf vo de Primarschueu het er die mit wytere chlyne verbale Wärch fortgsetzt. Nach em Omzog es Basubiet, won är d Sekondarschueu ond s Gymnasiom absolviert het, het er glehrt Kybord schpele on het HipHop-Tegscht verfasst, won er zo säuber komponierte Beats performt het.

1999 het är met em Gwenn vom e ne Literaturprys e Meileschtei vo sinere literarische Karriere erreicht.

2004 esch är nach Bärn zoge, won är a der Uni es Johr Psychologie schtudiert het. 

Denn esch er för es paar Mönet nach Marokko greiset. I der dörtige Kontemplation send die erschte Chanson-Tegscht entschtande, won är nach sinere Röckchehr nach Bärn vertont ond, met em nöi glehrte Gittareschpöu begleitet, vortreit het. Inschpiriert dorch d Chansonnier vo sinere Chendheit het so de Mischa Wyss zo sinere ureigene Usdrocksform gfonde. 

Die am Aafang vor auem em Fröndes- ond Familiechreis vortreite Wärch händ grosse Aaklang gfonde, so dass är sech denn e chörzischter Zyt ou met Uftrett be Openmiks (Iischtiger Bönine) en Bärn e beachtete Name gmacht het ond schpöter denn aus Schpeziaugascht vo dene iiglade worde esch. 

Ändi 2009 het ehm s Panorcheschter Bärn d Glägeheit bote vor grossem Publikom sis Lied "Haarigi Romanze" zom Beschte z gäh – es esch met grosser Begeischterig ufgnoh worde ond het dezue gfüehrt, dass är erschti Engegements e diverse Lokal en ond om Bärn öbercho ond baud de Schprong of d Bönine vo de Chlykonscht gschafft het.

2010 esch em Tonschtudio "PanMagic" sini erschti CD "Vohrsiube" e de Uflag vo 200 Schtöck brönnt worde, wo scho gly vergreffe gsy esch. 
Vo 2010 bes 2014 het är e de "Piazza-Bar" z Bärn s Format "Mundart 2.0" organisiert, won är de Mondartchaonson-Szene monatlech e Plattform bote ond namhafti Köschtler för Gaschtuftrett gonne het.

2012 het är e de "La Cappella" z Bärn d Prömiere vo sim erschte Programm "Uftakt" gfyret. Be dem Aalass het d Lisa Catena sini nöi CD "Wortwärts" touft, won är em Tonstudio Christoph Trummer ufgnoh het. Be dere Prömiere send de Chansonnier Mischa Wyss ond der Schtepptänzer Nicolas Egger s erscht Mou gmeinsam ufträte ond händ demet e nöii Schtiurechtig of d Böni brocht, wo aus "Mundartstepp" bekannt worde esch.

2013 het ehm der Uftrett a de Könschtlerbörse z Thun de Publikomsprys ond öffentlech de Tetu "Mani Matter vom 21. Jahrhundert" brocht.

Parallel zo sim Schaffe aus Bärner Chansonnier, het de Mischa Wyss es Johr a de Pädagogische Hochschueu absolviert ond esch dennn weder a d Uni zroggkehrt, won är es Mathematik- ond es Germanistikschtudiom abgschlosse het. Enzwösche esch er aus Mathematiklehrer tätig ond jährlech be öber föfzg Uftrett of de iischlägige Bönine z gseh.

2014 het är d Prömiere vo sim zwöite Programm "Aasatzwys" gfyret met dem är denn während zwöi Johr em ganze schwizerdütsch-schprochige Ruum es breits Publikom begeischteret het. 

Set em Mai 2016 loht sech de Mischa Wyss sowou aus Solokönschtler (Mundartchanson), aus ou aus Duo met em Nicolas Egger (Mundartstepp) dor e Bärner Kulturschaffendi Bjørn Strømme mänätsche.

D Premiere vom dritte Programm „Schrift für Schrift“ het zäme mit em Stepptänzer Nicolas Egger am 13. Oktober 2016 i der La Cappella in Bärn stattgfonde. D Ufnahme vo dere Premiere hät 2017 aus Live-Cd/DVD söue erschyne. Dr Stepptänzer het sich 2017 vo der Bühni zrogg zoge. D Produktion het sich of ne CD mit Mundartchansons und satirische Iilage beschränkt. D Taufi vo dere CD het am 29.12.2017 i der wederom usverchoufte La Cappella stattgfonde und het demet bewese, wie beliebt s Bärner Mundarchanson und de Mischa Wyss im Bsondere esch. 





</doc>
<doc id="63604" url="https://als.wikipedia.org/wiki?curid=63604" title="Ligurien">
Ligurien

Ligurie (italiänisch "Liguria") isch e Region vo Italie.

Ligurie erstreckt sich nur am im ene schmale Küstestreife entlang am Ligurische Meer. Im Weste liit Frankriich, ganz im Oste d Toskana. Im Norde wird Ligurie dur d Seealpe und de Apennin begränzt. Det gränzt Ligurie a d Regione Piemont, Lombardei und Emilia-Romagna. 

De Name Ligurie chunt vo de vorrömische Ligurer. Im 3. Jahrhundert v. Chr. isch Ligurie under römischi Herrschaft cho. Währed de Kaiserziit isch Ligurie e Region vom römische Italie gsi, scho damals mit de Hafestadt Genau als Mittelpunkt. Im Mittelalter het de liguirischi Küstestreife zur Republik Genua ghört, ere Seemacht im Mittelmeer und im Schwarze Meer.

Wo d Republik under em Iifluss vom Napoleon undergange isch, isch 1797 die Ligurischi Republik gründet worde. 1805 isch sie wieder ufglöst worde, und s Territorium isch Frankriich aaglideret worde. Nach em Wiener Kongräss isch Ligurie wichtig gsi für s Königriich Sardinie-Piemont, wo 1861 im Königriich Italie ufgangen isch. Im 19. Jahrhundert isch d Bevölkerig vo Genua aber immer no republikanisch orientiert gsi. Im Revolutionsjahr 1848 isch es drum zu republikanische Urueh cho.

S hüttig Ligurie isch, wie die andere Regione «mit Normalstatut», 1970 as italiänischi Region ggründet worde.


</doc>
<doc id="63605" url="https://als.wikipedia.org/wiki?curid=63605" title="Badenfahrt">
Badenfahrt

D Badefahrt isch e meedägig Volksfescht z Baden in dr Schwyz.

Si wird in dr Regle nume all zee Johr organisiert, isch aber mit bis zue aire Million Bsuecher ais vu dr greschte Fescht vu dr Schwyz un s mit Abstand grescht im Kanton Aargau. D elft Uusgab vu dr Badefahrt het in dr zee Däg vum Frytag, 17. Augschte bis zum Sunntig, 26. Augschte 2007 stattgfunde un isch unter em Motto «Welt statt Baden» gstande. Ab un zue git s fimf Johr vor bzw. noch ere Badefahrt e Stadtfescht, wu im Volksmund «chlini Badefahrt» gnännt wird. Zem Byschpel het s anne 2012 vum 17. bis zum 26. Augschte ne Stadtfescht unter em Motto «Geschichte schichten» gee, wu au an d Schlyssig vum Schloss Stein 300 Johr vorhär gmahnt het. Di negscht Badefahrt findet vum 18. bis zum 27. Augschte 2017 statt.

S Fescht findet in dr ganze Altstadt statt, au um dr Bahnhof ume. Wichtig sin di rund 110 „Feschtbäize“: Reschtaurant, Bar un anderi Attraktione, wu zum große Dail vu Verain us dr Region organisiert un bedribe wäre. Doderby wäre us aifache Bierzält fantsyvolli Kreatione. Fir "Welt statt Baden" 2007 sin unter anderem e Moulin Rouge, e French Quarter, e griechische Tämpel, e Bambustämpel, e Sing Sing un e Chloschterwirtschaft ufgstellt wore.

Derzue git s e Hufe kulturälli Veraastaltige, wie z. B. Theateruffierige oder Openair-Kunzärt mit Band un Musiker. Hegschtpinkt vum Fescht sin d Umzig, wu an dr beede Feschtsunntig durgfiert wäre, wu si alli Verain bresäntiere, wu bi dr Badefahrt derby sin, un s groß Fyyrwärch iber dr Ruine Stäi.





</doc>
<doc id="63606" url="https://als.wikipedia.org/wiki?curid=63606" title="Roland Hofmaier">
Roland Hofmaier

Dr Roland „Hofi“ Hofmaier (* 20. Jänner 1946 z Wäär; 14. Septämber 1985 z Steine-Endeburg) isch e dytsche Liedermacher gsii.

Dr Hofmaier het Speditionschaufmann glehrt un derno as Wärbetäxter bim Schöpfflin gschafft. Im Septämber 1985 isch er im Alter vu 39 Johr an Chräbs gstorbe. Är isch ghyrote gsii un het mit syre Frau Elly ne Suhn, Frank, ghaa.

Mer chännt vun em au hit no Lieder wie „Im Wiesetal“, „S’Morgedrama“, „Nie meh Fleischchäs“, „S’alt Kanapee“, „Mänkmol mein i“ oder „…einewäg“? Är het iber sy Haimet, s Markgreflerland gsunge, aber au Lieder gege d Atomchaft un iber Gäldgier. Sy erschti Ufnahm, s Wisedal-Lied, het er anne 1976 bi me Bsuech vum Sidweschtfunk-Studio gmacht. Är het insgsamt rund 40 Lieder gschribe, guet d Helfti dervu isch sin uf syne boode Langspiilblatte „mänkmol mein i“ un „einewäg“ druf. Iber syni Täxt het dr Alexander Huber anne 2003 gschribe:
Är sälber het emol gsait, är wett „[e] bizzeli Freud unter d’Lüt bringe und au eweng zum Nochdenke arege — d Welt verbessere chan i doch nit. Wenn s au schön war, si tat sich eweng bessere.“

Ab 1978 isch er Mitglid im Vorstand vu dr Muettersproch-Gsellschaft gsii.





</doc>
<doc id="63609" url="https://als.wikipedia.org/wiki?curid=63609" title="Marken">
Marken

D Marke (italiänisch "Marche") isch e Region vo Italie.

D Marke isch e Region z Mittelitalie zwüsched em Apennin und de Adria. Im Weste gits e Küstestreife mit der Städt Ancona, Pesaro und Fano. Hinder de Küste erstreckt sich s Hügelland mit de alte Städt Urbino und Ascoli Piceno. Im Apennin gränzet d Marke a d Region Umbrie, im Norde a d Emilia-Romagna und San Marino, im Süde a s Latium und d Abruzze.

Im Altertum hend d Picener i de Marke gläbt. Sie sind 268 v. Chr. mit de Eroberig vo de Hauptstadt Asculum vo de Römer underworfe worde. De Name Marke isch entstande, wo die Gägend i de Karolingerziit a de südliche Riichsgränze glägen isch. Es het d Marca Fermana, d Marca Camaritana und d Marca Anconitana gäh. Ab em 12. Jahrhundert isch s ganze Territorium vo de Marke e Teil vom päpstliche Chilestaat z Mittelitalie gsi.

1860 sind d Marke zum Königriich Italie cho. Erst i de Lateranverträg 1929 het de Heilig Stuhl uf das Gebiet verzichtet. De Mariewallfahrtsort Loreto gilt hüt nach Rom als zweitwichtigste Wallfahrtsort vo Italie. D Loretowallfahrte mit de Verehrig vom Heilige Huus gönd uf d Ziit nach de Chrüzzüg im Mittelalter zrugg.


</doc>
<doc id="63611" url="https://als.wikipedia.org/wiki?curid=63611" title="Molise">
Molise

Molise isch e Region vo Italie.

Molise isch die chlinsti italiänischi Region, sowohl nach Flechi und Iiwohnerzahl. D Region mit de beide Provinze Campobasso und Isernia liit zwüsched em Apennin und de Adria. Sie ghört zu Süditalie. 

D Region Molise teilt d Gschicht vo irne Nachberregione, de Abruzze im Norde und Apulie im Süde. D Sprachminderheit vo de Moliseslawe, wo kroatischi Wurzle hend, git's aber nur in es paar Ortschafte vom Molise. S Moliseslawisch het ungfähr 1700 Sprächer.

Molise isch erst sit 1963 en eigeständigi Region. Vorhär het sie zu de Abruzze ghört. 


</doc>
<doc id="63615" url="https://als.wikipedia.org/wiki?curid=63615" title="Trentino-Südtirol">
Trentino-Südtirol

Trentino-Südtirol (italiänisch "Trentino-Alto Adige", ladinisch "Trentin-Südtirol") isch en autonomi Region vo Italie, zämegsetzt us de autonome Provinze Trentino und Südtirol. De gröscht Teil vo de regionale Kompetänze isch sit de 1970er Jahr a die beide Provinze oder Länder übergange.

D Region Trentino-Südtirol gränzt im Norde a Östriich, im Nordweste a Schwiizer Kanton Graubünde und a die italiänische Regione Lombardei und Venezie im Weste bzw. Süde und Oste. D Landschaft isch starch dur d Alpe prägt, bsunders vo de Dolomite. Mit 3905 Meter isch de Ortler de höchsti Bärg vo de Region. De Hauptfluss isch d Etsch, wo dur beidi Länder fliesst. Au de nördlichi Teil vom Gardasee, em gröschte italiänische See, ghört zu Trentino-Südtirol.

Bis zum Erste Wältchrieg het d Region zur Gfürstete Grafschaft Tirol ghört, eme Chronland vo Östriich-Ungarn. De Grossteil vom Trentino het bis 1804 das faktisch Tirol abhängige Fürstbistum Trient bildet, nachhär isch s als Wälschtirol ganz zu Tirol cho.

Im Fridesvertrag vo Saint-Germain isch Tirol am Brennerpass zwüsched Östriich im Norde und Italie im Süde teilt worde. S südliche Tirol isch denn als Venezia Tridentina bezeichnet worde. Me het die dütsch- und ladinischsprachige Minderheite im Faschismus italianisiere welle. 1939 hend sich die Aaghörige vo dene Minderheite in ere Option für Italie oder Nazi-Dütschland entscheide müesse.

Nach em Zweite Wältchrieg isch de nüügschaffne Region Trentino-Tiroler Etschland en Autonomie gwährt worde. I dere Region sind die Italiänischsprachige i de Mehrzahl gsi, alli Entscheidige sind z Trient troffe worde. D Südtiroler hend sich degäge gwehrt, au mit ere Serie vo Bombenattentat.

Nach lange Verhandlige, under de Beteiligung vo Östriich als Schutzmacht, isch es zweits Autonomiestatut verabschidet worde, wo d Region (nüü under em Name Trentino-Südtirol) entmachtet und d Autonomie a d Länder Südtirol und Trentino wiiterggää hed. S Parlamänt vo de Region taget als Vereinigung vo de beide Länder.


</doc>
<doc id="63616" url="https://als.wikipedia.org/wiki?curid=63616" title="Fisibach">
Fisibach

Fisibach isch e Gmeind im Bezirk Zurzi vom Schwiizer Kanton Aargau.

Fisibach ligt am Hochrhy und a dr Landesgränze zwüsche dr Schwiiz und Dütschland und a dr Kantonsgränze zwüschem Aargau und em Kanton Züri. Dr Gmeindbann isch also ganz im Nordoste vom Aargäu, und er goot um s chlyne Stadtgebiet vo Chaiserschtuel ume, wo uf dr Südsyte vo dr Rhybrugg ligt.

S Dorf Fisibach sälber isch öppe en Kilometer vom Rhy wäg. Äs ligt am Bach, wo dr glych Name hed und us de Jura-Hügel südlech vom Dorf abe in Rhy flüsst. Im Weste goot s Gmeindgebiet bis zum Rietbuck.

D Nochbrgmeinde vo Fisibach sind Hohentenge nördlech vom Rhy, im Landchreis Waldshüet vo Bade-Württeberg, und südlech vom Rhy Chaiserschtuel, Siglischdorf, Wyslikofe und Rümike im Aargäu und Weich und Bachs im Züribiet.

Bi Fisibach hed me am Rhyufer d Räschte vo-m-ene Wachdurm gfunde, wo d Römer im vierte Joorhundert zäme mid vilne andere sötige Dürm a dr Rhygränze ufgrichtet hend.

S Dorf chunt s erste Mol mid dr Schrybwys "Fusibach" in ere Urkunde us em Joor 1050 vor. Spöter hed s Nider-Visibach gheisse, zum s z unterscheide vo Obervisibach, wo hüt zu Bachs ghört.

Im Middelalter isch uf ere Insle im Rhy d Burg Schwarzwasserstelz bout worde. De Here, wo uf dere Burg gwoont hend, hed die nideri Heerschaft übr Fisibach ghört. Der Landesherr isch i däm Gebiet dr Bischof vo Konschdanz gsi. Wo d Eidgnosse ane 1415 dr Aargau eroberet hend, isch Fisibach is Amt Chaiserschtuel cho, wo en Deil vo dr Grofschaft Bade gsi isch. 1798 isch do drus dr Kanton Bade gmacht worde, und sid 1803 ghörd s ganze Zurzibiet zum Kanton Aargau.

Am 1. Augschde 1876 hed die Schwiizerischi Nordostbaan d Linie vo dr Ysebaan em Rhy no, d Ysebaanstreki vo Winti uf Choblez i Betrib gno. Vo Fisibach us sind s zwei Kilometer wyt bis zum nöchschde Baanhof, däm vo Weich und Chaiserschtuel.

Uf dr Rhyinsle, gad bi de Mündig vom Fisibach in Rhy ine, isch di ehemolige Burg Schwarzwasserstelz ane 1875 abbroche worde. Dört druf hed d Schwiizer Armee im Zwöite Wältchrieg, zum d Gränze z schüze, en Bunker härebout, wo s hüt no git.




</doc>
<doc id="63617" url="https://als.wikipedia.org/wiki?curid=63617" title="Rhonegletscher">
Rhonegletscher

Dr Rottugletscher (uf Standarddütsch Rhonegletscher) isch e grosse Gletscher im oberschte Deil vom Taal vom Rottu im Nordoschte vom Kanton Wallis. Das Gebiet, wo zu dr Gmaind Obergoms ghört, ligt a dr Gränze vo de Zentralalpe und de Bärner Alpe i dr Schwiiz.

Dr Gletscher foot im Firngebiet vom Winterbärg mid em Dammastock a, wo uf dr Gränze vom Wallis zum Kanton Uri ligt. Die grossi Schneeflechi isch uf öppe Vo dört flüsst dr Rottugletscher im ene höche Taal gäge Süde abe, wo zwüsche de Bärgchettine mid em Tieralplistock und de Gärschtehörner im Weschte, a dr Gränze zum Kanton Bärn, und em Gaaleschtock im Oschte isch.

Bis im 19. Joorhundert, i dr chüele Zyt, wo Chlyne Yschzyt heisst, isch dr Gletscher no wyt bis is Taal abe cho, bis dört hi, wo d Hüüser vo Gletsch stönd und sech d Bärgstrosse über d Grimsel und dr Furkabass träffe. Denn isch z Gletsch s grosse Grandhotel "Gletsch" bout worde, wo bi Turischte grad wäg em Blick uf e spektakuläär Gletscherabbruch beliebt gsi isch.

Sider isch dr Rottugletscher wyt zrugg gschmulze und er isch nume no acht Kilometer läng. Vo Gletsch us gseet me ne nümm. D Gletscherzunge isch jetz hinder dr Felsrippe bim Hotel Belvedere a dr Furkastrooss, uf . Hinder däre Felsbank isch en Schmelzwassersee entstande, wo immer grösser wird, wil s Ysch so schnäll wyter schmilzt. Vom Belvedere us gid s en private Wäg, wo me Ytritsgäld verlangt, zun ere Grotte im Gletscher. Früener isch die grad bim Hotäl gsi. Se jedes Joor nöi us em Ysch z haue und dr Wäg vo dr Passstross an Gletscher abe z boue wird als wie schwiriger wäge dr Wermi, wo d Gletscher i de Alpe loot lo zrugg goo.

I de grosse Yschzyte, s letscht Mol vor 25'000 Joor, hed s i de Alpe so vil Schnee ggä, dass dr Rottugletscher s Taal ab bis is Gebiet vom Gämfersee und drüber use im Weschte bis uf Lyon z Frankriich, und uf dr andere Syte, vom Waddland us, über s Schwiizer Middelland bis i d Gäged vo Wange im Oberaargau cho isch. Dört isch er mid em Aaregletscher zämegschdosse. Me findt no hüt im Wallis, i dr Weschschwiiz und im Middelland grossi Steine, d Findling, wo dr Gletscher vor vilne tuusig Joor us em Wallis mitbrocht het.



</doc>
<doc id="63621" url="https://als.wikipedia.org/wiki?curid=63621" title="Venetien">
Venetien

Venezie (italiänisch: "Veneto") isch e Regioon vo Italie.

D Region liit z Norditalie und gränzt im Oste a Friaul-Julisch Venezie, im Nordweste a Trentino-Südtirol, im Weste a d Lombardei und im Süde a d Emilia-Romagna. De Nordzipfel vo Venezie gränzt a Östriich. 

D Dolomite i de Alpe sind die nördlichsti Landschaft vo Venezie. Denn chömed d Voralpe, e Hügellandschaft, d Poäbeni, d Gägend am Ostufer vom Gardasee und bsunders au die 150 Kilometer langi Adriaküste. Sie isch für d Lagune rund um Venedig berüehmt.

Venezie het währed Jahrhunderte als Festlandbsitz zur Republik Venedig ghört. De historisch Fahne mit em Markusleu erinneret hüt no a die Ziit.

1797 isch de gröscht Teil vom Gebiet nach em Friede vo Campo Formio zu Östriich cho. 1805 het Östriich z Austerlitz gäge de Napoleon verloore. So isch Venezie em Königriich Italie zuegschlage worde. Im Wiener Kongräss 1815 isch es under em Königriich Lombardo-Venezie wider zu Östriich cho.

1866 isch Venezie im Gfolg vo der östriichische Niderlag gäge Preusse im Tüütsche Chrieg em Königriich Italie aaglideret worde. Nach em Erste Wältchrieg sind en Teil vo de ladinischsprachige Gmeinde i de Dolomite, under anderem Cortina d’Ampezzo, vo Östriich zu Italie gwächslet und ghööred hüt zu Venezie, nöd öppe zu Trentino-Südtirol, wie s histoorisch müesst sii.

1963 isch bi Longarone e grossi Katastrophe passiert, wo e Bärgsturz de Vajont-Stausee zum Überlaufe brunge het und e Fluet füüf Dörfer zerstört het. Um die 2000 Mänsche sind debii gstorbe.

2012 het de Regionalrat sich für s Sälbstbestimmigsrächt für Venezie usgsproche. Au i de Bevölkerig sind Autonomie- und Sezessionsbesträbige wiit verbreitet.


</doc>
<doc id="63622" url="https://als.wikipedia.org/wiki?curid=63622" title="Chuck Berry">
Chuck Berry

Dr Charles Edward Anderson „Chuck“ Berry (* 18. Oktober 1926 z St. Louis, Missouri; † 18. Merz 2017 z Saint Charles, Missouri) isch em US-amerikanische Sänger, Gitarrischt, Kumpenischt un e Pionier vum Rock ’n’ Roll gsii. Dr Berry isch 1985 in d Blues Hall of Fame ufgnuu wore un isch 1986 s erscht Mitglid vu dr Rock and Roll Hall of Fame gsii. Syni Vorbilder sin dr Nat King Cole, dr Louis Jordan un dr Muddy Waters gsii. Dr Chuck Berry giltet as wichtige Impulsgeber fir s Entstoh vu dr Beatmusik.






</doc>
<doc id="63625" url="https://als.wikipedia.org/wiki?curid=63625" title="Port-Valais">
Port-Valais

Port-Valais isch e Gmeind im Kanton Wallis i dr Schwiiz. Si ghört zum Bezirk Monthey im Unterwallis und isch französischsprochig.

D Gmeind ligt am obere Ändi vom Gämfersee, dört, wo d Roone zunderscht im Wallis in See mündet. Zu dr Gmeind ghöre zwo Ortschafte: "Le Bouveret", wo diräkt am See ligt, und "Les Evouettes", vier Kilometer südlech vom See im Roonetaal. Am Ufer bi Le Bouveret hed s en Schiffländi.

Di beide Dörfer sind am Fuess vom Bärg "Le Grammont", wo im Weschte vom Taal näbem Gämfersee stoot und 2172 Meter höch isch. Dr Bärg chunt im Joor 1306 in ere Urkunde mid em latynische Name "grandis mons", was "höche Bärg" heisst, vor.

Oben a Les Evouettes isch uf halber Höchi am Bärghang d Alpsidlig "Chalavornaire" in ere Rodigsinsle im Wald. Vo dr Alpweid us gseet me wyt übere Gämfersee, und drum isch dä Ussichtspunkt i der Weschtschwiiz seer bekannt. A däre Stell, wo sech au Wanderwäg chrüze, hed s en Bärgwirdschaft. No wyter oben isch d Alp "La Dérotchie".

Bi der erste Roonekorrekzion vom Kanton Wallis, wo nach enere grosse Überschwmmig im Roonetal ane 1860 pschlosse worden und vo 1863 bis 1894 gangen isch, hed d Roone es neus Flussbett westlich vom alte Hauptlauf übercho, wo mid Dämm abgsicheret isch. Do derby isch au d Gmeindgränze vo Port-Valais apasst worde. D Gmeinde i der Ebeni und psunders s Dorf Les Evouettes sind aber no immer starch vo mögleche Hochwasser vo der Roone gfährdet. Drum söll i der dritte grosse Roonekorrekzion, wo ane 2016 agfange het, au d Mündig vom Fluss in Gämfersee bi Port-Valais veränderet wärde. Zerscht tuet der Kanton jetz zum Schäde bi wytere Hochwasser z verhindere der alt Roonedamm bi Port-Valais mit Betonibaute versterche.

Dr Blatz vo dr alte Sidlig "Port-Valais" ligt zwüsche de beide hütige Dörfer Les Evouettes und Le Bouveret uf emene chlyne Felsvorschprung über em Taalbode. Dört isch bi dr alte Pfarrchille im Middelalter dr Woonsitz vom Prior vo Port-Valais gsi. Dä hed d Rächt vom Chloschter Sankt Michael im Susatal im Piemont verwaltet, wo dr Bsitzer vo dr Pfarrei gsi isch.

Vo 1651 bis 1659 hed der Handelsmaa Chaschper Stockalper vo Brig i der Rooneebeni vo Collombey über Vouvry und Port-Valais bis an Gämfersee e Schiffkanaal lo baue, zum für sin Handelsvercheer e bessere Wäg z ha als d Roone im wyte, sumpfige Gebiet vor em See. Der Kanaal isch aber über Collombey use nid fertig gmacht worde und het nume es baar Joor chönne brucht wärde. Dä schmal Grabe isch hüt no z gsee; er isch mid em Name "Stockalper-Kanaal" bekannt und sammlet s Wasser vo de Bärgbech uf der lingge Syte vom Roonetal.

Quella: Bundesamt für Statistik 2005

Dr Üsländeraateil ischt 2010 bi 24,5 % glägu.

60 % vannu Iwonru sint im Jaar 2000 remisch-katholischi gsii, 19,6 % evangelisch-reformierti.

Dr Ggmeindspresident va Port-Valais ischt dr Pierre Zoppelletto (Stant Oktober 2017).

Bi dr Volchszellig 2000 heint vannu 2364 Iwonru 80,5 % Franzeesisch als Höiptspraach aagigää, 4,5 % Titsch, 1,4 % Talienisch und 13,6 % anneri Spraache.

Dr tradizionäll Tialäkt va Port-Valais gcheert zum Frankoprovenzalisch.

Dur d Gmeind goot d Ysebaanlinie vo St-Maurice und Monthey uf Evian z Frankriich und wyter uf Gämf. Die Baanstreki em Gämfersee no hed au dr Übername "Tonkin-Linie".

Bi Evouettes isch die letschti Strossebrügg vor em Gämfersee über d Roone. D Stross füert uf Chessel und Noville, de beide Waadtländer Nochbergmeinde vo Port-Valais. Vo Le Bouveret us gids über d Roone en Fuessgängerstäg, wo me is Naturschutzpiet "Les Grangettes" a der "Alte Roone" und am "Grand Canal" chunt.

Sid em Joor 2016 laufe d Bauarbete am Dunnel für d Umfahrig vo Evouettes, wo en Deil isch vo der Walliser Kantonsstrooss H21Bo uf St-Gingolph. Die Strooss isch wichtig für d Verbindig vo der Autobaan A9 as südleche Ufer vom Gämfersee.

Im Dorf Le Bouveret isch dr Freizytpark "Swiss Vapeur Parc". I däm faare chlyni Dampflokine mid Züg, wo Turischte chönd mitfaare. Chli witer gege d Roonemündig füre isch de "Aquaparc", en Vergnüegigspark wos e Badi und Wasserrutschene hät.




</doc>
<doc id="63627" url="https://als.wikipedia.org/wiki?curid=63627" title="Autonome Region Sizilien">
Autonome Region Sizilien

Sizilie (italiänisch und sizilianisch "Sicilia") isch en autonomi Region vo Italie.

D Region Sizilie umfasst d Insle Sizilie und die vorglagerete Insle und Inselgruppene. Das sind die Ägadische, Liparische und Pelagische Insle und d Einzelinsle Ustica, Pantelleria und Lampedusa. Im Norde ghöret die Mittelmeer-Insle zum Tyrrhenische, im Süde ehnder zum Libysche Meer. Östlich vo Sizilie liit s Ionische Meer. 

Sizilie het als autonomi Region es Sonderstatut, wo sit 1948 bestaht. Bis 2001 isch de Presidänt vo de Regionalregierig "(Presidente della Giunta Regionale)" dur d Regionalversammlig gwählt worde. 2001 isch d Diräktwahl dur d Bevölkerig iigfüehrt worde und sini Amtsbezeichnig i „Presidänt vo de Region“ "(Presidente della Regione)" gänderet worde.


</doc>
<doc id="63657" url="https://als.wikipedia.org/wiki?curid=63657" title="Alte Rheinbrücke Rheinfelden">
Alte Rheinbrücke Rheinfelden

Die Alti Rhybrugg vo Rhyfälde isch es Bauwärch, wo zwüsche dr Stadt Rhyfälde im Kanton Aargau i dr Schwiiz uf dr lingge Syte vom Fluss und dr Stadt Baadisch Rhyfälde uf dr rächte Syte übere Rhy goot. Si überkweert au d Landesgränze zwüsche dr Schwiiz und Dütschland. Die Brugg git s sid em Joor 1912, und si heisst "Alti Brugg", wil ane 2006 zwöiehalb Kilometer flussabwärts die nöji Rhybrugg vo dr dütsche Bundesautobaan A 861 i Betrib gnoo worde n isch.

D Brugg füert nid in ere grade Linie übere Fluss, dr Hochrhy, sondern macht uf dr Rhyinsle – em "Inseli", wie me z Rhyfälde seit –, wo noch bim Schwiizer Ufer isch, en starche Boge. D Insle isch grad als natüürleche Bruggepfiiler prucht worde, und das isch au scho bi de früenere Brugge so gsi. Wie über ne Burggrabe isch die erschti Brugg vo dr Stadt bis uf d Insle im Rhy gange, wo d Grofe vo Rhyfälde im Middelalter iry Burg baut hei: der Stei vo Rhyfälde. Di erschti Brugg ganz übere Rhy bi dr middelalterliche Stadt Rhyfälde isch under de Zähringer im 12. Joorhundert entstande. Si isch denn die einzigi Brugg gsi übere Rhy zwüsche Konschdanz und Stroossburg.

D Brugg isch ane 1445 im Alte Zürichrieg kabutt gange, und au d Burg uf der Insle het me druf abe abbroche. Die neui Rhybrugg isch im Drissgjöörige Chrieg beschädiget worde, wo d Schwede ane 1634 d Stadt Rhyfälde eroberet hei; und im Holländische Chrieg isch d Brugg ane 1678 vo de franzöösische Druppe nomol abebrönnt worde.

Uf em Felschopf noch bim rächte Rhyufer het der Böckerdurm de Zuegang zu der Brugg dekt, und ufem Land vordra isch im 18. Johrhundert zu yrem Schutz no en Baschtioon gsi.

1807 hed dr Boumeister Blasius Balteschwiler vom aargauische Laufeburg die letschi grossi Holzbrugg z Rhyfälde gmacht; vo dere isch am 12. Juni 1897 dr Schwiizer Deil abebrönnt. Druf abe hed me zerscht en eifachi Notbrugg us Yse bis zum Inseli gschlage; und vo 1911 bis 1912 hei der Ingeniöör Robert Maillart und s Architekturbüro Joss & Klauser us Bärn d Betonbrugg baut. Es isch e Boogebrugg, und si isch 147 Meter läng und 10,5 Meter breit.

Wo fascht hundert Joor spööter di neui Autobaanbrugg für e Vercheer frei gsi isch, hei ane 2008 d Stedt s Faare über d Brugg mid private Motorfaarzüg verbote.




</doc>
<doc id="63662" url="https://als.wikipedia.org/wiki?curid=63662" title="Anna Sutter">
Anna Sutter

D Anna Sutter (* 26. November 1871 z Wil em Kanton Sanggale, † 29. Juni 1910 z Stuegert) ischt a Schweizer Opernsengere gwäa, wo sowohl als Sopranischdin wia au als Subredde am wirdabergischa keniglicha Hoftheader z Stuegert ihre greeschde Erfolg gfeiret hot ond als Opfer vo-ra Eifersuchts-Trageede hot sterba miaßa.

D Anna Sutter kommt am 26. November 1871 em schweizerischa Wil uff d Welt. Noch ihrer Schuelausbildong studiirt-se Klaviir ond Gsang, zerscht z Bern ond nochher noh z Mincha. Wia-se do drmit ferdich ischt, kriagt-se vo 1891 bis 1892 a Engagement en Mincha, hendrher bis bis 1893 z Augschburg ond schließlich em Alder vo 22 Johr am Stuegerter Hoftheader. S dauret et lang, ond dui jonga Frau wird en sellra Stadt zom Publikumsliableng, et bloß weaga ihrer Sangeskunscht, sondern au weaga ihrer graußa erodischa Ausstrahlong. Ihre Vorehrer hoißet-se bloß liabevoll uff guat Schwäbisch "s Sudderle". An bsondra Glanz vorleiht-se de Rolla vom Georges Bizet seira "Carmen", vom Carl Maria von Weber seira Agathe em "Freischütz", vom Jacques Offenbach seira Giulietta en "Hoffmanns Erzehlonga" ond vom Franz Lehár seira Hanna Glawari en dr "Luschdiga Witwe". Des "Sudderle" gilt als oina vo de erschde Sengerenna, wo da "Tanz der sieben Schleier" em Richard Strauss seira Opr "Salome" selbr danzt.

Em Lauf vo dr Sutter ihrer Stuegerter Zeit wechslet dui scheena Frau oft ihre Liabhaber. Dr zwoitledschde vo deane isch dr keeniglich wirdabergische Hofkapellmoischtr Aloys Obrist (1867–1910). S dauret grad amol zwoi Johr, bis d Anna Sutter em sella da Laufpass geit. Mr schreibt da 29. Juni 1910. Am späda Vormiddag schellt’s an dr Glasdiir vor dr Sutter ihrer Wohnong em erschda Stock en dr Schubartstroß 8. Dr Obrist koo’s et vorwenda, dass-en sei Oogebeddada zruckgwiisa hot. Rasend vor Eifersucht tobt’r vor dr Diir. S Objekt vo seira Begirde leit noh em Bedd mit ihrem neia Liabhaber, em Opernsenger Albin Swoboda junior (1883–1970). Wia s Dinschtmädle da Obrist en d Wohnong reikomma loot, vorsteckt sich dr Swoboda uff Geheiß vo dr Anna Sutter e-ma Wandschrank. Dr Obrist stirzt ens Schlofzemmer ond schreit sei Vorflossena frogend oo, ob-se datsächlich nix meh vo-nem wissa will. Kaum hot’r dr Anna ihr Ablehnong vornomma, ziagt’r a Pischdol ond druckt ab. Sei erschder Schuss stroift d Anna bloß, abr dr zwoide trifft-se middla ens Herz. Do druff fellt nomol a Schuss. Mit deam setzt dr Obrist seim oigena Leaba a End. Glei am andra Dag kommt z Stuegert a Extrabladd raus mit de Schlagzeila: „Anna Sutter ermordet! Von Aloys Obrist erschossen! Selbstmord des Mörders!“

Ihr ledschda Ruah fendet d Anna Sutter uff-em Stuegerter Pragfriidhof. An dr Beerdigong nemmet rond 10.000 Leit teil. Grad amol 38 Johr send dera Frau zom Leaba vorgennt gwäa.

Wia oba ausgfihrt worra ischt, ischt d Anna Sutter z Stuegert en vorschiidene Liibesaffära vorwicklet gwäa. Aus zwoi vo deane Bezihonga send Kender hervorganga: 1900 ischt ihr Dechterle Mathilde uff d Welt komma ond 1902 ihr Soh Felix. Dr Mathilde ihr Vadder isch Hans Freiherr von Entress-Fürsteneck gwäa ond dr Vadder vom Felix dr Stuegerter Hofkapellmoischtr Hugo Reichenberger.

1906 isch d Anna Sutter z Stuegert zor Kammersengere mit-ma Engagement uff Lebenszeit ernannt worra.

Dr Anna Sutter ihr Grab uff-em Stuegerter Pragfriedhof ko-mr heit noh ogucka. Bis gega End vo de 1960er Johr hot mr uff sellem Grab fascht jeda Dag a frischs Streißle gfonda, vo-ma „obekannda Vorehrer“, wia’s emmer ghoißa hot. De meischde Stuegerter Stadtfihrer send sich abr einich en dr Moinong, dass viil drfir spricht, dass der Obekannde dr Anna Sutter ihr ledschder Liebhaber, ihr Kollege Albin Swoboda, gwäa ischt ond dass sich dr sell sei ganz Leaba lang et hot drmit abfenda kenna, dass’r sich em Schrank vorsteckt ond drom des Vorbrecha et hot vorhendre kenna.

Viir Johr noch dr Anna Sutter ihrem Ableaba isch direkt vor-em Kinschtlereigang zom Stuegerter Opernhaus dr so genannde "Schicksaalsbronna" eigweiht worra, gschaffa vom Bildhauer Karl Donndorf. Seller Moo ischt em gleicha Alder wia dui Sengere ond au mit dera befreindet gwäa. Des Kunschtwerk ischt em Jugendstil ond zeigt zwoi Liibespaar. S oine vo deane simbolisiirt d Freid am Leaba ond s andre s Loid. Dui Figur en dr Midde stellt d Schicksalsgeddin dar. Der Bronna hot folgenda Inschrift:
<poem style="font-style:italic">
Aus des Schicksals dunkler Quelle
rinnt das wechselvolle Los.
Heute stehst Du fest und groß,
morgen wankst Du auf der Welle.
</poem>
En spädre Johr isch der Bronna vorsetzt worra. Heit stoht'r em Obra Schlossgarda ganz en dr Nähe vom Theader.

Us-em Olass vo dr Anna Sutter ihrem hondertschda Todestag hot d "Akademie der bildenden Künste Stuttgart" zamma mit dr "Filmakademie Ludwigsburg" vom dridda bis zom neinda Juli 2010 em Haus vom "Alten Landtag" en dr Stuegerter Heusteigstroß a Kriminalstick mit-em Titel "Projektion Carmen – Der Fall Anna Sutter" uff d Bihne brocht, a Mischong aus Film ond Theader.

Vo dr Anna Sutter ihrer Sangeskunscht geit’s au a baar Uffnahma, wo zwoi Johr vor ihrem Ableaba z Stuegert uff Schallbladda bannt worra send. Dobei handlet sichs om Liader ond Aria vo de Kombonischda Georges Bizet (aus "Carmen"), Carl Millöcker (aus "Gasparone"), Hervé (aus "Mam’zelle Nitouche") ond vo andre, heitzodag weniger bekannde Musikschepfer. Enzwischa send selle alde Uffnahma uff CD omgschbiilt worra, wo da Titl tregt: "Anna Sutter. Sämtliche Aufnahmen (Stuttgart 1908)", erschiina send-se ondrem Läbl «Truesound Transfers» mit dr Nommer «TT-7021».





</doc>
<doc id="63666" url="https://als.wikipedia.org/wiki?curid=63666" title="Stuttgart in der schöngeistigen Literatur">
Stuttgart in der schöngeistigen Literatur

Ibr Stuegert, d Hauptstadt vo Bada-Wirdaberg, geit’s et bloß an Haufa Fachlitradur wia Bildbänd, Reisefihrer, Stadtbeschreibonga ond so weider, sondern au a ganza Roihe vo dr so genannda schöngeischdiga Litradur. Einige Beispiil:

Zo de bedeidenschde deitsche Dichter us-em Schwôbalendle zehlt dr Eduard Mörike (1804 bis 1875). Seine ledschde Lebensjôhr hôt der Môô z Stuagert vorbrôcht. Deet hôt’r am Keenigin-Katharina-Stift, ama Gymnasium fir Mädla, Ondrricht en Litradur ond Deitsch gea. A litrarischs Denkmal gsetzt hôt’r sellra Stadt mit seira Märles-Novelle Das Stuttgarter Hutzelmännlein, gschriiba zo-ma kloina Doil sogar em schwäbischa Dialekt, was mr sonscht vo deam Dichter et gwehnt ischt. Rond 130 Jôhr später isch dui Gschicht vom Mörike seim Landsmôô Felix Huby (*1938) zo-ma Theaterstickle fir Kender vrarbeidet wôrra, wo 2003 em Stuegerter Schauspilhaus zom erschda Môl uff d Bihne komma ischt. De meischde Leit abr isch dr Huby bloß bekannt durch seine Kriminalroman om da Kommissar "Bienzle", wo au z Stuagert spiilet ond etliche drvoo firs Fernseha vorfilmt wôrra send. 

Dr Pfarrer ond Oberhofprediger Karl von Gerok (1815 bis 1890) isch zwar et z Stuegert uff d Welt komma, hôt abr lang en sellra Stadt gleabt ond gwirkt. Mit seim Gedicht Gruß an Stuttgart en elf Stroofa hôt’r dera Stadt a Liibeserklärong gmacht. De erscht Stroof gôht so:

<poem style="font-style:italic">
Da liegst du nun im Sonnenglanz,
Schön wie ich je dich sah,
In deiner Berge grünem Kranz,
Mein Stuttgart, wieder da!
Liegst da, vom Abendgold umflammt,
Im Tale hingeschmiegt,
Gleich wie, gefaßt von grünem Samt,
Ein güldnes Kleinod liegt.
</poem>

Des Gedicht hôt wohl au a bissle drzua beitraga, dass d Stadt dean Môô zom Ehrabirger gmacht hôt.
Guad eigfanga hôt de schwäbisch Mentalideet dr sägsische Schriftsteller Joachim Ringelnatz (1883 bis 1934). En seim Gedicht Stuttgarter Wein- und Bäckerstübchen schildret’r, wia’s emma alda schwäbischa Wei-Stiible dômôls so zuaganga ischt. Gega End vom Gedicht ziagt’r s folgende Fazit:

<poem style="font-style:italic">
Setze mich so ganz bescheiden hin
und vergaß auch nicht, sehr laut zu grüßen.
Dennoch ließen Blicke mich leicht büßen,
dass ich "kein" Stuttgarter bin.
</poem>

En seim Schlissl-Roman Monrepos oder Die Kälte der Macht schildret dr Manfred Zach (* 1947) da Uffstiig ond da Fall vom fikdiva schwäbischa Spitzapolidiker Oskar Specht. Es spricht an Haufa drfiir, dass mit dr Titlfigur dr einschdige bada-wirdabergische Minischderpräsident Lothar Späth gmoint ischt. A graußer Doil vo deam Werk spiilt en dr Villa Reizenstein, em Sitz vom Minischterpräsidenda vo sellem Lendle. Des Bauwerk mit seine Schalthebl vo dr Macht spiilt abr au em Karl Napf (* 1942) seim autobiografischa Roman Der wahre Jakob – Das wundersame Leben des Emmerich Pulcher ond em Manfred Rommel (* 1928) seira Biografii Trotz allem heiter a graußa Roll.

Au uff manche auslendische Dichter hôt Stuegert so an graußa Eidruck gmacht, dass dia dui Stadt literarisch vorarbeidet hend. Als Beispiil seiet dr deenische Märlesdichter Hans Christian Andersen (1805 bis 1875), dr Schweizer Schurnalischt Victor Tissot (1845 bis 1917) ond dr irische Dramatiker Samuel Beckett (1906 bis 1989) erwehnt. Em Andersen sei Märle Die alte Kirchenglocke hôt an wôhra Kern: dô dren gôht’s om-an Doil vom Leaba vom Friedrich Schiller ond wia-nem nôch seim Ableaba uff-em Stuegerter Schlossplatz a Denkmal gsetzt wôrra ischt, entwôrfa vom deenischa Bildhauer Bertel Thorvaldsen. Richdich ens Schwerma kommt dr Tissot en seim Werk Reportagen aus Bismarcks Reich, wenn’r an Stuegert denkt: "Es wird Zeit, dass wir diese so anmutige Stadt mit ihrer überaus gefälligen Wesensart verlassen, diese Stadt, in der die Bevölkerung ihre Gutmütigkeit bewahrt hat selbst unter der Pickelhaube. Stuttgart bleibt Deutschlands Lächeln, während Berlin nur die Grimasse ist."
Dr Samuel Beckett schliaßlich ischt emmer môl wiidr z Stuegert gwäa, om firs Fernseha vom dômôliga Siddeitscha Rundfunk (SDR) – heit Sidweschtrundfunk – ois vo seine Theaterstickla zo inszeniira. Dr SDR hôt en dera Zeit sein Sitz en dr Neckerstrôß ghet, ond deet isch dr Becket oft spaziira ganga, wenn grad Drehpausa gwea send. Dôbei send-em d Vers fir sei Gedichtle La rue Neckar, uff Deitsch "Die Neckarstraße", eigfalla, wo so ôôfangt:
<poem style="font-style:italic">
Ne manquez pas à Stuttgart 
la longue Rue Neckar.
</poem>

S gleiche en dr Ibrsetzong vom Karl Krolow:
<poem style="font-style:italic">
Vergesst nicht beim Stuttgart-Besehen
die Neckarstraße zu gehen.
</poem>

Nôch selle zwoi Zeila môg sich mancher, wo dui Strôß kennt, vorwondert d Auga reiba ond sich frôga, was denn bidde deam Môô an sellra ooscheinbara Strôß so gfalla hôt. Dr Gäg schliaßlich ischt, dass deet et bloß heitzodag nix los ischt, sondern au friher nix los gwäa ischt:

<poem style="font-style:italic">
… und der Verdacht ist groß:
Hier war schon früher nichts los!
</poem>

En ihrem muadersprôchiga Dialekt hend au a baar Autora greimde Vers uff ihr Hoimetstadt gmachet, so zom Beischbiil dr Otto Keller (1875 bis 1931). Vo deane viile Gedicht, wo d Handlong en Stuegert ôôgsidlet ischt, wend zwoi mit a baar Ausziig rauspickt: 
<poem style="font-style:italic">

S Parabli
A Bauer guckt sich Schtuagert a,
schtolz fahrt er en d’r Schtroßabah.
Er kommt net aus em Schtauna raus,
so schee ond groß isch Haus an Haus.
Des lohnt sich scho, potz sappermoscht,
wo d’ Fahrt bloß a paar Pfenneng koscht!

Sein Schirm, den loihnt der guate Ma
dicht neba sich so ogschickt na,
dass d’ Schpitza, wia’s mitonder goht,
em Laufgang mittla drenna schtoht.
Er merkt’s net – d’ Schtadt ischt halt so schee –,
Uf oimol, boms! – d’r Schirm isch hee!

„Gottliab“
I ka’s net saga, wia mer halt
so arg d’r Nama „Gottliab” gfallt.
Der hot en Klang, so wonderschee, 
i woiß koin scheen’ra Nama meh,
ond duah-n-e me au no so b’senna,
ond wer’s net glaubt ond zweifelt dra, 
sag oimol laut bloß vor sich na:
„Gottliab!“

Au bei d’r Liesbeth z’ Kaltatal,
do isch dees grada so d’r Fall;
wenn äls d’r Gottliab schafft d’ ganz Woch,
no lobt s’en meh wia bodahoch:
„I han en Ma, ‘s isch net zom saga,
i brauch me ‘s ganz Johr net z’beklaga,
ond Räusch -, ‘s ganz Johr fascht hot’r koin,
ihr liabe Leit, ‘s giebt halt bloß oin
‚Gottliab!‘“
</poem>

"Kaldadaal" ischt a Stadtdoil em Siida vo Stuegert. Dô drmit hôt’s au dr Reigschmeckde Werner Veidt (1903 bis 1992) ghet, wo zwar z Tiirenga uff d Welt komma, aber z Tamm bei Ludwigsburg uffgwachsa ond so zo-ma Schwôba wôrra ischt. Dr sell hôt seira Anna Scheufele aus Kaltetal mit sechs zwelfzeilige Strofa a literarischs Denkmal gsetzt:

<poem style="font-style:italic">
Oh Anna Scheufele – aus Kaltetal,
Tochter vom Bürschtebender.
Du bischt mein Schtern, mein Ideal,
meine Zarah Zylender!
</poem>

Des Gedichtle isch später au vortont ond vom Dichter selber uff-ra Schallpladd gsonga wôrra. Dô klengt’s glei viil schwäbischer, wia wenn mr da Tekscht vo-nem bloß liist! 
Au etliche Reim als Grondlag fir Liader hôt dr Stuegerter Sprôch-Wissaschaftler Friedrich E. Vogt (1905 bis 1995) gmachet, zom Beispiil em Gedicht Was tät mr au…?! mit-em Ondrtitel „Stoßseufzer eines Stuttgarters”, en seim Werk Zwische’m Hauptbah’hof und ‘em Schloßplatz ond en Dia steile Stuagerter Stäffela S letscht-gnannde fangt so ôô:

<poem style="font-style:italic">
En Stuegert – gucket selber nôch –
Dô kletteret ause m Tal
So an de tausend Stäffela, 
En d Höh nuf überaal:
Dia steile Stuagerter Stäffe – 
Dees woiß a jedes Kend –
Sen schuld, daß mir em ganza Land
Halt d »Stäffelesrutscher« send!
</poem>


</doc>
<doc id="63667" url="https://als.wikipedia.org/wiki?curid=63667" title="Manfred Marquardt">
Manfred Marquardt

Dr Manfred Marquardt (* 25. Dezämber 1927 z Löörech; 14. Jänner 1982 ebedert) isch e dytsche Lehrer un Dichter gsii.

Dr Marquardt isch anne 1927 z Löörech uf d Wält chuu, as Suhn vun ere Handwärcherfamilie, sy Vater isch e Dabeziermaischter gsii. Vu 1934 bis 1939 isch er in syre Haimetstadt uf d Hebelschuel gange un derno bis 1948 uf s Hans-Thoma-Gimnasium. Sy Schuelzyt isch im Zweete Wältchrieg zytwys unterbroche gsii dur e Arbetsdienscht z Behme un Chriegsdienscht in dr Wehrmacht. In dr letschte Chriegswuche isch er mit eme Kamrad vu dr Front abghaue in di amerikanisch bsetzte Biet. Bi Haidelbärg het er uf eme Buurehof gschafft un het si derno in d Haimet duregschlaa. Noch em Abitur het er an dr Universitet Fryburg ai Semeschter Filosofy, Pedagogik un Psichology studiert un vu 1949 bis 1951 derno an dr Pedagogische Akademy z Löörech. Är het en Abschluss fir s Lehramt an Volksschuele gmacht un derno z Marzell, im obere Kandertal, gschafft. Dert het er au d Sihn vum Wirt uf em Hochblaue (1167 m) unterrichtet, wun er als het mieße ufelaufe, im Winter mit Schyy. Ab 1956 het er z Nidereggene im Markgräflerland unterrichtet un vu 1964 bis zue sym Dod 1982 z Löörech-Stette an dr Neumattschuel. 

Anne 1946 het er bi me Danzkurs d Gisela Schlageter chänneglehrt, wun er 1951 ghyrote het. Si hän zäme zwoo Dechtere ghaa.

Anne 1979 het er im Sälbschtverlag sy erschte Gedichtband „Eso goht's is“ uusegee, zwai Johr speter e zweete Band mit alemannische Gedicht. Dr Markus Manfred Jung schrybt iber em Marquardt syni Gedicht, s sei vor allem „die schonungslose Zeit- und Gesellschaftskritik, wie sie im 1981 erschienenen zweiten Gedichtband ‚Noo de Zwölfe‘ noch verstärkt zum Ausdruck kommt, die die Leserschaft der Region aufrüttelt. Er bereitete den Boden für die nachfolgenden Generation ‚Junge Mundart‘, die dank seiner Streitbarkeit auf ein Publikum stieß, das neue Töne und Gedanken in Mundarttexten annehmen konnte.“ Mit sym Essay „Hotzenwald, Stauhöhe 934“, wu zum erschte Mol am 3. Mai 1980 in der Basler Zytig erschinen isch, het er gege ne blante Stausee im Hotzewald aagschribe.

Im Johr 1982 isch dr Marquart am e Hirnturmor gstorbe. Sy Frau het 1984 postum no ne Band mit „Nachgelassene Gedichte in Alemannisch“ uusegee.

Dr Marquardt giltet hite dur syni wortgwaltig Sproch un d Radikalitet vu syne Täxt as ain vu dr wichtigschte alemannische Dichter vu Sidbade im 20. Johrhundert. In eme Ufsatz fir s Forum Allmende schrybt dr Markus Manfred Jung, dr Marquardt sei mit syne Gedicht wie ne Gwitter in di alemannisch Dichterwält yybroche, „in eine Welt, in der […] doch eigentlich immer wunderschönes Wetter geherrscht hatte, mit einem ewigblauen Hebel-Himmel über der Heimat, die in herrlicher Versblüte stand. […] Gedichte, die nicht mehr unterwegs waren, die nicht mehr vorsichtig ein eigenes Gelände erkundeten und absteckten; nein, Gedichte, die fertig dastanden wie Pfähle um eine Heimat, die schon lange nicht mehr die war, die man so gerne hatte und besingen konnte. Er setzte Pfähle ins Fleisch einer Heimatseligkeit, die rückwärtsgewandt beschaute und für gegenwärtige, rasante Veränderungen blind blieb.“





</doc>
<doc id="63668" url="https://als.wikipedia.org/wiki?curid=63668" title="Burg Stein (Rheinfelden)">
Burg Stein (Rheinfelden)

D Burg Stei, wo au "Stei vo Rhyfälde" heisst, isch e middelalterlechi Adelsburg und derno i der früene Neuzyt en Artilleriifestig gsi näbe der Stadt Rhyfälde im Schwiizer Kanton Aargau. Hüt isch vo der Burg nüt me z gseh, uf em lääre Burgplatz hed s jetz en öffentleche Park, s "Inseli".

Dört, wo spöter d Stadt Rhyfälde entstanden isch, hed s im Flussbett vom Hochrhy e Felsbarriere us Muschlechalch mid emene Riff, wo wiit über d Wasseroberflechi ufe goot und en Insle noch am lingge Ufer bildet. Däm markante Felse het me eifach der Name "Stei" gää. Wil der Rhy bi dene Felse, wo früener eine vo de vile Lauffe bildet hend, zimli schmal isch, hed me sid em Middelalter dört liecht en Brügg übere Fluss chönne baue, uf das Gebiet, wo im 20. Joorhundert d Stadt Badisch-Rhyfälde entstanden isch.

D Burg, wo wie die vo Bade im Aargau der Name "Stei" übercho het, chunt i vilne historische Kwelle vor. D Insle isch grad so wyt vom lingge Rhyufer wäg, dass der schmal Näbearm wie ne mächtige Burggrabe würkt, wo me drüber en eifachi Brügg zu der Burg het chönne schlo. Es cha guet sy, dass scho d Römer uf dere Insle mid der guete Ussicht ufe Rhy i der spote Zyt eine vo irne vile Gränzdürm gha hend; wäge de Baute vom Middelalter und später het me do dervo aber nüt gfunde.

Sid em 10. Joorhundert weiss me öppis vo dere Adelsfamilie, wo vo irem Wohnort z Rhyfälde us s Gebiet vom domolige Augschtgau im Jura, zwüschem Rhy und der Aare, füre Chönig vo Burgund verwaltet het. Es isch aznää, dass das Adelsgschlächt, d Graafe vo Rhyfälde, vo Afang a syni Stammburg uf der Rhyinsle gha het. Bis is Joor 1006 hed der Hochrhy d Gränze zwüschem Burgund und em Gebiet vom Heilige Römische Rych bildet, und der Stei isch e Gränzburg vo de Burgunder gsi. I däm Joor het der letscht burgundisch Chönig, dr Chönig Rudolf, der Augschtgau em dütsche Chönig Heinrich gschänkt, und do dermit isch der Ort Rhyfälde e wichtige Platz zwüsche de Rychgsgebiet worde. Der berüemtischd Rhyfälder isch der Rudolf vo Rhyfälde, wo ane 1057 Herzog vo Schwoobe worden isch und sech ane 1077 zum Gägechönig im Rych het lo wähle. Nach sim Tod si d Güeter vo de Rhyfälder in Bsitz vo de Zähringer cho. Für die isch Rhyfälde wichtig gsi als Zwüscheglid zwüsche irem alte Herrschafdsgebiet im Briisgau und im Schwarzwald und irem neue grosse burgundische Land a der Aare.

Wie d Burg vo de Grafe vo Rhyfälde usgsee het, weiss me nit. Was die alte Stadtbilder vo der Burg zeige, isch woorschinlech us der Zyt vo de Zähringer oder vo no spööter. D Zähringer hend denn au erscht näbe der Burg d Stadt Rhyfälde gründet und übere Stei d Brügg übere Rhy lo baue. No hüt isch d Insle der Eggpunkt vo der abgwinklete Alte Rhybrügg vo Rhyfälde. Spöter isch nid wyt vom rächte Rhyufer wägg der Böckersdurm als Schutz vo der Brügg baut worde.

Im 13. Joorhundert hed d Burg ufem Strei immer wider zu anderne Herrschaftsgebiet ghört, e Zyt lang au am Bischof vo Basel. Sid em Chönig Rudolf vo Habsburg isch si lang der Woonort vo dere Familie blibe, und denn hed me uf dere Burg sogar au d Riichsinsignie vom Heilige Römische Riich ufbewahrt. Für d Habsburger hend Burggraafe der Stei verwaltet und gsicheret, zum Bischpil Ridder vo Baldegg und Ridder vo Röttele.

Im 15. Joorhundert isch s Gebiet vo Rhyfälde s erschde Mol en Chriegsschauplatz gsi, zerschd wäge mene Kampf vo der Stadt Rhyfälde mid der Stadt Basel und denn im Alte Zürichrieg, wo ane 1445 d Basler zäme mid de Bärner und de Soledurner d Burg ufem Stei belageret und, wo sech d Burgbsatzig ergää het, im Joor druf ganz abbroche hend.

D Habsburger hend s Rhyfälder Inseli im Holländische Chrieg als Stellig für d Artillerii brucht und vo dört us ane 1678 gäge d Franzose kämpft, wo em Hochrhy noo agriffe hend. Derno hend die habsburgische Baumeister der Stei bis zum Ändi vom 17. Joorhundert zu nere modärne Festig usbaut. Ane 1744, im Östrychische Erbfolgchrieg, hed es französischs Heer Rhyfälde belageret. D Bsatzig uf der Inslefestig het gly müesse kapituliere, und am 18 Dezämber 1744 hend d Franzose d Muure uf der Insle und au de Böckersdurm wäggsprängt. Ane 1843 hed d Stadt Rhyfälde derno au die letschde Räschde vo der Ruine vo der Burg und vo der Festig abgruumt und es baar Joorzäänt spöter der öffentlech Park uf der Insle ygrichtet.



</doc>
<doc id="63670" url="https://als.wikipedia.org/wiki?curid=63670" title="Lucius I.">
Lucius I.

Dr Lucius I. (* z Rom; † 5. Merz 254) isch fir acht Monet (25. Juni 253 bis zue sym Dod) Bischof vu Rom gsii.

Dr Lucius isch Remer gsii. Vum Chaiser Trebonianus Gallus isch dr Lucius sofort in d Verbannig gschickt wore. Noch em gwaltsame Dod vum Chaiser het er unter däm sym Noofolger Valerian waidli chenne retuurchehre. S Schisma vum Novatian isch unter syre Amtszyt wytergange. Gege dr Rigorismus vu dr Novatianer het er wie scho sy Vorgänger Cornelius di milder Richtig in dr Bueßpraxis verdrätte.

Är wird in e bar Brief vum hailige Cyprian vu Karthago gnännt, wu ne as miuetige Bekänner riemt. Erscht speteri Legände brichte vun eme Martyrium. Wie syni Vorgänger het er syni letscht Ruestätt in dr Calixtus-Katakombe gfunde. Wu die wider entdeckt woren isch, isch e Stuck vu syre Grabinschrift gfunde wore. Sy Gedänkdag isch dr 4. Merz. In Roskilde: Übertragung der Gebeine: 25. August.




</doc>
<doc id="63676" url="https://als.wikipedia.org/wiki?curid=63676" title="Römische Verträge">
Römische Verträge

Di Remische Verdreg (usser z Dytschland un z Italien zmaischt Verdrag vu Rom gnännt) sin am 25. Merz 1957 vu Belgie, dr Bundesrepublik Dytschland, Frankrych, Italie, Luxemburg un dr Niderlande z Rom (uf em Kapitol, im Senatorepalascht) unterzaichnet wore. D Verdreg sin am 1. Jänner 1958 in Chraft drätte:

Di ufzellte Gmainschafte hän zäme mit dr Europäische Gmainschaft fir Chohle un Stahl di Europäische Gmainschafte (ab 1992 di Europäischi Gmainschaft) bildet. Erscht mit em Fusionsvertrag (1965) sin au d Kommission un dr Minischterrot entstande.




</doc>
<doc id="63677" url="https://als.wikipedia.org/wiki?curid=63677" title="Cornelius (Bischof von Rom)">
Cornelius (Bischof von Rom)

Dr Cornelius († Juni 253 z Centumcellae, hit Civitavecchia, Italie) isch vu Merz 251 bis Juni 253 Bischof vu Rom gsii.

Anne 251 isch er noch ere Sedisvakanz vu iber aim Johr, in ere churze Zyt, wu s unter em Chaiser Trajanus Decius kai Chrischteverfolgige gee het, zum Papscht gweelt worde. 

Dr Novatian het em vorgworfe, ass er si bi dr früenere Verfolgig unter em Decius gege Gäld e Schyy verschafft heeb, ass er dr remische Getter gopferet heeb. Drei siditalienischi Bischef hän dr Novatian zum Gegebischof gweit. Wel dr Novation e Widerufnahm vu dr Abgheite (lat. "lapsi") abglähnt ghaa het, dr Cornelius aber e mildi Haltig verdrätte ghaa het, isch s zum ändgiltige Bruch un zue dr erschte Chilchespaltig chuu. Uf ere Synod z Rom im Spotjohr 251, wu 60 Bischef dailgnuu hän, sin dr Novatian un syni Aahänger exkommuniziert wore (Novatianisches Schisma).

Dr Cornelius het d Hierarchy vu dr Chilche uusböue un het dr Cyprian guet gchännt, wu ne gege d Aagriff vum Novatian unterstitzt ghaa het. E wichtigi Quälle fir dr Stryt mit em Novatian stellt dr Briefwächsel zwisch em Cornelius un em Cyprian dar: in dr Briefsammlig vum Cyprian sin d Brief ep. 49 un ep. 50 vum Cornelius an dr Cyprian grichtet, 8 anderi Brief (ab ep. 44) sin vum Cyprian an dr Cornelius grichtet. 

Unter em Chaiser Trebonianus Gallus isch er 253 uf Centuricellae (Civitavecchia) in s Exil gschickt wore, wun er au gstorben isch. Sy Bildnis isch uf eme Wandgmäld vu dr Kalixtuskatakombe z sääne.

Dr Cornelius ghert zäme mit dr Hailige Quirinus, Hubertus un Antonius zue dr „Vier hailige Marschäll vu Gott“. Är isch im Juni 253 gstorbe.

Sy Gedänkdag isch dr 16. Septämber.




</doc>
<doc id="63678" url="https://als.wikipedia.org/wiki?curid=63678" title="Schweizer Filmpreis">
Schweizer Filmpreis

Dr Schwyzer Filmbryys (dytsch "Schweizer Filmpreis", franzesisch "Prix du cinéma suisse", italienisch "Premio del cinema svizzero", rätoromanisch "Premi dal film svizzer") isch zum erschte Mol anne 1998 zue dr Soledurner Filmdäg verlihe wore. Syterhär isch er all Johr im Jänner bi dr Filmdäg vergee wore. Insgsamt sin in dr Vergangehait 600'000 Schwyzer Franke Bryysgälder, in sechs Kategorie, z Verfiegig gstande. Aafangs Merz 2009 het s zum erschte Mol e Färnsehgala im Schwyzer Färnseh unter Uusrichtig vum Bundesamt fir Kultur (BAK) un dr nei grindete Schwyzer Filmakademy stattgfunde. As Bryys-Trophäe git s dr „Quartz“, e Skulptur us em Mineral, wu 2008 dr bis dert verlihene „Viewfinder“ abglest het. D Uuszaichnig wird syterhär zue jedere Uflag vu Designer umgstaltet.

Dr Schwyzer Filmbryys soll di Filmschaffenden us dr Schwyz fir ihri rusragende Film uuszaichne. D Jury bstoht us verschidene Personen us dr Berych Kultur, Film un Medie. D Jury wird all Johr nei bsetzt. D Nominierige wäre dur e nyynchepfigi Kommission feschtglait, wu vum Aidgnessische Departement vum Innere gwehlt wird. Zuegloo sin Schwyzer Film, wu in däm Johr uf verschidene wichtige Filmfeschtival (Inland un Uusland) zaigt wore sin.

D Verleihig vum Filmbryys isch bis anne 2008 dur s Bundesamt fir Kultur uusgrichtet wore, zäme mit dr Partner Swiss Films, SRG SSR idée suisse un dr drei Schwyzer Filmfeschtival z Soledurn, z Locarno un z Nyon. Im Merz 2009 isch dr Schwyzer Filmbryys zum erschte Mol bi re Färnsehgala im Kultur- un Kongrässzäntrum Lozärn in zeh Kategorie vergee wore. Doderfir isch Ändi Juli 2008 d Schwyzer Filmakademy unter Laitig vum FilmmachersFredi M. Murer grindet wore, wo zue Organisation vum Nominierigsverfahre het solle luege. S BAK het welle, ass d Filmakadaemy d Organisation ganz ibernimmt, die het aber abglähnt, vor allem us finaziälle Grind. Wäge däm het s Bundesamt fir Kultur schließli ab 2013 d Organidsation wider sälber ibernuu. 



</doc>
<doc id="63679" url="https://als.wikipedia.org/wiki?curid=63679" title="Solothurner Filmtage">
Solothurner Filmtage

D Soledurner Filmdäg (dt. "Solothurner Filmtage", "SFT") sin s wichtigscht Filmfeschtival fir dr Schwyzer Film. Si bresäntiere syter anne 1966 all Johr Ändi Jänner z Soledurn im Programm «Panorama Schwyz» e rebresäntativi Uuswahl vu Schwyzer Spiil-, Dokumäntar- un Churzfilm. In Schwätzrundine un Podiumsveraastaltige dischpetiere s Publikum un d Filmbranche iber di zaigte Film un d Schwyzer Filmkultur. Mit all Johr iber 65'000 Zueschauer zelle d Soledurner Filmdäg zue dr renommierteschte Kulturveraastaltigen in dr Schwyz.

D Soledurner Filmdäg ghere zue dr eltschte Filmfeschtival vu dr Schwyz. Vum 28. bis 30. Jänner 1966 het d Filmgilde Soledurn e Dagig mit em Titel «Schweizer Film heute» organisiert. Zyyl vu däm Aaloss isch d Kreation vu neie Idee un Inschpiratione fir di junge, unabhängig Schwyzer Filmschaffende gsii. Ai Johr speter isch die Veraastaltig scho unter em Name «Solothurner Filmtage» glofe un im Juli 1967 isch d Schwyzerisch Gsellschaft Soledurner Filmdäg (SGSF) grindet wore, wu syterhär as Verain d Filmdäg organisiert.

Bishär het s in dr Gschicht vu dr Filmdäg drei Diräktore gee: 

Zwische 1998 un 2008 isch an dr Soledurner Filmdäg au dr Schwyzer Filmbryys vergee wore, wu ab 2009 derno in s Kultur- un Kongrässzäntrum Lozärn verlait woren isch.



</doc>
<doc id="63681" url="https://als.wikipedia.org/wiki?curid=63681" title="Rock the Ring">
Rock the Ring

S Rock the Ring isch es drütägigs Musigfestival, wo sit em Jahr 2014 jährlich stattfindet. Usträgigsort isch de Autobahnchreisel Betzholz bi Hinwil im Zürcher Oberland.



</doc>
<doc id="63685" url="https://als.wikipedia.org/wiki?curid=63685" title="Liste von Wenkerbogen">
Liste von Wenkerbogen

D Lischde vo alemannische Wenkerböge zaigt e Uuswahl vo Wenkerböge, wo uf de Basis vo de 40 Sätz vom Sproochforscher Georg Wenker (1852–1911) zwüsche 1876 und 1887 oder au spöter entstande sind.

D Lischde isch i die Gebiet ufdailt:


Vum Rhy bis zuem Wallis un Tessin
Vu Bischwiller bis uff Chems am Rhin nuf
Sundgöi
Vogese – vu Nord no Süd
Zum Anfang



</doc>
<doc id="63687" url="https://als.wikipedia.org/wiki?curid=63687" title="Kush Karisma">
Kush Karisma

Dr Kush Karisma (* 20. April 1987 z Basel; mit richtigem Name "Fabian Pöpelt") isch e Schwiizer Rapper.

Är isch Gründigsmitglied vo der Gruppe K.W.A.T (was sovil bedüted wie „Köpf wo anders tikke“). 2017 het er sis zweite Soloalbum BÂLΩNCE veröffentlecht. Är isch bekannt für sini zämehängende Stories, woner als Rapper verzellt.


</doc>
<doc id="63689" url="https://als.wikipedia.org/wiki?curid=63689" title="Pfynwald">
Pfynwald

Der Pfynwald (uf französisch "forêt de Finges") isch en grosse Wald i de Alpe. Das Gebiet mid ere Flechi vo zää Quadratkilometer liit im Taal vo der Roone im mittlere Wallis bi Salgesch, Leik und Agaaru. Vom Illgrabe bis zum Stadtrand vo Siders isch de Wald sächs Kilometer läng. Wen är au vo Liechtige, Stroosse, Gwässer und vom betonierte Oberwasserkanal vom Chraftwärch bi Siders underbrochen isch, gilt er doch als eine vo de schönschte Föhrewälder i de Alpe.

Der Pfynwald ghört zu de gröschte Naturschutzpiet vo der Schwiiz. Sid 1963 isch är im schwiizerische Inväntaar vo de wärtvolle Landschafte, em KLN, ytreit gsi, und sid 1998 stoot er im schwiizerische Bundesinväntaar vo de Landschafte, wo nazionali Bedütig hend, em BLN. Der Wald isch drüber use au s Härzstuck vom grössere "Regionaale Naturpark Pfyn-Finges", wo im Südoschte bis as Turtmaatelli und im Norde is Taal vo der Dala mit Leukerbad und bis uf d Gemmi goot. Das Areal ghört zu zwölf Gmeinde im middlere Wallis vo Crans-Montana bis Gampil-Braatsch. S "Natur- und Landschaftszäntrum Salgesch" im Huus vo der uralte Johannidderkomturei vo Salgesch tued über s Schutzpiet informiere und der Veräin "Läbens- und Erläbnisruum Pfyn-Finges" luegt zum Naturpark.

Das Waldgländ liit uf der lingge Syte vo der Roone im ene grosse Bärgsturzgebiet und am Hang under am Gorwetschgrat und em Harzbodewald und uf emene Schwemmfächer, wo der wild und steil Illbach im Taal unde ufgschütted het. Dä bringt vo de schlächte Felsschichte am Illhorn und us em Vanoischi mid Murgäng sehr vil Gsteimaterial oben abe und bis i d Roone. Hüt wird das vom ene Chieswärch immer wider wäg baggered, früener het do dermit der Bach s Schwemmland am Bärgfuess immer wie wyter und höcher ufgschüttet. Undedra het d Roone no en letschte Abschnitt uf irem Wäg durs Wallis, wo nid wie en Kanal verbout isch. Dört cha si sech vertue und verzwiige und im breite natürleche Flussbett s Chies immer wider umeschiebe. Wenn d Insle lang blibe ligge, wachst druff Gras und Gstrüch. Das wärtvolle Auepiet stoot sid 1992 under em Schutz vom Bund.

I der Gschicht vom Wallis isch im Pfynwald d Sproochgränze zwüschem Oberwallis, wo me en alemannische Dialäkt, s Walliserdütsch, tued rede, und em französischsproochige Underwallis entstande.

Im Mai ane 1799 hed d Schlacht im Pfynwald im Kampf zwüsche de Oberwalliser, wo sech gäge die helvetischi Zentralregierig gweert hend, und de helvetische und französische Druppe d Entscheidig procht. Der Oberwalliser Uufstand isch derno nidergschlage worde. Im Pfynwald erinneret es Dänkmol, en Obelisk us Stei mid ere Inschrift, wo ane 1899 bin ere patriotische Dänkfyr ufgstellt worden isch, a das Ereignis. Sid der Erinnerigsfyr vo ane 1949 mache d Walliser dört jedes Joor im Wald es Schützefescht, s "Historische Pfynschiesse".

Zmitzt im Gebiet vom Pfynwald sind chlyni Wiiler und Hüüsergruppe; die heisse "Pfyn, Turriljini" und "Milljere". Der Name "Pfyn" tüend d Nameforscher vom latynische "ad fines" ableite (das heisst uf dütsch: "a de Gränze gläge"), grad wie bi der Tuurgauer Gmeind Pfii.

Jetz wird dur s Waldpiet en Abschnidd vo der Autobaan A 9 baut, wo deilwys under em Bode söll ligge.




</doc>
<doc id="63693" url="https://als.wikipedia.org/wiki?curid=63693" title="Plaine-Morte-Gletscher">
Plaine-Morte-Gletscher

Der Plaine-Morte-Gletscher (oder au "Wildstrubelgletscher"; französisch Glacier de la Plaine Morte) isch en Gletscher i de Bärner Alpe. Er ligt im ene höche Bärgtal südlech vom Wildstrubel uf em Biet vo der Gmeind Lengg im Kanton Bärn.

Das Tal foot zwüschem Schneehore, emene Usläufer vom Wildstrubel, uf der Nordsyte und em Bärggrat "Les Faverges" a, goot vier Kilometer gäge Weschte und sinkt den westlech vom Wildstrubel gäge Norde zum steile Tal vom Trüebbach abe; der Trüebbach isch eine vo de Quellbech vo der Simme.

Über d Bärgchetti südlech vom Tal und näbem Gletscher lauft d Kantonsgränze vom Kanton Bärn zum Kanton Wallis. D Bärge uf der Gränze heisse Tothore ( französisch: "Sex Mort)", Pointe de la Plaine Morte und Wisshore. Ganz im Kanton Bärn isch de no als Abschluss vom Bärgchranz rund ume Gletscher s Gletscherhore.

Das höche Tal zwüsche dene Bärge isch wyt ufe mid em Ysch vom Gletscher gfüllt und bildet e grossi Schneeflechi uf 2700 bis 2800 Meter über der Meereshöchi. Dört wo s Ysch gäge s Simmetal abefliesst, isch no e chlyni Gletscherzunge, wo der Name Rezligletscher het. A däm entspringt der Trüebbach uf 2470 Meter.

Am obere Ändi vom Tal bildet sech östlech vom Yschrügge en Gletschersee, wo zum grosse Deil uf em Biet vom Kanton Wallis i der Gmeind Crans-Montana ligt. Us däm See flüsst über de Bärgsaddel oberhalb vo der Alp "Outannes" e Schmelzwasserbach gäge Süde abe. Das isch der Afang vom Bärgbach "Tièche", wo der Hauptzuefluss vo der Raspille git, em Gränzbach zwüschem dütschsproochige Oberwallis und em französischsprooochige Underwallis. Do dermit cha me gseh, dass s Schmelzwasser vom Wildstrubelgletscher glychzytig gäge Norde zum Rhy und i d Nordsee und gäge Süde i d Roone und denn is Middelmeer flüsst.

Der Gletscher hed en Lengi vo öppe föif Kilometer. Mid em wermere Klima i de Alpe isch der Gletscher sid em früene 20. Joorhundert starch abgschmulze.

Vo Crans-Montana us goot e Säilbaan zu der "Pointe de la Plaine Morte". Im Winter cha me vo dört bis i d Feriestazion abe schiifaare. Ufem wyte Gletscher isch e Loipe zum Langlaufe gmacht, wo men au im Summer cha treniere.


</doc>
<doc id="63695" url="https://als.wikipedia.org/wiki?curid=63695" title="Rainer Kussmaul">
Rainer Kussmaul

Dr Rainer Kussmaul (* 3. Juni 1946 z Manne; † 27. Merz 2017 z Fryburg) isch e dytsche Gyyger un Dirigänt gsii.

Dr Rainer Kussmaul, ain vu drei Brieder, het dr erscht Gyygenunterricht bi sym Vater Willy Kussmaul iberchuu, wu as Solobratscher im Orcheschter vum Nationaltheater Manne gschafft het. No Studie z Manne un bim Ricardo Odnoposoff an dr Staatlige Hochschuel fir Musik un Darstellendi Chunscht Stuegert isch dr Rainer Kussmaul bal Bryysdreeger vu internationale Wettbewärb gsii, as Solischt un vu 1968 bis 1997 au mit sym Stuegerter Klaviertrio. Är het wältwyt Kunzärt gee as Solischt un Chammermusiker.

Dr Kussmaul isch en international gfrogte Lehrer gsii. Ab 1977 het er as Brofässer an dr Musikhochschuel Fryburg unterrichtet, wu er syni Schueler uf di Klangmegligkaite vu dr Barockvioline fir s Barock-Repertoire hiigwise het. Är isch Laiter vu dr "Carl-Flesch-Akademie Baden-Baden" gsii un het in dr Verainigte Staate glehrt, z Kanada, z Auschtralie, z Schwede, in dr Schwyz un z Japan. Vu 1993 bis 1997 isch er erschte Kunzärtmaischter vu dr Berliner Philharmoniker gsii. Anne 1995 het er mit Philharmoniker-Kollege d Berliner Barocksolischte grindet, wu bis 2010 unter syre Laitig ufdrätte. Studänte vum Kussmaul hän s Fryburger Barockorcheschter grindet, wu in dr Zwischezyt en Ensemble vu internationalem Rang isch. Dr Rainer Kussmaul het wichtigi Schallblattebryys iberchuu, unter anderem meefach dr Echo-Klassik-Bryys un anne 2005 dr Grammy. Ä het uf ere Gyyge vu 1724 gspiilt, wu em Antonio Stradivari zuegschribe wird.

Sy eltere Brueder Jürgen Kussmaul isch Brofässer fir Viola an dr Düsseldorfer Musikhochschuel gsii un sy jingere Brueder Wolfgang Kussmaul (* 1953) isch Kunzärtmaischter bim Stuetgerter Kammerorcheschter.




</doc>
<doc id="63696" url="https://als.wikipedia.org/wiki?curid=63696" title="Franz Josef Schild">
Franz Josef Schild

Der Franz Josef Schild (* 14. Augschte 1821 z Gränche; † 13. Dezämber 1889 au dört) isch en Dokter, Politiker, Volkschundler und Mundartschriftsteller im Schwiizer Kanton Soledurn gsi.
Er het wie öppe der Alois Glutz zu den erschte ghört, wo Tegscht uf Soledurndütsch gschribe hend.

Der Franz Josef Schild isch ane 1821 z Gränche als Soon vom Veedokter und Buur Johann Philipp Schild und däm synere Frau Anna Maria Schild geb. Ris uf d Wält cho. Si Brueder Joseph Schild (1824–1866) isch Naturwüsseschaftler und Kantonsschuellehrer gsi und het sech ane 1863 als eine vo de Gründer und denn als erschte Presidänt vom Schwiizer Alpwirtschaftliche Veräin engaschiert, wo für d Verbesserig vo de landwirtschaftleche Betriib i den Alpe het welle luege.

Der Franz Josef Schild het a der Universität z Münche Medizin studiert und a der Uni Züri s Staatsexame gmacht. Derno het är als Dokter i sym Häimetort Gränche und sid 1876 i der Kantonshouptstadt Soledurn gschaffet, z’letscht als Spezialischt für Augeheilchund und für Chirurgii. Vo 1874 bis 1881 isch är für die Freisinnig Partei Kantonsroot gsi. Dr Schild isch ghürote gsi mit dr Fanny Fankhuuser.

Är het sech für Literatur, Volchskund und Archäologii inträssiert und isch eine vo de erschte Altertumsforscher vo Gränche gsi. Ane 1867 het är d Bedütig vomene uralte Schtei chly usserhalb vom Dorf Gränche, wo der Name "Heidestei" gha het, entdekt. Dä Felsblock het künschtlech gmachti Löcher; es isch e Schaleschtei, wo irgendwenn wärend dr Urgschicht so zwäggmacht worden isch. Der Schild het i dr Gägend vom Läberbärg au suscht immer wider archäologischi Sache beobachtet und für de Hischtorisch Verein vom Kanton Soledurn au Uusgrabige gleitet.

Der Schild het Gschichte i der Mundart vom soledurnische Bezirk Läbere gschribe und under em Übername "Grossätti us em Läberbärg" useggä. Ane 1889 isch der Franz Josef Schild z Gränche gstorbe. En Deil vo sym persönleche Nochlass isch jetz im Stadtarchiiv vo Gränche.

Der Schild gilt als eine vo de früene Mundartschriftsteller vo der Schwiiz. Er het schynts vil vo der Literatur verstande und em Johann Peter Hebel syni Wärch gschetzt, und er isch den sälber dra ggange, Gedicht und churzi Gschichte im Dialäkt vo synere Region am Jurasüdfuess weschtlech vo Soledurn ufzschribe, und do drby het er Redensarte, Sagen und anderi Sache, won er im Volch ghört het, notiert, meischtens denn in eigeni Värs gsetzt und useggä. Wo d Mundart-Zytschrift "Schwyzerlüt" im achte Joorgang vo ane 1945 en Nummere ganz über d Soledurner Dialäktdichtig useggää het, isch der Schild i der erschte Helfti bi de Verfasser "us alte Tage" vorcho.

Im Joor 1853 isch z Züri s erschte Büechli vom Schild usecho mit em Titel "Juraklänge in Solothurner-Mundart, vermischt mit einzelnen hochdeutschen Gedichten." Vo de vierzg churze Stückli, wo i däm Band abtrukt sind, isch chly weniger als d Helfti i der Mundart gschribe. Do derby hets es längs Spottgedicht über alti Versüech, z Gränche Wy azboue, en Värs übere Schnupftubak und eine über en Marchschteiversetzer, wo zumene brönnige Geischt worde sig; das Gedicht foot eso aa: "Dur d’Längmatt goh-n-i nümme meh, dört isch es gar nit g’hür, dört chasch i feist’re Nächte g’seh e Ma, e Ma vo Für! I ha das nächti selber g’seh, bi-n-uf der Längmatt g’si; und – husch! do huschet us em Chlee es Fürli vor mi hi." Und wyters bringt das Büechli hochdütschi und schwyzerdütschi Tegscht i dr Värsform, wo vom Läbe ufem Land, vo der Natur, vo Sache, wo d Lüt i de Puuredörfer erläbe, vo alltägleche Situazione und vo der Liebi verzelle. Ums glyche goots i de hochdütsche Gedicht, wo der Schild vermuetli au i dere Zyt gmacht het. Und es het au Värs derby, wo der Schild offebar für bsunderi Glägeheite gschribe het. Zum Schluss bringt er de no es churzes Kapitel mit Erklärige vo dene Mundartwörter, won er vone vermuetet het, si sige nit allne Läser bekannt.

Ane 1860 het der Drucker Steinheil z Biel en Band useggä, wo der Franz Josef Schild zu Gunschte vo der Hebel-Stiftig gmacht het; die isch denn grad z Basel 100 Joor noch der Geburt vom Johann Peter Hebel gründet worde. Das Sammelwärch vom Schild heisst "Aus dem Leberberg. Gedichte und Sagen in Solothurner Mundart. Beitrag zum schweizerischen Idiotikon." Das Wärch isch der erscht Band vom Schild syne Gschichte und Sage gsi.
Wo der Kanton Soledurn am Ändi vo de 1870er Joore es Kantonsspital ygrichtet het, het der Dokter Schild e nöji Värssammlig useprocht, zum für das öffentleche Wärch en Bytrag z leischte. Das Büechli het er bim Zepfel z Soledurn lo truke. Es het der Titel: "Rymereie in Solothurner-Mundart. Öppis ab ’em Schrybtisch vom Großätti us ’em Leberberg" Und au das Wärch het der Undertitel "Beitrag zum schweizerischen Idiotikon", und so het der Schild nomol syn dokumentarisch und sproochgeografisch Aaspruch azeigt. No vor der Yleitig het är am Afang vo däm Büechli zwöi Värs vom Hebel lo abdruke, wider zum Zeiche, ass em dä alemannisch Dichter wichtig isch, und vilecht au i der Meinig, syni nöie Värse stöje uf en Aart i der Nochfolg vom Hebel. Im Vorwort seit der Schild zu dene, wo das Büechli läse, wie guet d Nöchschteliebi sig und psunders d Fürsorg für die Chranke, was jo ebe uf d Understützig vom nöie Kantonsspital gmünzt gsi isch; am Schluss het er de no es hochdütsches Kapitel dritoo, wo d Gschicht vo däm Spital zämefasst. S Büechli het sächzää Numere, meischtens Gedicht i der Mundart, wos drin um Läbeswysheite, soziali und politischi Frooge goot, und de wider Erklärige zu divärse Mundartwörter. Es bar Värs het der Schild zu bsundere Aläss gmacht, zu der "Bezirksschuel-Ywichig i Niederwil am 5. Mei 1878", d Feschtinschrifte für s Kantonale Schützefescht z Soledurn ane 1877, wo deils hochdütsch und deils i dr Mundart gschribe sind, und Tegschtplakat vo der kantonale Uusstellig vom Joor 1878. I dere Gwärbschau i der Halle vo der Rytschuel z Soledurn isch en Grubbe mit verschidene Öpfel z gsee gsi, wo der Schild derzue dä Värs het:

<poem>
</poem>

1880 het der Schild im ene andere Heft en Saag us der Gäget vo Gränche brocht: "D’r Schlosstüfel im Bettleschloss". Do drin verzellt er, wie sid dere Zyt im Middelalter, wo der bös Vogt uf der Burg oben a Gränche und Bettlä tödet worden sig, däm si Geischt umegoot; er hüeti en ryche Schatz i de Ruiine vo der Burg, wo hüt no z gsee isch, und tüei alli die, wo ufem Wäg näbe dure z Bärg gönd, beläschtige:

Der Dokter het gmaanet, me sell di alte Saage usem Land gnau aluege:

<poem>
</poem>

Im Pricht über d Mundartschriftsteller vom Kanton Soledurn im Heft "Schwyzerlüt. Zytschrift für üsi schwyzerische Mundarte" vom Herbscht 1945 cha me läse: "Der Gränchner Doggter isch eine vo de beste Volkskundler worde, wo d Schwyz sälbi Zyt gha het. Syni Schrifte sy hüt no ne Guldgruebe." Und dr Hans Ruef zellt em Schild syni Sprichwörter zu de guete regionaale Dialäktsammlige vo dr Schwiiz.

Bi sinere Arbet und im Kontakt mid de Patiänte het der Franz Josef Schild gmerkt, dass bi de Lüt dennzumol no ganz vil originelli Gschichte, Sprüch und Uusdrück i der regionale Mundart pruchd worde sind. Won er den vo de Afäng für d Redakzioon vom ene schwiizerdütsche Sproochbuech mid em Name "Idiotikon" ghört het, isch er dra gange, zimli sistematisch die Sprochbischpil z sammle, und gly drufabe het är denn au zu de Korrespondänte vo dere Instituzion zellt. Eso het är mid Sache us der Region am Jurasüdfuess, i der ländleche Gäget zwüsche Soledurn und der Kantonsgänze bi Gränche und vo der Aare bis an Jurahang mid de drü Dörfer Gränche, Bettle und Söuzech, es Stück a d Grundlage vo der Mundartforschig welle byträge. Und der Schild het gschribe, är möcht derzue ermuntere, au i andere Bezirke vom Land d Lokalsprooch z dokumäntiere, was den aber doch nume i wenige Regione so gmacht worden isch. Die Schrifte mid Värs, Gedicht und Sprüch us em Volk sind im 19. Johrhundert i der Dütschschwiiz beliebt gsi.
Der Schild het en Huuffe Sprüch, Lieder und churze Tegscht ufgschribe, nach Theme und Sachberych zämegstellt und vom Joor 1860 a z Biel im Kanton Bärn bi der Druckerei Steinheil und spöter au bi andere Drucker useggä. Me cha vier Bänd vo dere Serii underscheide. S Büechli vo 1864 het der Titel:

Im Vorwort beschrybt der Sprochsammler de Grund vo dere Arbet, und är seit, ass zwar nid alls vo däm Belegmaterial fürs Idiotikon vo de Schwiizer Mundarte, wo me ane 1862 het afo plane, nüzlech sig, ass är do dermit aber uf jede Fall vo der regionale sprochleche Volchskultur wett es Zügnis ggä. Das Büechli het grad e doppleti Yleitig, zerscht en lunigi Begrüssig an Läser, wo der Schild sälber i der Mundart gschribe het, und denn e sachleche Kommentar vom ene Fachmaa zu der Belegsammlig. Grad uf der erschte Syte cha me under der Überschrift "Was der Großätti no z’b’richte het, gäb er afoht" läse:

Als Mitherusgäber und sprochliche Expärte het der Schild de Soledurner Kantonsschuelprofässer Georg Schlatter (1812–1872), wo über Sage und Literaturgschicht gforscht het, chönne gwünne. Au der Schlatter het scho vo Afang a zu de Gwährslüt vom Idiotikon ghört. Im Kommentar, won är im Joor 1863 gschribe het, erklärt är d Redakzionsarbet am Schild synere Värssammlig. Ob der Schild sust no Kontakt zu Sprochforscher a de Universitääte vo dere Zyt gha het, isch nid klar; vilecht gids Schrifte i de persönleche Unterlage vo de damalige Literadurlehrer.

Zu de Lieder brichtet der Schlatter, was är derzue usegfunde het, wohär ass si chöme und vo wäm ass si gmacht und truckt gsi sind. Grad vo de Sprüch, Chinderreim und Rätsel isch ihm bekannt gsi, ass mängs dervo scho früener publiziert worden isch, und so het är dra dänkt, ass s Volch en Deil vo dene Gschichte nid nume mündlech, sondern au us Läsebüecher oder dur d Schuellehrer vernoh het. Wenn der Schild bim Zuelose gmerkt hed, ass d Lüt ihm Sache verzelle, wo offebar us ere neue hochdütsche Quelle chöme, oder wenn der Schlatter das vermuetet het, hend si die Stück nid i d Sammig ufgnoh.

Der Schlatter het au gseh, ass gwüssi literarischi Motiv i de Schrifte vom Karl Joseph Simrock, vom Ernst Ludwig Rochholz, vom Basler Theodor Meyer-Merian, vom Friedrich Heinrich Wilhelm Körte, vom Karl Friedrich Wilhelm Wander und andere vorchöme, und er zeigt, weli einzelne Motiv i der französiche und sogar i der schwedische Kultur bekannt sind. Es isch ihm und em Schild aber nid drum gange, d Wandertheme wüsseschaftlech z undersueche, wil si ebe eifach s neue Sproochmaterial us der eigete Umgäbig hend welle bekannt mache.

Bsunders vil originelli Sache glaubt der Schlatter im Berych vo de Sprichwörter und de Redensarte und bi de Bureregle gfunde z ha. Derwyl isch ihm au dört klar gsi, ass vil Sprüch und Zitat dur d Kaländer und uf anderem Wäg bi de Lüt bekannt worde sind; verdächtigi Bischpil het är bi der Redakzion wäggglo. Der Schlatter schrybt, ass är scho mid em Inträsse vo de Sageforscher rächni, wo i dene Zaubersprüch und Müschterli vom Aberglaube öpis Neus chönnte finde. Bi de Zaubersprüch liferet der Soledurner Bearbeiter Verwys uf Arbete vo anderne Sproochforscher; so chönn är derzue byträge, die ehemolige Verbreitig vo dene eigenartige, deils altertümleche Sprüch, wo d Landbevölkerig i der erschte Helfti vom 19. Johrhundert offebar no pruuchd het, besser z dokumäntiere.

Zum Schluss seit der Schlatter no, was är sech dänkt hed zu der Schrybwys vo dere Sammlig: Mit der Idee, einersyts der Volchskund z nütze und anderersyts die inträssierte Könner dezue azrege, au vo anderne Regione ähnlechi Schrifte usezgä, het är was d Rächtschrybig agoot, en Middelwäg gsuecht: "… deshalb glaubten wir, uns in der Mitte halten zu müssen zwischen einer streng wissenschaftlichen Orthographie, wie Schmeller"", Fromann" "etc. sie eingeführt haben, und der ziemlich wilden Rechtschreibung neuerer im Dialekt geschriebener Bücher." Bi einzelne Sache hed är s so ghalte: "Gedehntes i schreiben wir mit y; bei den übrigen Vokalen wird meistens nur die Schärfung durch die Verdoppelung der folgenden Consonanten bezeichnet. […] Bei den Diphtongen haben wir 'ou' für 'au' nur dort gesetzt, wo die Ausprache dies ganz deutlich forderte."

Bi all däm isch no z säge, ass der Franz Josef Schild bi synere Suech nach altem Volchsguet nid uf das yggangen isch, wo sech denn grad i der Wirtschaft und i der Gsellschaft veränderet het, nid uf die früeni Industrii und au nid uf die dramatische politische Gschäft vo dere Zyt; das hätt nid zu sym Projäkt basst. Nume grad i eim Värs, wo do chly wyter unden abdrukt isch, chunt einisch d Ysebahn vor.

Die Värs, Gedicht und Sprüch si guet acho, und es sind vone gly verschideni Uflage usecho. Do wird jetz d Version vo 1864 vorgstellt. Der Schild und der Georg Schlatter bringe dört drin iry Sache i acht Kapitel:










Wärchuusgob





</doc>
<doc id="63697" url="https://als.wikipedia.org/wiki?curid=63697" title="Roland Lederle">
Roland Lederle

Dr Roland Lederle (* 10. April 1928 z Dodtnau, † 21. Novämber 2012 ebedert) isch e dytsche Lehrer un Haimetdichter gsii.

Dr Lederle isch z Dodtnau in aifache Verhältnis ufgwachse. Scho frie het er fir e wenig Däschegäld Zytschrifte uusdrait un as Hietebue ghulfe. No dr Schuel het er e Lehr as Chaufmann welle mache, het aber kai Lehrstell gfunde. Dur sy Lehrer isch er vu 1942 bis 1946 uf d Lehrerbildigsaastalt z Colmer gange. Mit sibzehni isch er au Badmaischter vum Dodtnauer Schwimmbad gsii. Noch em Chrieg sin Lehrer gsuecht wore sin, wäge däm het er im Mai 1946 z Wyhle as Schuelhälfer aagfange. Är het derno z Ribbeldsau un z Löörech sy Lehreruusbildig fertiggmacht. Anne 1947 het er sy Frau Rita chänneglehrt. Im Lauf vu dr Johr isch er in verschidene Schuele yygsetzt wore, uf em Dodtnaubärg, z Großherrischwand, z Rotzige un z Hartschwand, un isch all Mool mit syre Frau umzoge. Uf em Hotzewald sin ihri zwee Sihn uf d Wält chuu, dr Roland un dr Andreas. Anne 1954 isch er schließli uf Aitere versetzt wore. Mit syne Schueler het er d Schuelerzytig „Die Belchenkutsche“ grindet, wu si au sälber druckt än. Mit staatlige Zueschiss us em Lotto hän si au Biecher druckt. Wu d Volksschuel Aitere im Johr 1969 ufglest woren isch, isch er as Räkter in sy Haimetstadt Dodtnau chuu. No 22 Johr as Räkter un 44 Johr as Lehrer isch er schließli in Rueistand versetzt wore.

Z Aitere isch er sibzee Johr lang Chorlaiter vum Mannegsangverain gsii, är het Klavier un Gyyge gspiilt un au alliwyl mitgsunge. In syre Freizyt het er si mit Haimetgschicht bescheftigt, är het d Gschicht vu Aitere un em regionale Bärgböu uusgforscht un het Familiechronike verfasst.

Im Buech „Bei uns daheim“ het er iber Naturkund un Sage gschribe un Bilder un Gedicht zämmedrait. Anne 1996 isch sy Buech „E paar Hampfle voll“ uusechuu mit Gedicht un Gschichte uf Alemannisch. Sy autobiografisch Wäärch „Halte- und Schaltstationen“ iber sy Lääbe isch im Johr 2003 publiziert wore. Derzue het er e Hyfe Theaterstuck im Dialäkt gschribe, fir Schuelergruppe un fir Verain.

Dr Lederle isch Mitglid vu dr Muettersproch-Gsellschaft gsii un isch mit syre Frau vylmol bi dr Sitzige vu dr Regionalgruppe Wiisedal derbyy gsii, zum Dail het er dert au aigeni Gedicht un Gschichte vorglääse.





</doc>
<doc id="63699" url="https://als.wikipedia.org/wiki?curid=63699" title="Dinkelbergisch">
Dinkelbergisch

S Dinkelbergisch isch de alemannischi Dialäkt, wo in de Gegend vùm Dinkelberg gschwätzt wird. S Dinkelbergisch bildet de Übergang vùm Markgräflerische im Weschte ùn em Hotzewälderische im Oschte.

Di traditionelli Verbreitig vo de Dinkelberger Mùndart, also eigetli d Verbreitig vo gmeinsame sproochliche Merchmool öbe in de erschte Hälfti vùm 20. Joorhùndert, isch am Hochrhy um de Dinkelberg ùme. Im Weschte isch d Gränz zum Baseldytsche ùn em Markgräflerische vùm Wiisedaal gsi, ùn het mit Stette, Inzlinge ùn Wyyle (aber nit Chrenzech) aagfange. Die Baselstedter Ort Rieche ùn Bettinge hen au dezue ghört. Deno hen die hütige Ortsdeil vo Badisch-Rhyfälde dezue ghört, also Herte, Warmbach, Nollinge, Dägerfälde, Charsau ùn Bügge in de Rhyebeni, ùn Eiggsle, Adelhuuse ùn Nordschwoobe ùffem Dinkelberg. Im Oschte het deno Schwörstedt no in de meischte Fäll di glyche Forme wie de Dinkelberg. D Mùndart vo Wäär het scho viil Gmeinsamkeite mitem Dialäkt vùm Hotzewald, aber glychzytig au no viil mitem Dinkelbergische gmeinsam.

Bi de Vokal äänle d Dinkelberger Mùndarte meischt em Markgräfler Dialäkt vùm Wiisedaal. Zum Deil sin aber luutlichi Neuerige, wo ussem Markgräflerland no Süde ùn Oschte vordrùnge sin, am Dinkelberg no nit ganz abgschlosse gsi, derwyyl si im Hotzewald no gar nit aacho sin.

Eso het het s Dinkelbergisch zum Byspil mit em Markgräflerische gmeinsam, dass es phonologisch nùmme di gschlossene Vokal / / git, ùn di ùffnige Vokal / / nùmme als Allophon vorchömme. Im Hotzewald dergäge git es beidi als ùnterschidliche Luut, ùn eso chömme di ùffene Vokal au sehr viil hüüfiger vor. Eso sait mer im Wiisedaal ùn am Dinkelberg "Bock, Glocke, Ross, spoot, Strooss, chlopfe, Moscht, choschtet, broote, Droot" ùn "Noot" mit [] bzw. [], im Hotzewald dergäge "Bòck, Glòcke, Ròss, spòòt, Stròòss, chlòpfe, Mòscht, chòschtet, bròòte, Dròòt" ùn "Nòòt" [] bzw. []. Bi de Wörter "grooss, Broot, Floo, gröösser" ùn "Flöö" isch d Ussprooch dergäge glych. 

Anderi vokalischi Merchmool, wo s Dinkelbergisch mit em Markgräflerische zämme goot, sin zum Byspil:
Bi de Palatalisierig vùm Vokal wie in „Muus“ ùn em Diphthong wie in „Fuess“ stönn die Dinkelberger Ortsmùndarte zwüschem Wiisedaal, wo die Luut zue [] bzw. [] oder [] palatalisiert sin, ùn em Hotzewald, wo di ältri, nit-palatalisierti Ussprooch [] ùn [] erhalte isch. D Dinkelbergdörfer hen in de 1970er-Joor also mool di palatalisierte Ussprooch, ùn mool di nit-palatalisierte gha. Äänlig isch es bi de Entrùndig vùm Diphthong wie in „Füess, Brüeder, Gmües“. De Luut isch im Hotzewald gar nit entrùndet, im Wiisedaal ùn am Dinkelberg aber sin au die entrùndente Variante „Fiess, Brieder, Gmies“ vorcho, aber sehr verschiide je nooch Ortschaft.

Bi de Entwigglig vùmene Vokal vor eme Nasal ùn Frikativ („em Staub sys Gsetz“) het d Dinkelberger Mùndart am Aafang vùm 20. Joorhùndert no Diphthongierige gha, also zum Byspil "Chouscht" statt "Chùnscht", "Fèischter" statt "Fènschter" oder "föif" statt "fünf". 1914 het de Karl Bohnenberger feschtgstellt, dass d Dinkelberger Mùndart no d Diphthong erhalte hätte, aber im Wiisedaal nùmme no bi ältre Lüt oder bi einzelne Wörter. Sùnscht wäre im Wiisedaal überall ùnterem Yyflùss vùm Hochdütsche d Forme mit em Nasalkonsonant bruucht worde. Bi de Erhebige vùm Südweschtdütsche Sproochatlas in de 1970er Joor het de Dinkelberger Dialäkt zum Deil no Diphthongierige gha, änder allerdings die Forme mit Nasalkonsonant. Im Wiisedaal dergäge het es nùmme no di Forme mit Nasalkonsonant gha, ùn im Hotzewald isch dergäge überall en Diphthong oder Langvokal gsi. In dänne siibzig Joor het sich d Dinkelberger Mùndart also em Wiisedaaler Markgräflerisch aagliche gha. E Übersicht devo gseet mer in derre Tabelle:

Bi de Konsonante het de Dinkelberger Dialäkt dergäge mee Äänligkeite mitem Hotzewälder Dialäkt, ùn ùnterscheidet sich in meerere Pùnkt vùm Wiisedääler Dialäkt. 

Au bim Wortschatz isch de Dinkelberger Dialäkt zwüschem Wiisedääler Dialäkt ùn däm vùm Hotzewald. Bsùnders Adelhuuse, wo hööcher lait ùn au nööcher am Wiisedaal isch, het bi de Erheebige vùm Südweschtdütsche Sproochatlas viilmool di glyche Wörter wie s Wiisedaal gha. Charsau ùn Herte, wo wyter ùnte im Rhydaal sin, hen dergäge änder di glyche Wörter wie im Hotzewald gha. 

Bi de Grammatik isch en Ùnterschid, dass im Hotzewälderische di zweiti Person Plural ùnterschide wird: "mir mache, ihr machet", statt "mir mache, ihr mache" wie im Markgräflerische. Am Dinkelberg wird di zweiti Person Plural meischt ùnterschide, aber zum Deil chùnt au de Einheitsplural vor.


</doc>
<doc id="63708" url="https://als.wikipedia.org/wiki?curid=63708" title="Tendai Matare">
Tendai Matare

Dr Tendai Matare (* 1987) isch e schwizerisch-simbabwische Künschtler.

Em Matare sy Vater isch Simbabwer; är isch by sinere schwizer Mueter in dr Schwiz ufgwachse, het s Gymnasium bsuecht und 2015 es Bachelorstudium am HyperWerk mit ere fotografische Usstellig über Vaterlosigkeit abgschlosse. Sini hyperphallischi Perspektive dräit drbi zum Verständnis vo der psychosoziale Entwicklig vo vaterlos ufgwachsene jungen Männer bi.

As Rapper coproduziert er unter em eigene Label F.M.T.Productions Dancehall-Musikvideos, won er z Basel und in Simbabwe dräit; är thematisiert in sine Songs die simbabwischi Diaspora. Zu syne bekanntischte Songs ghöre "In the air" und dr mit em Seh Calaz dräihti Song "Ton Down".



</doc>
<doc id="63709" url="https://als.wikipedia.org/wiki?curid=63709" title="Wenkerbogen von Merenschwand">
Wenkerbogen von Merenschwand

Dr Wenkerboge vo Merischwand isch es Blatt für di grosse Ufnaam vo dr dütsche Sproch, wo dr Sprochforscher Georg Wenker vo 1852 bis 1911 für de Düütsch Sprochadlas gmacht hed. D Schuele im domolige dütsche Rych hend e Frogeboge übercho mid Muschdersätz, zum se in lokale Tialäkt z übersetze. Au im alemannische Sprochgebiet vo dr Schwiiz hend vili Gmeindschuele chli spöter so nen Frogeboge übercho. Z Merischwand im Freiamt vom Kanton Aargau hed der Schuelmeischter Leonz Stierli de Wenkerboge vo Hand usgfülllt. Das Blatt hed im Archiiv vom Sprochatlas d Nummere 45506.

Bsunders isch, ass der Stierli alles, au d Wortafäng und d Afangsbuechschtabe fasch immer chly gschribe hed.





</doc>
<doc id="63714" url="https://als.wikipedia.org/wiki?curid=63714" title="Soul Jah Love">
Soul Jah Love

Dr Soul Jah Love (* 22. Novämber 1989; mit richtigem Name "Soul Musaka") isch e simbabwische Zimdancehall-Sänger.

Dr Soul Jah Love isch z Harare as Halbwaise ufgwachse und het früe s Elterehuus verlo. Sit sim 7. Lebensjohr lidet er unter Diabetes. Är het d Zimdancehall-Musikerin Bounty Lisa ghürote; si hei sech gägesitig in irer Karriere beiiflusst.

Em Soul Jah Love isch 2012 der musikalischi Durchbruch mit em Song "Ndini uya uya" glunge. Är het derno mehreri Priise bi de Zim Dancehall Awards gwunne.

Är het (unter anderem mit sim Song "Kuponda nhamo" vo 2015) wäsentlech derzue bitreit, dass sech Zimdancehall as politischs Ventil für di wirtschaftlech unterdrückti Bevölkerig vo Zimbabwe etabliert het.


</doc>
<doc id="63718" url="https://als.wikipedia.org/wiki?curid=63718" title="Arno Ruoff">
Arno Ruoff

Dr Arno Ruoff (* 26. Juni 1930 en Sduagord; † Sommer 2010 en Wolfahausa) isch on schwäbischor Språchwissaschafdlor gwäa. Golda hådd-or als dor besde Kennor vo dor gsbrochena Sbråch en Bada-Wirdabärg. Bsondors fir s Schwäbische hådd-or sich vordäaned gmachd. 

Zsẽma mid-em Hermann Bausinger hådd-or ab 1955 ibor 2000 Tonbanduffnãma aus mae wia 500 Flägga en Bada-Wirddabärg, Bairisch-Schwåba, Vorarlbärg ond Liichdasdoe gmachd. Ibor 850 Sdonda besdes Schwäbisch vo älle megliche Leid ond no edd vom Haochdeidscha beschädichd, send so zsẽmakomma. Dia Uffnãma hådd-or ao vorschrifdlichd ond bis ens Detail wissaschafdlich durchgschaffd. So hådd-or d Grammatik, dor Satzbau, d Wortwahl ond viiles andore analisiird. Saene Tonbendor send scho lengor digitalisird wårda. Se send laedor beim Brand vom Dibengor Institut em Merz 2017 sdarg beschädicht wårda, abor durch d Digitalisirong send se als Sbråchdokumend weidor guad vorfigbar. 

Em Jår 1973 hådd-or d "Tübinger Arbeitsstelle Sprache in Südwestdeutschland" grended. Dui geid-s bis haed, an d Universided Dibenga ãgschlossa. Bis zo saenor Pãsionirong 1995 isch-or dor Laedor vo dära Sdell gwaä. 





</doc>
<doc id="63720" url="https://als.wikipedia.org/wiki?curid=63720" title="World’s Parkour Family">
World’s Parkour Family

D’World’s Parkour Family (WPF) isch e Schwizer Verein vo Traceure, wo 2010 z Basel gründet worde isch. S Ziel vom Verein isch, Parkour zu nere anerkennte Sportart z entwickle. Doderfür veranstaltet der Verein Trainings und bietet Shows und Workshops für Unternähme a. D’WPF verastaltet au jöhrlech Camps, wo zur internazionale Vernetzig vo der Parkours-Szene biträge. 2011 hei d Gründigsmitglider vo der WPF a der Sändig "Die grössten Schweizer Talente" teilgno. D’WPF isch zuedäm regelmässig bi kulturelle Veraaschdaltige presänt, so zum Bispil 2013 am Jugendkulturfestival Basel. 2016 het s Schwizer Färnseh e vierteiligi Sändig über d World's Parkour Family zeigt.


</doc>
<doc id="63721" url="https://als.wikipedia.org/wiki?curid=63721" title="Zurzach">
Zurzach

Zurzach isch en mögliche, no nit definitive Name von ere plaanete nöie Ywoonergmäind im Kanton Aargau.

S Fusionsprojäkt heisst "rheintalplus" (Rheintal+). Und es isch als Möglichkeit adänkt, ass jedi Ortschaft, wo bi dr nöie Ywoonergmäind mitmacht, dr alt Ortsname chönt bhalte.

Bim ene Projäkt, wo me drmit es paar bishärigi Gmäinde im "Zurzibiet," em Bezirk Zurzach möcht mitenand zämelegge, sind am 8. Septämber 2019 die entschäidende Abstimmigen i de Gmäindversamlige gsi. I acht vo de nüün Gmäinde, wo im Projäkt deby sind, isch me für d Gmäindfusion, in einere isch d Meerhäit degäge gsi:


I der Afangszyt vom Projäkt, wo sit ane 2014 lauft, met men emol in elf Gmäinde vom Bezirk, wo im Ganze 22 Gmäinde hät, überläit, ob sone Fusion öppis wäär.

D Fusion zu dr nöie Gmäind söll uf 2022 sy.

Die Gmäinde, wo s drum goot, sind i dr Landschaft uf dr Südsyte, also am linnge, schwiizerischen Ufer vom Rhy.

Chäiserschtuel chunt uf dr Oschtsyte an Kanton Züri und isch en Exklaafe, wo mit em übrige voruussichtliche Gmeindbann nit diräkt zämehanget, wil d Gmäind Fisibach früener us em Projäkt uusgstigen isch.



</doc>
<doc id="63722" url="https://als.wikipedia.org/wiki?curid=63722" title="Raspille">
Raspille

D Raspille isch en Bärgbach im Kanton Wallis. Si het i der Kantonsgschicht und i der Sprochgeografii vom Wallis e symbolischi Bedütig, wil si offiziell als Gränze zwüsch em dütschsprochige Oberwallis und em wälsche Underwallis gilt.

Der Bach ghört zum Yzugsgebiet vom Rottu und bringt s Wasser vom ene Deil vo de Bärge uf der Nordsyte im middlere Wallis is Rhonetal abe. Der ganz Bachlauf isch 15 Kilometer läng. D Hauptquelle liit am Rand vom Plaine-Morte-Gletscher (uf Dütsch: Wildstrubelgletscher), ganz uf der südöschtleche Syte vo däm wyte Gletscherplatoo und im ene Gletschersee, wo sech dört hinder em Bärgsaddel "Col de la Roue" uf 2750 Meter Höchi mit Gletscherwasser bildet. Wenn der Gletscher i der nöchschte Zyt no wyter so starch zrugggoot, wie i de letschte Joore, flüsst denn gly s ganze Schmelzwasser uf d Nordsyte is Sibetal im Kanton Bärn abe, und es chunt kes Wasser me über e Bärg gäge Süde is Wallis, und d Raspille chönt ächt im obere Deil fasch uströchne.

Der oberscht Abschnitt vom Bach, wo 5,8 Kilometer läng isch, heisst "Tièche", glych wie s Alpgebiet oben im Tal, im Gmeindbann vo Crans-Montana; s höchschte Sytetal, wo d Tièche zerscht dure chunt, isch s Alptal "Les Outannes". Uf der Alp Tièche zweigt gäge rächts d Wasserleitig "Bisse de Tsittoret" ab, wo oben a der Alp "Aprîli" verby uf Randogne goot. D Tièche chunt denn in yrere Schlucht über ne höche Wasserfall abe, wo eini vo de beschte Sehenswürdikeite i däm Sytetal isch.

Der gröscht Sytebach vo der Raspille isch der Bärgbach "La Pauja", wo vo der Weschtflanke vom Tschajetuhorn abechunnt. Am Afang lauft dä Bach über d Alpweide "Murmiltangil" und " Chumme" oben a der grosse Alp vo Fare, gheit über e Wasserfall abe und chunt unde a dere Felswand zu der "Rote Hittu", wo zwar uf em Biet vo Crans-Montana liit, aber au zu der Farualp ghört. No grad oben am Wasserfall zweigt die grossi Wasserleite "Tschajetu" ab, wo en Deil vom Wasser s Tal uf bis uf d Farualp übere bringt.

Die beide Quellbech chöme bim Bärgghöft "Raspille" uf der Höchi vo 1100 Meter zäme. Das Land bim chlyne Bärgdorf "Cordona" ghört zum Areal vo der ehemolige Gmeind Mollens, wo hüt en Deil vo Crans-Montana isch. Vom Fluername vo däm Platz hed der Bach vermuetli au sy Name übercho. "Raspille", en alte romanische oder besser frankoprovenzalische Fluername, bedütet nämli uf Dütsch "grodets Gebiet" und beziet sech do dermit uf enes Landstück und erscht sekundär denn uf das Gwässer, wo dört dureflüsst.

Unden a Cordona zweige wider drü grossi Wasserleitige vo der Raspille ab, eini gäge Weschte uf "Mollens" und Venthône; die het der Name "Bisse neuf" oder "Bisse de Planige", und zwöi gäge Salgesch und Fare, die "Grossi Wasserleite" und d "Mengis-Suone". Denn flüsst d Raspille zwüsche de Gmeinde Salgesch im Oschte und Miège im Weschte steil dur nes Waldgebiet abe. Underhalb vo "Tschampedü" hed sech der Bach e töifi Schlucht im Felse ygrabe. Vo Tschampedü goot no ne chlyneri Leitig us em Bach zu de Räbe vo "Tscharasina" und mid ere Kanalbrügg über d Ysebaanlinie uf "Mare" und uf der andere Syte d "Bisse de Marais" zu de Räbbärge vo Miège. Am Schluss chunt der Bach dur s Räbgebiet vo Salgesch, Miège, Veyras und Siders, lauft under der Ysebaanlinie vo Siders uf Leuk und under der Kantonsstross dure und chunt bi Grächtaplangna i d Rhoneebeni. Der Russukanal mündet dört i d Raspille. D Mündig vo der Raspille i d Rhone isch öschtlech vo der Stadt Siders am Rand vom Naturschutzgebiet Pfynwald uf der Höchi vo 533 Meter.

Vo Cordona bis a d Roone liit i der Raspille d Gränze zwüsch em Bezirk Leik und em Bezirk Siders.




</doc>
<doc id="63725" url="https://als.wikipedia.org/wiki?curid=63725" title="Hugo Wingler">
Hugo Wingler

Dr Hugo Wingler (* 18. April 1869 z Elze; † 1924) isch e dytsche Haimetdichter gsii. Mer chännt en au unter em Name "Hugo von der Elz".

Är isch e Suhn vum badische Notar Adolf Wingler gsii. Sy Familie isch 1875 uf Mille zoge, wu dr Hugo derno mit sechs Gschwischter ufgwachsen isch. Är isch uf d Millemer Burgerschuel gange un het dr Markgrefler Dialäkt vu dr Region glehrt. Wu dr Vater 1882 gstorben isch, isch d Mueter mit dr Chinder uf Fryburg zoge. Dr Hugo isch dert uf s Großherzogli Gimnasium gange, wun er mit em Zyygnis fir dr Aijehrige Dienscht abgschlosse het.

Är het e Lehr bi dr Rychsboscht gmacht un no vier Johr d Assischtäntebriefig gmacht. In dr Aafangszyt het er in verschidene sidbadische Ortschafte Dienscht glaischtet bis er schließli z Fryburg Oberboschtassischtänt woren isch, wun er derno bliben isch.

Unter em Pseudonym „Hugo von der Elz“ het er Gedicht gschribe, vor allem uf Alemannisch.





</doc>
<doc id="63727" url="https://als.wikipedia.org/wiki?curid=63727" title="Jakob Joseph Matthys">
Jakob Joseph Matthys

De Jakob Joseph Matthys (oder au "Mathis" oder "Mathys" gschribe; * 12. Dezämber 1802 z Oberrickebach, Gmäind Wolferschiesse; † 9. Meerz 1866 z Stans) isch en katolische Prieschter gsy, wo öppe füfzää Jaar as Kaplaan z Maria-Rickebach und gäge zwänzg Jaar as Kaplaan z Talewìil gwürkt hät.

A syneren eerschte Stell isch er gaar nöd glückli gsy, wien er i syneren Autobiografy schrybt, und hät sich deet d Zyt um d Oore gschlage mit em Leere vo über drüü Totzed Spraache – spööter isch dänn sogaar na e hütt vergässeni Plaanspraach dezue choo. Syni äige Läbesbischrybig verfasst er i 35 Spraachen und Tialäkt.

Won er 1862 vom nöi ggründete "Schwyzerischen Idiotikon" ghöört hät, hät er inert chürzischter Zyt trotz Chranket e monumäntaals Nidwaldner Wöörterbuech gschribe – en Foliant vo 611 äng gschribene Fooliosyte –, dezue ane na e Tialäktgramatik vo 89 groosse Quartsyte. Das Wöörterbuech isch hüt na äini von wichtigschte Nidwaldner Quäle vo der "Idiotikon"-Redakzioon, und di (nie uusgwärtet) Gramatik hät Wüsseschaftsgschicht gschribe.

De Matthys isch en Soo gsy vomene Chlypuur und gly scho nun na Tagnöier Niklaus Josef Mathis und der Anna Josefa, née Chäsli (Käslin). Er isch as aarme Bueb uugwachse, vo Sächsi bis Sächzäni im Häimetoort vo s Mueters Syte, z Beggeried, und vo syne sibe Gschwüschterti sind nu föif über s Jugedalter usechoo. As Bueb hät er em Buochserhorn Gäisse ghüetet, Side gchämt und Bauele gspune und spööter mit sym Vatter ghaarzet, für Tökter und Brantewybräner gwurznet und für Chüeffer und ander Handwëërcher Holz gsamlet. Nachanen hät er sälber taunet.

Bis er 21i gsy isch, isch er nie in ere Schuel gsy. Läse, Schryben und Rächne hät er sich sälber bypraacht. 1817 oder 18 ghäissts öppe von em, wëër en Höistock heb müesen uusrächnen oder e Veeatzig oder e Chëësloosig, sei zum junge Matthys ggangen oder heg en la choo, und dëë heg das rasch erlediget ghaa. Won er 1822 im Bäirische bimene Fürscht vo Öttinge tienet hät, hät er di latynisch Gramatik und s latynisch Wöörterbuech vom Christian Gottlieb Broeder gchaufft und afa a Latyn leere – au won er im Sumer 23 uf de Schwändelialp ob Ängelbëërg ghirtet hät, isch er wyter am Latynbüffle gsy. Das er nöd allpott hät müesen im Wöörterbuech naaschlaa, hät er das äifach usswändig gleert.

S isch vermuetli der Oberrickebacher Kaplan Niklaus Josef Imfeld gsy, wo gmërkt hät, was im junge Matthys stäckt. Er hät em ämel de Stanser Maaler Martin Obersteg (de jünger vo de beede) as Gönner gfunde, und esoo hät de Matthys chönen ab em Dezämber 1823 i d Latynschuel z Stans gaa, wo d Kapezyner gfüert händ. Die isch em liecht gfale – statt vier Jaar hät er nu zwäiehalb pruucht, zum s ganz Pänsum z leere. Im Schueljaar 1826/27 isch er am Koleegi Soleturn gsy – und hät deet grad de zwäitletscht Jaareskurs vor em Übertritt an e Hoochschuel biläit. 1828 hät er am Jesuitekoleegi St. Michael z Fryburg gstudiert, vo 1829 bis 31 am Prieschterseminaar z Luzëërn und 1831/32 am Prieschterseminaar z Chuur – deet hät er mit luuter Äiner, aso de Beschtnoote, abgschlosse. Tummerwys isch syn Gönner 1826 gstoorbe, drum hät er näbet em Stuudium na müese Gält as Huusleerer verdiene – und trotz dëre Zuesatzlascht hät er doo au Französisch und na anderi Spraachen afa leere.

Under bessere Voruussetzige hett eson en Spitzeschüeler e glänzigi theoloogischi Kariere vor sich ghaa. Aber de Matthys isch aarm gsy, und er hät sich müese rasch dihäimen um e Pfruend umtue. Aagfange häts ja guet: Am 6. Meerz 1831 hät er di nidrige Weien überchoo, scho am 13. Meerz wird er Subdiakoon, am 19. Diakoon und am 25. Prieschter. Er häts dän aber nu zum Kaplaan praacht, nie zum Pfarer. Am 6. Novämber isch er zum Kaplaan z Niderrickebach gwelt woorde. Er hät deet as Wallfaartskaplaan vo Maria-Rickebach (Gmäind Oberdorf) gwürkt – en eeländi Sach: Die Kaplanei isch völig im Ggaggo uf öppe 1200 Meeter gläge, s ganz Winterhalbjaar isch nüüt gloffe, und de Matthys isch mit e paar Sänen und Hirten eläige gsy; Chind zum Underrichte häts nu zäni ggëë. I syneren Autobiografy zelt de Matthys sibe Pünkt uuf, wo mer em verschwige heb, wie unattraktyv die Kaplanei effektyv sei – käis Wunder, heg deet niemert ane wele. I dëre Zyt hät er sich i s raschtloos Frömdspraachestuudium gflüchtet. Im Sumer degäge sind d Lüüt vo überall hëër choo, us de ganze katolische Schwyz, us em Elsis, us Schwaabe, us de Niderlande, us Itaalie, und i dëre Zyt isch er us em Bychtablose, Mässläsen und Predige gaar nümen usechoo. D Pfruend isch mit um di 500 Guldi verbunde gsy – vil z wenig für de Matthys, wo für sys Spraacheleere uf en Huuffe tüüri Büecher aagwise gsy isch, wo hät müese syni Verwandten understützen und wo spööter au mit gsundhäitliche Probleem z kämpfe ghaa hät.

S Spraacheleere hät em offesichtlich tüütlich mee Gspass gmachet weder syni Pflichten as Kaplaan – d Rächeschaftspricht über sys gäischtlich Würke faled nämli «usserordeli knapp» uus. Immerhin hät er 1835 en Überarbäitig vom Wallfaartsbüechli vo Maria-Rickebach useggëë, em «fromme Wallfahrter». Daadrin sind di vile Zitaat von griechischen und latynische Chilevättere, Chileleerer und suschtige Chileschriftsteler nöi gsy, won er as Züüge vo de Marye-Vereerig aarüefft – er hät sich aso ganz intänsyv mit dënen ire Wëërch usenandgsetzt. Er hät aso doozmaal nöd nu Unmänge von Spraache gleert, näi, er hät sich au i d Patrischtik inegstürzt.

1835 isch de Matthys zun ere Hauptfiguur im Kampf gägen e nöis Schuelbuech woorde. Deet drin isch de Jesus as Voorbild für d Schüeler ygsetzt woorde, und daas isch halt nöd alewyl ganz i Überystimig mit der offizielle katolische Dogmaatik gsy. Es ghäisst öppe, de Jesus sei flyssig gsy, heb de Leerer guet zuegloset und si vole Wüssbigiird gfrööget, und er sei all Taag wyser woorde – das mäntschelet und hät de Stockkonserwatyve natüürli nöd gfale; de Jesus isch ja zueglych Gott gsy, chan aso nöd wyser wëërde, er wäiss äinewääg scho ales. De Matthys hät sich i dëm Stryt, wo ganz Nidwalde duregschüttlet hät, uf d Syte vo de Gägner gschlage – und die händ sich dän au duregsetzt, wil zletscht au de Bischof vo Chuur s Verschwinde vo dëm Läsibuech verlangt hät. Wie mer us syneren Autobiografy chan useläse, hät de Matthys alem Aaschy naa ghofft, sich daademit bi de Gäischtlichkäit biliebt z mache, das er äntli vo dem langwylige Niderrickebäch ewäg chönn und e richtigi Pfarstell überchöm. Dëë Schuss isch aber äigetli hinenuse ggange, de Stryt um s Schuelbuech hät zletschtemänd sogaar zum Tood vomene Pfarer und eme Leerer gfüert, und de Matthys isch aagfindet woorde, ëër sei gschuld draa. Er isch vo doo a na weniger a d Kapitelversammlige ggange, hät na weniger mit überchoo, was eso laufft und daademit au, wo Pfarstele frei wëëred, er isch na griesgrämiger, luuniger und sürmiger woorde.

Das es dän au na bis 1842 oder 43 tuuret hät, bis s nöi Kaplaneihuus äntli emaal fërtig pouen und ygricht gsy isch, hät em schier de Räschte ggëë. Im nu halbfërtige Huus hät er im Winter nöd chöne häize, und er hät schuurig under Gicht und Rheuma glitte. Kuuren aber isch für en tüür choo, wil er für jede Taag, won er ewägg gsy isch, hät müesen uf äigeni Choschten en Kuraatgäischtlichen aastele. Er hät nu na furt wele – hät sich aber mit sym Sürmle sälber luuter Bariëëren uufgricht. Me hät em zum Byspil di attraktyver Kaplanei z Oberrickebach aapotte, sogaar mit Uussicht uf d Pfarstell vo Wolferschiesse – aber au daa hät er nu Haar i de Suppe gfunde.

Im Hërbscht 1845 isch er dän doch na wägg und zum Kaplaan z Talewìil (oder «Thalwyl», wie de Matthys sälber der Oortsname gschribe hät) gwelt woorde. Das isch doo e Gmäind gsy mit 730 Ywoner, und er isch drum mee weder vorane gfrööget gsy. Er hät si mit Erfolg für d Schuel ygsetzt und au e Mänziger Schwöschter as wyteri Leereri uf Talewìil chöne hole. D Gmäind isch mit em zfride gsy. Er isch au wider mee a s Prieschterkapitel – das hät er au müese, wil er vo 1851 bis 1853 as dëm syn Sekritëër amtiert hät.

Gäge de Schluss vo synere Zyt z Talewìil hät er dänn daas gmachet, wurum er überhaupt en Artikel i de Wikipedia überchunt: Er hät innert chürzischter Zyt für s "Schwyzerisch Idiotikon" es risigs Nidwaldner Wöörterbuech gschribe. De Briefvercheer mit em Fritz Staub und dëm sys Inträssi, won em offesichtlich guet taa hät, hät ems mügli gmachet, das Wöörterbuech synere Chranket abzringe: «Immer heftiger pochte der Tod an; es war, als ob der Sensenmann und das Idiotikon mit einander um die Wette liefen. Aber das Idiotikon gewann es.» Zum Wöörterbuech gits aber wyter unen en äiges Kapitel.

Mit de Gsundhäit isch es wyter bachab ggange. 1864 isch er namaal uf Bade go kuure, hät aber scho nach zää Tage wäge Magebluetig und Erschöpfig wider müesen abbräche. Gly drufaben isch er as Kaplaan zruggträtte. Syni letschte bäide Läbesjaar hät er im nöie Spitaal z Stans verbraacht, pflägt vo Ingebooler Schwöschtere – er isch yträtte, vor as de Spitaal scho offiziell offe gsy wëër. Z Graab gläit händs en i synere Häimetgmäind Wolferschiesse. Uf em Grabchrüüz isch en Inschrift gsy, wo syn Brüeder Benedikt – doozmaal Pfarer z Hergiswyl – tichtet hät:
S Gidicht hett namaal zwoo Strooffe mee ghaa, aber me hät rächt taa, nu di eerschte beeden as Inschrift z nëë – nu die charakterisiered em Matthys sys schwirig Daasy, s ander isch frome Schwulscht gsy.

As Kaplaan im Nidwalde vom 19. Jaarhundert isch de Matthys sicher grundsätzlich konserwatyv gsy. Das gseet mer i sym Ysatz gäge s nöi Leermittel für d Primaarschuel (lueg obe). Aber ganz eso äifach isch es dänn glych nööd. De Biograaf Iso Baumer gseet im Matthys sym Würke z Maria-Rickebach e groossi Skepsis gägenüber Gibättserhöörige, und z Talewìil hät er si starch für s Obligatoorium vom Schuelbsuech von Bueben und Mäitli ygsetzt.

I der Autobiografy list mer uustrückli im § 34 vo sym Zwyspalt:

Reschpäktyv i de hoochtüütsche Wërsioon:
1862 isch z Züri d Uusschaffig vomene nöie schwyzertüütsche Wöörterbuech bschlosse woorde – s "Idiotikon" von Franz Joseph Stalder isch inhaltlich und metoodisch ganz überholt gsy. Di trybed Chraft vo dëm Projäkt, de Fritz Staub, reschpäktyv offiziell der änger Uusschuss vom Veräin für s Schwyzertüütsch Wöörterbuech hät na im glyche Jaar en Uufrueff verschickt und Lüüt gsuecht, wo Woort yliferid. Dëë Uufrueff isch au bim Matthys aachoo – und hät bi dëm schwëërchranken, alte Maa namaal ali Chreft gweckt. Mit eme Mitgliid vom ängeren Uusschuss, nämli em Heinrich Schweizer-Sidler (eme Grosunggle vom Eduard Schwyzer), hät er äinewääg schomaal Kontakt ghaa; er hät em nämli syni Übersetzig vom Parrat synere Wälthilffsspraach "La langue simplifiée" la zuechoo.

Am 12. Septämber schrybt er em Staub en eerschte Brief, im Jäner 1863 läit er em scho e groosses Projäkt voor, was er ales well mache: zeerscht e «fast einfaches Vocabolarium unseres Dialektes», nachane dänn d Redesaarte, en Erwyterig vom Vocabular, alti Woort und Oortsnäme; e Skizze vom Wöörterbuech heg er iez scho, dänn heg er na e Wöörtersamlig vom Karl vo Deschwande, won er wel drinine schaffe; e Gramatik seg au scho im Tue; dänn wel er mit em Abt vo Ängelbëërg Kontakt uufnëë, das dëë d Mundaart vom Chlooschterdoorff uufnämi; und de Johann Ming vom obwaldnische Lungere reschpäktyv spööter Sarne wel d Abwychige vo sym Halbkantoon au na dezuetue… Imene wytere, fascht glychzytige Brief schickt er scho emaal en eerschti Lyschte vo öppe 2500 Wöörter. Und esoo gaats zwüsched Talewìil und Züri hin und hëër, wil au de Staub Ruckfraage macht. De Matthys stürzt sich i d Aarbet, und ändi 1863 oder aafangs 1864 schickt er di letschte Heft uf Züri, so das es am Schluss 611 ticht gschribeni Fooliosyte vole Nidwaldnerwöörter sind. 1864 chunt dänn na e 89-sytig Gramatik, und e paar Gidichtli us em Soleturner Franz Josef Schild sym "Großätti aus dem Leberberg" hät er au i s Nidwaldnertüütsch übersetzt.
De Staub hät em füfzg Franken und e Fläsche Wy gschickt, was em Mathys groossi Fröid gmachet hät – 50 Franke händ sym Kaplaansloo für 25 gsundi oder 50 chranki Taag etsproche. Spööter hät en de Staub au na zu siich uf Züri yglade – aber daadruus isch nach em gsundhäitliche Fiasko vo Bade (lueg wyter obe) nüüt me woorde. Aber au vom Spitaal z Stans uus hät er namaal mit em Staub über dialäktoloogischi Fraage dischgeriert. De Staub hät em dän uf s Nöijaar 1866 namaal zwänzg Franke gschickt – d Choscht im Spitaal isch nämli uf äin Franke zum Taag choo. Im letschte Brief, won er am 4. Jäner 1866 gschribe hät, verzelt er uf Nidwaldnertüütsch, wies em eso göng, und siniert au echli über d Tialäkt:

De Staub, won en mäntschlichen und liebenswürdige, aber au hartnäckige Charakter ghaa hät, häts mit em Matthys guet chöne – andersch wëër das Wöörterbuech und d Gramatik nöd zstand choo. Er hät realisiert, wëër er daa a der Hand hät; er hät em Matthys Anerchänig ggëë und daademit sys aagschlage Sälbschtvertrouen uufpäppelet. Zur Aaregig hät er em au em Franz Joseph Stalder sys "Idiotikon" (es Wöörterbuech), dëm syni "Dialäktology" (e Gramatik) und em Titus Tobler syn "Appizälische Spraachschatz" vertleent. Im Rächeschaftsbricht vom "Schwyzerischen Idiotikon" vo 1868 würdiget er de Mäntsch und de Lexikoloog Matthys uusfüerlich und bringt em iedwedi Hoochschetzig etgäge:

Der Iso Baumer hät, mit de Hülff vom Ruedolf Trüeb, s Wöörterbuech und d Gramatik ere gnöieren Überprüeffig underzoge. Trotz gwüssen Yschränkige – de Matthys isch, was d Prëfix und d Suffix aagaat, unglaublich pedantisch gsy und hät asewääg au Woort ggëë, wo äifach konschtruiert sind – schrybt de Baumer, das im Wöörterbuech «eine Unmenge wertvollster Angaben untergebracht» sind. S Bsundrig isch, das es nöd nu e plutti Wöörterlyschten ist. Zum äinte füert de Matthys mit vil Gspüüri und Prëzisioon di verschidene Bedüütigsnuance uuf, und zum andere stelt er si dur Komentäär in en gröössere semantische, sachkundliche und gramatische Zämehang; ja sogaar foneetischi und sozioloogischi Komentäär fëëled nööd. S isch en Jamer, das es nie truckt woorden isch, aber es isch ämel i s "Schwyzerisch Idiotikon" integriert woorde.

Gnöier aaglueget hät de Gërmanischt und «Idiotikon-Hischtooriker» Walter Haas em Matthys syni Gramatik, und zwaar i de Bisprächig vom Iso Baumer synere Biografy. Er loobt di analitisch Durdringig vom Stoff: Mërkmaal vo de Gramatik sind zum Eerschte di räin sinchroonisch, das ghäisst gägewaartsbizoge Daarstelig, zum Zwäite di äxakt foneetisch Mundartschrybig, zum Dritte di vollständig Abhandlig (Näbesächlichs wird nöd äifach ewäggglaa) und zum Vierte de Hang, so vil wie mügli as Regle z bischrybe. Der eerscht Punkt macht de Matthys modërn – das hett sich nämlich nöd emaal de Jost Winteler trout, wo äigetli as de Bigründer vo der Ortsgramatikschrybig gilt; esoo radikaal sinchroonisch isch eerscht wider der Albert Weber i synere "Züritüütsche Gramatik" vo 1948 gsy. De zwäit Punkt isch bsunders, wil s doozmaal ja für s Mundaartschrybe weder en Dieth na en IPA ggëë hät. De dritt Punkt füert dezue, das s ganz Spraachsischteem aaglueget wird und nöd öppe nu s Exootisch. Und de viert Punkt hät zur Folg, das de Matthys äifach nüüt verpasst – er notiert zum Exämpel di fynschte morfonoloogische Alternazioonen und i welere Räiefolg di enklitische Pronoome hinderenandstönd. Em Matthys sind luut em Haas waari «Mäischterstuck» graate, öppen i de Klassifikazioon vo de Subschtantyv. Das Tänken i Regle hät natüürli au dezue gfüert, das de Matthys Sache notiert, wo allwääg niemert gsäit hät, öppe d Genityv "eisis" ‚«eines», vomene, vo äim‘ oder "bêdsis" ‚«beider», vo beede/bäide‘. Er hät das aber au sälber refläktiert, so säit er, d Voorzuekumpft (s Futurum exactum) sei «nicht beliebt» "(i wird g’lobt g’sy g’sy sy)," und de Satz, won er über s Partizip Präsens siniert ("sîjiid, e Sîjede" «seiend, ein Seiender»), schrybt er im Konjunktyv irrealis. Das Übergnau-Sy zäiget aber nu em Matthys syni Bigaabig zur Analyse. Das die Gramatik nie truckt woorden isch, isch aso grad topplet schaad: Andersch as s Wöörterbuech hät si bis hütt nöd emaal en indiräkti Bidüütig überchoo. De Walter Haas aber schetzt de Wärt vo dëren eerschte Tialäktgramatik esoo hööch y, das er e wüsseschaftlichi Edizioon forderet, und zwaar under Yschluss vo de Naachträäg, wo de Matthys em Staub gschickt hät.

De Matthys hät syni Autobiografy i 34 Kapitel undertäilt – und jedes Kapitel hät er in eren andere Spraach gschribe:

Di 35. Spraach isch Hoochtüütsch gsy, das staat überall na näbetdraa.
Was mir über em Matthys sys Spraacheleere wüssed, verdanked mer hauptsächli eme Brief vo 1843 an alt Landame Clemens Zelger, wo vo dëm an Bëërner Oriäntalischt, Grëzischt und Bibliotekaar Ludwig vo Sinner wytergschickt und zletscht im "Bund" vom 13. Juli 1854 abtruckt woorden isch, s äint und s ander wüssed mer us der Autobiografy und us em Naachrueff i der "Obwaldner Zytig"; das wo iez chunt, isch aso nach dëne drei Quäle. – Latynisch hät er aso as junge Puursch gleert (lueg obe, under «Chindhäit») und s eerscht Französisch z Stans, Griechisch hät er z Soleturn gleert, us Fryburg hät de Studänt 1828 sym Gönner z Stans e Tank- und Nöijaarschaarten uf Tüütsch, Latynisch, Französisch plus Italienisch gschickt, und Hebrëëisch isch z Luzëërn dezuechoo. En groosse Täil vo de Spraache hät er aber i säbe vierzä Jaar Spraache gleert, won er z Niderrickebach gsy isch «wie in einer verlassenen Einöde, ohne etwas zu thun zu haben». 1844 fasset er syni Autobiografy dän i 33 Frömdspraache plus Nidwaldnertüütsch ab; i de rächte Spalte wird ales namal uf Hoochtüütsch praacht. Imene Brief an Landmajor Clemens Christen, won er 1843 gschribe hät, redt er na vo drei wytere Spraache, wo-n-er wenigschtens es bitzeli aaglueget hät – daademit wëëred mer bi 36. Was er na z Talewìil, nach lengerem Underbruch, gleert hät, isch weniger klaar, deet hät er ja vill mee z tue ghaa, aber Hinduschtaanisch und d "Langue simplifiée" (daadezue une mee) sind ämel drunder gsy.

Syni Grundlaage sind Gramatike, Wöörterbüecher und Läsitäggscht gsy. Viles hät er sälber gchaufft; Araabischs und Hebrëëischs hät em de Ludwig vo Sinner gschänkt. Für männgi Spraach hät er aber «kaum eine Grammatik und nur wenig Lesestücke ohne Wörterbuch» ghaa, wie-n-er em Zelger schrybt. Hät er von ere Spraach nu Täggscht ghaa, dänn hät er sich daadruus sälber e Gramatik zämegstelt. Spanisch hät er asewääg gleert, as er s Buech "Die Nachfolge Christi" uf Tüütsch, Latynisch und uf Spanisch ghaa hät und er die Täggscht mitenand vergliche hät. Zum Änglisch und zum Prowänzaalisch hät er sälber ie e richtigi Spraachleer verfasst, di änglisch 276 Syte tick.

Der Iso Baumer hät die 33 frömdspraachige Kapitel verschidene Fachlüüt voorgläit, das s öppis über d Qualitëët sägid. Ganz guet abgschnitte händ Përsisch, Altgriechisch, Latynisch, Altfranzösisch, Syrisch, Altëtioopisch, Russisch und Tschechisch. Zimli guet sind Altokzitaanisch, Underängadynisch (Vallader), Niderländisch, Schweedisch, Dëënisch, Poolnisch, Obersorbisch, Sloweenisch us der Understäiermarch, Sloweenisch us de Krain, Althebrëëisch, Bibelaramëëisch (Chaldëëisch) und Ungaarisch. Mee schlächt als rächt, aber verständlich sind Sanskrit, Nöigriechisch, Italienisch, Spanisch, Portugysisch, Französisch, Pündneroberländisch (Surselvisch), Änglisch, Mittelhebrëëisch und s maghrebynisch Araabisch. Rächt faltsch und ooni tüütsche Täggscht näbetdraa chuum verständlich sind Araabisch, Chineesisch und Maläiisch. Ali nödlatynische Schrifte cha me guet läse, unglänk sind äigetli nu di chineesische Schriftzäiche. – E paar vo de Fachlüüt säged, me mërki, das de Verfasser vom Tüütsch hëër tänki (im Fall vom Hebrëëisch vom Latynisch hëër), und verschideni mäined au usezgspüüre, das er (archaaischi) Bibeltäggscht als Lektüüre ghaa heg. Amigs isch er rächt originell gsy: Vermuetli wil im poolnische Wöörterbuech «Alp» und «Alphütte» gfëëlt händ, hät er die Woort dur d Entsprächige für «Riesengebirge» und «Riesengebirgshütte» ersetzt, und au im Hebrëëisch isch er humoorvoll-kreatyv gsy.

De Matthys sälber hät syni Spraachgchäntnis realischtisch gsee. Syn Brief an Clemens Zelger hät er mit dëne beeden Absätz gschlosse:

De Matthys hät sogar bi de Wälthilffspraach "La langue simplifiée" oder "Stœchiophonie" mitghulffe, wo de Pruntruter Profässer Henri Joseph François Parrat kreiiert und s eerscht Maal 1858 publiziert hät. Di "veräifacht Spraach" bout uf Silben uuf: Es git 150 Hauptwurzlen mit langem Wokaal und 100 Näbewurzle mit churzem Wokaal. Us dëne 250 Elemänt cha de ganz Woortschatz und di ganz Gramatik zämegsetzt wëërde. D Grundelemänt sind us den eltischte Spraache vertleent, bsunders us em Sanskrit; d Gramatik isch ganz indogërmaanisch prëëgt. S Sischteem vom Zämesetze vo Grundelemänt zumene Ganze isch loogisch – d Cheersyte vo de Medaljen isch, das die Spraach daademit nu öppis für bsunders gschydi Lüüt isch; «äifach» isch si aso nöd würkli, im Gägetäil.

De Matthys hät die Spraach gleert und mit irem Schöpfer Kontakt uufgaa (dëë hät de Ludwig vo Sinner scho 1854/55 emaal hëërgstelt ghaa). Nach em P. Rolli isch de Matthys en «wärtvole Mitarbäiter» vom Parrat gsy. Taatsächli hät er em Parrat sys Büechli uf Tüütsch übersetzt, er häts erwyteret, didaktisch verbesseret und dezue es Voorwoort gschribe, won er die Spraach erlüüteret. All die Optimierige vo de tüütsche Wërsioon, wo 1861 z Soleturn usechoo isch, sind au i di französisch Nöiuuflaag vom glyche Jaar übernaa woorde, wien er imene Brief an Zürcher Filoloog Heinrich Schweizer-Sidler schrybt.

«Mathis starb unbekannt in seinem 64. Altersjahr», ghäissts 1866 im Naachrueff i de "Zürizytig". De Naachrueff i de "Schwyzer-Zeitung" fokussiert uf s Nidwaldner Wöörterbuech, findts schaad, das das ämel chuum emaal truckt wëërdi, au wänns wenigschtens «in so weit verwerthet werden kann, daß das allmälig sich bildende Gesammtwörterbuch für die Schweiz [aso s "Schwyzerisch Idiotikon"] einzelne abgerissene Fragmente der Mathis’schen Arbeit in sich aufnehmen wird». D Läbesbischrybige, wo de Joseph Ignaz von Ah 1866 vermuetli i der "Obwaldner Zytig" und sicher 1872 im Soleturner "St. Ursekaländer" publiziert hät, sind Uufrüeff für e bessers Schuelwäsen und mee Bildig: «Ceterum autem dico – vor Allem also nochmals und wiederum sei es mit allem Ernste gesagt, – vor Allem gute Schulen, tüchtige Bildungsanstalten, immer vorwärts und nie zurück mit der Bildung der Jugend!», ghäissts i der "Obwaldner Zytig," «es ist nicht die Geschichte eines großmächtigen Fürsten oder großen Herrn […] es ist nur die Geschichte eines armen Kaplans aus dem finstern Unterwalden», staat im "St. Ursekaländer," und im Ursekaländer wird au pëdagoogisch naatopplet: «Leget jetzt den Kalender nicht weg, ihr jungen Leute, und fanget an zu spielen und zu gfäterlen. Denket darüber nach und saget zu Euch selber: Was ich auch werde, ich will etwas Rechtes werden und einst ein ganzer Mann sein und bleiben.»

1871 hät de Nordtüütsch Eduard Osenbrüggen, wo z Züri Rächtsprofässer und au es Mitgliid vom schwyzerischen Alpeclub gsy isch, bim Pfarer vo Chärns vom Matthys ghöört und mäint: «Das Durchblättern dieser Mosaikarbeit muß Mitleid erwecken mit dem Manne, der hamsterartig so viele Sprachen aufspeicherte, ohne dadurch der Wissenschaft und der Welt zu nützen», er hät aber au ghöört, das de Matthys «ein sehr großes Material für das schweizerische Idiotikon der Redaktion in Zürich zur Disposition gestellt hat». 1884 isch im "Hermes" en Artikel vomenen Umbikanten usechoo, wo bräit us em Matthys syneren Autobiografy zitiert und dänn säit: «Mathys hat fast Uebermenschliches geleistet, aber für die Wissenschaft ist dabei nichts abgefallen, konnte nichts abfallen. [… S]o beklagt man doppelt das Loos des isolirten, darbenen Caplans, gegen den sich sogar die Naturkräfte verbündet zu haben scheinen, und der gleichwohl so tapfer kämpfte und rang – ein geistiger Robinson.» Äinewääg stönd em Matthys sys Spraachwüssen im Zäntrum, und en Uufsatz vom Franz Odermatt, wo 1933 i de Zürizytig abtruckt woorden isch, hät de Titel "Der nidwaldnerische Mezzofanti" – de Giuseppe Mezzofanti (1774–1849) isch e birüemts Spraachscheny gsy. Der Iso Baumer, wo 1985 e Biografy useggëë hät, staat imene Schlusswoort em Mäntsch Matthys und sym Wëërch rächt kritisch gägenüber und mäint dänn glych halb versüendli: «Aber gerade in seiner menschlichen Mittelmässigkeit, die ihm dennoch Grosses zu leisten erlaubte, verdient er unseren Respekt.»

D Dialäktolooge händs andersch gsee. D Esther Odermatt, wo i irer Dissertazioon (truckt 1903) d Verchlinerig im Nidwaldnertüütsch aaglueget hät, säit im Voorwoort, em Matthys sys Wöörterbuech seig d Grundlaag gsy vo irer Samlig, «da ich ihm manches verdanke, was mir sonst wohl entgangen wäre». Und der Abschnitt schlüüsst si mit de Woort, s Wöörterbuech seg «ein würdiges Denkmaal für das schlichte Heldentum seines Lebens». Am stërchschten aber würkt de Matthys im "Schwyzerischen Idiotikon," em "Wöörterbuech vo de schwyzertüütsche Spraach," naa: «Wer», wie de Redakter Otto Gröger 1933 schrybt, «fast täglich in die Lage kommt, das von Mathis in seinem Nidwaldner Idiotikon zusammengetragene und gesichtete Material zu Rate zu ziehen, dem wächst die bescheidene Gestalt des Dallenwiler Kaplans». Zletscht hät si na de Walter Haas 1987 mit em Matthys usenandgsetzt. Er hät si draa gstöört, das me de «polyglott» Matthys eso «überbitooni»:

Ganz bsunders hät de Haas d Qualitëët vom Matthys synere Tialäktgramatik useghobe, ja hät ere gradewägs e wüsseschaftsgschichtlichi Bidüütig ggëë, und schlüüsst druus:

Em Matthys syni Biblioteek, wo rächt grooss mues gsy sy, syni Zäddelchäschte, Exzërptmappe und en groosse Täil vo synere Koreschpondänz sind verschole. De Biograaf Iso Baumer hät aber ime Stanser Antiquariaat en araabischs Wöörterbuech gfunde, wo «unzweifelhaft von Matthys benützt worden war», nämli s "Glossarium arabico-latinum" vom Jacobus Scheidius, Leiden 1769, wo vole handschriftlichen Ergänzige vom Matthys isch. Na daa sind d Manuskript von syneren Autobiografy und syneren änglische Spraachleer, bäidi i de Kantonsbiblioteek Nidwalde z Stans, und d Manuskript vom sym Wöörterbuech und synere Gramatik, bäidi i de Biblioteek vom Schwyzerischen Idiotikon z Züri. Dezue ane sind na – näbet wenigen andere – d Brief vom Matthys an Bëërner Bibliotekaar Ludwig vo Sinner (1854/55, ligged im Archyv vo de Burgerbiblioteek) und an Friedrich Staub (1861–1866, ligged im Archyv vom Schwyzerischen Idiotikon) vorhande.


"Dezue chunt na:"

Modërni Sekundëërliteratuur

Naachrüeff und elteri Würdigunge

Läxika

Luut em Iso Baumer isch ali Sekundëërliteratuur us de Zyt zwüsched 1866 und 1945, wos über de Matthys git, vo der Autobiografy, vo em von Ah sym Naachrueff und vom "Idiotikon"-Pricht abgchupferet reschpäktyv dänn wider us dënen Abchupferigen abgschribe und hät daademit nu asewyt en Wärt, wil mer gseet, wie de Matthys rezipiert woorden isch.


</doc>
<doc id="63728" url="https://als.wikipedia.org/wiki?curid=63728" title="Landkreis Landsberg am Lech">
Landkreis Landsberg am Lech

Dr Landgreis Landschberg liegt im Weschtn von Oberbayern. Dr Sitz vom Landgreis isch Landsberg am Flüssle Lech; im Kreis sin insgsamt 31 Derfer ond Schdädt auf 804 Kwadratkilometter. Momentan wohned da ungfähr 117.500 Leit. S Nummernschild isch „LL“ ond dr Landrat isch dr Thomas Eichinger vo dr CSU.

Im Landkreis Landsberg fließt dr Lech und er hot au a bissle was vom Ammerseeufer. D grescht Stadt isch Landsberg.




</doc>
<doc id="63729" url="https://als.wikipedia.org/wiki?curid=63729" title="Gottfried Schafbuch">
Gottfried Schafbuch

Dr Gottfried Schafbuch (* 3. Jänner 1898 z Hiifinge; 23. Oktober 1984) isch e dytsche Dialäktdichter un Haimetforscher gsii.

Dr Schafbuch isch dr jingscht vu sechs Sihn vum Josef Schafbuch gsii. Sy Mueter isch d Ida Kramer gsii, di zwoot Frau vum Vater. Derzue het dr Gottfrid no vier Schweschtere ghaa. Wel er no dr Volksschuel us finanziälle Grind nit uf s Gimnasium het chenne, het er im April 1913 mit 15 Johr as Schrybghilf uf em Hiifinger Roothuus aagfange. Anne 1915 isch er as Stellverdrätter vum Rootsschryber verbflichtet wore, isch aber ai Johr speter, im Novämber 1916, zum Dienscht im Chrieg yyzoge wore. Noch em Chrieg het er s Gschäft vu dr Eltere ibernuu. Aafangs 1938 isch er fir dr chrank Rootsschryber yygsprunge, aber scho im Juni het er as Rächnigsfierer bim Wehrbezirkskommando z Eschinge aagfange. Noch em Zweete Wältchrieg het er wider bim Hiifinger Roothuus as Rootsschryyber gschafft, bis er 1962 in Ruestand gangen isch.

Dr Schafbuch isch zwaimol ghyrote gsii. Mit syre erschte Frau, dr Paula Johanna geb. Nabholz het er fimf Chinder ghaa, drei Sihn un zwoo Dechtere. Noch em frieje Dod vu dr Paula het er d Gretel Belz vu Fryburg ghyrote.

Mer chännt dr Schafbuch hite no as Dialäktdichter un as Haimetforscher. Är het im Dialäkt vu dr Boor gschribe. Dr Lorenz Honold schrybt in sym Nooruef iber d Mundartdichtig vum Schafbuch:
As Haimetforscher het er si vor allem mit dr Gschicht un em Bruuchtum vu dr Stadt Hiifinge un dr Boor bscheftigt
Anne 1918 isch dr Schafbuch Mitglid vum "Verein für Geschichte und Naturkunde der Baar" wore. Vum 14. Oktober 1964 bis zum 12. Jänner 1978 isch er Miglid vum Vorstand gsii. Wun er 1978 uf e Widerwahl verzichtet het, isch er vu dr Mitgliderversammlig aistimmig zum Ehremitglid gwehlt wore. Im nämlige Johr isch er au vu dr Stadt Hiifinge zum Ehreburger ernännt wore. Am 20. Dezämber 1973 isch dr Gottfried Schafbuch mit em Bundesverdienschtchryz uuszaichnet wore.

Zum 10. Geburtsdag vum Dichter het d Stadt Hiifinge ne Uuswahl vu bekannte un au uuvereffetligte Gedicht us em Nooloss uusegee. Zämegstellt het die Sammlig dr Booremer Dialäktforscher Ewald M. Hall.






</doc>
<doc id="63750" url="https://als.wikipedia.org/wiki?curid=63750" title="Manuel Wiedemann">
Manuel Wiedemann

Dr Manuel Wiedemann (* 1983 z Stuegert) isch e Schwizer Filmemacher.

Dr Wiedemann het 2010 sis Design & Kunst-Studium a der Hochschuel Lozärn mit ere Arbet über d Strossekunst abgschlosse. Drus entstande isch dr Churzfilm "Störfaktor" mit em Kush Karisma i der Hauptrolle, wo am Locarno Festival und andere Filmfestivals zeigt worde isch und Priise z Basel, z Zürich und z Lozärn gwunne het. 

Dr Wiedemann het 2013 as Rapper "Manoo" bi 1 City 1 Song teilgno. Er het Musigvideos unter anderem mit em Abart, mit em AyCut, em Baze, em Brandhärd, em Chilz, em Jakebeatz, em Kusco, em Kush Karisma, em Rapreflex, em S-Hot, em ScarvesButNoShoes und em Teiler dräiht.



</doc>
<doc id="63752" url="https://als.wikipedia.org/wiki?curid=63752" title="Landkreis Säckingen">
Landkreis Säckingen

Dè Landchrais Säckingè isch èn Landchrais z Baddè-Württèbärg, wo im Zuug vo dè Chraisreform am 1. Januar 1973 uffglöst woorè isch. Dè gröschte, dè mittlere un öschtliche Deil vom Säckinger Landchrais isch 1973 im Landchrais Waldshuèt zuègschlagè worrè, dè weschtliche Rand im Landchrais Lerrach, dè südweschtlichè Eggè vo Baddè-Württèbärg. Dè Landchrais Säckingè hèt hauptsächlich s Bièt vom Hotzèwaald umfasst.

Dè Landchrais Säckingè isch im Südweschtè vo Baddè-Württèbärg deheim gsi, im Weschtè isch er e bitzeli übbers Weeradal frübber wèg gangè, im Oschtè hèt s Albdal dè Landchrais begränzt. Im Nordè isch am Südrand vom Fäldbärgmassyv Schluss gsi, am Südrand hèt dè Hochrhy diè natürlichi Gränz bildèt. 

D Chraisschtadt Säckingè (hüt „Bad Säckingè“) isch am südlichè Rand un in Oscht-Weschtrichtung i dè Mitti vom Chraisgebièt dirèkt am Hochrhy glègè.

D Nõchbòrchrais sin 1972 im Uhrzeigersinn im Weschtè Lerrach, dè Hochschwarzwald un Waldshuèt gsi. Im Südè hèt dè Hochrhy diè natürlich Gränz zum Kanton Aargau un dõdemit zuè dè Schwiz zogè.

S Gebièt vom spõtèrè Landchrais Säckingè hèt vor 1800 zuè nèrè Vylzaal vo voschidnè Hèrrschaftè ghört. 1806 isch s Gebièt im Land Baddè zuègschlagè worrè, Sèll Gau hèt znägscht mengi Ämter umfasst, drunter Beuggè, Nollingè, Säckingè, Weer un Kleinlaufèburg, wo abber gly druff hy alli uffglöst worrè sin. S hèt ab 1819 nu no s Amt Säckingè bschtandè, sèll hèt sich im Lauf vo dè Gschichte è baar Mòl voändert, znägscht zum Wyysèchrais un ab 1815 zum Oberrhychrais. 1864 hèt s zum Landeskommissärbezirk Fryburg ghört un 1936 isch es um è baar Gmeindè vom uffglöstè Amt Schopfè vogrößerèt worrè. Sèllè Amtsbezirk isch sit 1939 als "Landchrais Säckingè" dauft worrè.

Nõch dè Bildung vom Land Baddè-Württèbärg im Johr 1952 hèt dè Landchrais Säckingè zum Regyrungsbezirk Südbaddè ghört. Durch d Gmeindsreform ab 1970 hèt sich s Chraisgebièt in eim Fall gänderèt. Am 1. Januar 1971 isch d Gmeind Schlagettè mit dè Gmeind Immèeich vom Landchrais Waldshuèt zuè dè neuè Gmeind Albdal zämmèglait worrè. Drei Johr spòter, 1974, isch d Gmeind Albdal nõch St. Bläsy ygmeindet worrè un hèt dōdemit dè Landchrais Säckingè volō.

Mit Wǜrkung vom 1. Januar 1973 isch dè Landchrais Säckingè uffglöst worrè. Sini Gmeindè sin übberwigend im vogrößertè Landchrais Waldhuèt uffgangè, dè dõdemit dè Rächtsnõchfolger vom Landchrais Waldshuèt worrè. Füüf Gmeindè im weschtlichè Chraisgebièt sin im vogrößertè Landchrais Lerrach uffgangè.

Alli Ywoonerzaalè sin Volkszellungsergèbnis.
D Obberamtmänner bzw. Landrôt vom Bezirksamt bzw. Landchrais Säckingè 1814–1972:

S Wappè vom Landchrais Säckingè hèt è gschpaltenes Schild mit èm schwebendè silbèrnè Abtsschtab im Vordergrund ghaa. D abkeerti Krümmè vom Abtsschtab isch mit grüènè Stei belait, hinnè isch èn schräg nõch obbè grichtetè rotè Blitz gsi. S Wappè isch vom Landchrais Säckingè am 25. Auguscht 1966 vom baddè-württèbärgischè Innèminischterium voliè worrè. Dè Abtsschtab sǜmbolisyrt s Kloschter Säckingè, dè Blitz stòt für d Energybroduktion im Chrais. Uff èm dörtzmòl zum Bezirksamt Säckingè ghörendè, sit 1973 abber zum Nõchbòrlandchrais Lerrach ghörendè Gebièt isch s erschte Flusschraftwärch vo Europa baut worrè. D Blasonyrung dütet uff diè baddischè Farbè Rot-Gääl un uff d Farbè vo Vorderöschterrych (Rot-Wyß) hy, zu sellèm hèt s Gebièt bis 1806 ghört.

Durch s Chraisgebièt hèt kei Bundesautobaan gfüürt. Dè Chrais isch am Hochrhy nur durch d B 34 in Oscht-Wescht-Richtung erschlossè worrè. Vo dört laufèd meereri Chraisschtrõßè in Süd-Nord-Richtung durch d Sitèdäler vom Rhy un uff dè Waald, in Hotzèwaald, uè. Ennèt vo dè nördlichè Chraisgränz nimmt d Wyysèdal-Schtrõß, d B 317, selli Chraisschtrôßli ab un bindet dè Hochrhy un dè Hotzèwaald an Hochschwarzwald aa.

Zum Landchrais Säckingè hèn ab 1936 znägscht 5 Städt un 48 Gmeindè ghört.

Am 7. März 1968 hèt dè Landdag vo Baddè-Württèbärg d Weichè für è Gmeindereform gschtellt. Mit èm "Gesetz zur Stärkung der Verwaltungskraft kleinerer Gemeinden" isch es möglich gsi, dass sich chlyneri Gmeindè freiwillig zuÈ größerè Gmeindè voeinigè chönnè. Dè Aafang im Landchrais Säckingè hèn am 1. Januar 1971 d Gmeindè Urbärg, Wilfingè, Wittèschwand un Wolpadingè im Hotzèwaald gmacht, wo sich zuè dè neuè Gmeind Dachsbärg (Südschwarzwald) zämmè duè hèn. Glychzitig hèt sich d Gmeind Schlagetè mit dè Nõchbòrgmeindè Immèeich im Landchrais Waldshuèt zuè dè neuè Gmeind Albdal zämmègschlossè. I dè Folgezit hèt sich d Zaal vo dè Gmeindè toujours reduzyrt, bis dè Landchrais SäckingÈ schlièßlich 1973 aufglöst worrè isch.

Diè gröscht Gmeind im Landchrais isch d Stadt Rhyfäldè (Baddè) gsi. Diè chlynscht Gmeinde isch Rütti gsi.

I dè Tabellè stôn d Gmeindè vom Landchrais Säckingè "vor" dè Gmeindereform. D Ywooneraagabbe beziènèd sich uff d Volkszellungsergèbnis i dè Johr 1961 un 1970.

Am 1. Juli 1956 isch im Landchrais bi dè Yfüürung vo dè bis hüt gültigè Auto-Kennzeichè s Unterscheidungszeichè "SÄK" zuègwisè worrè. Sèll isch s einzige Unterscheidungszeichè gsi, wo dè Buèchschtaab "Ä" din vorchò isch. S isch bis zum 31. Dezembèr 1972 úusgää worrè.


</doc>
<doc id="63761" url="https://als.wikipedia.org/wiki?curid=63761" title="Lodrino">
Lodrino

Lodrino isch de Name vo däne geografische Objekt:


</doc>
<doc id="63762" url="https://als.wikipedia.org/wiki?curid=63762" title="Riviera TI">
Riviera TI

Riviera isch e politischi Gmaind im Kreis Riviera vom Kanton Tessin i de Schwiz.

Riviera liit zwüsched Biasca und Bellinzona. D Gmaind wörd dur de Ticino dorflosse. Au d Gotthardstrecki vo de Isebahn und Autobahn goht i nord-süd Richtig dur s Gmaindsgebiet dure.

Riviera isch uf de 2. April 2017 us den ehemolige politische Gmainde Cresciano, Iragna, Lodrino und Osogna als Fusionsgmaind entstande.

D Gmaind hät öpe 4100 Iiwohner und es Gebiet, wo sich öber e Flächi vo 8607 Hektaren erstreckt.

Quälle: Bundesamt für Statistik 2005
De lombardisch Dialäkt vo Riviera ghört zum Ticinese.



</doc>
<doc id="63763" url="https://als.wikipedia.org/wiki?curid=63763" title="Chilz">
Chilz

Der Chilz, mit richtigem Name "Olivier Berger", isch e Schwizer Rapper.

Dr Chilz het mit em Kush Karisma sis erschte Wärch "CHILZ & KUSH presentiere: Köpf wo andrs tikke" usegä. Us em Name "Köpf wo andrs tikke" (KWAT) isch e Crew vo zwölf Lüt entschdande wo gmeinsami Wärch wie zum Bischpil "Dopamin" vo 2011 usegä het. Dr Chilz het nach em "Dopamin"-Album mit em Kush Karisma und em M-Skills zäme s Album "Entwickligshilf" gmacht, wo si 2013 unter anderem uf Vinyl veröffentlecht hei.

Im gliche Johr het er bim 1 City 1 Song mitgmacht.

2014 het der Chilz sis erschte Soloalbum "Innere Zirkel" usegä mit em Video "SwissStreetLife" vom Manoo.

Abem gliche Johr het der Chilz jedes Johr am Rap Event "Bounce Cypher" vo Radio SRF Virus teilgno. 2016 isch er im Rahme vom "Bounce Cypher" zäme mit em Nemo, em Knackeboul, em Prince Deng und em Krime uf em Cyphertrack #3 erschine.


</doc>
<doc id="63764" url="https://als.wikipedia.org/wiki?curid=63764" title="Riviera">
Riviera

Riviera (vo italienisch "riva" respektiv französisch "rive": Ufer) isch de französisch-italienisch Küstenabschnitt vom Ligurische Meer (Mittelmeer). Glideret isch die Küste i zwai Abschnitt; i di "Italieneschi Riviera" (Bluemeriviera) und i di "Französeschi Riviera" (Côte d’Azur). Noch däre bekannte Küste sind au no anderi Küste benännt (z. B. d Waadtländer Riviera, di "Albanisch Riviera", di "Kroatisch Riviera" usw.).
Gebiet und Verwaltigsainhaite i de Schwiz:

Ort:

Gebäu:

Astronomii:
"Riviera" isch de Name vo däne Persone:


</doc>
<doc id="63771" url="https://als.wikipedia.org/wiki?curid=63771" title="Siders">
Siders

Siders (uf französisch: Sierre, im frankoprovenzalische Tieläkt: Siérro [ˈʃiːrːo, ʃiːʀo]) isch e Munizipalgmeind und e Stadt im Kanton Wallis i der Schwiiz und der Houptort vom Bezirk Siders.

S Gmeindpiet vo Siders liit im Roonetal im middlere Wallis, zum gröschte Deil ufem Talbode beidsits vom Fluss. Uf der Nordweschtsyte si oberhalb am Bärghang d Gmeinde Veyras, Venthône, Crans-Montana und Lens. Uf der Südsyte chunt Siders a d Gmeindpiet vo Anniviers, Chippis, Chalais und Grône. S Taal uf liit obedra im Bezirk Leuk, ännet der Raspille, d Gmeind Salgesch. Bi der Raspille isch d Sproochgränze zwüschem französischsprochige Underwallis und em dütschsprochige Oberwallis. Uf der Südsyte vom Fluss ghört en Deil vom Pfynwald und dört drüber der höch Bärghang bis ufe an Bärggrat bi "Le Couquelle" au zu Siders. Us de Sytetäler chöme im Norde vier grösseri Bech vom Bärg bi Siders obenabe, näbe der Raspille au no d Sinièse, d Mondarèche und d Vanire; vo Süde münde d Navisence, der Bach usem Eifischtal, und d Rèche, wo bi Réchy obenabe chunt, i d Roone. Im ganze Gmeindbann vom Pfynwald bis Granges, wo öpe 12 Kilometer lang isch, gids nün Brugge über d Roone, zwei dervo sind für d Autobaan.

Näbem alte Zäntrum vo Siders sind usserhalb im Stadtpiet d Quartier und Dörfli Granges, Pont Chalais, Sous Géronde, Noes, Liddes, Villa, Goubing, Muraz und Raspille.

S eltischte Bouwärch voi Siders isch d Chappele vom Sankt Ginier us em früene Middelalter. Uf em Hügel "Géronde", wo vom ene uralte Bärgsturz här chunt, stoot sid em 14. Johrhundert s Chloschter Géronde, wo hüt d Trappischdinne drin woone. Im Middelalter isch d Chaschtlanei Siders es bedütends regionals Zäntrum vom middlere Wallis gsi. Vo 1467 bis 1798 isch Siders eine vo de sibe Zände vo der Republik Wallis gsi. Im Mai 1799 isch s bi Siders zu der Schlacht im Pfynwald cho, wo d Franzose und d Truppe vo der helvetische Zentralregierig en Ufstand vo der Oberwalliser underdrückt hend. Sid 1815 ghört Siders mid em Wallis zu der Schwiiz.

Ane 1972 isch di früeneri Gmeind "Granges" wyter unde im Roonetal, wo sid em Middelalter au es alts Herrschaftszäntrum gsi isch, uf Siders ygmeindet worde.

Quella: Bundesamt für Statistik 2005

Dr Üsländeraateil ischt 2010 bi 29,4 % glägu.

77,8 % vannu Iwonru sint im Jaar 2000 remisch-katholischi gsii, 6 % evangelisch-reformierti.

Dr Ggmeindspresident va Siders ischt dr Pierre Berthod (Stant Oktober 2017).

Bi dr Volchszellig 2000 heint vannu 14317 Iwonru 74,8 % Franzeesisch als Höiptspraach aagigää, 12,6 % Titsch, 5,3 % Talienisch und 7,3 % anneri Spraache.

Dr tradizionäll Tialäkt va Siders gcheert zum Frankoprovenzalisch.

Sid em Afang vom 20. Johrhundert hets z Chippis bi Siders e grossi Aluminiumschmelzi, wo zäme mid em ene Chraftwärch z underscht am Eifischtal bout worden isch und z Siders es Walzwärch betribt. Das Wärch isch vo der Aluminium Induschtri AG gründet worde. Sid 2000 het s der kanadische Firma Alcan ghört, sid 2011 der holländische Firma Constellium.

Siders het es alts Zäntrum und au ussedra schöni historischi Gebäu, und drum zellt d Stadt zu der Gruppe vo de Ortsbilder, wo für d Schwiiz e nazionali Bedütig hend.



</doc>
<doc id="63772" url="https://als.wikipedia.org/wiki?curid=63772" title="Titelblatt von La Vigne et le Vin – La Vegne è lo Vén">
Titelblatt von La Vigne et le Vin – La Vegne è lo Vén

S Buechtitelblatt vo La Vigne et le Vin – La Vegne è lo Vén (ùff französisch "Couverture du livre La Vigne et le Vin – La Vegne è lo Vén") isch s Titelblatt vùm Buech „"La Vigne et le Vin – La Vegne è lo Vén"“ vùm Walliser Autor André Lagger. Des Buech bhandlet de Wyybau ùn d Terminologi devo in de Gegend vo Chermignon im Wallis, wo hüt en Deil vo de Gmei Crans-Montana isch. Näbem Winzerwortschatz im Walliser Patois sin au no Gedicht im Patois debi. Es isch glychzytig mit em Buech sälber im Joor 2005 im Verlag „Éditions a la Carte“ erschiine. Wer s Titelbild entworfe het isch nit bekannt, aber warschynts isch es nit de André Lagger sälber gsi, sùndern en Grafiker oder sùnscht öber vùm Verlag. Dass de Lagger aber einewäg s ein oder anderi Detail mitentschiide het, chammer nit usschliesse.

Wie bi französische ùn au alemannische Biecher meischtens ieblig, isch s Titelblatt ùff de Vordersyte vùm Buechùmschlag ùffdrùggt worde. Im Gägesatz zue zum Byspil arabische oder hebräische Titelblätter, wo ùff de rächte Syte mit em Rescht vùm Buech bùnde sin, isch s Titelblatt vo „La Vigne et le Vin – La Vegne è lo Vén“ links mit de Syte verbùnde worde. De Grùnd defür isch, dass mer s Französisch grad gnau wie s Alemannisch vo links nooch rächts schryybt, derwyyl mangi andere Sprooche vo rächts nooch links gschriibe werde ùn wägem däm Biecher oder Reisepäss in dänne Sprooche andersch bùnde werde.

S Titelblatt bestoot zum eine uss Teggscht, zum andre au usseme Foti. Bim Teggscht het mer sich für e änder schlichti Schriftart entschiide, warschynts eini vo de "Bodoni Berthold" Schrifte, mööglicherwys "Bodoni Berthold BQ Cond" oder "Bodoni BE Condensed". Des loot sich aber nit ganz sicher sage. De ganzi Teggscht ùffem Titelblatt isch in Groossbuechstabe gschriibe. Des wird zwar nooch de typografische Regle im Französische änder nit empfoole, isch bi Buechtitel aber e Option, wo de Verleger het. Mer het allerdings, mit de Ussnaam vùm Name vùm Verlag, d Akzänt debi glo, obwohl die im Französische bi Groossbuechstabe viilmool ewägglo werde. Mööglicherwys het mer di richtigi Ussprooch grad vùm Patois welle garantiere.

Ganz oobe isch in d Mitti yygrùggt de Name vùm Autor. De Name isch zweimool abdrùggt, ganz oobe in kursive Buechstabe als „ANDRÉ LAGGER“, also syn französische Name, ùn deno gnau drùnter de Name im Walliser Patois, des Mool aber nit kursiv, „ANDRI LAGUIÈR“. De Patois-Name vo öberem aazgee, wo warschynts nit amtlich isch, isch änder ungwöönlig, aber bi eme Buech, wo de Walliser Patois zum Thema het, nit ganz verwùnderlig. Einewäg chammer die Entscheidig als gwagt bezeichne. Bsùnders debi isch, dass mer de französische Name in kursiv gsetzt het, obwool mer eigetli jo främdsproochlichi Wörter in kursiv macht. Vilycht het mer in däm Fall welle en Zeiche setze, dass de Patois in däm Buech die wichtigeri Sprooch isch. Nooch em Name isch deno e gröössere leere Abschnitt, wo öbe en Zehntel vùm ganze Titelblatt yynimmt. Deno chùnt de Titel vùm Buech, also zerscht ùff Französisch „LA VIGNE ET LE VIN“, ùn deno de Patois-Name „LA VEGNE È LO VÉN“. Au do het mer de französische Name in kursiv gsetzt. Mer isch in däm Pùnkt also konsischtent bliibe. Beidi Titel sin in ere fette Schrift gsetzt, wobi aber de französischi Name e weng gröösser wie de Patois-Name isch. Des wiiderspricht deno wiider de These, dass mer de Patois quasi symbolisch het welle als Haupt- oder Matrixsprooch vùm Buech aazeige. 

Nooch ere wytere Leerspalte, wo wiider öbe en Zehntel vùm ganze Blatt isch, chùnt deno e Bild, wo öbe d Hälfti vùm Titelblatt yynimmt. Als Bild het mer e Foti ussgsuecht, gnau wie au bimene andre Buech vùm André Lagger, “"Chermignon, garde ton patois! Tsèrmegnôn, ouârda lo patouè!"”, wo au e Foti ùffem Titelblatt het, aber andersch wie bi “"Patois de l'Ancien Lens"”, wo nùmme Wappe ùffem Titelblatt het, oder bi “"Le Miroir - Lo Mériou"”, wommer e eifachi Zeichnig het gno.

S Bild zeigt e typischi Szene vo de Winzer. Warschynts isch es in de Gegend vo Lens ùffgnoo worde, öbis anders würdi jo au chuum en Sinn mache, aber e gnaui Lokalisierig wird ùffem Titelblatt nit vorgno. En Groossdeil vùm Foti wird vo Wyyräbe yygno, wo vùm linke Rand bis in d Mitti vùm Foti gönn. Für e Buech, wo’s ùm de Wyybau goot, chammer die Entscheidig als glùnge bezeichne. In de oobere Hälfti vùm Foti sin deno zwei Alphütte z gsee. Die sin im typische Baustill vo derre Gegend baut. Grad hinter de Räbe ùn grad vo ene goot’s zimli gääch de Berg abe. Am rächte Rand vo de Wyyräbe hogge deno drüü Persone, wommer als wichtigschte Komponente vo däm Foti chönnti bezeichne. Es handlet sich um en Maa, wo im Hintergrùnd hoggt, e Frau (im Vordergrùnd), ùn deno no e dritti Person, wo ussgsträggt am Berghang lehnt. Derwyyl de Maa ùn au d Frau ussgwaggse sin, dürfti es sich bi de dritte Person ùm e Maidli oder e Jùgendlichi handle. Alli drüü vo dänne luege in d Kamera. D Frau het schwarzi Chleider aa, ùn de Maa het en Huet ùff, aber sùnscht sin weenig Details z erkenne. Aagabe zur Idenität vo dänne Lüt, wie au vùm Fotografe fääle ùffem Buechtitel. Mööglicherwys werde si aber im Innre vùm Buech gmacht.

S Bild isch, wie au de Teggscht, nit in Farb drùggt, sùndern in Schwarz & Wyss ghalte. Worùm mer die Entscheidig troffe het, isch nit klar. Vermuetlig isch des Foti doch scho älter ùn gar nit in Farb verfiegbar, oder aber mer het es uss stilistische Gründ lieber schwarz ùn wyss gmacht. Au e Möglichkeit isch, dass mer het welle Chöschte spare, wyl farbigi Tinte jo doch dütli tüürer isch ùn eso d Chöschte vùm Buech hööcher gsi wäre. Vilycht het mer s Buech eso für Patois-Intressierti erschwinglicher mache. Ganz klar beantworte loot sich die Froog aber nit.

Grad ùnterem Bild ùn demit au am ùntere Rand vùm Titelblatt, stoot deno “EDITIONS A LA CARTE”, de Name vùm Verlag. Wie in de Weschtschwyz bi Groossbuechstabe ieblig, het mer d Akzänt ewägglo. Mer muess also Hintergrùndwüsse mitbringe, zume z wisse, dass de Name vùm Verlag eigetli “"Éditions à la Carte"” isch.

Aasùnschte sin ùffem Titelblatt kei Aagabe zum Inhalt, em Publikationsdatum- oder Ort, oder sùnschtigi Informatione. Die sin warschynts im Innre vùm Buech aabrocht worde.


</doc>
<doc id="63774" url="https://als.wikipedia.org/wiki?curid=63774" title="Bone">
Bone

Dr Bone isch e Schwizer Rapper.

2008 het der Bone mit em Rapper Rippa zäme d HipHop-Truppe "B1Recs" gründet

Ab 2012 het der Bone bim Swiss Video Battle Turnier mitgmacht.

Im gliche Johr het er am 1 City 1 Song teilgno.

Dr Bone befasst sich i sine Stück mit der Stadt Basel, so zum Bischpil im Song "Jedi Gass het ihri Gschicht" vo 2016.

Em Bone sini Musigvideos spile durchwägs z Basel:



</doc>
<doc id="63775" url="https://als.wikipedia.org/wiki?curid=63775" title="André Lagger">
André Lagger

Der André Lagger (* 1945 z Chermignon) isch en Mundartschriftsteller vo der Ortschaft Ollon bi Chermignon, wo sid 2017 zu der Gmeind Crans-Montana ghört, im Kanton Wallis.

Der André Lagger het sech scho früe starch für d Pfläg vo der regionale Mundart vo Chermignon igsetzt, wo zum Patois vom middlere Wallis ghört. Das isch e Variante vo der frankoprovenzalische Sprooch. Sid em Joor 1967 het är agfange Patois leere, und denn isch es im glunge, d Freud a däre tradizionelle Sprooch mid Büecher, Kürs und andere Middel wyterzgä. S Wälschschwiizer Radio het im Glägeheit gä, s Patois i sine Sändige vorzstelle, und dört het er au Lieder, won är im Uftrag vo der Mediathek Wallis is Patois übertreit het, chönne lo vorsinge. Für d Dialäktchör vo der Landschaft vo Montana und am Leiserbärg het är Patoisteggscht gschribe, und i de Zytige vo Montana sind Artikel vo im erschine.

I syne Schriften über d Sprooch vo Chermignon und vo dere Landschaft am Bärg oben a Siders het der Lagger alti Gschichte id Mundart übertreit, d Wörter und Usdrück vo däm Dialäkt mit Glossaar erklärt, d Orts- und Fluernäme interpretiert und au eigeni Gedicht veröffentlecht. Im 1988i het är mitghulfe s kantonale Patois-Fäscht z Bluche und z Randogne organisiere. Är het i de Schuele und i der Volchshochschuel vo Montana Vorträg ghalte, und är ghört zu der Redakzionsgruppe vo der Wälschschwiizer Patois-Zytschrift "L’Ami du Patois", wo vom Patois-Verband vo der Weschtschwiiz ("Fédération romande et interrégionale des Patoisants") und vo dr Stiftig "Fondation Bretz-Héritier" useggä wird. Er zellt zu de Hauptautore vom Verlag "Éditions À la carte" z Siders. Er publiziert syni Büecher in däm Verlag unter sym französische Name und au mid sym frankoprovenzalische Name "Andri Laguièr", wiemmer zum Byspil uffem Titelblatt vo „"La Vigne et le Vin – La Vegne è lo Vén"“ guet gseet. I däm Wäärch goot s um die alte Wörter vom Wyybou i der Gägend.. 

Im Pricht us em Johr 2008 über s Patois-Theater vo Chermignon het der Lagger dene Lüüt d Referänz erwise, wo scho vor ihm s Patois i der Gmeind pflägt und Mundartstück mid der Theater- und Trachtegruppe "Lè Partichiou" ufgfüert hend: d Céline Rey (1909–1973), der Alfred Rey (1907–1994) und der Claude Barras. Zum an Alfred Rey z erinnere, het är nach däm sym Tod d Teggschtsammlig "Semailles – Ouâgniejôn" mid Tonband ufgnoo, wo me dank der Walliser Mediathek im Internet cha lose.

Für syni Arbet zum der Middelwalliser Patois z pfläge het der André Lagger es bar Prys übercho, zum Bischpil ane 1989 der Poesieprys vo Bulle und ane 1995 es Diplom z Thônes z Frankriich.




</doc>
<doc id="63776" url="https://als.wikipedia.org/wiki?curid=63776" title="Marthe Gosteli">
Marthe Gosteli

D Marthe Gosteli (* 22. Dezember 1917 z Worblaufe, hüt en Deil vo der Gmeind Itige; † 7. April 2017 in Muri bi Bärn) isch e Frauerächtleri us der Schwiiz gsi.

D Marthe Gosteli isch ane 1917 uf em Purehof vo yrere Familie z Worblaufe i der Nöchi vo Bärn ufgwachse. Der Vatter isch der Ernst Gosteli gsi und d Muetter d Johanna Ida Gosteli, geborni Salzmann. Si het i der Jugendzyt Sprochufenthalt i der Weschtschwiiz und z London gmacht. Im Zwöite Wältchrieg het si bi der Abteilig für Press und Radio vo der Schwiizer Armee gschaffet und nach em Chrieg het me se i der Botschaft vo Amerika z Bärn als Leiterin vo der Filmabteilig agstellt, wo si bis ane 1962 bliben isch.
So het si vil gwüsst dervo, wie d Medie funzioniere, und do dermit het si sech sit de 1960er Johre ganz für d Schwiizer Frauebewegig ygsetzt. Vom Johr 1964 bis is 1968i isch si d Presidäntin vom Bärner Fraustimmrächtsverein gsi; i dä Verein isch au iry Muetter scho yträte gsi. Vo 1967 bis is 1971i het d Gosteli denn als Vizepresidäntin im Bund vo de Schwiizer Frauevereine mitgmacht. 1970 und 1971 het si derzue au d "Arbetsgmeinschaft vo de Schwiizer Frauevereine für di politische Rächt vo de Fraue" gleitet. Die Organisazion het mid derzue bytreit, ass denn s Fraueschtimmrächt i der Schwiiz ygfüert worden isch.

A yrem Wohnort het d Marthe Gosteli en Instituzion gründet, wo di gschichtleche Quelle vo der Arbet vo vilne Fraue i der Schwiiz sammlet, s Gosteli-Archiiv. Das het sider scho vil hundert Dokumäntesammlige übercho, vo Frauevereine, vo Organisazione, wo sech für soziali Inträsse ysetze, und ganze Privatarchiiv vo Fraue i der Schwiiz, wo i der Politik, i der Gsellschaft und i der Kultur e Rolle gspilt händ. Das Archiiv wird sid ane 1982 vo der Gosteli-Schtiftig treit. D Gosteli het guet mid der Bärner Gschichtsprofässorin Beatrix Mesmer zämegschaffet, wo au über d Gschicht vo de Fraue i der Schwiiz gforschet het.
D Marthe Gosteli het ane 1989 der Trudy-Schlatter-Prys, ane 1992 d Medalie vo der Burgergmeind Bärn, ane 1995 der Eeredokter vo der Universität Bärn, ane 2008 di silbrige Medalie vo der Ökonomische und Gmeinnüzige Gsellschaft Bärn, ane 2011 der Möntscherächtsprys und ane 2017 der Kulturprys vo der Burgergmeind Bärn übercho.




</doc>
<doc id="63778" url="https://als.wikipedia.org/wiki?curid=63778" title="Hans Matt-Willmatt">
Hans Matt-Willmatt

Dr Hans Matt-Willmatt (* 15. Augschte 1898 z Hauge as "Friedrich Wilhelm Matt;" † 8. Dezämber 1978 z Stüelinge) isch e dytsche Schriftsteller un Haimetforscher gsii. Är het uf Hochdytsch un im alemannische Dialäkt vum Hotzewald gschribe.

Dr Friedrich Wilhelm Matt isch e Suhn gsii vum Ludwig Matt (1849-1899), eme Maschinehaizer vu Hartschwand, un syre Frau Pauline geb. Huber (1867-1923), dr Dochter vum e Wääber un Eelmiller vu Gerbel. Är het no ne Schweschter ghaa, d Karolina, wu in d USA uusgwanderet isch. Dr Vater isch gstorbe, wu dr Friedrich sibe Monet alt gsii isch. D Mueter het derno wider anne 1901 ghyrote, dr Kornelius Stich.

Vu 1904 bis 1912 isch dr Matt z Hauge uf d Volksschuel gange. Sy Lehrer un sy Bfaarer hän bi ihm d Liebi zue dr Natur un s Inträssi an Imme gweckt. As Hirtebue uf dr Chuewaid schrybt er syni erschte Gedicht. No dr Schuel het er im Obstlaade vum Stiefvater mitghulfe.

Wu dr Erscht Wältchrieg uusbrochen isch, het er si mit 16 Johr freiwillig as Soldat gmäldet. Är isch aafangs Infanterischt z Frankrych an dr Somme gsii, speter z Russland bi Grodno. Um des Zyt het er e Hufe Gedicht un Gschichte schrybe, wu zum Dail au in Soldatezytige publiziert wore sin. Mit eme Armdurschuss un ere Rippfällentzindig chunnt er in s Lazarett. Am 1. Februar 1918 wird er us dr Armee entloo. Är het si dur Norddytschland gschlaa, isch dur d Lüneburger Haid gwanderet uf dr Spure vum Hermann Löns. E baar Johr lang het er noch em Chrieg z Lübeck gwohnt, het unter em Pseudonym „Lilly Engelhardt“ Schääreschnitt verchauft, het bim Lübecker „Hansa-Theater“ uf dr plattdytsche Bihni as „junge Liebhaber“ gschauspiileret (doderfir het er äxtra Plattdytsch glehrt) un isch as Kabarettischt in norddytsche Hafebaize ufdrätte. Um die Zyt het er si au entschlosse, as Chinschtler z lääbe. Wun er mit Chinschtlerkamraade mol zoobe zämeghockt isch, hän si driber dischpetiert, ass mer as Chinschtler au ne Chinschtlername bruuch. Us em Friedrich Wilhelm isch derno schnäll e „Hans“ wore. Zum Nooname heb er gsait: „Ich will Matt heißen!“ un dodrus sei derno „Matt-Willmatt“ wore. Churz vor sym Dod het er sy Name schließlig au amtlig ändere loo.

Noch em Dod vu syre Mueter anne 1923 goot dr Matt-Willmat retuur in Hotzewald. Är isch viermol ghyrote gsii. Anne 1919 het er z Herrburg/Schönberg d Ida Reihner ghyrote. Us dr Eh, wu anne 1926 gschide woren isch, isch ai Suhn firigange: Willy (* 1920). No dr Schaidig het er im nämlige Johr derno z Höllstein/Steinen d Elfirede Löffler ghyrote. Mit ihre het er drei Chinder ghaa: Hans (* 1926), Horst (* 1927) un Rolf (* 1928). Mit syre zwoote Frau het er e chlaine Laade gfiert, wu aber nit rächt glofen isch. Au die Eh isch wider gschide wore (1928). No däre zwoote Schaidig het ere baar Johr lang an verschidene Ort gläbt, unter anderem z Charlsrue un z Konschtanz. 

Vu 1933 bis 1935 isch er Härbärgsvater vu dr neie Jugedhärbärg z Herrischried gsii. Ai Johr speter het er z Segeten zum dritte Mol ghyrote, d Amanda Baumgartner. Mit ihre het er zwoo Dechtere ghaa: Margret (* 1936) un Ingeborg (* 1941). Um die Zyt het er fir Zytige gschribe un au fir dr Rundfunk gschafft. Är het Theaterstuck verfasst un i Haimetoobe Gedicht vordrait un Vordreeg ghalte. Im Johr 1937 isch er zäme mit ere Gruppe vu Hotzewälder in Banat graist un het dert im Rame vu dr „Zwaihundertjohrfyyr“ vu dr Zwangsumsidlig vu dr Hotzewälder Salpeterer im 18. Johrhundert au s Banater Dorf Saderlach bsuecht, wu vum Hotzewald uus grindet woren isch. 

Am Aafang vum Zweete Wältchrieg, anne 1939, isch dr Matt-Willmatt wider Soldat wore, zerscht bi re „Radfahrer-Schwadron“, derno bi re Veterinär-Kompany. Bi me Rytuufall bricht er si 1941 s Chryzbai un s Staißbai, wäge däm wird er us em Heeresdienscht entloo. Är schafft e Zytlang in dr Aluminiumfabrik Rhyyfälden un wird derno 1944 Hilfslaborant am Inschtitut fir Immekund z Fryburg. Anne 1944 isch au sy dritti Eh gschide wore. Är iberläbt dr Bumbenaagriff uf Fryburg am 27. Novämber 1944, un flichtet derno in s Albdal. Dert schlaat er si duure as Imker, wun er z Fryburg un an dr Haidelbärger Imkerschuel glehrt ghaa het. Wohne duet er z Immeneich. Noch em Chrieg het er vu dr franzesische Militeerregierig e Duurlossschyy (laissez-passer) iberchuu as Immenexpert un het mit em Faarraad vu Immeneich derfe uf Fryburg faare go sy Hunig verchaufe.

Är het z Immeneich im Huus vum Waldshueter Oberstudiediräkter Arthur Feige gwohnt. Dert het er sällem sy Dochter Brigitte chänneglehrt, e studierti Dolmetscheri, wun er schließli 1948 ghyrote het. Mit ihre het er zwee Sihn ghaa: Hubert (* 1953) un Clemens (1954-1984). 1950 isch er Immesachverständige fir Bannholz, Brunnandern, Remetschwiel, Immeneich un Ay wore. In däre Zyt het er wider vyl gschribe, iber Haimetgschicht un regionali Volkskund, Chronike un Theaterstuck un e Huffe Artikel fir Zytige un Zytschrifte, het Vordreeg ghalte un Bydreeg fir dr Radio verfasst. Bi vyl vu däne Wäärch het au sy Frau Brigitte mitgschafft. Im Johr 1966 isch d Familie uf Stüelinge zoge. Ab 1968 hän dr Hans un d Brigitte zäme d Stüelinger Jugedhärbärg glaitet. Di letschte Johr vum Matt-Willmatt sin iberschattet gsii vu Chrankete un Ufenthalt in Chrankehyyser. Im Dezämber 1978 isch dr Hans Matt-Willmatt im Alter vu 80 Johr gstorbe.

Eso wie s dr Matt-Willmatt in junge Johr in d Wält uuse dribe het, het s en speter „d Liebi zue däm iberzwäärche Mänscheschlag“ wider in d Haimet im Hotzewald retuur zoge. Är het als versuecht, as freie Schriftsteller z lääbe. Sy ganz Lääbe isch aber all Ritt durzoge gsii isch vu herte un stainige Zyte, mit Hechine un Diefine. Är isch Mitglid vu dr „Hauesteiner Draachtegruppe“ gsii un Grindigsmitglid vum Hotzewälder Ortsverain vu dr „Badische Haimet“. As Haimetforscher isch er zue dr aifache Lyt gange, zue dr Buure, un het bi däne Anekdote, Sprichwerter, Sage, Märli un Legände gsammlet, het di alte Buurehyyser un Gaschthyyser feschtghalte un het in dr Derfer d Hotzewälder Orginal ufgsuecht un bschribe.

Dr Matt-Willmatt het verschideni Uuszaichnige iberchuu, unter anderem di guldi Imkernoodle (1964), d Ehrenoodle vum Dytsche Jagdverband un d Ehrenoodle vum Schwarzwaldverain.





</doc>
<doc id="63779" url="https://als.wikipedia.org/wiki?curid=63779" title="Liste von Persönlichkeiten der Stadt Stuttgart">
Liste von Persönlichkeiten der Stadt Stuttgart

ond wo an Ardikl driibr exischdiirt




</doc>
<doc id="63785" url="https://als.wikipedia.org/wiki?curid=63785" title="Kreis Sant’Antonino">
Kreis Sant’Antonino

Dr Chrais Sant’Antonino (ital. "Circolo di Sant’Antonino") bildet zämme mit dr Chrais Arbedo-Castione un Bellinzona dr Bezirk Bellinzona im Kanton Tessin in dr Schwiz. Dr Sitz vum Chraisamt isch z Sant’Antonino.

Dr Chrais bstoht us dene Gmaine:
Sit em 2. April 2017 bilde d Gmaine Cadenazzo, Isone un Sant’Antonino dr nei grindet Chrais Sant’Antonino im Bezirk Bellinzona. Friejer hend si zum Chrais Giubiasco ghert, wo wäge Gmaisfusione zu Bellinzona ufglest wore isch.


</doc>
<doc id="63786" url="https://als.wikipedia.org/wiki?curid=63786" title="Kreis Arbedo-Castione">
Kreis Arbedo-Castione

Dr Chrais Arbedo-Castione bildet zämme mit dr Chrais Bellinzona un Sant’Antonino dr Bezirk Bellinzona im Kanton Tessin in dr Schwiz. Dr Sitz vum Chraisamt isch z Arbedo-Castione.

Dr Chrais bstoht us dene Gmaine:
Sit em 2. April 2017 bilde d Gmaine Arbedo-Castione un Lumino dr nei grindet Chrais Arbedo-Castione im Bezirk Bellinzona. Friejer hend si zum Chrais Bellinzona ghert, wo sich wäge Gmaisfusione zu Bellinzona us anderne Chrais stark veränderet hät.


</doc>
<doc id="63787" url="https://als.wikipedia.org/wiki?curid=63787" title="Sant’Antonino">
Sant’Antonino

Sant’Antonino isch de Name vo:
Gmainde:
Lueg au:


</doc>
<doc id="63788" url="https://als.wikipedia.org/wiki?curid=63788" title="Sant’Antonio">
Sant’Antonio

Sant’Antonio isch de Name vo:
Ort i de Schwiz:

Gmainde z Italie:
Lueg au:


</doc>
<doc id="63789" url="https://als.wikipedia.org/wiki?curid=63789" title="Charrat">
Charrat

Charrat isch e Munizipalgmeind im Kanton Wallis i der Schwiiz und liit im Bezirk Martigny (uf dütsch: Bezirk Martinach). D Gmeind ghört zum französischsprochige Underwallis.

S Piet vo dr Gmeind Charrat isch im Tal vo der Rhone und liit öpe zur Helfti ufem Talbode und zum andere Deil am steile Bärg, wo im Südoschte bis zum Felsmassiv vom "Sé Rouge" ufe goot. Sé Rouge heisst uf Dütsch "Rote Felse", s frankoprovenzalische Mundartwort "sé" chunt vom latynische "saxum" här. Zu der Gmeind ghöre di beide chlyne alte Dorfchärne bi "Les Chênes" und "Vison", wo grad am Bärgfuess ligge. Am Bärg händ am Wäg zum Col des Planches ufe nume chlyni Waldstück chönne grodet wärde zum Mäjesäss mache, wil s dört zäntume so steil isch.

Bi Les Chênes und Vison unde het s ufem weniger steile Land Räbbärge. Di Dörfer sind a der uralte Landstross vom Wallis gsi, wo uf däm Wäg der grosse Rhoneebeni het chönne uswyche, wo früener immer es schlimms Sumpfpiet gsi isch und wo d Rhone mängmol überschwemmt het. Bi Charrat isch en Altarm vo der Rhone durecho, wo "Chlyni Rhone" gheisse het. Erscht nach der grosse Rhonekorrekzion im Wallis im 19. Johrhundert het me die Flechi zu guetem Kulturland chönne mache, wo hüt voll isch vo Hostete vo grosse Opschtproduzänte. Vo de alte Dörfer bis wyt is Tal sind im 20. Johrhundert aber au Gwärbquartier und Wohnsidlige entstande.

Sid der Kanton Wallis d Rhone oben a Martinach in en grade Kanal wyter äne bi Fully hi gleit het, gönd durs Land uf der Südsyte vo der Rhone längi Kanääl, wo s Wasser vo de Bärgbech und s Rägewasser wäggfüere. Der gross Sammelkanal heisst "Canal du Syndicat" oder au "Transvärsalkanal". Dä foot hinder em Sytedamm vo der Rhone bi Riddes a und sammlet uf sym Wäg s Wasser us de Sytekanääl, psunders us em "Canal du Tollérens"; dä isch us em alte Sytenarm vo der Rhone bi Charrat entstande, der Chlyne Rhone. Der Syndikatskanal goot bi Martinach am Rhonechnü zerscht inere Tole under em Bachbett vo der Dranse dure, lauft denn wyter näbem Rhonedamm abe und mündet erscht grad bim Trientbach a der Gränze zu Vernayaz i d Rhone. Sid es baar Johr läbe z Charrat i däm Kanal wider Biber. S Amt für Wilddier und Jagd vom Kanton Wallis hätt die Population welle dezimiere, was denn aber s Bundesamt für Umwält z Bärn im Mai 2013 verbotte het.

S Land vo Charrat chunt nid bis a d Rhone. D Gmeindgränze sind bi jüngere Infrastrukturprojäkt apasst worde. Schnuergrad ziend sech di neui Kantonsstross und d Ysebaanlinie öpe 13 Kilometer wyt dur d Ebeni, vo Riddes über Saxon und Charrat bis zum Stadtzäntrum vo Martinach abe. Und no chly wyter usse goot d Autobaan A 9 dure, wo bi Charrat zwar en Raschtplatz, aber kei Usfahrt het. A der Ysebaan isch bi Charrat hingäge zäme mid der Gmeind Fully en eigete Baanhof ygrichtet worde, das isch hüt d Haltstell Charrat-Fully.

S Piet vo Charrat het früener zu Martinach ghört. Ane 1836 het der Kanton erloupt, ass di Dörfer sech vo der Stadt trenne.

Quella: Bundesamt für Statistik 2005

Dr Üsländeraateil ischt 2010 bi 29 % glägu.

81 % vannu Iwonru sint im Jaar 2000 remisch-katholischi gsii, 6,5 % evangelisch-reformierti.

Dr Ggmeindspresident va Charrat ischt dr Léonard Moret (Stant Oktober 2017).

Bi dr Volchszellig 2000 heint vannu 1081 Iwonru 1,2 % Titsch als Höiptspraach aagigää, 90 % Franzeesisch, 2,1 % Talienisch und 6,7 % anneri Spraache.

Dr tradizionäll Tialäkt va Charrat gcheert zum Frankoprovenzalisch.



</doc>
<doc id="63790" url="https://als.wikipedia.org/wiki?curid=63790" title="Rathaus">
Rathaus

Em Roothaus isch d Vrwaldong vo ra Schtadt ondrbrocht.

Heifig schdohd s Rothaus am Marktplatz. Wäga Eigmeindong send vill Rootheisr von kleine Ort gschlossa worda. E de große Schdädt werdat dafiir zusätzliche Bürgerbüro aufgmacht.

E dr Schweiz sogd ma e Schdädt, aber au e di Graubündner Derfer d Gmoendsheisr «Roothaus» "(Raathuus, Roothuus)" on e d andere Gmoende «Gmoendshaus» "(Gmeindshuus)".

Moischtens hot im Roothaus o dr Gmoendsroot sei Sitzong.


</doc>
<doc id="63792" url="https://als.wikipedia.org/wiki?curid=63792" title="Rathaus (Zürich)">
Rathaus (Zürich)

S Zürcher Raathuus isch zwüschet 1694 und 1698 zmitzt i der Altstadt vo Züri über d Limet poue worde. S Üsser isch na de Spaatrenaissance verpflichtet, s Inner dänn aber ganz im Hochbarock gstaltet. Es isch es schööns Byschpil für es Raathuus us de früene Nöizyt.
Bis ane 1798 isch im Raathuus s politisch Zäntrum vo der Stadtrepublik Züri gsii. Nach der Helvetik isch s ane 1803 in Psitz vom Kanton Züri choo, wo drin jetz amig der Kantonsraat taget. Au de Gmäindraat vo de Stadt Züri bruucht de Saal für syni Sitzige, und derzue tüend au na d Chilesynode und de Chileraat vo der Evangeelisch-refermierte Landeschile und dän au d Synoode vo de röömisch-katholische Körperschaft Züri drin Raat halte.

Scho sit de Mitti vom 13. Jaarhundert isch a dèm Platz am Uufer vo de Limet es Huus gstande; me het em "Richthuus" gsäit. Ane 1397 hät Züri dänn deet es nöis Raathuus poue, wo au scho uf Pfyler und Gwölb über em Fluss gstanden isch. Im 1693i het de Chly Raat vo Züri pschlosse, es nöis Raathuus z boue; das isch s hüttig Huus im Raathuuskwartier. Gmacht häts de Stadtbumäischter Hans Häiri Holzhalb. Mit emene Füürwèèrch händ d Zürcher ires nöi Raathuus am 15. Juni 1698 ygweit.

D Muure vom Raathuus sind prächtig mid Marmor, Süüle, Relief vo verguldete Löie, Trache als Wasserspejer, Porträrelief vo bikannte Lüüt us der Antike und vo de Zürcher und de Schwyzer Gschicht, drunder au de Wilhälm Täll, und mit latynischen Inschrifte gschmückt. D Porträrelief steled es Bildprogramm daar, wo d Legitimiteet vom Raat, wo im Huus taget hät, söl understryche.



</doc>
<doc id="63793" url="https://als.wikipedia.org/wiki?curid=63793" title="Lens VS">
Lens VS

Leis (fp. [lɛ̃];, offiziell uf Französisch Lens) isch e Munizipalgmeind im Kanton Wallis im Bezirk Siders.

Leis liit am nördleche Bärghang über em Rhonetal chly underhalb vo der Stadt Siders. S Dorf sälber stoot uf emene Bärgsaddel über em steile Bärg, wo undedra Wälder wachse. Im Räbpiet unde am Bärg ligge d Dörfli Flanthey () und Chélin (), wo zu Leis ghöre. Wyter obe isch d Feriesidlig vo "Crans-sur-Sierre" en Deil vo Leis; dört het das Dorf früener Alpweide und Meiesäss gha, bevor die im 20. Johrhundert mit Hotäl, Wohnhüser und Gwärbgebäu überbout worde sind. Die grosse Turischtestadt uf em Bärg isch hüt d Weschthelfti vo däm wyt ume bekannte Ferieort, wo der ander Berych uf em Gmeindpiet vo Crans-Montana liit.

Über de Maiesäss vo Crans goot s Gmeindpiet vo Leis imene schmale Streife zwüsche de Alpe vo Crans-Montana und der weschtleche Nochbergmeind Icogne uf di grossi Alp am Mont Lachaux und au no bis uf d Höchi vo "Bella Lui" ufe (bis – churz vor em Hauptgipfel).

Lens ischt zum eerschtu Mal gnennt choo im Jaar 1177 als "de Lenz". S Piet vo Leis, wo di alti Pfarrchile vom ganze Leiserbärg mit Chermignon, Icogne und Montana gsi isch, het sid em 13. Johrhundert em Bischof vo Sitte ghört. Ane 1851 het der Grossrot vom Kanton Wallis us däne Viertel am "Leiserbärg" en modärni Gmeind gmacht, aber scho ane 1905 händ sech Icogne, Chermignon und Montana dervo abgschpalte und sind eigeti Gmeinde worde.

Quella: Bundesamt für Statistik 2005

Dr Üsländeraateil ischt 2010 bi 29,6 % glägu.

79,7 % vannu Iwonru sint im Jaar 2000 remisch-katholischi gsii, 5,6 % evangelisch-reformierti.

Dr Ggmeindspresident va Lens ischt dr David Bagnoud (Stant Oktober 2017).

Bi dr Volchszellig 2000 heint vannu 3357 Iwonru 3,8 % Titsch als Höiptspraach aagigää, 85,7 % Franzeesisch, 3,3 % Talienisch und 7,2 % anneri Spraache.

Dr tradizionäll Tialäkt va Lens gcheert zum Frankoprovenzalisch.

D Pfarrchile isch em heilige Petrus gweiht. Vom Chilebou, wo der berüemt Walliser Boumeischter Ulrich Ruffiner 1537 gmacht het, isch no der Gloggedurm mid em Chor dernäbe erhalte. S Chileschiff isch vo 1843.

Uf em Hügel "Le Châtelard" stoot sid 1935 die risigi, 15 Meter höchi Chrischtchönig-Statue.

Z Leis het zytewys der Schriftsteller Charles Ferdinand Ramuz (1878–1947) gläbt.




</doc>
<doc id="63796" url="https://als.wikipedia.org/wiki?curid=63796" title="Alfred Siefert">
Alfred Siefert

Dr Alfred Siefert (* 25. Jänner 1861 z Lohr; 23. Novämber 1918 ebedert) isch e dytsche Haimetdichter gsii,

Dr Alfred Siefert isch e Suhn vum Handelsmann Christian Wilhelm Siefert gsii. 

Är het anne 1888 im Sälbschtverlag e Gedichtband „Grüselhornklänge“ vereffetligt mit syn „Gedichte ernsten und heitern Inhalts in Lahrer Mundart“. S Grüselhorn isch noch ere Lohrer Sag e Horn gsii, wu dr gfange Walther vu Geroldseck dr Ort vu syre Gfangeschaft soll draa gchännt haa, wun er s ghert het. Ai Gedicht het dr Siefert em „Dodi“ gwidmet, eme Lohrer Orginal, wu as aihändige Stroßewischer gschafft het, wel er e Chrucke bruucht het, wun er mit dr andere Hand ghebt het. Zum 75. Firmejubileum vum Elektrizitetswärch Mittelbade AG 1981 isch s Buech nei ufglait wore.

Dr Siefert het si bi dr Freiwillige Fyywehr engaschiert un isch Mitglid im Schwarzwaldverain gsii. Derzue isch er ehreamtlige „Bezirkspfleger der Kunst- und Althertumsdenkmäler in Lahr i. B.“ gsii. Är het si stark fir d Renovierig vu dr Burgruine Hohengeroldseck yygsetzt. 

D Stadt Lohr het e Stroß noch em Siefert gnännt, dr Alfred-Siefert-Weg.




</doc>
<doc id="63797" url="https://als.wikipedia.org/wiki?curid=63797" title="Daniel Keel">
Daniel Keel

Dr Daniel Keel (* 10. Oktober 1930 z Äisele; † 13. Septämber 2011 z Züri) isch e Schwyzer Verleger gsii. Ä isch Grinder un bis zue sym Dod aktive Laiter vum Diogenes Verlag gsii.

Dr Keel het s Gimnasium abbroche un het Buechhändler glehrt. Er het 1952 dr Diogenes Verlag grindet, aafangs as Ai-Mann-Unternäme. Anne 1954 isch sy Jugedfrynd Rudolf C. Bettschart zum Unternäme dezue gstoße. Dr Diogenes Verlag isch aafangs e Cartoon-Verlag gsii, dr erscht Titel isch e Band vum Ängländer Ronald Searle gsii. S Buech isch unter em Titel "Weil noch das Lämpchen glüht" erschine. 

Anne 1962 het er d Moleri Anna Diekmann (1940–2010) ghyrote. Dr jinger Suhn, Philipp (* 1968), isch 2012 dr Verleger vu Diogenes wore, dr elter, Jakob, hockt zäme mit em Bettschart em Verwaltigsrot vum Verlag vor. Em Daniel Keel sy Brueder Othmar Keel isch Theolog, Bibel- un Religionswisseschaftler un Egyptolog. 

Dr Diogenes Verlag het unter em Keel e Hufe wichtigi Autore verlait, wie z. B. dr Friedrich Dürrenmatt, dr Georges Simenon un au ne Hufe änglischsprochigi Krimiautore wie dr Dashiell Hammett un d Patricia Highsmith. Dr Verlag isch bis hit uf iber 200 Millione verchaufti Biecher un fascht 6000 verlaiti Titel chuu, wu iber 2000 allno liferbar sin.




</doc>
<doc id="63800" url="https://als.wikipedia.org/wiki?curid=63800" title="Zeller Blauen">
Zeller Blauen

Dr Zäller Blaue (au "Hochblaue") isch e hoche Bärg im Sidschwarzwald. Är ghert zum Baan vu dr Gmai Zäll im bade-wirttebärgische Landchrais Löörech.

Dr Berg dominiert mit syre gääche Haale no Side, Weschten un Oschte s Wiisedal nerdli vu dr Stadt Zäll un iberragt die um iber 600 Meter. Im Norde zues goht vum waldige Gipfel vum Zäller Blaue, zwisch em Chlaine Wiisedal im Weschten un em Wiisedal im Oschte, e Hecherugge wyter bis zum zeh Kilometer ewäge Belche.

An dr Sidflanke vum Zäller Blaue lang het s Räscht vu Verschanzige. Am Weschthang, in rund 700 bis 800 Meter Hechi, ligen uf em Baan vum Zäller Ortsdail Adelsberg d Wyyler Blauen un Oberblaue.

In ere Schwarzwaldcharte vum Chloschter St. Bläsi vu anne 1788 wird dr Berg „auf dem hohen Blauen“ gnännt. Im "Topographischen Atlas ueber das Grossherzogtum Baden" wird er 1846 „Hochblauen“ gnännt. Dää Name wird au bruucht fir dr zwelf Kilometer weschtnordweschtli glägene Bärg Blaue bi Badewyyler.


</doc>
<doc id="63802" url="https://als.wikipedia.org/wiki?curid=63802" title="Stübenwasen">
Stübenwasen

Dr Stibewase isch mit () dr sechsthegscht Bärg im Schwarzwald, noch em Fälberg (), em Baldewäger Buck (), em Seebuck (), em Herzogehorn () un em Belche (). Är bildet di hegscht Hebig vum Rugge zwisch em Schauinsland un em Fälberg un isch vum letschtere nume dur e braite Sattel drännt. Nerdli lyt s St. Wilhelmer Dal, sidli s Wiisedal mit Dodtnau un em Dodtnaubärg.

Uf em Stibewasegipfel het s kai Wald. Di scharfen Ibergäng zum Wald zaigen aber, ass es kai natyrligi Waldgränze isch. Elai dur d Hechi wär dr Stibewase nit waldfrei, d Waldgränze lääg do rund 100 km nerdli vu dr negschtglägene Nordalpegipfel uf ere Hechi vu rund 1.650–. D Hochflechine wäre im Summer as Viiwaid, im Winter as Schyybiet bruucht.

Dr Stibewase isch turistisch start erschlosse, drotz ass mer nit mit em Auto ufechunnt, wie zum Byschpel uf dr Fälberg oder uf dr Kandel. Weschtli vum Gipfel stoht syter anne 1935 s Bärggaschthuus Stibewase (). Mer chunnt im Summer iber dr Wanderwäg zwische Fälberg un Notschrei aane un im Winter iber d Stibewasespur. Derzue fiere Lift vum Dodtnaubärg uus uf dr Stibewase, der Stibewaselift (1000 m lang, vu uf ) un dr Stibewase-Gipfellift (400 m lang, vu uf ).

Dr Stibewase isch Zyyl vu zahlryche Wandertuure, vyl Bsuecher gehn iber dr Gipfel aber nume uf em Wäg zum oder vum Fälberg. Hinter em Gipfelchryz fangt dr Alpin Pfad aa, ain vu dr hegschtglägene Wanderwäg im Schwarzwald, dur s (sub)alpin Gländ vu dr Nordabstirz vum Fälberg un em Stibewase, wu dur syni exponiert Lag un sy (sub)alpine Karakter e Bsunderhait im Schwarzwald darstellt. Au dr Weschtwäg (10. Etappe vu dr weschtlige Variante) fiert iber dr Stibewase.



</doc>
<doc id="63805" url="https://als.wikipedia.org/wiki?curid=63805" title="Wertach (Begriffsklärung)">
Wertach (Begriffsklärung)

Wertach chan folgendi Bedütig ha:


</doc>
<doc id="63806" url="https://als.wikipedia.org/wiki?curid=63806" title="Jean Bonvin">
Jean Bonvin

De Jean Bonvin (* 6. März 1934 z Chermignon im Kanton Wallis; † 17. März 2017 z Paris) isch en Ökonomieprofässer und Diplomat us der Schwiiz gsi.

De Jean Bonvin isch z Chermignon, emene Dorf am Bärg im Wallis oberhalb vo Siders, uf d Wält cho. Dä Oort ghört hüt zu der Gmeind Crans-Montana. De Bonvin het a der Wirtschaftshochschuel z Sanggalle und am Collège de France z Paris studiert. Vom Johr 1964 a isch er Forscher und Dozänt a der Uni Paris gsi und gly drufabe Mitarbeiter vom Internazionale Bildigsinschtitut vo der Unesco.

1970 bis 1979 isch är Konsul vo Burundi gsi. I däm Land het er d Wirtschaftsfakultät vo der Uni neu ufbout und di wüsseschaftlech Fäldforschig im Land wyter gfüert. Do derby het er psunders d Sprichwörter vo de Lüt uf em Land dokumäntiert. Mit der neue Schuel "Gitega" het er möglech gmacht, dass au Mäitli der Wäg a d Uni gfunde hend. Zäme mi de Karmeliterinne vo Pole het er de Froue inere Region vo Burundi e besseri medizinischi Hilf und neui Fäldkulture procht.

1980 het d Organisazion für wirtschaftligi Zämenarbet und Entwiklig OECD de Jean Bonvin als Diräkter vo der Forschig agstellt, und vo 1993 bis 1999 isch er Presidänt vom Entwikligszäntrum vo der OECd gsi. Dört het är Kontakt zu de Regierige vo vilne Entwikligsländer und vo 1981 a psunders au mit China gha.

Derzue isch de Bonvin Profässer für internazionali Wirtschaft a der Katholische Uni vo Lille, a der Uni Paris-Descartes und am "Institut de hautes études en administration publique" z Losann gsi.

Als höche Diplomat vo der OECD het är grossi internazionali Konferänze organisiert und gleitet:

Im Wallis het de Jean Bonvin Programm und Organisazione für d Pfläg vo der klassische Musigg gleitet, vo 2000 bis 2010 als Presidänt s Internazionale Giigefeschtival z Sitte, und sid 2011 au als Presidänt de Veräin "Crans-Montana Classics", wo d Gmeinde Chermignon, Leis, Icogne, Montana, Randogne und Mollens zäme Meischterklasse für begabti Schüeler und Konzärt organisiere.

De Bonvin het z Europa und z Asie no anderi Uufgabe übercho:




</doc>
<doc id="63809" url="https://als.wikipedia.org/wiki?curid=63809" title="Rathaus (Bern)">
Rathaus (Bern)

S Rothuus vo Bärn isch s alte Rothuus z Bärn, i der Houptstadt vom Schwiizer Kanton Bärn. I dere Stadt stoot au no nid wyt dervo wägg s Bundeshuus, wo der Regierig vo der Schwiiz ghört. Im Joor 2017 fyret Bärn s Jubiläum vom Rothuus, wo 600 Johr alt wird. Am 23. und 24. Märze 2017 het s Staatsarchiiv vo Bärn wäge däm e Tagig über d Gschicht vom Rothuus gmacht.

Im Rothuus tagt der Gross Root vom Kanton Bärn föif Mol im Joor, d Bärner Kantonsregierig het dört drin ires Zimmer, wo si jedi Wuche e Sitzig het, und au der Stadtroot vo Bärn und s Chileparlamänt vo der Evangeelisch-reformierte Chile vo Bärn und Soledurn chöme jewyle z Bärn im Rothuus zäme.
Das Huus isch am Afang vom 15. Joorhundert poue worde, wo der gross Deil vo der Stadt Bärn bimene grosse Füür verbrönnt gsi sich. Der Boumeischter Heiri vo Gengebach het s nöie Rothuus mid em Steihauermeischter Herimaa und em Zimmermaa Hans Hetzel, wo us der Stadt Rautweil cho isch, vo 1406 bis 1415 ufgrichtet. Es basst no zum spootgootische Styl vo dere Zyt. Ane 1414 het der Root vo Bärn i däm nöie Rothuus afo tage.

Me het am Rothuus i de Joorhunderte immer wider öpis gmacht. Ane 1771 si Steigwölb i die grossi, sächs Meter höchi Halle im Ärdgschoss inecho, wo me de ane 1942 wider abbroche het. 1832 isch die wyti Rundtili i der Rootsstube usegruumet worde, und i de 1869er Joore het der Kantonsboumeischter Salvisbärg s Rothuus starch lo verändere und em e nöigootischi Fassaade ggä. Wäret em Zwöite Wältchrieg isch s Roothuus s letschte Mol gflickt worde, der gröscht Deil vo de nöigootische Verzierige isch den verchwunde. D Halle im Parteer het me wider zwäg gmacht und mid de alte Wappeschybe vo de Drizää Alte Oort vo der Eidgnosseschaft usgschmükt; leider het me den d Yrichtig vo der uralte Stube vom Chlyne Root kabut gmacht. Künschtler hei vili Wärch fürs Rothuus chönne lifere, der Gustave Piguet, dr Arnoldo d'Altris, der Karl Walser und anderi. Die nöie Wappefäischter si vom Aarauer Felix Hoffmann.



</doc>
<doc id="63814" url="https://als.wikipedia.org/wiki?curid=63814" title="Paradiesstraße (Konstanz)">
Paradiesstraße (Konstanz)

D Paradiesschdroß enn Konstanz isch Doil vo dr Alldschdad mo Heisr aus em Middlaldr schdandad. Se isch beim Obermarkt.



</doc>
<doc id="63818" url="https://als.wikipedia.org/wiki?curid=63818" title="Liste der Häusernamen in Konstanz">
Liste der Häusernamen in Konstanz

Abbrochene Häusr

Zom Aafang

Zom Aafang
Koine Eindräg

Zom Aafang

 Koine Eindräg<br>Zom Aafang




</doc>
<doc id="63825" url="https://als.wikipedia.org/wiki?curid=63825" title="Altes Wasserkraftwerk Rheinfelden">
Altes Wasserkraftwerk Rheinfelden

S Alte Wasserchraftwärch Rhyfälde isch s erschte grosse Chraftwärch amene Fluss z Europa gsi – und zletscht s einzige vo sinere Art, wo s no ggä het. S Chraftwärch isch am rächte Ufer vom Hochrhy uf em Gmeindpiet vo der Stadt Badisch Rhyfälde, Bade-Württebärg, gstande.

S Großherzogtum Bade het am 2. Mai 1894 und der Kanton Aargau am 21. Augschte 1894 der Firma, wo das Chraftwärch het welle mache, d Konzässioone ggä zum s Wasser us em Rhy z bruuche. Das isch d Firma "Kraftüberträgigswärch Rhyfälde (KWR)" gsi. 

D Plän für s Chraftwärch sind vo de Bouingeniööre Otto Hintze vo Aachen und Conradin Zschokke vo Aarau cho. Öpe 700 Arbeiter het s bruucht uf der Bouschtell, wo d KWR im Novämber 1895 ufftoo hend. Drü Joor spöter isch s Chraftwärch in Betriib gno worde. Es het 20 Maschinesätz gha, jede mit ere Turbine und emene Generatoor, wo de elektrisch Strom produziert het. Es Schtauweer isch dört quer übere Rhy gange, wo underhalb vo Beugge im Flussbett e Felsbank mid em Name "Gwild" grad wie n e chlyne Lauffe liit. S Weer, wo 1977 Meter lang gsi isch, het s Wasser uf di rächti Syte und ine lange Sytekanaal näbem Rhy gleitet. Undem am Weer het d Aargauer Stahlboufirma Conradin Zschokke e Ysebrugg für Fuessgänger und Velofaarer zwüsche de Stedt Badisch Rhyfälde und Rhyfälde im Aargau gmacht. Im Stauweer isch en Flossgass gsi, ass d Flösser au spöter no der Rhy abe hend chönne fahre. Am Schwiizer Ufer näbem Stauweer und zmitzt im Weer inn sind Fischstäge gmacht gsi, zum d Fisch bi däm Hindernis durezloo.

S Maschinehuus vom Chraftwärch isch oben em Ufer vom Rhy gstande, es 150 Meter langs, schmals Gebäu. D Muure sind im Chärn, wie s denn normal gsi isch, us Stampfbeton gsi, mit ere Fassade vo ghauene Wärchstei vordra. S Huus het e symmetrischi Gschtalt gha und, wie s zu der neoklassizistische Fabriggarchitektur basst, en grössere Mitteldeil und zwöi Syteflügel näbedra. So het das Maschinehuus ganz wie nes prächtigs Schloss usgseh, und mid em Rhy undedra ischs eim vorcho wie ne fürschtlechi Aalag em ene See, wo erscht no s Wasser unde zu de Böge use gruuschet isch fasch wie bimene Wasserschpiili.

Das "Induschtrischloss" isch so breit gsi, wil uf der hindere Syte s Wasser usem Kanaal i alli die einzelne Gwölb vo de 20 Turbinehüüser inegloffen isch. Im Undergschoss vom Maschinehuus het s Wasser denn sänkrächt a de Turbineschufle verby chönne vier bis sächs Meter, je nach däm wie höch s Wasser im Rhy gsi isch, id Teuffi gheie, und do derby het d Chraft vo de Turbine d Generatoore grad obedra im Maschinesaal atribe. Am Afang het s Chraftwärch Francis-Turbine mid 800 bis 1200 PS gha, und derzue acht Generatore für Dräischtrom z mache und zwölf für Glychstrom. Spöter sind nöji, stercheri Maschine is Wärch cho, und schliessli het s Chraftwärch Rhyfälde acht Kaplanturbine, sächs Propällerturbine und sächs Francis-Turbine gha, wo i der Zyt vo 1897 bis 1938 vo de grosse Konstrukzionsfirmene Escher/Wyss z Züri, Charmilles z Gämf und Voith z Hoidna härgstellt worde sind. D Generatore und die andere elektrische Baudeil hend d Maschinefabrik Oerlike (z Oerlike, hüt en Stadtdeil vo Züri) und di Allgmeini Electricitäts-Gsellschaft AEG z Berlin im Chraftwärch ufgstellt.

Wo s Chraftwärch fertig gsi isch, sind im Fäld zwüschem badische Dorf Nollige und em Rhy, ufem Land vo der Gmeind Charsau, grossi Fabrigge gründet worde, wo vil Strom bruucht hend. Zerscht isch d "Aluminium Rhyfälde" cho, 1899 d "Degussa" und de no anderi Undernääme. Für d Lüt, wo i der Induschtrii gschaffet hend, sind im Gebiet Hard gly grossi Woonquartier entstande.

Denn isch s ane 1901 dezue cho, ass s Induschtriiland vo Charsau zu Nollige gschlage worden isch, und nach em Erschte Wältchrieg het die grösseri Gmeind s Stadträcht übercho. Die neui Stadt, wo dank em Chraftwärch guet gwachsen isch, het jetz der Name Badisch-Rhyfälde agnoo. Mee do derzue cha me läse i der Gschicht vo Badisch Rhyfälde.

Scho gly het me sech zäntume für dä neu Bou vo der KWR afo inträssiere, und us der ganze Wält sind Fachlüüt uf Rhyfälde cho luege, wie das unerhörte Chraftwärch gmacht gsi isch. Wäge däm Monumänt isch der Name vo Rhyfälde überall bekannt worde.

S ganze Chraftwärch isch mid synere Aalag, mid em Stauweer, em Kanaal und em mächtige Maschinehuus zsamt de Apperäät als Bouzüüge vo der früene Elektrizidäätsgschicht und allgemein vo der Gschicht vor Technik ganz vil Wärt gsi. S Chraftwärch vo Rhyfälde het als erschts i grossem Schtiil Dräistroom gmacht (gnauer: Wächselschtrom mid drü Fase). Wäge der Rolle als Meileschtei vo der Chraftwärchgschicht und als das erschte grosse Chraftwärch vo der ganze Wält a so emene Fluss isch s berüemt gsi. Wil das früene ganz grosse Wasserchraftwärch bi de Niagarafäll z Amerika scho vil früener abbroche worden isch, het Rhyfälde schliessli s einzige Maschinehuus vo dere Sorte no gha. Und drin isch no en Deil vo de uralte Maschine gloffe, wo fascht hundert Joor lang Schtrom gmacht hend und grossi technischi Raritäte gsi sind.

Bim Chraftwärch Rhyfälde het grad au no d Gschicht vom internazionaale Leitigsnetz agfange. Ane 1904 sind d Chraftwärch vo Rhyfälde und i der Beznau a der Aare mid ere Überlandleitig zämeghänkt worde, zum wenn nötig der Strom usztuusche. 1905 isch au s Chraftwärch vo Wange im Kanton Bärn derzue cho, und 1908 au no es Chraftwärch mid em ene höch glägne Stausee, das am Bärgbach Löntsch im Kanton Glarus mid em See im Klöntal. Das isch s erschte Verbundnetz gsi vo de Stromnetz i verschidene Regione.
Scho ane 1984 sind d KWR mid em Kanton Aargau übery cho, s alte Chraftwärch dur nes neus z ersetze; und mid der neue Konzessioon vo ane 1989 hend der Bundesrot vo de Schwiiz und de Regierigsbezirk vo Friburg verlangt, ass s Chraftwärch vil me Strom müessi produziere, und wil das mid de alte Maschine nid gange wär, het me planet s Chraftwärch abzrysse.

Di ungwönlechi Bedütig, oder besser gseit: der gross und einzigartig kulturell Wärt vo dere technische Aalag isch vo de politische Behörde beidsyts vom Rhy und au vom Bsitzer, der "Energiedienst AG", gring gschetzt worde. Es Schrybe vom Badische Dänkmolschutz, wo nochegwise het, as Rhyfälde als bsunders Boudänkmol gälti, d Vorschleeg vom Aargauer Heimetschutz, d Arbet vom äxtra gründete Dänkmolpflägveräin "IG Pro Stääg", d Intervänzioone vo de internazionale Dänkmolschutzorganisazione "International Council on Monuments and Sites (ICOMOS)" und "The International Committee for the Conservation of the Industrial Heritage (TICCIH)", und au s Projäkt, das Monumänt wäg der wältwyte gschichtleche Bedütig vo der UNESCO als Wälterb lo z anerchenne, hend nüüt gnützt.

Am 21. Juni 2010 het der Regierigspresidänt z Friburg, der Julian Würtenberger, entschide, ass s Chraftwärch mid em Rhystäg müess abgrisse wärde. Und scho Ändi Juli 2010 sind d Turbine und Generatore stillgstande, me het de Kanaal zuegfüllt, de Stääg abbroche und denn au s Maschineschloss z Bode grisse. Dört, wo das alte Wärch gstanden isch, goot jetzt der Sytebach dure, wo vom neue Chraftwärch vo Rhyfälde oben abe chunt. Das neue Wärch liit mid emene eifache Maschinehuus unuffellig a der Schwiizer Syte ufem Gwild im Rhy.




</doc>
<doc id="63826" url="https://als.wikipedia.org/wiki?curid=63826" title="Wenkerbogen von Adelhausen">
Wenkerbogen von Adelhausen

Dr Wenkerboge vo Adelhuse isch es Blatt für di grosse Ufnaam vo dr dütsche Sproch, wo dr Sprochforscher Georg Wenker vo 1852 bis 1911 für de Düütsch Sprochadlas gmacht hed. D Schuele im domolige dütsche Rych hend e Frogeboge übercho mid Muschdersätz, zum se in lokale Tialäkt z übersetze. Au im alemannische Sprochgebiet hend d' Gmeindschuele mitgmacht. 







</doc>
<doc id="63827" url="https://als.wikipedia.org/wiki?curid=63827" title="Kirchenjahr">
Kirchenjahr

S Kirchajohr ( oder "annus liturgicus;" au liturgischs Johr oder Herrejohr) isch em Chrischdadom d Roihafolg vo de oinzlne Feierdäg, en Kalender über es ganzes Johr, wo aber mit em übliche Kalenderjohr nöd identisch isch.

S Kirchajohr fengd bei de Katholische ond Evangelische am Obend vor em erschda Advent aa, bei de Orthodoxe am erschda Sebdembr. D Grondlag isch s Kalendrjohr, mo se nach em Sonnajohr richdad. Andre Gsellschafda ond Religiona nemmad s Moondjohr. Bei dr Berechnong vo Oschdra isch des au no dr Fall.

Ooschdra isch a beweglichr Feirdag ond wird emmer am Sonndig noch em Früeligsvollmond gfeird.

Des liesd se oifach, abr weil d Mondperiod – d Zeid von oim Vollmond zom nächschda – koine glatte (Sonna-)Däg dauerd ond s Johr au mid de Schalddag ondrschiedlich lang isch, geid s a Formel vom Gauß zom genaua Ausrechna ond no baar Ausnahmeregla.

D Grondlag zoigd des:

S geid zwoi extreme Fäll fir da Vollmond: 


D Sonndag zwisch em Weihnachtskrois un em Ooschdrakrois, un d Sonndag zwisch em Ooschdrakrois un em Weihnachtskrois zelled zur Zeid em Johreskrois, wo 33 oder 34 Woche umfasst. Si sind nummeriert oder hond en spezielle Name, wie z. B. dr Buess- und Bettag, Eidgenössische Dank-, Buess- und Bättag, Ewigkeitssunndig/Totesunndig usw. D Zählung fangd mit de Wuche noch em Fäscht vo de Tauf vom Herr aa, wo sälber no zum Weihnachtsfäschdkrois ghört. De Sonndag noch em Fäscht vo de Tauf vom Herr isch also immer de 2. Sonndag im Johreskrois – eigentlich: Sonndag vo de 2. Wuche im Johreskrois. Am letschde Sonndag im Kirchejohr, em Sonndag vor em 1. Adventssonndag, wird s Christkönigsfest gfeiert.



</doc>
<doc id="63829" url="https://als.wikipedia.org/wiki?curid=63829" title="Johann Heinrich Lambert">
Johann Heinrich Lambert

Dr Johann Heinrich Lambert (* 26. August 1728 z Milhüüsa ìm Elsàss; † 25. September 1777 z Berlin) ìsch a elsassischer Màthemàtiker, Physiker un Philosoph ìn dr Zitt vu dr Uffklärung gsìì.

Dr Johann Lambert ìsch üs era Fàmìlìa vu Hugenotte gsìì, wo ìn d elsassischa Stàdt Milhüüsa kumma ìsch. Ìn dr Jugendzitt hàt ar zerscht sim Vàtter ìm Schniideràtelier müeßa halfa. Ànna 1746 ìsch ar Privàtsekretär worra bim Philosoph Isaak Iselin z Bàsel un ànna 1748 Lehrer bim Graf Peter von Salis z Kuur ìm Schwitzer Kànton Graubünden.

Bi da Reisa dur Europa ìsch ar Mìtglììd worra ìn dr Wìssaschàftlicha Gsellschàft vu Bàsel, ìn dr Gsellschàft vu da Wìssaschàfta vu Göttinge, ìn dr Kuurfürschtlicha Àkàdemii vu da Wìssaschàfta ìn Bayern un ìn dr Keeniglig-Preussische Àkàdemii z Berlin.

Vu 1755 àà hàt dr Lambert Biacher gschrìwa ìwer Frooga vu dr Physik, zum Beischpiil ìwer d Lehr vu dr Wärmi un vu dr Optik, un dernoh aui vu dr Kosmologii, un derbii hàt ar üssagfunda, wie ma d Bàhna vu da Komeete kààt berachna. 

Dr Lambert hàt zu da bedeütendschta Wìssaschàftler vu sinera Zitt gheert. Ar hàt d Lehr vu dr Fotometrie begrìnda un nèia Schrìtt gmàcht ìn dr Geodäsie un Trigonometrii un derzüe mìt da Projekzioone vu Làndkàrta, un ar hàt ìwer d Wohrschynlechkeit gforscht. Wichtiga Biiträg vu ìhm gìtt's zu da Semantik, zu da Semiotik un da Phänomenologii. Mìt em Immanuel Kant hàt ar korreschpondiert. Ànna 1761 hàt ar ìwer d Kreiszàhl Pii a grundlegenda Àrwet gschrìwa.

Z Milhüüsa steht zitter 1828 mìt Unterbruch uf em àlta Häfelemart, wo hìtt Lambert-Platz heißt, s Dankmool fìr dr Lambert.

Ìn dr Masskultur vu dr anglo-àmerikànischa Walt heißt a Einheit fìr d Dìchta vum Liacht "Lambert".

A Aschteroid hàt dr Nàmma "(187) Lamberta".

A Kraater uf em Mond un einer uf em Mars heißa "Lambert".




</doc>
<doc id="63832" url="https://als.wikipedia.org/wiki?curid=63832" title="Nebenfluss">
Nebenfluss

En Näbefluss isch es Flüssgwässer, wo am Ändi vo sim Louf en Mündig am ene grössere Fluss het und däm s Wasser übergit.

Die grosse Flüss, wo sälber diräkt is offene Meer münde, heisse Stroom. Es git aber au Flüss und sogär Strööm, wo nid oder ämel nid immer bis an es Meer oder zumene grössere Fluss chöme, sondern ine grosse See flüsse, und au anderi, wo im Bode versikere.

Wenn en Fluss zoberscht a sym Louf mee als ei Hauptquelle het, sind die glychgstellte Afangsgwässer "Quellflüss", so dass keine eigentlech der Zuefluss vom anderen isch, wie bim Louf vom Rhy, wo sech z Riichenau der Vorderrhy und der Hinderrhy träffe.

Me seit vo de chlynere Näbe- oder Syteflüss au, si siget em grössere Fluss " tributär". Grossi und chlyni Gwässer sind, wenn si ine Fluss münde, Näbeflüss, vo de chlynschte Bech agfange bis zu de gröschte Flüss, wo an en Stroom chöme. Im ene Flusspiet git s nach der Topografii vom Gländ e Struktur, wo sech (ähnlech wie bim ene Baum mid de Zweig, de Escht und em Schtamm) d Quellbech i de chlynere Syteflüss, die denn i de grössere und die schliesslech im Hauptfluss sammle. Däm Prinzip seit me "dendritischi" Ornig. Vili chlyneri Bech münde aber au zwüsche de grosse Näbeflüss vo de Ufer und Bärge här diräkt ine grosse Fluss, wie zum Bischpiil der "Gränzbach" bi Choschtez und Chrüüzlinge/Tegerwiile und der Dürrebach bi Badisch Rhyfälde in Rhy.

Me definiert d Näbeflüss nach der hierarchische Ornig, so wie si zämeflüsse, und au no nach der Richtig vom Wasser bi der Mündig: Es wärde Zueflüss vo der rächte Syte vo dene vo der lingge Syte underschide, wenn me em Fluss no zdurab luegt. D Enz isch der gröscht linggi Näbefluss vom Negger und dä mündet als Sytefluss vo rächts in Rhy; de Lech isch en Näbefluss vo rächts i d Donau. D Ill im Elsass flüsst als en diräkte lingge Zuefluss in Rhy, und derno isch de Doller, wo bi Milhuusa i d Ill mündet, en indiräkte Näbefluss vom Rhy wie d Enz.

I der Kultuurlandschaft isch s Flusssyschteem mängmol nümm natürlech organisiert, wenn Kanääl für Schiff oder für Chraftwärch d Syteflüss vom früenere Flussbett ableite, so wie bim Rhykanaal im Elsass, und wenn höchi Sytedämm d Näbeflüss vo der Auelandschaft trenne, wie s im Badische sit der Rhykorrekzion vom Tulla stellewys der Fall isch.



</doc>
<doc id="63833" url="https://als.wikipedia.org/wiki?curid=63833" title="Zweisprachige Straßennamen in Mülhausen">
Zweisprachige Straßennamen in Mülhausen

Ànna 1991 hàt sìch a Verein ufgstellt fer z Milhüüsa zweisprochiga Stroßaschìlder ànamàcha. S Projakt hàt ààgfànga unter dr Leitung vu dr Evelyne Troxler (Tochter vum beriahmta Tony Troxler), wo sallamols Veràntwortlig àn dr Stàdt fer d Kültür gsìì ìsch. Noh dr großa Freid vu dr Iwèihung – d gànz erschta zweisprochiga Stroßaschìlder ìn era großa Stàdt! – ìsch a Entàuischung kumma. Wia's d Evelyne Troxler erwähnt hàt: „leider sìn dr ànder Tàg ìn dr Zittung viel Àrtìkel gsìì gega dia zweisprachiga Stroßaschìlder“. Àwer dr Maire vu dara Zitt, dr Jean-Marie Bockel, hàt trotzdam wälla witterscht màcha. Dia zweisprochiga Stroßaschìlder sìn zitterhar güet ààgnumma worra.

D elsassischa Tàfla steht ìmmer unter dr Frànzeescha, sa wìrd àls nochhar derzüe gmàcht. As sìn nìt unbedìngt Ìwersetzunga vum Frànzeescha, àwer aui vìelmols d historischa Namma vu da Gàssa uf Elsassisch, wia sa ìn da àlta Text ìwer Milhüüsa stehn, zum Beispiel ìn da Gedìchta vum Auguste Lustig.

Ànna 2005 hàt's 56 zweisprochiga Stroßatàfla gaa.

Ìm Juni 2010 sìn's 106 zweisprochiga Stroßatàfla gsìì, un d Plàkàter àm Iigàng vu dr Stàdt sìn aui zweisprochig worra. Un àb un züe kämma wìder nèia Stroßa derzüe.




</doc>
<doc id="63834" url="https://als.wikipedia.org/wiki?curid=63834" title="Gottfried von Einem">
Gottfried von Einem

Dr Gottfried von Einem (* 24. Januar 1918 z Bern em gleichnamiga schweizerischa Kanton, † 12. Juli 1996 en Oberdürnbach – heitzodag a Stadtdoil vo Maissau en Eschtreich –), ischt a eschtreichischer Kombonischt gwäa. 

Dr Gottfried von Einem kommt am 24. Januar 1918 z Bern uff d Welt. Sei Vadder isch dr eschtreichische k. u. k. Milidär-Attaschee William von Einem ond sei Mueder d Baronin Gerta Louise. Wia der Bua drei Johr alt ischt, ziagt dui Familie om noch Malente.. Sei Schuelausbildong erhelt seller Bua 1938 z Plön ond en Ratzeburg. Noch-em Abidur kriagt’r an dr Berliner Staatsoper a Stell als Korrepetidor, späder wuud’r Assischdent bei de Bayreuter Feschtspiil. Erscht em Alder vo 24 Johr studiirt’r z Berlin Kombosizioo beim Boris Blacher (1903–1975). Mit deam Moo vorbendet dr Einem a lebenslanga Freindschaft. Em Einem sei erschds greeßers Werk isch des Ballett "Turandot", wo 1944 z Dreschden zom erschda Mol ibr d Bihne goht.

Noch-em End vom Zwoida Weltkriag ziagt dr Gottfried von Einem om noch Salzburg, wo-nr maßgeablich an dr Geschdaldong vo de dordige Feschtspiil beteiligt wird. 1947 wuud em Rahma vo selle Feschtspiil em Einem sei erschda Opr uruffgfihrt: "Dantons Tod", noch-em gleichnamiga Drama vom Georg Büchner. Do drbei zeigt sich, dass dr Einem a gschickts Händle hot fir des, was bihnawirksam ischt. Mit deam Werk schafft’r da internazionala Durchbruch. 

Noh deitlicher zeigt sich em Einem sei bihnawirksams Talent bei seira nägschda Opr, "Der Prozess", noch-ra Vorlag vom Franz Kafka, wo 1953 an seim jetziga Wohnort Wien mit-ma graußa Erfolg zom erschda Mol uff-a Bihne kommt. 

Am 29. Januar 1956 wird em Friedrich Dürrenmatt sei Theaderstick "Der Besuch der alten Dame" em Zircher Schauspiilhaus uruffgfirt. Vormuatlich noh em selba Johr wohnt dr Gottfried von Einem ara Uffihrong bei, ond so nooch ond nooch spiilt’r mit-em Gedanka, aus deam Stoff a Opr zo macha. Er setzt sich mit-em Dürrenmatt en Vorbendong ond tregt-em sein Ploo vor. Dr Dürrenmatt loot sich fir des Vorhaba erwerma ond sagt em Einem zua, sei Drama zo-ma Libreddo omzoschreiba. Ogfähr a Virtl vom Stoff fellt do drbei dr Scher zom Opfer, weil sonscht a Uffihrong z lang daura dät. Ganz gschdricha wuud dui Szene, wo dr Lehrer sein ledschda Vorsuach ondrnemmt, d Claire Zachanassian omzustemma, ond em Ill sei Audofahrt. 1970 isch dui Opr zom Uffihra ferdich. S erschde Mol uff d Bihne kommt des Werk abr erscht em Johr druff an dr Wiener Staatsoper.

Em Einem sei ibrnägschda Opr hoißt "Jesu Hochzeit" ond stellt a moderns Mysterienspiil dar. Abr scho vor dr Uruffihrong sorgt des Werk fir an handfeschda Skandal. Erzkonservadive Kadolika sehet sella Opr als a Goddesläschderong oo. D Lotte Ingrisch – enzwischa em Einem sei Frau – legt ihr Libreddo em Wiiner Kardinal Franz König (1905–2004) vor, om priafa zo lassa, ob dui Kridik vo de Konservadive berechtigt ischt. Dr König abr koo dean Vorwurf et teila, ond so goht des Werk am 18. Mai 1980 em "Theater an der Wien" zom erschda Mol ibr a Bihne. 

Am 12. Juli 1996 schliaßt dr Gottfried von Einem em eschtreichischa Oberdürnbach seine Auge fir emmer. 78 Johr alt ischt’r worra. Sei ledschda Ruah fendet’r uff-em Fridhof Hietzing, wo-nr a Ehragrab kriagt.

Dr Gottfried von Einem isch zwoimol vorheiradet gwäa, zerscht mit dr Lianne geborene von Bismarck ond zledscht mit dr Lotte Ingrisch, wo au d Libreddi zo a baar vo seine Opra gschriiba hot. Aus-em Einem seira erschda Ehe isch dr eschtreichische SPÖ-Polidiker Caspar Einem hervorganga. Sei Großneffe Max von Einem ischt Posaunischt ond komboniirt au, allerdings em Bereich vom Jazz.

Em Einem sei Musik ischt bloß gemäßigt modern ond zom greeschda Doil tonal. Drom erschliaßt-se sich au vorheltnismäßich leicht ema greeßera Publikom als dui vo viile vo seine komboniirende Zeitgenossa. Uff d Leitmotivtechnik, wo vom Richard Wagner amol eigfihrt worra ond vo viile Nochfolger ibrnomma worra ischt, hot dr Einem koin Wert glegt. En manche vo seine Werk fendet mr sogar Spura vom Jazz. Em Vorheltnis zom Einem seine Opra fallet seine reine Instrumentalwerk vo dr Bedeidong her et ens Gwicht.







</doc>
<doc id="63847" url="https://als.wikipedia.org/wiki?curid=63847" title="Kurt Zurfluh">
Kurt Zurfluh

Dr Kurt Zurfluh (* 4. Oktober 1949 z Lozärn; † 15. April 2017 uf Kuba) isch e Schwyzer Färnseh- un Radiomoderator gsii.

Dr Zurfluh isch z Brunne ufgwachse. Är het Verlagschaufmann glehrt un het anne 1970 sy Arbet as Redakteur un Moderator vu dr Sändig "Regionaljournal Zentralschweiz" bim Schwyzer Radio DRS aagfange. Bim Radio un bim Schwyzer Färnseh het er as Sportreporter un al Moderator vu Sändige wie "Sportpanorama" oder "Sport aktuell" gschafft un het verschideni Volksmusiksändifge bresändtiert. Zytwys isch er Ussemoderator bi dr Färnsehsändig "Wetten, dass..?" gsii. Von 1996 bis 2012 het er as Moderator un Redakteur vu dr Volksmusiksändig "Hopp de Bäse!" gschafft. No 270 Sändigen isch er im Juli 2012 in Pension gange. Anne 2014 het er e Comeback bim Zäntralschwyzer Färnsehsänder "Tele 1" gee, wun er zwai Johr lang d Sändig "unterwegs" moderiert het. Är isch langi Johr Kolumnischt vu dr Zytig "Zentralschweiz am Sonntag" gsii. 

Zletscht het er mit syre Lääbespartneri z Weggis gläbt. Är isch im Alter vu 67 Johr uf ere Kuba-Rais an akutem Häärzversagen un ere Lungenemboly gstorbe. 



</doc>
<doc id="63851" url="https://als.wikipedia.org/wiki?curid=63851" title="Liste der Schweizer Meister im Unihockey">
Liste der Schweizer Meister im Unihockey

D Liste vo de Schwiizermeister im Unihockey listet d Gwünner vo de Schwiizer Nationalliga A (vo 2007 bis 2013 «Swiss Mobiliar League») uf und somit d Schwiizermeister im Unihockey. D Schwiizermeister bis 1988 sind uf em Chliifeld bestumme worde, nochär isch d Grossfeldliiga gründet worde. Rekordmeister bi de Herre isch de "UHC Rot-Wiiss Chur" (hüt Chur Unihockey) und bi de Dame d Red Ants Rychebärg Winterthur, wo bis 2000 d Fraueabteilig vom HC Rychebärg Winterthur gsii sind.



</doc>
<doc id="63852" url="https://als.wikipedia.org/wiki?curid=63852" title="Kloten-Dietlikon Jets">
Kloten-Dietlikon Jets

D'Chlote-Dietlike Jets sind en Schwiizer Unihockeyverein us Chlote und Dietlike. Si spilled sowohl bi de Herre, als au bi de Dame i de höchste Schwiizerliga, de NLA.

Im Herbst 1981 hend Sekundarschüeler us Dietlike entschide, a de offene Unihockey-Schülermeisterschaft i de Sporthalle Züri-Fluntere teilznee. Det sind si no bi de „Chliine“, das heisst, de Kategorie „Schüeler“ iiteilt worde. Me isch bis is Final cho, wommer aber verlore het. Es Jahr später sind d Dietliker wider iiglade worde, zun ere Versuechsmeisterschaft wo a mehrere Spiiltäg mit Hi- und Rückspiil de ersti Schwiizermeister bestumme worden isch. D Dietliker hend d Saison uf em 7. Platz abgschlosse.
Im Summer 1983 isch denn vom noigründete Unihockeyressort im Schwiizer Landhockeyverband (SLHV) d Uflag cho, dass s münd en Verein gründe zum wiiter teilnee, was si denn am 16. August 1983 au gmacht hend.

Als zweits Schwiizer Dame-Team nach de Red Ants Rycheberg us Winterthur im Jahr 2005 hät de UHC Dietlike de EuroFloorball-Cup (hüt Champions Cup) 2007 gunne. D Schwiizerinne händ im Final de schwedischi Meister IKSU Innebandy mit 4:3 gschlage.

Im Januar 2008 händ d Zürcher Unterländerinne ire Europameistertitel im finnische Vantaa verteidige chönne. D Mannschaft vom Trainer Marco Moser hät im ene umkämpfte Spiil gege de vorjäärig Finalgegner IKSU us Umea (SWE) mit 3:2 noch Penalty gunne. Zu de Matchgwünnerin zellt d Daniela Morf, wo ires Comeback im Dezember 2007 gä het und d Laura Tomatis mit foif ghaltene Penaltis.


D Dame vom UHC Dietlike sind sechsmal Schwiizer Meister und acht Mal Schwiizer Cupsiiger worde, di grösste Erfolg sind aber d Siig vom Europacup 2007 und 2008. Zuedem het er beidi Usfüerige vom Supercup gunne.

Nationalliga A:
Schwiizer Cup:
EuroFloorball-Cup (hüt Champions Cup):
Supercup



</doc>
<doc id="63855" url="https://als.wikipedia.org/wiki?curid=63855" title="Trinitatis">
Trinitatis

Trinitatis (, Genitiv vu ‚Dreifaltigkait‘) oder dr Dreifaltigkaitssunntig isch e Fescht im Chilchejohr, wu in dr Weschtchilchen am erschte Sunntig no dr Bfingschte gfyyrt wird. Bi dr orthodoxe Chilche giltet dergege s Bfingschtfescht au as Fescht vu dr Dreifaltigkait; dr Sunntig no dr Bfingschte giltet dert as Allwerhailigefescht. S latynisch "Trinitatis" isch dur e Verchrizig entstande. Dr vollständig Name isch "Sollemnitas Trinitatis" oder "Festum Trinitatis", „[Hoch-]Fescht vu dr Dreifaltigkait“. 

S Fescht, wu um di erscht Johrdöusertwändi in franzesische Benediktinerchleschter ufchuu isch, isch anne 1334 dur dr Papscht Johannes XXII. in dr remisch Generalkaländer yygfiert wore un isch dr Verehrig vu dr allerhailigschte Dreifaltigkait gwidmet: Gott Vater, Suhn un Hailige Gaischt. Bis zue dr Mässbuechreform vu 1969/70 isch in dr Mässfyyr d Präfation vu Trinitatis di gängi Sunntigspräfation gsii.

D Sunntig vu Trinitatis bis zum Änd vum Chilchejohr wären in dr evangelische Chilchen as Sunntig „no Trinitatis“ zellt. Di kadolisch Chilche dergege het si bis zue dr Liturgyreform noch em Zwaite Vatikanische Konzil as Sunntig „no dr Bfingschte“ zellt, syterhär wäre si Sunntig im Johreskrais zellt, wu näb dr Sunntig noch em Dreifalitgkaitsfescht au d Sunntig zwisch em Wynäächts- un em Oschterfeschtchrais gheere.

Wätterregle zum Dreifaltigskaitssunntig:



</doc>
<doc id="63857" url="https://als.wikipedia.org/wiki?curid=63857" title="Pizzo Centrale">
Pizzo Centrale

De Pizzo Centrale isch en höche Bärg i de Schwiizer Alpe und eine vo de höchschte Gipfel vo de Gotthard-Gruppe im Gotthardmassiv.

De Pizzo Centrale schtaht weschtlich vo de Rotschtocklugge, i de Chetti vo Pizzo Prevat und Giübin. Südlich vom Gipfel liit de Lago della Sella, im Oschte de rund 5 Kilometer entfärnti Gotthardpass.


</doc>
<doc id="63859" url="https://als.wikipedia.org/wiki?curid=63859" title="Sechseläuten">
Sechseläuten

S Sächsilüüte isch es Früeligsfäscht z Züri, wo all Jaar am dritte Mëëndig vom April stattfindt; je noch dëm, wänn d Tagundnachtglychi vom Früelig isch, cha s Sächsilüüte au am zwäiten oder vierte Mëëndig vom April sy. En Hauptpunkt isch s Verbräne vom Böögg, me künschtliche Schneemaa, wo mit Holzwule und Knallkörper gfüllt isch und de Winter simbolisiert.

De Name vom Bruuch chunt vo daa, wel nach em Raatsbschluss vom 11. Merz 1525 nach de Taagundnachtglychi Ändi Merz di zwäitgrööscht Glogge vom Groossmöischter zaabig am sächsi de Fyraabig im Sumerhalbjaar verchündt hät; im Winterhalbjaar isch der Aarbetsschluss zaabig am föifi gsy. «Himne» vom Aalass isch de Sächsilüütemarsch.

S offiziell Sächsilüüte hät die föif Täil:

Voranen und nachane chas natüürli au scho Programm gëë, die gstalted aber d Zöift oder d Zöifter sälber. Nach em Uuszuug gits zum Byspil:




</doc>
<doc id="63862" url="https://als.wikipedia.org/wiki?curid=63862" title="Rila">
Rila

S Rila-Gebirg (bulgar. "Рила") isch es Gebirg im Südweschte vo Bulgarie. De höchsti Gipfel isch de Musala mit ere Höchi vo 2925 m. Rila isch s höchsti Gebirg uf de Balkanhalbinsle. 

S Bild vom Rila-Gebirg wird dur fascht immer schneebedeckti Gipfel, zackigi Felsforme, tüüfi Schluchte und yysigi Bärgseee prägt. Es het usserdäm e Villzahl a Mineralquällene. Die heissischti Quälle (102 °C) befindet sich z Sapareva Banya. Ybettet i die waldbedeckte Gebirgshäng liit s Rila-Chloster, es orthodoxes Chloschter us em 10. Jahrhundert, wo zum UNESCO-Wälterb ghört. Am Südrand vom Rila-Gebirg ligged zwei Wintersportgebiet, Bansko und Raslog.

De Artenrychtum im Gebirg isch gross. Me gfindt u. a. Bäre, Wildsüü, Luchs, Geisse, Hirsche, Falke und Adler. 

Im Rila befindet sich meh als 150 Seee i Höchene zwüsche 2100 und 2500 m. De höchsti See liit uf 2709 m am Fuess vom Musala. S Rila-Gebirg isch de Ursprung vo de Flüss Mariza, Iskar und Mesta.



</doc>
<doc id="63863" url="https://als.wikipedia.org/wiki?curid=63863" title="Leporello">
Leporello

Leporello cha aini vo däne Bedütige ha:
Lueg au:


</doc>
<doc id="63864" url="https://als.wikipedia.org/wiki?curid=63864" title="Rekingen">
Rekingen

Räkige (amtlich "Rekingen") isch e Gmeind im Bezirk Zurzi vom Schwiizer Kanton Aargau.

S Doorf liit am lingge Ufer vom Hochrhy a de Gränze vo der Schwiiz zu Dütschland, am Rand vom Dafelejura. Wyter oben am Fluss isch d Gmeind Melike, und flussabwärts vo Räkige chunt de Houptort vom Bezirk, Baad Zorzi. Zwüsche de Hügel und em Rhy hed s nur en schmale Streife Land, und uf däm Platz stoot s Doorf mit de grosse Fabrigge am Chrüzlibach, wo zwüsche de Hübel füre vo Bööbike und Baldige an Rhy abe chunt.
Vo de Römer het me i däm Gebiet Ruiine vom ene Landguet und vo zwei Wachdürm a der Rhygänze gfunde. Öpe um s Johr 260 sind d Alemanne vo Norde übere Rhy cho, und me nimt aa, ass denn der römisch Guetshoof kabut gmacht worden isch. I schpötere Zyte sind südlech vom Rhy di erschte Dörfer vo de Alemanne entstande, und bi Räkige isch es Greeberfäld vo yne entdekt worde. Der Name vom Doorf chunt vom althochdütsche Name "Reccingun," was ürsprüngli bedütet het "bi de Lüüte vom Recco»;" de Recco wär also s Oberhoupt vo de alemmannische Sidler a däm Oort gsi.

Wo d Eidgenosse ane 1415 der Aargau eroberet händ, isch Räkige mit der Grafschaft Bade en Gmeini Herrschaft worde. Vo 1798 bis 1803 isch do drus de Kanton Bade entstande, und sid 1803 ghört d Gmeind zum Kanton Aargau.

D Induschtry het im Dorf agfange, wo ane 1864 en Chalchfabrigg gründet worden isch. Das Wärch het bis 1989 exischtiert.

D Aalaage vo de Schwiizerischi Sodafabrik, wo hüt zum Konzärn "Solvay" ghöre, sind 1914 bi Zurzi und Räkige bout worde.

Vo 1975 bis 1995 het s z Räkige en Zimäntfabrigg ggä, wo der "Holderbank Cement und Beton" ghört het; das isch hüt d LafargeHolcim. Im ene Sytetaal im Süde vom Dorf, deils im Weschte uf em Gmeindpiet vo Tägerfäld, lyt en grosse Schteibruch, wo me früener s Chalchgschtei für d Zimäntfabrigg gwunne het. D Schteimöke sind mid emene Förderband id Fabrigg füre broocht worde, wo fascht en Kilometer wyt dur en Förderbanddunnel goot.

Seit am Joor 2002 isch uf em Areaal vom früenere Zimäntwärch en Platz zum Konteiner uf d Güeterzüg und vo der Baan uf d Laschtwäge z verlade. Das Logischtikzäntrum ghört sit 2006 de Firma "Swissterminal". Uf Räkige chöme diräkti Güeterzüg vom Hafe vo Hamburg und vo anderne grosse Törminel vo Europa.



</doc>
<doc id="63865" url="https://als.wikipedia.org/wiki?curid=63865" title="Rietheim AG">
Rietheim AG

Riete (amtlich "Rietheim") isch en Gmeind im Bezirk Zurzi vom Kanton Aargau.

Dr Gmeindbann vo Riete liit am Hochrhy und a dr Landesgränze vo der Schwiiz zu Dütschland. D Hügel im südleche Deil vom Gmeindbann ghöre zum Dafelejura. Es isch der breit Achebärg zwüschem Taal vom Hochrhy und der Aare bi Chlingnau.
S Dorf sälber isch öppe anderthalb Kilometer vom Rhy wäg, am Rand vo der Ebeni, wo i däm Gebiet wäge n ere grosse Schlaufe vom Fluss entstanden isch. Das Landstück heisst Rietefäld. 
Noch bim Schwiizer Ufer vom Rhy hed s oberhalb vom Mittlere Lauffe en Insle, wo Grien heisst. Früener isch do en zwöite, schmale Flusslauf duregange, wo spöter wäge de Uferverbauige abgschnitte und für langi Zyt nume no es Altwasser gsi isch. Jetz het der Kanton Aargau zäme mit der Pro Natura füre Fluss dä Wäg wider uftoo und i dere Gäged ss wyts Naturschutzpiet ygrichtet, wo «Chly Rhy» heisst. Das isch en Deil vom "Aueschutzpark Aargau".

D Nochbergmeinde vo Riete sind Küssaberg ännet em Rhy im Baadische und Zurzi, Chlingnau und Choblez im Aargau.

Der Name vom Dorf chunnt vo der althochdütsche Form "Hriotheim", was so viel bedütet wie "s Dorf am Ried", gmeint isch do dermit die füechti Landschaft am Rhy. Im Middelalter hed der Bann vo Riete zerscht em Chloschter Riichenau ghört und schpöter em Bischof vo Choschdez.

Sid 1415 isch s Zurzibiet en Deil vo der Grafschaft Bade vo de Äidgnosse gsi, und sid 1803 ghört s zum Kanton Aargau.

Ane 1912 het di "Schwiizerische Sodafabrik" agfange, im Bode under am Rietefäld Salz abzbaue. Füfzg Joor lang hed das aduuret.



</doc>
<doc id="63866" url="https://als.wikipedia.org/wiki?curid=63866" title="Mellikon">
Mellikon

Melike (amtlich "Mellikon") isch e Gmeind im Bezirk Zurzi vom Schwiizer Kanton Aargau.

S Dorf liit am Rand vom Dafelejura am südleche Ufer vom Rhy, uf der schmale Gländterrasse zwüschem Fluss und de Hügel obe dra. Bim Oberbärghof isch d Höchi "Güggehübuck".

Am Hang liit en grossi Schteibruch vo de Zimäntfabrigg vo Räkige. Bi Melike mündet der Tägerbach, wo vo Siglischterf und Wislike abe chunt, in Rhy.

Bi Melike isch i der Zyt vo de Röömer en Wachtdurm am Rhy gstande.



</doc>
<doc id="63869" url="https://als.wikipedia.org/wiki?curid=63869" title="Rietheim">
Rietheim

Rietheim isch de Name vo däne Ortschafte:

z Dütschland:
i de Schwiz:


</doc>
<doc id="63870" url="https://als.wikipedia.org/wiki?curid=63870" title="Günter Wagner (Dichter)">
Günter Wagner (Dichter)

Dr Günter Wagner (* 4. Juli 1929 z Vogelbach; † 7. April 2017 z Chander) isch e dytsche Buur, Schryyner un Haimetdichter gsii.

Dr Wagner isch z Vogelbach ufgwachse un dert au uf d Volksschuel gange. Z Chander isch er uf d Mittelschuel. Wäg em Chrieg isch d Schuel anne 1944 zuegmacht wore. Anne 1945 isch dr Wagner no zue dr Wehrmacht yyzoge wore un au fir e baar Monet in amerikanischi Chriegsgfangeschaft chuu.

Noch em Chrieg het er e Schryynerlehr gmacht un langi Johr bi dr Chandermer Tonwärch gschafft. Dernääbe het er no dr Hochzyt mit dr Elisabeth Kiefer uf em Buck z Marzell buuret, mer het em dert dr „Schattelochbuur“ gsait. Är het mit syre Frau drei Chinder iberchuu, zwoo Dechtere un e Suhn.

Dr Wagner isch Mitglid bi dr SPD un Vorsitzer vum SPD-Ortsverain gsii un isch fir sy Bartei im Marzäller Gmairot un im Chraisdag ghockt. Derzue isch er Mitglid in verschidene Verain gsii, unter anderem im Skiclub, im Haimetverain un im Waidverband. Zum Dail au het er au in dr Vorständ vu däne Verain mitgwirkt.

Fast in allen Vereinen der Berggemeinde war der Verstorbene aktives oder förderndes Mitglied. Besonderes Engagement widmete er dabei dem Skiclub als ambitionierter Tourenwart, dem Heimatverein als Initiator und Mitgestalter der „Nussabende“ und „Liechtgänge“ und dem Weideverband, bei dessen „50-Jährigem“ er die Festansprache hielt. Unterhaltsame Programme gestaltete er noch bis vor kurzem zusammen mit dem volkstümlichen Sänger Reiner Bauer für die Mitbewohner des Seniorenheims, in dem er seine letzte Lebenszeit verbrachte.

Z Marzäll het er langi Johr zum „Nuss-Oobe“ yyglade, wu s Neie Wyy, Buurebrot un Nuss gee het un derzu alemannischi Gedicht vordrait wore sin.

Mer chännt en iber sy Haimetgmai use vor allem dur syni zwee Gedichtbänd, wun er im Aigeverlag uusebroocht het. Anne 1986 het er unter em Titel „Ruuchi Bölle“ e Band mit alemannische Gedicht publiziert un 1990 dr Band „Einsame Wege“ mit hochdytsche Gedicht. Är het kritischi Gedicht iber d Verwieschtig vu dr Umwält un Natuur gschribe, iber s Waldstärbe un d Brobläm vu dr Buure uf em Wald. Är het syni Gedicht uf Lääsige im ganze sidbadische Ruum vordrait.

Sy Frau isch anne 1998 gstorbe. Di letschte Johr het dr Wagner im Chandermer Luise-Klaiber-Haim gläbt, wun er 2017 im Alter vu 87 Johr au gstorben isch.

Dr Markus Manfred Jung schrybt in sym Nooruef:



</doc>
<doc id="63873" url="https://als.wikipedia.org/wiki?curid=63873" title="Rümikon">
Rümikon

Rümigche (amtlich "Rümikon") isch e Gmeind im Bezirk Zurzi vom Schwiizer Kanton Aargau.

D Gmeind liit uf der lingge Syte vom Hochrhy, a der Gränze zwüsche de Schwiiz und Düütschland.

De Rhy macht bi Rümigche, wisawi vom badische Dorf Lienhem (Gmeind Hochetenge), en Kurve noch rächts. Über em Dorf het s gäge Süde en Hügelräje, wo der höchscht Punkt dervo uf em Bruch und am Belche isch. D Flechi vom Gmeindbann het nur 291 Hektaare.

Nochbergmeinde vo Rümigche sind Hohetenge im Norde, Fisibach im Oschte, Wislike im Süde und Melike im Weschte.

Uf em Bode vom hütige Rümigche sind im vierte Joorhundert zwei röömischi Wachtdürm gstande. Der Name vom Dorf chunt im Joor 1113 s erscht Mol in ere Urkund vor. Er isch vo der eltere Form "Rumaninghofun" abgleitet. Sid 1803 ghört Rümigche zum Kanton Aargau.

Vo 1975 bis 1980 isch z Rümigche en Fabrigg vo der Textilfirma Jäggli vo Winti gsi.



</doc>
<doc id="63874" url="https://als.wikipedia.org/wiki?curid=63874" title="Sabine Dahinden">
Sabine Dahinden

D Sabine Dahinden (* 14. Augschte 1968 z Altdorf) isch e Schwyzer Färnsehmoderatori.

Syter anne 1995 schafft si bim Schwyzer Färnseh, zurzyt isch si dert Moderatori un Redakteeri vu dr Sändig Schweiz aktuell.

Im Johr 1988 het d Sabine Dahinden ihri Matura Typus B am Kollegium Karl Borromäus (Kantonsschuel Üri) z Altdorf gmacht. Derno het si an dr Universitet Bärn Germanischtik studiert. Si het s Studium (dytschi Literatur- un Kulturgschicht, Franzesisch, Gschicht) 1994 mit em Sekundarlehrerpatänt abgschlosse (Master of Education). Vu 1994 bis 1995 het si as Redakteeri/Reporteri bi Radio Sunshine im Kanton Zug gschafft.

Anne 1995 het d Sabine Dahinden ihri Arbet eim Schwyzer Färnseh aagfangen as Moderatori un Redakteeri vu dr Sändig "TAF" (Tagesfernsehen). 1998 isch si as Stagiaire in d Redaktion vu "Schweiz aktuell" gwächslet, wu sie im Juni 2000 au Reporteri un Redakteeri woren isch. Syt Meerz 2001 isch si derzue au Moderatori vu dr Sändig. Im Johr 2008 het si ne churze Moderationsuusdausch mit em ORF gmacht un isch dert e baar Mol bi «Wien heute» ufdrätte.

Näbe uuzellige dagesaktuälle Liveschaltigen in dr ganze Schwyz un Reportasche het si verschideni mehstindigi Livesändige vum Schwyzer Färnseh moderiert. Syter anne 2011 het si au ne aigeni SRF-Summerserie mit Themen un Dräffen in dr Schweiz. Am 8. Mai 2016 het d Sabine Dahinden dr Prix Walo in dr Sparte Publikumsliebling gwunne. Si moderiert regelmäßig speziälli Aaless im Ufdrag vu Stiftige, schrybt Kolumnen un Rede un dritt bi Läsigen uf.

D Sabine Dahinden isch syt em Septämber 2010 ghyrote mit em Härzchirurg un Universitätsprofessor Thierry Carrel. Dervor isch si ghyrote gsii mit em Flavien Allenspach. D Dahinden un dr Carrel wohne zäme z Bärn.



</doc>
<doc id="63875" url="https://als.wikipedia.org/wiki?curid=63875" title="Full-Reuenthal">
Full-Reuenthal

Full-Röilete (amtlich "Full-Reuenthal") isch e Gmeind im Bezirk Zurzi vom Schwiizer Kanton Aargau.

Full-Röilete isch die Gmeind vom Kanton Aargau, wo am wytischte im Norde liit. De Rhy macht dört nach der Ymündig vo der Aare en wyte Boge nach Norde bis under d Stadt Waldshuet und flüsst denn gäge Südweschte wyter.

I der Ebeni am Rhy liit s Dorf Full mit der Siidlig "Jüppe". S dorf Röilete liit zwei Kilometer im Süde vo Full uf em Hügel us Chalchschtei zwüsche der Aare und Löibschtel, der Nochbergmeind vo Full-Röilete im Weschte.

Sid em 13. Joorhundert hend Full und Röilete zum "Chilchschpiil" ghört, zäme mit Lüggere, Böötschde und Löibschtel.

Der Oort Röilete isch ane 1258 s erschte Mol i der Form "Reuwintal" und Full ane 1303 oder 1308 als "Wulne" in historische Dokumänt erwäänt.

1803 isch s ehemolige Chilchschpiil im nöie Kanton Aargau als en einzigi Gmeind organisiert worde. Scho 1816 het der Grooss Root vom Aargau do drus die drü Gmeinde Böttschde, Lüggere und Oberlöibschtel gmacht. 1832 sind Full und Röilete vo Oberlöibschtel trennt worde, und 1902 isch Jüppe vo Lüggere wägggnoo und zu der Gmeind Full-Röilete too worde.

Im Zwöite Wältchrieg het d Schwiizer Armee ufem Felse bi Röilete en Feschtig bout. Dört isch jetz s "Milidäärmuseum Full".




</doc>
<doc id="63876" url="https://als.wikipedia.org/wiki?curid=63876" title="Schneisingen">
Schneisingen

Schnäisige (amtlich "Schneisingen") isch e Gmeind im Bezirk Zurzi vom Schwiizer Kanton Aargau.

D Gmeind liit ganz im Oschte vom Kanton Aargau, a der Gränze zum Kanton Züri. S Dorf sälber isch inere wyte Duele zwüsche der Egg und em Schülibärg. Es beschtoot us de Deil Hünike, Underschnäisige, Middelschnäisige und Oberschnäisige. Chly wyter im Weschte isch no der Wiiler "Wide".

Der Gmeindbann chunt im Süde an d Surb aa und goot im Norde is Waldpiet vom Bowald und bis zum Eetel.

D Nochbergmeinde vo Schnäisige sind Wislike, Siglischterf, Äredinge, Lengnau und Böbike im Aargau und s züürcherischi Niderwenige.

Der Name vom Dorf isch i der Form "Sneisanch" in ere Urkunde us em Joor 1113 s erschte Mol z läse.



</doc>
<doc id="63877" url="https://als.wikipedia.org/wiki?curid=63877" title="Wislikofen">
Wislikofen

Wislike (amtlich "Wislikofen") isch e Gmeind im Kanton Aargau i de Schwiiz.

D Gmeind bsteht us de Dörfer Wislike im Weschte un Mellstorf im Oschte. S Dorf liit öppe zwöi Kilometer südlech vo dr Gränze zu Dütschland im Taal vom Tägerbach, wo bi Melike in Rhy flüsst.

D Nachbergmeinde vo Wislike sind Rümike im Norde, Fisibach im Nordoschte, Siglischdorf im Oschte, Schnäisige im Süde, Böbike im Weschte und Melike im Nordweschte.

Der Ortsname isch ane 1107 s erschte Mol i der Form "Wizzilinghofun" erwäänt.

S Chloschter Sankt Bläsi het im 12. Joorhundert bi Wislike en Probschtei ygrichtet.



</doc>
<doc id="63878" url="https://als.wikipedia.org/wiki?curid=63878" title="Kaiserstuhl AG">
Kaiserstuhl AG

Chaiserschtuel (amtlich "Kaiserstuhl") isch en alti, chlyni Stadt mid öppe 400 Ywohner und e Gmeind im Bezirk Zurzi vom Kanton Aargau i der Schwiiz.

D Stadt Chaiserschtuel lyt am Hochrhy, und zwar am linggen Ufer, und do dermit a der Gränze vo der Schwiiz zu Dütschland. Bi Chaiserstuel goot e Brugg übere Rhy. D Stadt isch ganz z usserscht im Nordoste vom Kanton Aargau, im Egge vom Kantonsbiet, und chunt au an Kanton Züri a. Näbedra lyt uf der Ostsyte d Zürcher Gmeind Weich. Uf der Aargauer Syte isch s Stadtbiet ganz vom Areal vo der Gmeind Fisibach umggä. Ännet em Rhy lyt wisawi im Badische d Gmeind Hochetenge.

Vo allne Gmeinde vom Aargau isch Chaiserschtuel die mit der chlynschte Flechi. Yre Gmeindbann isch nume 0,32 Kwadratkilometer gross, grad so vil wie bi der Thurgauer Gmeind Gottliebe und au no bim Waadtländische Rivaz, wo au 32 Hektare hend, und die drü sind überhaupt die chlynschte Gmeinde vo de Schwiiz.

Dä chly Platz für d Stadt Chaiserschtuel isch zum grössere Deil am rächt stotzige Abhang zum Rhyufer, und obedra lyt e Bitz vo der grosse Ebeni vo der Schotterterrasse am Rand vom Rhytal. S Sidligsgebiet mit der alte Stadt und wenig Kwartier näbedra isch 14 Hektare gross.
Me het vermuetet, dass dört, wo hüt Chaiserschtuel isch, i der Zyt vo de Römer d Ortschaft "Forum Tiberii" chönt gsi sy, wo der Geograf Ptolemäus erwähnt het. Der Tiberius isch dä, wo ane 15 bis 13 vor Christus zäme mid em Drusus und zwo römische Armee vo Italie us s Gebiet vo Rätie für s römische Rych eroberet het. D Archäologe und d Historiker sy sech nonig einig, ob dä Märtort vom Tiberius "(Forum Tiberii)" bi Chaiserstuel oder doch anere andere Stell am Hochrhy z sueche wär.

Im Middelalter isch am rächte Ufer vom Rhy, der spötere Stadt grad gägenüber, d Burg Rotwasserstelz baut worde, wo au der Name "Schloss Röttele" übercho het. Dört het bis am Ändi vom 18. Joorhundert der Verwalter vo Chaiserschtuel gwoont. Es isch aznää, dass scho vo Afang a e Brugg i d Stadt übere gangen isch.

Der Name "Keiserstuol" isch s erschte Mol inere Urkunde vo 1227 z finde. Är bedütet eifach «dr Schtuel vom Kaiser» – grad wie bim Bärg mid em glyche Name ännet em Schwarzwald im Brysgau. Wie s derzue cho isch, dass dä Ort sone uffellige Name überchi het, isch nit klar.

D Stadt a däm Oort isch denn erst spöter, ane 1254, gründet worde. Der Freiherr Rudolf vo Chaiserschtuel het Ländereie em Chloschter Wettige verchauft. Der Ridder Lütold VI. vo Rägesbärg und s Chloschter Sankt Bläsi hend mit Ligeschafte i dr neue Stadt z tue gha. Me cha vermuete, dass der Rägesbärger der eigentlech Gründer vo der Stadt am Rhy gsi isch, und vilecht het är den au grad d Brugg übere Fluss lo mache. D Bauwys vo dere chlyne Stadt mid emene drüeggige Grundriss gseht grad so us wie ne Feschtig am Brüggechopf. Am Spitz obe stoot näbem ehemolige Stadttor a der Landstross der riisig Oberdurm. S alte Zäntrum vo der Pfarrei, wo Chaiserschtuel derzue ghörd het, isch bis ane 1842 bi der Pfarrchille z Hochetenge gsi.

Ane 1294 het der Bischof vo Konstanz de Rägesbärger d Stadt Chaiserschtuel abgchauft. Dä Platz isch für d Landesverwaltig vom Bistum, wo i dere Landschaft am Rhy grossi Güeter gha het, guet gsi, und so isch bi der Stadt, im Schloss Röttele, für fasch feufhundert Joor d Verwaltig vo dene bischöfleche Gebiet uf beide Syte vom Rhy gsi.

Wo d Eidgenosse ane 1415 der habsburgisch Aargau erobered hend, isch z Chaiserschtuel näbe der fürstbischöfleche Güeterverwaltig au der Sitz vom ene eidgenössische Amme hicho. S "usser Amt Chaiserschtuel" het zu der Grafschaft Bade ghört. Bim Zämeläbe vo de Amtlüt vo Konstanz und vo de Eidgenosse isch s nid immer eifach zuegange, wie me us de alte Bricht vo de Landvögt weiss.

Nach der französische Revoluzion und wo d Franzose ane 1798 d Schwiiz zu der Helvetische Republik gmacht hend, isch Chaiserschtuel zun ere chlyne Landgmeind worde, zerscht im Kanton Bade und 1803 im hütige Kanton Aargau. Der Deil vom alte Gmeindpiet uf der andere Syte vo der Brugg, ännet em Rhy, isch ane 1806 em Grossherzogtum Bade zuteilt worde. 

Am 1. Augschte 1876 hed die Schwiizerischi Nordostbaan d Ysebaanlinie, wo vo Winti uf Choblez goot, eröffnet. Denn isch der nöchst Banhof dä vo Weich-Chaisterschtuel gsi, wo äne a de Gränze im Kanton Züri glägen isch. Dä Baanhof gids sit 1995 nümm, wo ne neui Haltstell grad oben a der Stadt i Betrib cho isch. D Verwaltig vo de Gmeind wird hüt zäme mid anderne us der Region z Räkinge erlediget.

Chaiserschtuel het e so ne schöni alti Sidligslandschaft, dass es hüt zu der Sery vo de "Ortsbilder mid nazionaler Bedütig vo der Schwiiz" ghört. Vo der alte Stadtbefeschtigung stoot allerdings hüt nume no der Oberdurm, wo us em 13. Johrhundert isch und spöter zuesätzlechi Stockwärch übercho het.

D Chile vo der Heilige Katrin isch scho gly nach der Gründig vo der Stadt baut worde, au wenn die no lang zu der Pfarrei Hochetenge ghört het. Der Chiledurm isch no us em 13. Joorhundert, s Chileschiff hingäge vo 1609. I der Mitti vom 18. Joorhundert isch s im barocke Styl veränderet worde, und hundert Joor spöter isch e neugotische Altar i d Chile cho.

S Amthuus vom Guetsverwalter vo Chaiserschtuel isch es schöns spotgotischs Stadthuus.




</doc>
<doc id="63879" url="https://als.wikipedia.org/wiki?curid=63879" title="Cyprien und Daphrose Rugamba">
Cyprien und Daphrose Rugamba

De Cyprien (1935-1994) und d Daphrose Rugamba (1944-1994) sind es ruandischs Ehepaar gsi. Si sind aktiv i de Charismatische Erneuerig gsi. Si händ sich für verstossnigi Chind igsetzt und 1990 de ruandischi Ablegger vo de Gmeinschaft Emmanuel gründet. Warschindli will de Cyprien sich immer sehr für de Fride iigsetzt häd, sind sie zäme mit sächs vo irne zää Chind am zwäite Tag vom Völkermord, am 7. April 1994, umbracht worde. Im Jahr 2015 sind si vo de katholische Chile für iri heroische Tugende als "Diener vo Gott" erchlärt worde.

De Cyprien Rugamba isch 1935 z Süd-Ruanda gebore worde. Er isch is Prieschterseminar iträtte, häd dänns Studium aber nach guet zwäi Jaar abproche. Er hät dänn z Burundi und z Belgie Gschicht studiert. Zrugg z Ruanda isch er en läitende Beamte worde. Als Dichter, Musiker, Komponischt und Choreograph hät er e gwüssi Bekannthäit gha.

D Daphrose Mukasanga isch 1944 gebore und im gliche Dorf ufgwachse. Si isch Lehreri worde.

Si händ 1965 ghürate. De erschte Jaar sind schwirig gsi: D Daphrose isch fromm gsi und häd pättet, das ire Ma wider zum Glaube findi. Är hät de Glaube im Prieschterseminar verlore gha. Mitenand händs zää Chind gha. D Daphrose häd si ufzoge. Nach eme Usflug zum Häligtum vo Kibeho, wo d Jungfrau Maria es Jaar vorane erschine isch, fangt de Cyprien wider a glaube. Das git im Land zrede, wil er i Kulturchräise bekannt isch und Diräkter vom Nationale Institut für Wissenschaftlichi Forschig. D Eheproblem lösed sich und si wärded es Paar voller Liebi und Zärtlichkäit.

Vo dänn a händ si es intensivs Glaubensläbe und sind aktiv i de charismatische Erneuerig. Si hälfed Chrankne und Strassechind. Uf ere Räis uf Frankrich lärned si 1989 z Paray-le-Monial d Gemeinschaft Emmanuel käne. Wider dihäi gründet si det au e Gruppe. Wo si gstorbe sind, hät die Gruppe über hundert Mitglider gha, 2015 über tuusig.

De Cyprien hät sich gwäigeret, sich politisch z engaschiere und gsäit er segi i de Partei vom Jesus. Trotzdem hät er d Ufrüef zu Gwalt zwüschet de Hutu und de Tutsi und s Klima vom Bürgerchrieg immer wider aprangeret. Sini Proteschtlieder händ nöd allne gfale. Drum isch er uf d Todeslischte cho.

Wos immer gfärlicher worden isch, händ ne vili empfole, vo Kigali furt z ga. S Rugambas sind aber plibe und händ sich wiiterhin für di Jugendliche igsetzt. Si sind i irem Huus ermordet worde, zäme mit sächs vo zää Chind, am 7. April 1994, am Morge nach de Ermordig vom Presidänt Juvenal Habyarimana, wo de Afang vom Völkermord z Ruanda gsi isch. Si händ di ganz Nacht zäme pätted gha.

Am 2. Oktober 2015, zwäi Tag vor de Eröffnig vo de zwäite "Synode vo de Familie", hät de Erzbischof von Kigali Thaddée Ntihinyurwa de Häiligsprächigsprozäss offiziell i de Kathedrale vo Kigali eröffnet. D Chile wot demit en Biitrag läischte zum s Land ufzpoue und de Hass z überwinde. Es göchi nöd ums Martyrium, sondern um de Heroismus vo irne Tugende, hät de Vizeposchtulator François-Xavier Ngarambe gsäit.


</doc>
<doc id="63880" url="https://als.wikipedia.org/wiki?curid=63880" title="Schweiz aktuell">
Schweiz aktuell

Schweiz aktuell (vu 1981 bis ca. 1993 "DRS aktuell") isch e Nochrichtesändig vum Schwyzer Färnseh. Si wird vum Mentig bis am Frytig am sibeni zoobe uf SRF 1 uusgstrahlt. D Sändig bstoht in dr Hauptsach us Reportaschen zue Theme us allne Regionen in dr Schwyz un wird uf Schwyzerdytsch moderiert. Di friejere Sändigen uf däm Sändeblatz sin "Antenne", "Bericht vor acht" (1975–1977) un "Blickpunkt" (1977–1981) gsii.

In dr Sundersändige "Schweiz aktuell extra" wird zue bsundersch wichtige Theme brichtet, zum Byschpel no Wahlen oder Abstimmige. Doderzue wären au Interviewpartner ýyglade. Dernäbe wären als ufwändigi Spezialsändige, sognännti «Schwerpunktwochen» (2013 zum Byschpelk zue dr Jurafrog) un Reality-Sändige wie "Das Internat – Schule wie vor 50 Jahren" oder "Pfahlbauer von Pfyn" produziert.

Fascht alli Bydreg syt em 3. Jänner 2000 sin im Sändigsarchiv verfiegbar.

Aktuäll (Jänner 2017) wird d Sändig im Wächsel vu dr Sabine Dahinden Carrel, em Michael Weinmann, em Otmar Seiler un dr Katharina Locher moderiert. Redaktionslaiter isch syt em April 2016 dr Basil Honegger.



</doc>
<doc id="63881" url="https://als.wikipedia.org/wiki?curid=63881" title="FC Locarno">
FC Locarno

Dr FC Locarno isch e Schwyzer Fueßballklub vu Locarno, wu aktuäll in dr Promotion League spiilt. 

Är isch am 1. Juli 1906 vu zuegwanderete Dytschschwyzer un eme Tessiner grindet wore. Dr Klub het derno langi Johr in untere Lige gspiilt, voreb er in dr Saison 1926/27 Tessiner Maischter woren isch un in di hegscht Schwyzer Liga ufgstigen isch. Dr FC Locarno isch derno iber mehreri Johrzehnt in dr zwoo hegschte Fueßballlige blibe. Dr grescht Kluberfolg het dr Klub anne 1951 gfyyrt mit em Yyzug in s Schwyzer Cupfinal, wu mer derno geg dr FC La Chaux-de-Fonds verlore het.

In dr letschte Johrzehnt het dr Klub zmaischt in dr 1. Liga gspiilt, dr dritthegtsche Spiilklass, 1998/99 un syt 2005/06 derno aber in dr Nationalliga B bzw. dr Challenge League. In dr Saison 2013/14 isch dr FC Locarno, mit em 10. Rang am Tabällenänd, wider in di dritthegtsch Liga vu dr Schwyz, d 1. Liga Promotion, abgstige.




</doc>
<doc id="63883" url="https://als.wikipedia.org/wiki?curid=63883" title="Leibstadt">
Leibstadt

Löipschled (amtlech "Leibstadt") isch e Gmeind im Kanton Aargau i de Schwiiz. S Dorf liit am Rhii a dr Gränze zu Dütschland.

D Gmeind liit i der Ebeni am Rhiiufer und i de Hügel vom Dafelejura.

D Nachbergmeinde sind Dogere ännet em Rhy im Norde, Full-Röilete im Nordoschte, Lüggere im Oschte, Mettauertal im Südweschte und Schwatterle im Weschte.

Löipschled isch zum erschte Mal im Jahr 1240 als "Leibesteit" in ere Urkunde gnännt worde.

Im Ortsteil Bernau fint me Räschte vom Schloss Bernau.

Nördlech vom Wiiler Bernau isch s Stauwehr för s Chraftwärch Albrugg-Dogere, wo sälber chli witer am Rhii no dorab isch. Am Rhii no ufwärts stoht s Chärnchraftwärch Laibstadt.



</doc>
<doc id="63884" url="https://als.wikipedia.org/wiki?curid=63884" title="Walter Füsslin">
Walter Füsslin

Dr Walter Max Füsslin (* 25. Oktober 1897 z Laufe; 20. Augschte 1978 z Fyburg isch e dytsche Psychiater un Dialäktdichter gsii. Är isch dr zweet Bresidänt vu dr „Muettersproch“, Gesellschaft für alemannische Sprache gsii.

No dr Schuel het dr Füsslin z Fryburg, z Heidelberg un z München Medizin studiert. No dr Promotion z Fryburg iber „einen Fall von operativer Reclination der verkalkten Linse bei Amaurose (Amotio retinae) aus kosmetischen Gründen“ het ab 1923 z Züri am „Burghölzli“, z Fryburg, z Ilmenau un z Konstanz/Reichenau gschafft. Im April 1935 het er as Amtsarzt bim Gsundhaitsamt Fryburg aagfange.

In dr Zyt vum Dritte Rych isch er mitverantwortli gsii fir Zwangssterilisierige vu psychisch chranke Mänsche, wel er as Amtsarzt Zwangsyywyysige derzue unterschribe het. Au bim Mord an psychisch Chranke un an Gaischtig Behinderte („Euthanasie“) het dr Füsslin dur Zwangsyywyysige in Mordaastalte mitgwirkt.

Anne 1971 het er in dr Zytschrift „Deutsches Ärzteblatt“, wu vu dr Bundesärztekammer uusegee wird, e Stuck publiziert, wun er versuecht, sy Verhalte un des vu dr Dekter im Dritte Rych z rächtfertige. D Elena Schöfer kritisiert des Stuck in eme Artikel in dr „Zeit“ massiv. Dr Füsslin diei uf aire Syte schryben iber „die Schuld all derer, keine Helden gewesen zu sein, die Schuld der Verzagten, die sich selbst in Lebensgefahr fühlten, die nicht den Mut zum Widerstand hatten“, uf dr andere Syte diei er dr Yydruck wecke, mer heb s dodmol s Chind mit d Bad uusgläärt, „unnötige Grenzüberschreitungen begangen“, wie wänn ändli „ein ordentliches Gerichtsverfahren ..., ich meine ein deutsches, ordentliches Gericht...“ sälli mießt rehabilitiere, wu si lieber uf dr Mord „geisteskranker Schwerverbrecher“ oder „schlecht betreuter Vollidioten“, eben uf „lebensunwertes Leben im Sinne von Hoche/Binding“ bschränkt hätte. Au d Zwangsyywyysig vun eme gaischteschranke Chind in aini vu dr Mordaastalte versuecht dr Füsslin in däm Stuck z rächtfertige. Är heb scho gwisst, ass mer dr „Kollegen in den Anstalten ... die Kranken förmlich aus den Händen reißt, um sie zu vergasen“, aber s sei em jo „nichts übriggeblieben, als die Familie von der Hauptlast zu befreien“. D Mueter heb sälber drum bätte, ass es Chind ermordet wird, wel si no drei gsunde Chinder un e glähmte Mann z versorge heb: „Beim großen Angriff im November 1944 schlug eine Bombe in das Haus, als die Familie gerade den schützenden Keller betreten hatte. Bei Anwesenheit des idiotischen Kindes hätte Frau Hemscher den Luftschutzraum nicht mehr erreicht, weil sie stets die letzte war.“

Bi dr bolitische Iberbriefig noch em Zweete Wältchrieg isch er as „Mitlaifer“ yygschetzt wore un dodermit stroffrei uusgange. No aigene Aagobe anne 1947 isch er bi Chriegsänd 88 Däg „zue Uurächt“ im Gfängnis gsii. Anne 1949/1950 sei er „vom Amt ferngehalten“ wore, des seie fir en „Zurücksetzungen, die ich nur schwer zu überwinden vermochte“, gsii. Wu 1948 z Fryburg Stelle nei bsetzt wore sin, sei er „als angeblich belastet und den Franzosen nicht angenehm übergangen“ wore. 

Ab 1953 het er bim Gsundhaitsamt Löörech gschafft, 1957 isch er beferderet wore un het derno as Regierigs- un Obermedizinalrot wider bim Gsundahaitsamt Fryburg gschaft.

Är isch ghyrote gsii mit dr Magdalena Johanna Burger (1902-1992). Si hän zäme fimf Chinder ghaa.

Dr Füsslin het si arg fir s Alemannisch yygsetzt. Sälber isch er mit em Markgrefler Dialäkt ufgwachse un het au uf Markgreflerisch gschribe. Aafangs vu dr 1960er Johr het er dr Zuegang zum Dichterkrais gfunde, wu si um dr Hubert Baum bildet het. Anne 1965 isch us däm Krais d „Muettersproch“, Gesellschaft für alemannische Sprache grindet wore. Dr Füsslin isch zwai Johr speter dr zweet Bresidänt vum Verain as Noofolger vum Rolf Asal wore. Unter ihm isch d Mitgliderzytschrift „Alimannisch dunkt is guet“ grindet wore. Dr Richard Gäng het anne 1970 fir d Muettersproch-Gsellschaft e Alemannisch Lääsebuech uusegee un mer het si Miei gee, dur Veraastaltige un Lääsige bekannter z wäre. Wel dr Verain aber iberalteret gsii isch und Mitgliderzahl ab 1970 wider retuurgangen isch het s Iberlegige gee, eb mer si em „Bund Heimat- und Volksleben“ aaschließt. Im Merz 1972 isch dr Klaus Poppen zum Noofolger vum Füsslin gwehlt woren as Bresidänt. Die Iberlegige sin noch ere Mitgliderumfrog 1972 ufgee wore un unter em Poppen het s derno ab 1975 ne starken Aastig vu dr Mitgliderzahle gee.

Anne 1972 het dr Füsslin e Chronik vum Laufemer Ortsdail St. Ilge publiziert.




</doc>
<doc id="63887" url="https://als.wikipedia.org/wiki?curid=63887" title="Siglistorf">
Siglistorf

Siglischdorf (amtlich "Siglistorf") isch e Gmäind im Bezirk Zurzach vom Schwiizer Kanton Aargau.

S Dorf liit im Taal vom Tägerbach, wo vom Rütihof us em Butaal chunt, gäge Norde dur s Dorf flüsst dur d Jurahügel gäge Norde flüsst und bi Melike in Rhy mündet. Der Gmeindbann het 551 Hektaare.

Im Weschte vom Dorf isch der höch Felse vo der Hezleflue und im Nordoschte der Hügel, wo "Belche" heisst. Dört drüber goot d Landschtrooss vo Bade uf Chaiserschtuel und uf Dütschland.

D Nachbergmäinde vo Siglischderf sind Wislike, Fisibach und Schnäisige im Aargau und Oberwenige, Schliinike und Niderwenige im Kanton Züri.

Siglischdorf isch in ere Urkunde vom Joor 1113 s erschte Mol erwäänt, wo s Chloster Sank Bläsi im Schwarzwald Land i däm Taal gschänkt übercho het.

Sid 1803 ghört d Gmäind zum Kanton Aargau.



</doc>
<doc id="63889" url="https://als.wikipedia.org/wiki?curid=63889" title="Johannes Nepomuk">
Johannes Nepomuk

Der Sankt Nepomuk oder Johann Nepomuk (* um 1350 i der Stadt Pomuk in Bööme; † 20. März 1393 z Prag) isch e Prieschter vo der Katholische Chile gsi, wo im 14. Joorhundert gläbt het, und gilt für die sid em 18. Joorhundert als Häilige. Me kennt ne bsunders vo de Figure uf vilne Brugge.

Der Johann Nepomuk isch mid em Name Jan Welflin uf d Wält cho und vermuetli der Soon von ere dütsch-böömische Familie gsi. Sin Name, won er dermit spööter bekannt worden isch, chunt vo der Stadt Pomuk, wo i der Herrschaft vom Zischterzienserchloschter Pomuk gsi isch. Der Johannes het zu de Dienschtlüt vom Ärzbischof vo Prag ghört und isch ane 1380 zum Prieschter gweit worde. I der Galluschile het er als Pfarrer gwürkt und derzue a der Universität vo Prag studiert, und spöter het er no z Padua s Studium wyter gfüert und dört ane 1387 der Dokter im Chilerächt gmacht. Ane 1389 isch er Generalvikar vom Ärzbischof vo Prag worde, und den het er der Titel vom Ärzdiakon vo Saaz übercho.

Im Striit zwüschem Chünig Wenzel IV. und em Ärzbischof vo Prag isch der Johannes vo Pomuk als eine vo de wichtige Kleriker vom Ärzbischof vo de chünigliche Lüt is Gfängnis gleit und gfolteret worde, und denn hend si ne vo der Karlsbrugg z Prag id Moldau gheit; do derby isch er vertrunke.

I de verschidene Legände vom Nepomuk wärde Gschichte im Zämehang mit sim gwaltsame Tood verzellt, so sell d Moldau wäge dere brutale Taat grad vertröchnet sy. D Liich vom tötete Prieschter het me zerscht i der Häilig-Chrüüz-Chile beärdiget, und ane 1396 het se der nöi Ärzbischof im Veitsdom z Prag fyrlech nöi lo beärdige.

Scho gly het der Ärzbischof sin umproocht Generalvikar als häiligmässigi Person bezeichnet, und z Prag het me immer mee s Gedänke a dä ermordeti Prieschter pflägt. Im 15. Johrhundert sind es baar Häiligevite vom Jan Nepomuk useggä worde, und im 16. Johrhundert het sech syni Vereerig z Bööme schtarch usbreitet.

Der Prager Ärzbischof Ernst Adalbert het der Nepomuk für d Häilischprächig vorgschlage, und nach de nötige kanonische Undersuechige, wo zää Joor lang gange sind, het der Papscht Innozenz XIII. der Johann Nepomuk ane 1721 als seeligi Person erklärt, und der Papscht Benedikt XIII. het en 1729 denn zum Häilige gschproche.

Der Häilig isch z Bööme, i de andere Länder vo de Habsburger und z Italie gly seer populär worde. Er isch als Nothälfer uf Reise und bi Gfoore wägem Wasser gschetzt worde. Und so trifft me Statue mee als me cha zelle vo ihm i vilne Länder und bsunders uf de Brugge; die heisse denn mängmol grad ofiziell "Nepomuk-Brugg" wie zum Bischpiil bi der alte und der neue Brugg über d Donau z Semmerenga. Ane 1683 isch s berüemtischte vo dene Standbilder uf der Karlsbrugg z Prag ufgstellt worde.

Em Nepomuk sis Grabdänkmol im Veitsdom z Prag het der Künschtler Johann Joseph Wirth ane 1736 neu gstaltet; me het defür mee als anderhalb Donne Silber bruucht.

Em Heilige Johannes Nepomuk syn Feschttag isch der 16. Mai.



</doc>
<doc id="63890" url="https://als.wikipedia.org/wiki?curid=63890" title="Sarmenstorf">
Sarmenstorf

Saarmischtorf (amtlech "Sarmenstorf") isch e Gmeind im Bezirk Brämgarte im Schwiizer Kanton Aargau. S Dorf ligt im Freiamt.

S Dorf ligt uf eme flache Sattel zwüsche em Bünztal un em Seetal, öppe zwöi Kilometer öschtlech vom Hallwilersee, zwüsche de Hügel vom Lindeberg im Südoschte un vom Rieteberg im Nordweschte. Dür s Gmeindsgebiet fliesst Richtig Norde der Erusbach, wo bi Dottike i d Bünz mündet. D Ortsteile sind Chilewinkel, Fröschewinkel, Oberdorf un Vorstatt, wo i de letschte Jahrzehnte zämegwachse sind.

D Nachbergmeinde sind Villmärge im Norde, Büttike im Nordoschte, Uezmel im Oschte, Challere im Südoschte, Bepmel un Fahrwange sowie Meischterschwande un Seenge im Weschte.



</doc>
<doc id="63891" url="https://als.wikipedia.org/wiki?curid=63891" title="Surb">
Surb

D Surb isch en Fluss i der Schwiiz, wo dur d Kantöön Züri und Aargau und als rächte Näbefluss i d Aare flüsst.

Der Fluss isch 16 Kilometer lang. Er het sini Kwelle als chlyne Bach a der Lägere under der Hochwacht uf em Bode vo der Zürcher Gmeind Schöfflischtoorf im Bezirk Tielschtoorf.

D Surb flüüsst im Wëëntaal a de Dörfer Oberwenige und Niderwenige verby und chunt denn in Kanton Aargau. Im Surbtaal flüüsst si dur Längnau, Ändige und Tägerfäld im Bazirk Zurzi und mündet z Töttige grad oben am Schtausee vo Chlingle i d Aare.


</doc>
<doc id="63892" url="https://als.wikipedia.org/wiki?curid=63892" title="1393">
1393






</doc>
<doc id="63893" url="https://als.wikipedia.org/wiki?curid=63893" title="Heitersberg">
Heitersberg

Dr Häitersbärg isch e lange Bärgrugge im zäntrale Schwiizer Mittelland.

Er ligt im Oschte vom Aargau. Dr Bärg isch öppe 13 Kilometer lang und ligt zimli gnau i dr Nord-Süd-Richtig. Dr höchscht Platz drufobe isch uf dr Hööchi vo . Der Bärg ligt uf de Gmeindbänn vo vierzää Gmeinde.

Im Weschte ligt s Tal vo dr Rüüss, im Oschte s Limmattal un d Reppischtal. Gäge s Limetaal abe isch dr bärg vill stotziger weder gäge s Rüüsstaal. uf dr Oschtsyte het’s au meh Wald und vill Bech i de Runse. Am Bärg sind es paar Naturschutzpiet, bekant sind bsunders dr "Egelsee" un dr "Tüüfelschäller".

Ufem Häitersbärg het’s vil Wald und numen es paar grodeti Flechine, wo zum Puure bruucht wärde.

S nördliche Ändi vom Bärgrugge ligt uf em Gebiet vo dr Gmeind Bade bim Chrüzlibärg uf (). Gäge Süde hii chöme de d Baregg (), dr Oberhau (), dr Rüslerhau (), dr Sennebärg (), dr äigetlechi Häitersbärg () un schliesslech no dr Hasebärg (). Vo dämm us goot’s abe zum 551 Meter höche Mutschellepass, wo d Passhöchi uf 511 Meter ligt. Und de chunt no wyter im Süde dr Holzbirrlibärg mit em Wald "Grosshau".

Uf em Bärgrugge lige nur wenigi Wyler:

Uf en ere Gländterrasse über em Rüüsstal ligge d Dörfer Oberrohrdorf, Remetschwil un Bellike.

Über die ganzi Hööchi git’s vier Stroosse, wemme d Näbewääg un d Waldwääg nit miträchnet.

Under em Bärg dure het’s zwöi Tunäll:

Über die ganzi Lengi vom Häitersbärg goot e schööne Wanderwääg: me gseht an es paar Plätz wyt über s Land yne.



</doc>
<doc id="63895" url="https://als.wikipedia.org/wiki?curid=63895" title="Jacob Balde">
Jacob Balde

Der Johann Jacob Balde (uf französisch: Jacques Baldé) (* 3. Jänner 1604 z Anze im Elsass; † 9. August 1668 z Neuburg) isch en Jesuit und Dichder i der neulatynische Sprooch gsi.

Der Vater vom Balde isch Sekretäär vo der Regierig vo Vordereschtriich gsi. Er het sin Soon a der Schuel vo de Jesuite z Anze im Elsass lo usbilde. Wo d Kämpf vom Drissgjöörige Chrieg s Elsass hend afo bedrohe, isch der Johann Jacob Balde a d Universität vo Ingolstadt im Herzogtum Bayern go wyter schtudiere. Ane 1624 isch er em Orde vo de Jesuite byträte und het denn als Lehrer am Wilhelmgymnasium z Münche Schuel ggä. Scho gly het er agfange Gedicht z schrybe und öffentlech vorzträge. Won er ane 1628 als Profässer für Retorik uf Innsbruck cho isch, het er au dört mid syne Vortreeg Erfolg gha. Ane 1633 het der Weibischof Resch vo Eichstett ihn zum Prieschter gweit.

Derno het der Balde abwächsligswys z Münche und z Ingolstadt Schuel ggä und er isch für sini retorischi Begabig grüemt worde. Der Kuurfürscht Albrecht VI. het ihn als Lehrer für sin Soon Maximilian zu sich gruefe. Sid em Joor 1638 isch der Balde Hofbrediger vom Kuurfürscht Maximilian gsi. Am fürschtleche Hof het men ijm der Uftrag ggä, d Gschicht vom Herzogtum Bayern ufzschrybe; wo d Famlie vom Kuurfürscht aber immer me het afo id Redakzion vo däm Wärch dryrede, het der Balde das Projäkt ufggä. Derno het er sech syne lyrische Arbete gwidmet, wo zäntume nes begeischterets Publikum gfunde hend. Er het au wyter dichtet, won er ane 1650 uf Landshuet im Süde vo Bayern versetzt worden isch, und au schpöter, won er z Ambärg i der Oberfpalz gläbt het. Uf der Reis ane 1654 vo Amberg i d Residänzstadt Neuburg a dr Donau hend ihn underwägs d Rootsherre vo Nürnbärg als der berüemtischti läbigi Dichder vo Bayern fyrlech begrüesst. Uf Neuburg isch er als Prediger an fürschtleche Hoof gange, und gly isch er au Biichtvatter vom Pfalzgraf Philipp Wilhelm worde. Won er ane 1668 am Hof vo Neuburg gstorben isch, hed me ne dört i der barocke Hofchile begrabe.

De Sigmund von Birken het de Dichder und Redner Balde als "de nöi Horaz" bezeichnet. I der Ruumeshalle z Münche stoot en Büste vom berüemte Maa us em Elsass, und i der Stadt Münche het nach iim der Baldeplatz sin Name.

Mid vilne Gedicht het der Johann Jacob Balde beschribe, wi ihm siny Heimet, s Elsass, tüeg fääle und wien er s beduuri, ass er het müesse id Frömdi go.





</doc>
<doc id="63911" url="https://als.wikipedia.org/wiki?curid=63911" title="Gerald Ford">
Gerald Ford

Dr Gerald Rudolph Ford Jr. (* 14. Juli 1913 z Omaha, Nebraska; † 26. Dezämber 2006 z Rancho Mirage, Kalifornie; gebore as "Leslie Lynch King, Jr." nach Adoption ombenannt) isch en US-amerikanische Politiker un vo 1974 bis 1977 dr 38. Bräsident vu de Vereinigte Staate vu Amerika gsi.

Er isch Mitglied vo dr Republikanische Bardei worde un 1965 Fraktionsvorsitzender (Minory Leader) vu syner Bardei im Representantehuus, wo er vo 1949 bis 1973 aaghört hed.

Nach em Rücktritt vom Vizepräsident Spiro Agnew am 10. Oktober 1973 hed dr Bräsident Richard Nixon dr Ford zum nöie Vizebräsidente nominiierd. Dr US-Senat hed am 27. Novämber zuegstumme, s Representantehuus vo dr Vereinigti Schtaate am 6. Dezämber. Im Auguscht 1974 isch dr Bräsident Nixon sälber wäge dr Watergate-Affäre zruggdrätte. Dr Ford isch uf e bsunderi Aart und Wys Bräsident worde: Er isch dr einzig, wo weder as Bräsidentsschaftskandidat no as Vizebräsidentsschaftskandidat dür ds Wahlmännerkollegium gwäält worde isch. D Präsidentschaftswahl im Novämber 1976 hed er in enere knappe Entscheidig gägä de Demokrat Jimmy Carter verlore. Em Fords sy Präsidentschaft het am 20. Jänner 1977 gändet. Met 93 Johr un füüf Monat hed dr Ford ds bislang hechscht Alter vo allne US-Bräsidente erreicht. Syni Amtsziit vo 895 Dag isch degäge di chürzischt vo allne US-Bräsidente, wo nid im Amt verstorbe sind.


</doc>
<doc id="63915" url="https://als.wikipedia.org/wiki?curid=63915" title="Ueli Steck">
Ueli Steck

Dr Ueli Steck (* 4. Oktober 1976 z Langnou, † 30. April 2017 am Nuptse, Nepal) isch e Schwyzer Extrembäärgstyyger gsii. Är het as ain vu dr wältbeschte Solochläterer gulte, mer het en vor allem gchänt fir syni seli schnälle hochalpine Tuure. Scho mit achtzehni isch er dur d Eiger-Nordwand gstige. Dr glehrt Zimmermann het mit syre Frau zletscht z Ringgenbäärg bi Inderlache gläbt. Am 30. April 2017 isch er bi me Bäärguufall am Nuptse bim Mount Everest um s Lääbe chuu.






</doc>
<doc id="63916" url="https://als.wikipedia.org/wiki?curid=63916" title="Rhein-Rhone-Kanal">
Rhein-Rhone-Kanal

Dr Rhy-Roone-Kanaal isch e Kanaal z Frankrych für d Schiff, wo zwüschem Rhy und de Soone dur s Elsass und d Freigrafschaft (uf franzöösisch: "Franche-Comté") fahre. Dr Kanaal isch i dr Zyt vo 1784 bis 1833 hauptsächlech under dr Leitig vom Ingeniör Joseph Liard (1747–1832) bout worde. Vo Weschte bis uf Milhuuse isch er ane 1830 fertig gsi, und vom Rhy bis zu dr Roone isch dr Wääg uf em Wasser sid 1832 offe.

Dr offiziell Name vom Kanaal heisst uf Französisch, andersch als im Dütsche, "Canal du Rhône au Rhin". Dä künschtlech Wasserwäg isch dozmol stückwys vo Südweschte här, vom middlere Frankrych und em Yzugsgebiet vo dr Roone is Rhytaal übere, bout worde, und d Vermässer hend denn au d Lengi vo Weschte gäge Oschte abgsteckt.
Dr Kanaal isch hüt 237 Kilometer lang und goot us em Taal vo der Soone über dä nidrig und breit Saddel zwüschem Jura und de Vogese, wo der Name "Burgundische Pfort" het und won e kontinäntali Wasserscheidi druff lyt, bis is Piet vom Oberrhy bi Milhuuse und Chems übere. Är lyt uf der Südweschtsyte i vier französische Verwaltigsgebiet: de Departemänt Côte-d’Or, Jura, Doubs und Territoire de Belfort, und im Nordoschte im Departemänt Haut-Rhin.

Ufem ganze Wääg vom Rhy bis a d Soone het der Kanaal zämegrächnet e Höheunderschiid vo 280 Meter; 170 Meter sind s uf der Weschtsyte vo dr Soone bis uf d Wasserscheidi und zu dr Scheitelhaltig, wo uf 354 Meter lyt und föifehalb Kilometer läng isch. Uf dere Syte sind zwöi Dunäll und 75 Schlüüse. 110 Meter isch d Stygig uf der Syte vom Rhy, und do bruucht’s 40 Schlüüse. Die sind für zwo Sache nötig: die einte glyche für d Schiff s Gfäll zwüsche de Staustuefen us, und die andere sind Sperrbouwärch (uf französisch: "écluse de garde"), wo me drmit bi höchem Wasser i de Flüss d Kanaalabschnitt und d Dunäll undedra tuet pschlüsse.

Zum en Vercheerswäg vom Middelmeer dur s Taal vo der Roone zu de Induschtrylandschafte am Niderrhy und a der Nordsee ufztue und au zum neui Wasserchraftwärch yzrichte, sind die grosse Flüss sälber au als Schiffkanääl usbout worde. Das het me a der Roone, der Soone (französisch: "Saône") und em Rhy so gmacht. Em Rhy noo fahre d Fracht- und d Passagierschiff vo Saint-Louis bi Basel bis uf Briisach im Sytekanaal vom Rhy (französisch: "Grand Canal d Alsace").

Hüt het der Rhy-Roone-Kanaal für d Wirtschaft no uf em Abschnidd vom Rhysytekanaal uf Milhuuse en grösseri Bedütig als Vercheerswääg. Grossi Laschtschiff fahre vo de beide Schleuse bi Chems und Niffer bis zum Hafe vo Milhuuse. Uf de übrige Strekene isch stellewys nume no wenig Fuervercheer möglech und dure ganz Kanaal cha me überhaupt högschtens mit Schiff vo dr Kategory "Freycenet-Péniche" fahre. Das isch di chlinschti Gruppe vo de Binneschiff, wo grad no i d Schlüüse und dur die änge Stelle vom Kanaal passe.

Middlerwyl mache jetz vor allem Sport- und Freizytboot d Reis ufem Wasser dur die schöni Kultuurlandschaft im Südoschte vo Frankrych. Em Kanaal no goot für d Welo en internazionali Route mid der Numere 6 vom Wägnetz EuroVelo.

Im Elsass het der Kanaal zerscht wyt im Norde am Rhy bi Stroßburg ufghört. Vo Milhuuse und Illze us isch er ganz grad dure Hardtwald zu der Feschtig Neu-Brysach gange und vo dört wyter uf Colmer und denn uf Stroßburg. Bim Hafe vo Illze isch am Afang no der Sytekanaal vo Milhuuse gäge Südweschte bis uf Saint Louis abzweigt, der alt "Hüninge-Kanaal". Wo der Sytekanaal vom Rhy im 20. Joorhundert für d Schiff es besseri Strooss brocht het, isch der Kanaal vo Illze uf Neu-Brysech abe und au der Zweigkanaal vo Chems uf Hünige abgschnitte worde. Drfür het me dr Kanaldeil vo Chems-Niffer zum Milhuuser Hafe bi Illze für grossi Rhyschiff usbout.

Ane 2013 het dr französische Staat mit dr Region Elsass und der staatliche Kanaalverwaltig "Voies Navigables de France VNF" s Projäkt publiziert, dr alt Kanaal sell bi Aarze wider so zwäggmacht wärde, ass me mit de Schiff wider durecha.

Wil me uf Dütsch däm Wasserwäg also ebe, umgcheert als bim französische Name, "Rhy-Roone-Kanaal" seit, isch do jetz dä alt Vercheerswääg vo der Oschtsyte här beschribe, also vom Rhy aa. Eigentlech isch s nume der Wasserwäg bis a d Soone übere, ohni der Abschnitt no wyter uf dr Soone, wo öppe drühundert Kilometer wyter unde i d Roone mündet.

Vom Sytekanaal vom Rhy zwygt zwüsche de elsässische Gmeinde Chems und Niffer der Rhy-Roone-Kanaal ab. Är foot dört mit ere doplete Schlüüse a. Bi der alte Schlüüse stoot en modärne Kontrolldurm mit emene Stüürhuus vom Schwiizer Architekt Le Corbusier. Für die grösseri Rhyschiff isch drnäbe ane 1995 e zwöiti Schlüüse mit eme schöne nöie Kontrollhuus bout worde. Vo Chems us goot der Kanaal zerscht nach Nordweschte, under der Brugg vo der Strooss vo Habse uf Landai dure, bim Schloss Homburg verby und denn gäge Weschte dure gross Hardtwald und am Fabrigggländ vo de Peugeot-Citrôen verby. Im Wald chöme d Brugg vo der Strooss vo Rixe uf Otmersche, die vo der Autobahn A35 / E 25 und z Rixe d Brugg vo dr Ysebaan, wo vo Milhuuse zu dr Verzweigig vo de Linie z Banzene goot, übere Kanaal.

Bim Gwärbgebiet vo Illze, also dört wo früener der Kanaal durs s Elsass z’duruf vo Stroßburg acho isch, lyt der Hafe vo Milhuuse, wo d Adrässe "Rotterdamstrooss" het. Dört het’s zwo Brugge übere Kanaal. Der Hafe "Milhuuse-Rhy" isch der drittgröscht Binnehafe vo Frankrych, und do derzue ghöre drü Hafeplätz, emol s Hafeareaal "Ile Napoleon" z Milhuuse sälber mit 9 Stade zum d Schiff amache, den der Hafe vo Otmersche mit 15 Alegestelle und dä vo Hünige mit sächs Plätz. Zu de Häfe ghöre zwei Konteinertörminal und alli drü Häfe sind mit em Ysebaannetz und mit de Autobaane verbunde.

Bim Hafe z Illze macht der Wasserwääg en Rank gäge linggs, also uf Südweschte, und goot schnuergrad föif Kilometer wyt zum Stadtchärn vo Milhuuse und dört zwüschem Stadtzäntrum und em Baanhof dure. A dere Stell, wo di alti Baselstrooss vo Milhuusa an Kanaal chunt, sind wider zwoo Schlüüse. Im ganze chame uf em Stadtpiet mit 11 Brugge übere Kanaal goo. Die vier lange Uferstroosse uf beide Syte vom Kanaal z Milhüüsa sind der Almastade, der Algierstade, der Islystade und der Oranstade. Die Näme verwyse uf historischi Hindergründ. Si chöme us em 19. Johrhundert und erinnere a die militärischi Ussepolitik vo Frankrych vo dozmol. Bi der Eroberig vo Algeerie hend d Franzose d Stadt Algier ane 1830 ignoo und d Stadt Oran im 1831i. Bi der Ortschaft Isly im Weschtalgerische hends 1844 en Schlacht gäge Marokko gunne. Und "Alma" isch der neu französisch Name, wo die algerischi Stadt "Boudouaou" übercho het, wo die allierte Truppe im Chrieg vo der Krim ane 1854 am Fluss Alma uf der Krimhalbinsle über d Russe de Siig drvotreit hend.

Bim Baanhof vo Milhuuse heisst der Uferwääg wäge der nöiere Gschicht es Stück wyt neuerdings "General Leclerc-Strooss", und grad vor em Baanhof het d Stadt der Kanaal uf eme Abschnitt zuetekt und druff der "General de Gaulle-Platz" gmacht. S Stadtpiet vo Milhuuse goot vo dört a no bis oben a d Schlüüse südlech vom Giessereiquartier a der Seilerstrooss ("rue des cordiers"). Bi der ehemolige Giesserei vom André Koechlin isch näbem Kanaal i der erschte Helfti vom 19. Johrhundert es eigets Hafebeki für d Fabrigg gsi.

Vo Milhuuse a obsi lyt der Kanal zerscht grad näbem Fluss Ell, und in däm sym Taal het er wägem Höhenunderschiid es baar Schlüüse übercho. Bi Zìlsa laufe der Kanaal und der Fluss es Stück wyt im glyche Kanalbett. Vo Illfert a goot der Kanaal vom Ell wägg und im Sundgau wyter dr Larg noo, wo en Näbefluss vom Ell isch. Denn chunt er uf Hagebach und Dammerkilch ufe, won er bim Stade vo Wolferschdorf uf ere Kanaalbrugg mit föif Böge über de Fluss Larg goot; die sälteni Brugg isch ane 1835 bout worde.

Oben a Ratzwiller bruucht der Kanaal en ganzi Kaskade vo Schlüüse, so steil isch s Gländ dört uf Alt-Minschtraal ufe. Es isch e ganzi Schlüüseschtäge mit 12 Becki bis uf Grüene-Lüütre. Dört isch ufem Saddel vo Grüene die kontinentali Wasserscheidi zwüsche de Yzugsgebiet vom Rhy und vo der Roone. D Ysebaan vo Milhuuse uf Belfort überkweert bi Grüene dr Kanaal näbe dr oberschte Schlüüse vo dr Oschtsyte. D Scheitelhaltig, der högscht Abschnitt vom Kanal, lyt uf der Höchi vo 345 Meter über em Meer. I dä oberschti Kanaaldeil bi Alt-Minschtraal und Jung-Minschtraal chunt s Wasser vo de chlyne Bech vo der Umgäbig zäme zum die Strecki und d Schlüüse uf beide Syte immer wider gnueg chönne z fülle. Wo me dr Kanal bout het, isch s Netz vo de Gwässer bi Minschtraal mit de Bech "Suarcine, le Reppe" und "Saint Nicolas" starch veränderet worde. Die erschte beide Bech sind ganz zum Kanaal umgleitet worde. Grad näbem Kanal und zwüsche de Dörfer Alt- und Jung-Minschtraal sind grossi Weier, wo s Wasser samle und au für trocheni Zyte gnueg gross sind zum dr Wasserstand im Kanal z reguliere. Es git do näben enand s alte Kanalbett und dr nöi Kanal. D Usglychsbecki, d Ried und d Auewälder vo Minschtraal sind gueti Biotoop für d Wasservögel und anderi Dier worde; si zelle zu de wärtvolle füechte Gebiet vom Oberelsass.

Im Verglych do derzue säge d Biolooge, dr Kanal sälber sig als Läbensrumm nid bsunders intressant und er heig sogar e schädlechi Würkig uf d Natur, wil er en grossi Bariere kwer dur s Land bildet. Und dr Wasserwääg hilft sogar de unerwünschte ygwanderete Fisch wie öpe dr Schwarzmuulgrundle, wo us em Schwarze Meer cho isch, sech vom Rhy uus wyter uszbreite. D Kanalabschnidd im Elsass sind deils scho ganz versüücht vo dene Dier.

Der Kanaal goot vo dr Ebeni vo Minschtraal über d Gränze vom Departmänt "Haut-Rhin" is Departemänt Territoire de Belfort und zerscht is Gebiet vo dr Nochbergmeind Burg-Münschterol. Denn chunt er dur vili Schlüüse über s Land abe und bi Bourogne under dr Autobaan und dr Baanlinie vo Belfort in Kanton Jura dure.

Zwüsche Bourogne und Morvillars chunt dr Kanaal vo rächts i d Allaine, dr Jurafluss, wo us em Elsgau im Kanton Jura abeflüsst. A dr glyche Stell mündet au dr Sytebach "Bourbeuse" id Allaine und spyst dr Kanaal. Bi Morvillars isch a dr Allaine sid em 18. Joorhundert s Ysewärch vo dr VMS, eme füerende Produzänt vo Fischerhöögge, und im Gwärbgebiet zwüsche dr Allaine und em Rhy-Rhone-Kanaal sind verschideni Fabrigge mit Stade für Frachtschiff am Kanaalufer.

Es Stück wyt lyt dr Kanaal jetz uf dr Gränze vom Gebiet vo Belfort zum Departemänt Doubs. Denn verloot er dr Fluss wider, wo jetzt, im Departemänt Doubs, dr Name änderet und "Allan" heisst, und lauft zum Induschtrygebiet vo Étupes.

Südlech vom Dorf Allenjoie isch d Abzweigig vom Rhy-Rhone-Kanaal in alt "Mömpelgard-Hochsoone-Kanaal", wo Frankrych ane 1882 het afo boue und denn aber gar nie ganz fertig gmacht het; bi Ronchamp hepme d Arbete aproche. Der Sytekanaal het wenigschtens d Stadt Belfort mit em Hauptkanaal verbunde und isch denn ane 2013 aber vo dr VNF stillgleit worde. Er dient nume no derzue, em grosse Kanaal Wasser zuezleite.

Bi der Stadt Sochaux, eme Vorort vo Mömpelgard, mündet d "Savoureuse" in Fluss "Allan". I de 1980er Joore het dr Staat wäge dr Erwyterig vo de Peugeot-Fabrigge dä Fluss umgleitet und a dere Stell mit em Kanaal zämegleit, wo denn au grad erwyteret worden isch und en nöji Kanaalbrugg übere Fluss "Allan" übercho het.

Underhalb vo dr Fabrigg und zwüsche dr grosse Brugg vo dr Autobaan A 36 und dr Ysebaanbrugg vo dr Baanstrecki, wo vo Mömpelgard uf Dole goot, zwygt dr Kanaal wider vom Fluss ab und chunt zum grosse Mömpelgarder Stade a dr "Rue du port", wo Platz für drissg Schiff het. Wyters goot er bi Voujeaucourt mit Hilf vo zwene Schlüüse und eme Stauweer, wo derby au no e Müli isch, kweer dure Fluss Doubs, wo us em schwiizerische Kanton Jura oben abe chunt. Dr Uferwääg het e Brugg übere Doubs. Derno goot dr Kanaal lang em Doubs sym lingge Ufer noo. Zimli wyt isch dört näbedra no der alt Linpfad oder Reckwäg ("chemin de halage") i guetem Zuestand. Wo me früener druf d Schiff zoge het, isch jetz en schöne Welowäg.

Vo L’Isle-sur-le-Doubs a isch der Kanaal uf eme lange Abschnitt deilwys wider mid em Flussbett vom Doubs zämegleit und nume uf churze Strekene jewyls im ene eigete Kanalbett zum d Schlaufe vom Fluss abzschnyde und zum s Gfäll mit Schlüüse uszglyche. A däne Stelle isch denn im Fluss jewyls es Stauweer, wo macht ass im Kanaal s Wasser gnueg töif isch. Das goot aber nid immer. Es chunt ab und zu vor, ass dr Doubs weniger Wasser us em Jura abebringt als für d Schiff nötig wäär.

Im glyche Taal lyt d Ysebaanlinie vo Mömpelgard über Baume-les-Dames uf Bisanz (französisch "Besançon"), und d Baan isch deils grad näb em Kanaal bout und goot es baar Mol übere Doubs und au übere Kanaal drüber.

Bi Besançon het der Kanaal zwöi Fahrwääg: dr elter goot dr grosse Kurve vom Doubs um d Halbinsle noo und dr zwöit goot dur nes Kanaldunäll under der Zitadälle dure. Scho i de erschte Plään vom Kanaal het me en underirdischi Passasche dure Felse vorgschlage, das het aber s Militäär wäge dr Sicherheit vo dr Feschtig denn nid zuegloo und so isch zerscht die eifacheri Lösig em Flussufer noo usgfüert worde. S Dunäll isch erscht öppe füfzg Joor spööter entstande. Es isch 394 Meter lang und het näben em Wasserwääg au e breite Wääg für Fuessgänger und für d Welo. Mit däm grade Kanaalabschnitt dure Chalchfelse het me dr gross Boge vom Fluss um d Altstadt ume abgschnitte und dr Kanaal um öppe drü Kilometer verchürzt. Im Juli 1887 het d Boufirma vom Jacques Troglia vo Lausanne agfange mit de Sprängarbete im Bärg. Im Merze ane 1881 isch dr Durchschtiich gsi, und wil d Ussesyte vom Felse schlächt sind, het me d Portaal müesse mit Muurwärch verchleide. Am 30. April 1882 isch s Dunäll ygweit worde.

Wägem Gfell vo dr Flussstrecki um d Stadt ume isch s Wasser uf dr Weschtsyte so wyt unde, ass dört am Ändi vom Dunäll im Kwartier Tarragnoz grad no e dopleti Schlüsse mit eme Stauweer im Fluss het müesse gmacht wärde; näbem Doubs isch d "écluse no 51 de Tarragnoz", won als Boudänkmol klassifiziert isch. Si het e Fallhöchi vo 1,9 Meter und isch scho vo 1827 bis 1832 vom Boumeischter Etienne Boussard vo Froidefontaine bout worden, also i dr Bouzyt vom Kanaal um d Halbinsle umme. Wäge de grössere Schiff und em Dunäll isch d Schlüüse vo 1878 bis 1882 verlengeret worde, und drnäbe isch grad vor em Dunäll drzue d Schlüüse 51 bout worde. Die het d Fallhöchi vo 2,1 Meter. Wil dr Platz knapp isch, lyt d Schlüüse zum gröschte Deil scho underem Bärg im Dunäll, was bi so Aalage suscht ganz sälte dr Fall isch. D Schlüüse 51 het ane 1964 dr elektrisch Atriib übercho und wird sid 1992 automatisch gstüüret.

Me cha mid de Schiff no immer em Doubs noo im grosse Boge um d Stadt ume fahre. Uf dr Nordsyte chunt men am linggen Ufer wider in en Kanaalabschnidd, wo nomol e Schlüüse und dr Stade für privati Boot het. Näbedra isch s Bürohuus vo dr Kanaalverwaltig, dr VNF.

Bi Montferrand-le-Château und Thoraise muess der Kanaal im ene zwöite Kanaaldunäll, wo 185 Meter läng isch, under emene Bärgvorsprung dure, wo druff s Dorf Thoraise lyt. Das Dunäll isch 1810 bout worde, und dr schmal Fuesswäg isch au für d Welofahrer offe. Über em Oschtportal isch e Statue vo dr Maria vo Lourdes ufgstellt. Ane 2008 het me s renoviert, und denn isch bi de beide Portal als künschtlerische Schmuck je en Wasserfall und im Dunäll innen e Liechtinstallazion ygrichtet worde. Das isch es Wärch vom dänische Künschtler Jeppe Hein und vom Architekt Olivier Vadrot vo dr Kunschthochschuel vo Besançon, es heisst "Canal de Monsieur" und erinneret as erschte Kanalprojekt i dere Region im 18. Joorhundert.

Bi Fraisans chunt der Kanaal is Departemänt Jura, vo Rochefort-sur-Nenon us goot er über s Land diräkt zu dr Stadt Dole, won er en Hafe am "Quai Pasteur" und e Sytekanaal bim alte Spital het. D Bouwärch am Stadtkanaal vo Dole ghöre zu de eltischte vom ganze Wasserwääg und chöme deils no us der Afangszyt vom Projäkt im 18. Joorhundert. Dr alt Kanaal "Charles quint" verbindet dr Stade oben a dr Stadt mit em Doubs. Vom Staden us chunt me mit ere Schlüüse im Südweschte wider in Doubs abe.

Unden a dr Stadt Dole verloot dr Kanaal der kurverych Louf vom Doubs grad wider und goot am Flugplatz vo Dole, em Induschtryareaal mit de Chemyfabrigge vo dr Solvay bi Tavaux und am Fabriggstade verby gäge Weschte wyter. D Solvay het do sid 1928 es Wärch, wo mit Salz us de nooche Saline vo Arc-et-Senans und Salins-les-Bains chemischi Produkt macht. Am Kanaal ligge grossi Depotflechine für d Schtoff, wo d Fabrigg bruucht.

Dr Rhy-Rhone-Kanaal chunt zletscht is Departemänt Côte-d’Or übere und isch noch eme churze Wääg a dr Soone. Bim Dörfli Sankt Sümforian isch er mit drü Schlüüse, wo zu Fluss abe schtyge, fertig. Näbe dr Schlüüse 73 stoot e Wassermüli, wo bis vor churzem mit Wasser vom Kanaal aatribe worden isch. Vor em Dorf lauft en Bach mit ere Rööre under em Kanaal dure. Am Dorfrand het’s am Kanaal en chlyne Stade für privati Schiff und mit ere Wärchstatt, und grad näbedra isch d Schlüüse 74. Am Ufer vo dr Soone isch no d Schlüüse mit dr Numere 75, wo drby sid 2008 es grosses, sächs Meter hööchs Kunschtwärch mit ere Uussichtskabyne stoot, wo dr Künschtler Didier Fiuza Faustino gmacht het. Das uffellige Bouwärch zeigt dr Ygang vo dr Soone us in Kanaal aa.. Sankt Sümforian lyt 175 Meter höch überem Meer.




</doc>
<doc id="63918" url="https://als.wikipedia.org/wiki?curid=63918" title="André Koechlin &amp; Cie.">
André Koechlin &amp; Cie.

S Undernäme André Koechlin et Compagnie isch am 25. Juli 1826 z Milhuuse im Elsass gründet worde und het dört e Fabrigg für mechanischi Konschtrukzione mit ere Giesserei ygrichtet.

Nach dere erschte industrielle Ysegiesserei het im 20. Johrhundert s ganze Quartier zwüschem Rhy-Rhone-Kanaal, em Ell-Kanaal und der Altstadt vo Milhuuse der Name "Fonderie" ("D Giesserei") übercho. Das isch hüt eine vo de grosse Stadtteil vo Milhuusa.

D Giessereistrooss und d Giessereibrugg erinnere a d Induschtriigschicht vo däm Gebiet.

Sid em 18. Johrhundert isch d Textilindustrii im Elsass und bsunders z Milhuuse ufcho, wo es grosses Indudstriizäntrum am Oberrhy gsi isch. Es het Stoffdruckereie, Spinnerei und Weebereie ggä, wie zum Bischpiil d Dollfus-Mieg. Die Fabrigge hend vil Wärchzüg und Usrüschtigsmaterial bruucht, und zwar au spezielli Maschine, wo men am Afang vo Ängland importiert het.

Der Gschäftsmaa André Koechlin (1789–1875) vo Milhuusa, wo vo ane 1830 bis 1843 au Bürgermeischter i dere Stadt worden isch, het zerscht als Diräkter vom Betriib Dollfus-Mieg et Compagnie gschaffet. Das isch i der Zyt vo ane 1814 bis 1820 gsi. Ane 1825 het er es Gländ ufem Fäld südlech vo der Stadt Milhüüsa, vor em Spiegeltoor usse, gchauft, zum en eigeti Maschiinefabrigg z boue. Er hett der Plan gha, für d Textilinduschtrii bi Milhuusa die nötige Maschine und anderi Wärchstuk us Metall z produziere.

S Fabriggareal het er ausgwäält uf emene Platz i der Nöchi vom Rhii-Roone-Kanaal, wo i dere Zyt grad im Bou gsi isch und s Elsass mid em Burgund und mit Paris verbunde het. I der Wärbevignette ufem Papiir vom Koechlin sinere Firma gseet me sogar es eigets Haafebeki am Kanaal näbem Metallwärch und dört drin es Dampfschiff; das het selle zeige, ass em Koechlin di sällmol modärnschti Technigg wichtig gsi isch und er sich für ne leistigsfähigi Transportlogistik interessiert het, was grad für di jungi Schwärinduschtrie im 19. Johrhundert immer wie bedütender worden isch. Ufem Stadtplan vo Milhuusa vom Johr 1830 isch tatsächlech dä privaat Fabrikhafe näbem Rhy-Rhone-Kanaal yzeichnet, die jüngere Plään vo der Stadt zeige de Kanaal denn aber scho 20 Johr schpöter oni de Hafe, wo jetz wäge der Ysebaan grad bim Koechlin-Wärch zue für d Fabrigg nümm bruucht worden isch.

Mid der technische Hilf von ere änglische Firma, wo Wäbmaschine konschtruiirt het, isch em Koechlin sys Mekanik-Atelier ygrichtet worde. Im Mai 1828 het der Betriib dört drin agfange, und scho ane 1829 het der Koechlin im ene grosse Projäkt di ganze Maschine für d Textilfabrigg "Boucart Père & Fils" gliferet, wo denn au grad bi Milhuuse gründet worden isch.

Für divärsi Wirtschaftszweig und s Bouwääse het d Schwärinduschtrii i dere Zyt immer meh Sache chönne härstelle. Au d Metall- und Konschtrukzionsfabrigg Koechlin het näbe de Tegschtilmaschine scho gly au Turbiine für Wasserchraftwärch und anderi Waare us Metall gfertiget. Und wo di Induschtrielle vo Milhuuse noch em Vorbild vo Ängland und anderne Gebiet vo Frankriich au für iry Stadt und für s Elsass uf das neue Vercheersmiddel vo der Ysebaan hend afo warte, isch de Koechlin mit sim Betriib zum Glück grad parat gsi zum s Baanmaterial z liefere. So isch d Ysebaanschparte für d Giesserei eini vo de wichtige Abteilige worde, und d Hauptlinie vo der Elsässer Baan isch derzue ane au grad bi de Fabrigggebäu dure gange.

Vom Ingenieur Nicolas Cadiat (1805–1856), wo als Leiter vo der Abteilig für Dampfmaschiine bim André Koechlin gschaffet het, isch ane 1835 d Idee cho, zerscht Gleis zwüsche de Induschtriistedt Milhuuse und Thann z legge. Für de Färnvercheer het me so au d Fabrigge vo Thann an neu Rhy-Roone-Kanaal chönne abinde. Der Baanhof vo Milhuusa isch uf der Südsyte vom Hafegländ am Kanaal häre cho, und bim Koechlin-Wärch het en Brugg übere Kanaal gfüert, wo au scho für di schpöteri Baanlinie uf Strassburg dänkt gsi isch.

Der Koechlin het mid synere Fabrigg vo de erschte Dampflokine, wo d Baangselschaft vo Ängland mit Schiff het lo is Elsass bringe, grad Kopiie gmacht und eso d Dampftechnik glehrt könne. Zwei Lokine, d "Napoléon" und d "Mulhouse", und au d Wääge het d Giesserei sälber konschtruiert für d Baan uf Thann.

Es isch der Nicolas Koechlin (1781–1852) gsi, der Vetter vom André Koechlin, wo d "Compagnie du chemin de fer de Mulhouse à Thann" gründet het. Scho im Johr 1839 isch d Baanlinie in Betriib cho. Z Frankriich isch das eini vo de allererschte Baane überhaupt gsi, en unerhört modärni Sach dozmol. I de andere Deil vom Land sind grad erscht afe d Strekine vo Saint-Étienne uf Lyon, vo Paris uf Saint-Germain-en-Laye und vo Montpellier uf Sète gmacht gsi. D Milhuuser Baan isch so no vor der badische Rhydalbaan gfaare, und vo der Milhuuse-Thann-Linie us het der Nicolas Koechlin sofort au di Elsässer Baanlinie uf Basel und uf Strossburg bout. Die Baan isch ane 1841 in Betriib gno worde, und si isch die erschti internazionali Ysebaan überhoupt gsi.

Bis is Johr 1872 het s Koechlin-Wärch z Milhuuse denn scho 1412 Lokine für verschideni Ysebaane bout gha. I däm Johr het d Giesserei mit ere andere Firma zäme fusioniert zu der "Elsässische Maschiinebau-Gsellschaft Grafestade", wo im Johr 1919 mit der "Société alsacienne de constructions mécaniques (SACM)" zämegleit worden isch. Scho churz vor 1900 isch im Atelier z Milhuuse d Giesserei zue ggange, aber nach em Erschte Wältchrieg sind vo dört de wider Dampflokomotive cho. Im 20. Johrhundert het s immer wider Veränderige ggä im Wärch; 1921 het d SACM im Fonderii-Quartier en neui, grossi Giesserei bout. En Deil vo de Abteilige sind 1936 denn aber vo Milhuuse uf Masevoux verleit worde, und s Fabriggareal am Kanaal het neui Bsitzer übercho, wo Firmene für Informatik und für Telekommunikation installiert hend. derbi isch au d Alcatel gsi; ane 1986 het d Produkzion vo Tegschtiilmaschine und under em Konzärn Wärtsilä, wo s Wärch übernoo gha het, im Johr 2000 au die vo Diiselmotoore ufghört. 

Sidhär gseet s alte Fabriggareaal ganz andersch us und im Giesserei- oder Fonderie-Quartier hets jetzt d Universität und anderi Betriib und verschideni Instituzioone.



</doc>
<doc id="63920" url="https://als.wikipedia.org/wiki?curid=63920" title="Kehlkopf">
Kehlkopf

D Gurgle (i der medizinische Fachssproch "Larynx;" hochdütsch: "Kehlkopf") isch en Deil vo de Organ zum Schnuufe. Si lit im Hals oben a der Luftröhre. 

Das Orgaan het zwo hauptsächlechi Funkzione. Es schützt d Luftröhre vor Stückli vo de Läbensmiddel, wil s bim Abeschlücke zue goot. Und es tuet mid de Stimmlippe d Otemluft verändere, ass me cha Grüüsch, Töön und Sprochlut mache.

Als Deil vo de Atemorgan und mid der Nöchi zum Rache isch d Gurgle us verschidene Gründ uf Chrankete afällig, vor allem uf d Endzündig vom Hals mid em Fachname "Laryngitis".


</doc>
<doc id="63923" url="https://als.wikipedia.org/wiki?curid=63923" title="Reuentaler Mühle">
Reuentaler Mühle

D Reuètaller Mülli, au "Reuèthaller Mülli", isch è ehemòligi Maal- un Sägimülli im Öschinger Ortsdeil Oftringè im Landchrais Waldshuèt.

D Reuètaller Mülli lyt im Mündungsberych vom Reuèdal is Wuètèdal. Im Reuèdal chunnt èn linkè Näbbèbach diè link Wuètèhaaldè obbè abbè.vo dè Wuètè uff dè Höchi vom Dorf Oftringè. Well s Dorf a dè rächtè Dalsitè lyt, sich d Mülli gnau gegèübber vum Dorf stationyrt. Glychermaßè lyt d Mülli öppè èn Kilometer obberhalb uff dè glychè Dalsitè wiè s Dorf Dègèrnau. Öppè èn halbè Kilometer unterhalb vo dè Reuètaller Mülli lyt d "Schattèmülli" vo Degèrnau, wo längscht nimmi in Bedryb isch.

S "Dorf Rŭwèdal", èrschtmòls im Habsburger Urbar vomerkt, bezièt sich woll uff Oftringè im Aargau. S 1489 "Rúwèdal" dürft sich ebbèfalls uff des hüt zu dè Schwiz ghörende Full-Reuèthal bezièd. Ferdinand Hasèfratz erwäänt è Gschlecht "vo Rewèdal", cha abber kein Beleeg lifèrè. Im "Laufèburger Lähbensvozeichnis" isch gmäß Hasèfratz abber explizit vo dè Reuètaller Mülli d Reed: Im Jahr 1318 besaßen "die Brüder Johann und Friedrich von Ofteringen des Bogners Hube und die Mühle zu Reuental und ein Mühle nahebei", als è Lehè vo dè Habsburger. D Hèrrè vo Oftringè wörrèd in è baar Urkundè uffgfüürt. Dè Èrscht isch woll dè Hèrr Huc vo Oftringè (1257), witter unter andrem dè Ritter Hainrich vo Oftringè un èn Gerung vo Oftringè. Si hèn au d Burg Oftringè in Laufèburg ghaa. Irè Wappè hèt im hütigè Ortswappè mit dè drei ligendè silbernè Halbmond uff rotem Schild entschprochè. 

1428 hèt dè Heinrich vo Ärzingè d Reuètaller Mülli erworbè, d Hèrrè vo Ärzingè hèn zitèwys au diè obberhalb glegeni Mülli Wunderchlingè ghaa.

Am 17. Januar 1489 hèt dè "Junker Symon vo Aerzingè un sini Frau, geb. Truchseß vo Hefingè a dè Michael Schwarzberer als bevollmächtigtè Aawalt vom Freihèrr Bernhard Gradner vo Eglisau zwölf Mutt Kèrnè un zee Guldè ewiges Gült Schaffhuuser Münz vo irer Mülli im Reuèdal un dè Zeantè vo Oftringè um 356 rheinischi Guldè".

Am 3. Novembèr 1550 hèt dè Pankraz vo Oftringè, benamst dè Gutjohr, è baar Leensrächt un Zeentgefälle vo dè Reuètaller Mülli vo dè Grõfè vo Lupfè.

1568 isch dè Kellerei vo dè Reuètaller Mühlli baut worrè. Im Dryßigjöhrigè Chrièg isch d Mülli meefach plünderèt un kabutt gmacht worrè. Am 12. Dezembèr 1676 hèt dè letscht Junker vo Oftringè, Karl Gutjohr, si Teschtament zu Gunschtè vo dè Abtei Rhynau gänderèt. Franz Maximilian vo Fürschtèbärg († 1681) hèt Iischpruch erhobbè, well s è erledigtes Lehè vo dè Grõfschaft Stüèlingè gsi sig. Well er abber bald gschtorbè un sini Nõchfolger minderjöhrig gsi sin un dèrrè iren Vormund Rhynau treu ergää gsi isch, hèt s Kloschter d Güèter un s Oftringer Schloss in èm Voglych zuègschprochè chriègt, woby s Huus Fürschtèbärg mit Geld abgfundè worrè isch. D Bsitzvohältnis vo dè Mülli sin denn öppè 70 Johr lang umschtrittè gsi, bis ebbèfalls èn Voglych droffè worrè isch.

Anno 1718 wörd J.(ohann) M.(artin) Oftringer als Bsitzer vo dè Reuètaller Müüli uffgfüürt. 1785 sin d Gebäude neu baut worrè. Zuè dè Mülli hèt è Sägi ghört, wo s nò git, abber nimmi bedribbè wörd. Im Bedryb isch abber nò s Gaschthuus, wo immer nò im Bsitz vo dè glychè Familliè isch, un è belièbts Rittermòòl i sinè historischè Rüüm aabiètet.




</doc>
<doc id="63924" url="https://als.wikipedia.org/wiki?curid=63924" title="Schwaderloch">
Schwaderloch

Schwatterle (uf hochdütsch: "Schwaderloch") isch e Gmeind im Kanton Aargau i de Schwiiz.

D Gmeind liit am Hochrhy und a de Gränze zu Dütschland. Das isch der Oort ganz im Nordoste vo der Region Fricktal.
Unden am Dorf isch am Ufer vom Rhy es Stück vom Auewald blibe schtoo, und obedra chöme grad d Bärge vom Jura.

D Nochbergmeinde vo Schwatterle sind Löibschtel und Mettauertal im Aargau und Albbruck uf der andere Syte vom Rhy im Badische.

Vom Wachtdurm, wo d Römer do am Rhy bout hend, het me ane 1892 uf der Boustell vo der Ysebaan d Inschriftdafele gfunde, wo seit, ass dä Durm vo Soldate vo der römische Legioon "VIII Augusta" ane 371 gmacht worden isch. Die Inschrift mid der Nummere CIL XIII 11538 heisst übersetzt ungfäär so:

S Dorf isch ane 1318 s erschte Mol im ene hischtorische Dokumänt mid em Name "Swatterlo" z finde.

Schwatterle liit a der Ysebaan vo Stei uf Choblez.



</doc>
<doc id="63925" url="https://als.wikipedia.org/wiki?curid=63925" title="Arthur Duffner">
Arthur Duffner

Dr Arthur Hans Duffner (* 1869 z Furtwange; † 1934) isch e dytsche Unternämer un Haimetdichter gsii.

Dr Arthur Duffner isch e Suhn vum Karl Gustav Duffner gsii, eme Furtwanger Unternähmer, wu mit Straugflächt ghandlet het, vor allem mit Strauhiet. Är het no ne Brueder ghaa, Josef (1868-1935), wu speter Landdags- und Rychsdagsabgordnete woren isch. D Firma Jos. Duffner Söhne isch vum Großvater vum Arthur, em Joseph Benedikt, wu au Dokter gsi isch, grindet wore. Dr Vater het d Firma noch em Dod vum Großvater 1865 wytergfiert, zerscht zäme mit sym Brueder Oskar, ab 1872 derno elai.

Dr Karl Gustav Duffner isch anne 1895 gstorbe, D Firma het derno dr Arthur ibernuu. Eb sy Brueder au aafangs mitgmacht het, waiß mer nit, anne 1899 isch dr Arthur uf alli Fäll dr elainig Bsitzer. No 1900 verschwindet d Firma us dr Archivalie, wahrschyns isch si um die Zyt ufglest wore.

Iber d Gschicht vu dr badische Strauflächter het dr Duffner im Johr 1899 en Artikel in dr Furtwanger Stadtchronik publiziert. Anne 1900 het er unter em Titel „Schwarzwälder Leben“ e Band mit alemannische Gedicht uusegee. Vor allemsy Gedicht zum Hirschmendig chännt mer z Furtwange au hit no.

Dr Arthur Duffner isch im Johr 1934 gstorbe.





</doc>
<doc id="63926" url="https://als.wikipedia.org/wiki?curid=63926" title="Monika Schreiber-Loch">
Monika Schreiber-Loch

D Monika Schreiber-Loch (* 11. Septämber 1951 z Löörech-Duemerge as "Monika Loch"; † 1986) isch e dytschi Dialäktdichteri gsii. 

Si isch z Duemerge uf d Wält chuu un au dert ufgwachsen un uf d Schuel gange. Si isch ghyrote gsii mit em Werner Schreiber. Mit ihm het si zwee Sihn ghaa. Si het mit ihre Familie in ihrem Haimetort gläbt un isch Huusfrau un Mueter gsii. D Schreiber-Loch isch e Schweschter zum Hajo Loch gsii.

Im Johr 1976 het d Schreiber-Loch mitgmacht bim Mundartwettbewärb „aktion junge mundart“, wu dr „Alemannische Gesprächskreis“ im Regierungspräsidium Fryburg veraastaltet het. Si het en Uuszaichnig iberchuu un het ab do as hoffnigsvolli neii Stimm in dr sidbadische Dialäktliteratur gulte. Zwai Johr speter het si ne Uuszaichnig iberchuu bim Theaterwettebwärb vum Alemannische Gesprächskreis. En Uuswahl vu Gedicht un Gschichte het si 1980 im Lohrer Schauenburg-Verlag publiziert.

Ihre Mann het anne 1983 iber si gschribe:
Anne 1986 isch d Schreiber-Loch im Alter vu 45 Johr gstorbe.




</doc>
<doc id="63927" url="https://als.wikipedia.org/wiki?curid=63927" title="Unterlunkhofen">
Unterlunkhofen

Underlunkofe (amtlech "Unterlunkhofen") isch e Gmeind im Bezirk Brämgarte im Schwyzer Kanton Aargau.

S Dorf ligt im Rüüsstal, am Südweschthang vom Holzbirrlibärg. S Dorfzäntrum ligt rächt nooch bi dr südliche Gränze, öppen en halb Kilometer nördlich dodervo ligt dr Wyyler Huserhof (). Öppe anderhalb Kilometer nordweschtlich isch dr Wyyler Geisshof (), dr Wyyler Bärghof () ligt en Kilometer wyter öschtlech.

D Noochbergmeinde sind Oberwil-Lieli im Norde, Arni im Oschte, Oberlunkofe im Süde, Rotteschwyyl im Weschte un Brämgarte un Zufike im Nordweschte.

D Gegend um die Wyyler "Geisshof" isch scho währed dr Jungsteizit besidlet gsi. Im "Bärhau," emen öppen anderhalb Kilometer öschtlich vom Dorf glägene Waudstück, isch dr gröscht Fridhof vo dr friehe Yysezyt, wo me bis jetz i dr Schwyz gfunde het. Die Nekropole us dr Hallstatt-Periodä (ca. 7. Johrhundert v. Chr.) het 63 Grabhügel. Me hät die änds 19. Johrhundert gnauer erforscht und doderbyy diverse Grabbyygoobe gfunde. Dr gröscht Hoger, wo uf em drei Menhir stön, isch öppe vier Meter hoch un het ä Durmesser vo 30 Meter.

Der Ortsname isch ane 853 s erscht Mol i dr Form "Lunchunft" erwäänt.

Underlunkofe ligt a dr Houptstross zwüsche Brämgarte un Affoltere am Albis, e Brugg füert öber d Rüüss uf Rotteschwyyl. Dür ds Dorf füere zwöi Poschtoutolinie, vo Brämgarte uf Joone und vo Muri uf Züri (Baanhof Wiedike). Im Johr 2008 isch d Autobahn A4 dur Affoltere am Albis un Biirmischstoorf eröffnet worde, sit doo isch d Verkehrsanbindig zu de Grossrüüm Zug un Lozärn vil besser worde. Dr nächschtgläge Baanhof isch z Brämgarte. Vo Underlunkofe gits wyteri Poschtoutoverbindige zu de Baanhöf z Muri un z Affoltere.




</doc>
<doc id="63929" url="https://als.wikipedia.org/wiki?curid=63929" title="Lucie Hirth">
Lucie Hirth

D Lucie Hirth (* 25. Mai 1928 z Sulzburg as "Lucie Faninger;" † 2. Juli 2016) isch e dytschi Dialäktdichteri gsii.

D Lucie Faninger isch z Sulzburg uf d Wält chuu un au dert ufgwachse. No dr Volksschuel isch si uf d Handels- un Wirtschaftsoberschuel gange. Si het derno zeh Johr lang as Wirtschaftere gschafft, am Bodesee, in dr Schwyz un au in dr USA. Si het ghyrote un drei Chinder iberchuu. Syt 1969 het si mit ihre Familie z Fryburg im Stadtdail Landwasser gwohnt.

Scho in dr Schuelzyt het si aafange Gedicht schryybe. Ihri alemannische Värs het si uf vylne Lääsige vordrait, derzue au Täxt vu andere Autore. Druckt wore sin ihri Gedicht bishär nit, e baar verainzelti sin im Heftli vu dr Muettersproch-Gsellschaft publiziert wore. Bi dr Muettersproch isch si au langi Johr Mitglid gsii.

Di Badisch Zytig het 2004 iber d Hirth gschribe:
Anne 2016 isch d Lucie Hirth im Alter vu 88 Johr gstorbe.



</doc>
<doc id="63935" url="https://als.wikipedia.org/wiki?curid=63935" title="Monthey">
Monthey

Monthey (fp. [mɔ̃ˈta, mɔ̃tɑe]) isch en Munizipalgmeind und e Stadt im undere Roonetaal im Kanton Wallis i dr Schwiiz und der Hauptort vom Bezirk Monthey.

D Gmeind Monthey liit am Bärgbach La Vièze, eme Näbefluss vo der Roone, und zwar dört, wo d Vièze us em südweschtleche Sytetaal, em "Val d'Illiez", i d Ebeni vo de Roone chunt. D Stadt isch am obere Rand vo däm riisige, flache Schwemmchegel entstande, wo d Vièze i der Rooneebeni ufgschüttet het. Im Süde goot s Stadtpiet bis uf d Alp "Chindonne" und ufe Chulme vom Bärg "Dent de Valerette" (2059 Meter) ufe. Näbe der Stadt im flache Gländ unde het Monthey a de Bärghäng d Kwartier "Mareindeux, Choëx, Giettes, Condémine, Vésenaux."

D Nochbergmeinde vo Monthey heisse Collombey-Muraz, Troistorrents, Vérossaz, Massongex, Bex und Ollon.

Zum Stadtpiet ghört au no es Gländ als "Exklaave", wo öpe 10 Kilometer wyt wäg und vom übrige Stadtbann abtrönnt isch. Die Flechi im Taal vo der "Vièze ze Morgins" mid de grosse Alpweide "Sassey, Tovassière, Dronnaire" und "Montagne du Lac Vert" liit i de Bärge a der Gränze zu Frankriich und chunt a d Gmeinde Troistorrents und Val-d’Illiez aa. Derzue het Monthey no vier anderi, chlyni Exklaave, wo im Areaal vo der Gmeind Collombey-Muraz inne ligge.

Z Monthey stoot eine vo de gröschte Gletscherfindlinge vo de Schwiiz, d "Pierre des Marmettes". Dä mächtig Stei und die vile andere Findling am westleche Bärghang, wo vo de alte Sytemoräne vom Rhonegletscher här chöme, ggä es guets Bild vo der Dimänsioon vo däm Gletscher i der letschte Yschzyt und figuriere drum im Bundesinväntaar vo de Landschafte und Naturobjäkt mit nazionaler Bedütig mid der Sachnummere 1709.

Uf der Alp "Tovassière" isch der schön Wasserfall vo der "Fontaine Blanche" es beliebts Ziil für Wanderige. Vo dört us isch s nid wyt zum Bärgpass "Chésery", wo nur en Fuesswäg isch und uf Frankriich übere goot. Bi däm Passübergang stoo en grosse Felse, wo sid em Middelalter und bis hüt i der Region e wichtegi Gränzmarke isch, d "Pierre à Miaux."

Die Stadt Monthey isch sid em 11. Joorhundert im Land vo de Grafe vo Savoye gsi. Vo 1536 bis 1798 het en Landvogt vo de Oberwalliser über d Stadt regiert, und sid 1815 isch Monthey en Gmeind vom Kanton Wallis und vo de Schwiiz.

Quella: Bundesamt für Statistik 2005

Dr Üsländeraateil ischt 2010 bi 30,2 % glägu.

70,3 % vannu Iwonru sint im Jaar 2000 remisch-katholischi gsii, 11,1 % evangelisch-reformierti.

Dr Ggmeindspresident va Monthey ischt dr Stéphane Coppey (Stant Oktober 2017).

Z Monthey isch en wichtige Walliser Induschtriistandort. Es het vor allem vil Chemiifabrigge, zum Bischpiil die vo de BASF und vo de Syngenta.

Vo Aigle im Kanton Waadt us und dur Monthey goot d Ysebaanlinie uf Champéry zum grosse Schiigebiet, w "Portes du Soleil" heisst.

Bi dr Volchszellig 2000 heint vannu 13933 Iwonru 85,1 % Franzeesisch als Höiptspraach aagigää, 2,1 % Titsch, 3,7 % Talienisch und 9,1 % anneri Spraache.

Dr tradizionäll Tialäkt va Monthey gcheert zum Frankoprovenzalisch.




</doc>
<doc id="63938" url="https://als.wikipedia.org/wiki?curid=63938" title="Hermann Landerer">
Hermann Landerer

Dr Hermann Landerer (* 16. Mai 1896 z Niderrotwil; † 12. Oktober 1976 z. Löörech) isch e dytsche Finanzbeamte un Haimetdichter gsii.

Dr Landerer isch z Rotwsil ufgwachse. Är isch Beamte in dr Rychfinanzverwaltig wore un het unter anderem z Hamburg un z Lohr gschafft. Im Alter het er z Löörech gwohnt, wun er derno 1976 mit 80 Johr gstorben isch. Är isch vergrabe woren uf em Fridhof z Löörech.

Är het zwee Romän gschribe, Gschichte, Theaterstuck, Heerspiil un Gedicht. Publiziert het er drei Biecher mit Churzgschichte un Gedicht. Näbe Sachen uf Hochdytsch het er vor allem im Kaiserstieler Dialäkt vu Rotwil gschribe. Dr Harald Noth schrybt iber dr Landerer, är heb wie vyl andri alemannischi Autore d Haimet un d Muettersproch in dr Färni glehrt gärn haa.




</doc>
<doc id="63941" url="https://als.wikipedia.org/wiki?curid=63941" title="Lukas Ammann">
Lukas Ammann

Dr Lukas Ammann (* 29. Septämber 1912 z Basel; † 3. Mai 2017 z Minche) isch e Schwyzer Schauspiiler gsii. Mer het en vor allem gchännt dur sy Titelroll in dr Färnsehserie "Graf Yoster gibt sich die Ehre".

Dr Ammann isch e Suhn vun ere Sängeri un eme Chunschtmoler gsii. No dr Schuel het er wellen an s Theater goo un isch ab 1933 uf Schauspiilschuel vum Max Reinhardt z Berlin gange. Anne 1934 het er an dr Syte vum Heinrich Gretler s nationalsozialistisch Dytschland verloo, isch aber au in dr Schwyz wäg syre jidische Mueter aagfyndet wore. Är isch aafangs z Sanggalle un dernoi am Schauspiilhuus Züri an dr Syte vu dr Therese Giehse uf dr Bihni gstanden un isch 1948 unter em Kurt Hirschfeld in dr Roll vum Attaché bi dr Uruffierig vu "Herr Puntila und sein Knecht Matti" derby gsii. Noch em Chrieg het dr Ammann e baar Johr zum Ensemble vum Theater „Kleine Freiheit“ z Minche ghert. Gaschtspiil un Turnee hän en uf Bihnine z Eschtrych, z Skandinavien un in dr Verainigte Staate gfiert.

Scho 1939 het dr Ammann sy erschte Filmufdritt im Schwyzer Kriminalfilm "Wachtmeister Studer" ghaa, noch em glychnamige Roman vum Friedrich Glauser, mit em Heinrich Gretler in dr Hauptroll. Ab dr 1950er-Johr het dr Ammann vor allem Erfolg im dytsche Färnseh ghaa. 1961 het er in dr Serie "Gestatten, mein Name ist Cox" mit em Günter Pfitzmann, dr Ellen Schwiers un em Paul Edwin Roth gspiilt. Anne 1963 isch er ain vu zwelf Gschworene in "Die zwölf Geschworenen", eme Remake vum glychnamige US-amerikanische Spiilfilm fir s dytsch Färnsehen unter dr Reschy vum Günter Gräwert gspiilt. 1966 het dr Ammann in dr erschte dytsche Farbfärnsehserie "Adrian der Tulpendieb" mitgspiilt. Derzue sin Gaschtufdritt in Serie wie "Das Kriminalmuseum", "Die fünfte Kolonne", "Der Forellenhof" oder "Der Kommissar" chuu. 1973 isch er im Horrorfilm "Hexen – geschändet und zu Tode gequält" z sää gsii.

Seli populer isch dr Ammann ab 1967 mir dr Titelroll in dr langläbige Serie "Graf Yoster gibt sich die Ehre" wore, wun er e aristokratische Amateerdetektiv un Krimiautor gspiilt het, wu mit Hilf vu sym vorbstrofte Schoffeer „Johann“, gspiilt vum Wolfgang Völz, Fäll in dr „bessere Chrais“ leest. Vu 1994 bis 2000 isch dr Ammann mit dr Roll vum Familienoberhaupt in "Die Fallers" no mol in ere Färnsehserie erfolgrych gsii. Anne 1998 het er im Kinofilm "Meschugge" vum Dani Levy mitgspiilt. 2005 het er im Alter vu 92 Johr d Titelroll im Film "Herr Goldstein" vum Micha Lewinsky gspiilt, wu bim Filmfeschtival vu Locarno as beschte Schwyzer Churzfilm uuszaichnet woren isch. Im Johr 2013 het er mit 101 Johr im Film "Réunion Solitaire" mitgwirkt.

As Sinchronsprächer het dr Ammann sy Stimm unter anderen em Peter Sellers ("Verliebt in eine Königin", 1955), em Andy Griffith ("Ein Gesicht in der Menge", 1957), em Vincent Price ("Der Hexenjäger", 1968) un em Lucky Luke in dr glychnamige Comicverfilmig vu 1971 gleent.

Fir s Heerspiillabel Europa isch s 1981 nomol zuen ere Zämenarbet mit em Wolfgang Völz fir d Serie "Der unheimliche Phantoll" vum Eberhard Alexander-Burgh chuu. In dr zwoo Folge, wu uusechuu sin, het dr Lukas Ammann dr Erfinder Lord Tütelüt gschwätzt, dr Wolfgang Völz het dr Butler Johann gschwätzt.

Dr Lukas Ammann isch ab 1959 in dritter Eh mit dr Sängerin Liselotte Ebnet (1932–2009) ghyrote gsii, wu vyl Johr Ensemblemitglid am Staatstheater am Gärtnerblatz gsii isch. Us ere friejere Eh het er zwee Sihn ghaa, wu z Uruguay lääbe. Är het zletscht elai in syre Minchner Wohnig gläbt. No ai Monet vor sym Dod het er sy Huushalt mee oder weniger aigeständig gfiert. Är isch am 3. Mai 2017 mit 104 Johr in syre Wohnig z Minche gstorbe. 




</doc>
<doc id="63943" url="https://als.wikipedia.org/wiki?curid=63943" title="Sissle">
Sissle

D Sissle isch en chlyne Fluss im Kanton Aargau i de Schwiiz. Si isch 18,3 Kilometer lang und en Näbefluss vom Rhy.

Der Name vo der Sissle chunt vo nere uralte Wortform här, wo "*sei" oder "*si" chönnt gheisse ha und zu verschidene Gwässernääme gfüert het. Bi de Alemanne isch der Name vilecht i der Form "Sissla" bruucht worde. D Ortsbezeichnig "uff der Sislen" isch ane 1327 s erschte Mol inere Urkunde erwäänt. Und vom Flussname "Sissle" chunt der Name vo der Ortschaft Sissle, wo bim Ändi vom Fluss und synere Mündig in Rhy liit.
D Sissle sammlet s Wasser us em Fricktaal. Si het iry Kwelle im Jura i de Gmeind Schinznach im Bezirk Brugg uf der Höchi vo 650 Meter am Dreierberg und am Zeiher Homberg. Zwüsche dene beide Bärge flüsst der Bach im Ibärggrabe gäge Norde abe und chunt nach drühundert Meter uf s Piet vo der Gmeind Zeije im Bezirk Laufeburg. Er flüsst a de Wiiler Lüttishuuse und Ibärg verby und lauft nach zwöi Kilometer bi der Ibärgwaag in Gmeindbann vo Effige ine, das isch wider im Bezirk Brugg. Jetzt chunt d Sissle grad as Weschtportaal vom Bözbärgdunnel vo der Ysebaan abe. Der Dunnel goot i däm schmale Yschnidd, wo früener s Bachbett gsi isch, in Bärg ine, und der Bach chunt näbem Portaal abe. Vor em Dunnel isch uf em Gländ, wo me i de 1870er Joore mid em Gschtei us em Dunnel im Bachtobel ufgschüttet het, der Baanhof vo Effige und Zeije gsi, wo ane 1993 ufghobe worden isch.

Öpe sächshundert Meter vom Ysebaandunnel ewägg chunt d Autobaan näbem Damm vo de Baangleis us irem Dunnel vom Bözbärg use. Au d Autobaan liit do i de Thalmatte uf em ehemolige Bachbett vo der Sissle, wo me bim Bou vo der Strooss grad nomol het müesse verlegge; si het jetz noch binenand en Underfüerig und denn en Tole under der Autobaan dure. Underem Häxeplatz im Wald vo Effige lauft vo Oschte här der Sagimülibach vom ene Sytetaal oben abe i d Sissle. Dä Sytebach entstoot hinden im Taal im Gmeindbann vo Bözbrg dört, wo drü chlyneri Bech sech träffe: der Linnerbach, wo vom Dorf Linn här chunt, s Bechli vo der Bächlimatt und der Gallechercher Bach. Alli drü plätschere churz vor em Zämeträffe unden am alte Sagiweijer über schöni Wasserfäll abe. Früener isch grad uf der Banngränze vo Linn und Effige d Sagimüli gstande, wo chly wyter oben am Linnerbach en Müliweijer gha und vo dört us mid emene Kanaal iry Reeder atribe het; und vo dere Sagi het der Bach no hüt sin Name.

Us em Bann vo Effige flüsst d Sissle zimli flach durs Lindetaal gäge Nordweschte der Autobaan noche uf Bööze, wo au im Bezirk Brugg liit. Bi der ehemolige Müüli vo Bööze im Underdorf chunt der Effigerbach under der Autobaan dure i d Sissle. Die muess jetz, wil s Taal dört so äng isch, scho wider dur zwo Tole hi und zrugg under der Autobaan dure und lauft denn näbe dere grosse Strooss und der alte Hauptstrooss, wo vo Basel ufe Bözbrg und uf Brugg goot, wyter und chunt nach eim Kilometer is Dorf Hornusse im Bezirk Laufeburg. Z Hornusse goot si zerscht dur d Schwellimatt und denn näbem Dorf verby zu der alte Müli und Sagi, und bi der Neumatt lauft denn de Zeijerbach vo Süde i d Sissle. Vo Hornusse flüsst der Bach, wo früener i der Tiefenei wild het chönne hin und här cheere, hüt im Kanaalbett näb der Autobaan gäge Weschte, bis er nach zwöi Kilometer zu der Uusfaart Frick vo der Autobaan chunt. Vor der Zuefaart i d Spuur uf Züri, grad uf der Gränze zwüsche Hornusse und Frick, nimmt d Sissle i de Uekenei de Staffeleggbach uf, wo vom Rueppischtaal grad underem Staffeleggbass z Daischbere im Bezirk Aarau här chunt, und macht den, nomol mit zwo Tole under der Autobaan dure, en grosse Boge um d Yfaart vo der Basler Spuur umme.

Im Zäntrum vo Frick stoot d Brugg vo der Strooss uf Chaischte und Laufeburg über der Sissle, und gly drufabe chunt der Bruggbach vo linggs i de Fluss. Oben am Hammermätteli isch früener d Müüli vo Frick gsi, wo iry Wasserreder mid emene Kanaal us em Bruggbach atriibe het; si isch ane 2010 abbroche worde. Der Bruggbach bringt s Wasser vo de Sytetääler obenabe und au no us Randpiet vo de Kantöön Baselland und Soledurn, und vo do aa het d Sissle d Grössi vom ene Fluss.
Unden a Frick muess d Sissle no es letschts Mool under der Autobaan dure, und si nimmt derby grad no en Fuessgängerstäg mit übere; dä Oort isch grad uf der Gmeindgränze vo Frick und Oeschge, und a däm Punkt chunt no der Bach vom Sattebärg obenabe. Denn lauft d Sissle dur d Lüthimatt und am Dorfzäntrum vo Oeschge dure, wo di nöi Betonbrügg vo 1952 übere Fluss goot, und derno chunt si a dere Stell verby, wo vor Joorhunderte d Oeschger Müüli gstanden isch; a die erinnere no der Fluername Mülimatt und der Name vom Müligrabe obedra. Uf em wytere Wääg blibt d Sissle i der Neechi vo der Autobaan; si lauft in irem Taal, wo do no es zimli starchs Gfell het und uf vier Kilometer öpe 40 Meter abe goot, sit der Flusskorrekzion vo ane 1895 über vil Schwelle i der Bachsoole und zwüsche gmuurete Böschige dure. Der Kanton Aargau dänkt zer Zyt drüber noo, i däm Abschnidd em Fluss nögschtens wider meh Platz z ggä und die alte Verbouige deilwys abzbräche.

Uf irem Wääg em Rhy zue goot d Sissle i der Volleweid dure und a der Brunnmatt noche und denn näbem Dorf Äigche verby, wo di kantonaal hüdroloogischi Mässstazion vo de Fricktaaler Gwässer isch. Bi Äigche chunt der Dorfbach, wo au Chällergrabebach heisst, dur nes Taal vo Schupfert abe und im Dorf, wo früener en Müli gstanden isch, bis i d Sissle. Bi der Autobaanuusfaart vo Äigche und nach emene scharfe Rank ume Bärgsporn "Eilez" ume verloot d Sissle ires Taal zwüsche de Jurahügel, mid em Schupferterbärg im Süde und em Chinz im Norde. Unden am Eilez isch vo 1878 bis 1943 am churze Sytekanaal d Sagi vo Äigche gloffe. Dört isch hüt immer no en Sagi, wo aber keis Wasserrad me bruucht.

Unden a der alte Sagi louft d Sissle dur di wyti Chiisebeni vo Äigche, wo Sisslerfäld heisst, gäge Norde. Am Ändi vom 16. Joorhundert het di öschtriichischi Landesherrschaft de Äigcher erloubt, us der Sissle vomene Wuer us mit Bewässerigsgrääbe Wasser uf iry Fluer im Sisslerfäld z leite. Die Wässerig isch sit emene Hochwasser vo der Sissle ane 1852 nümme möglech. Vo der Sagi här und über s alte Wuer goot der Fluss zwöi Kilometer wyt mid grosse Schlaufe im weneli is Chiis ytöifte Taal bis an Rhy abe, wo dört wägem Stauweer vom Chraftwärch vo Säckinge uf der Höchi vo 290 Meter liit. Näbe der Mündig vo der Sissle in Rhy liit s Dorf Sissle.



</doc>
<doc id="63944" url="https://als.wikipedia.org/wiki?curid=63944" title="Sisseln">
Sisseln

Sissle (amtlich "Sisseln") isch en Iiwohnergmeind im Bezirk Laufeburg im Kanton Aargau i der Schwiiz.

S Dorf Sissle liit dört, wo der Fluss mid em glyche Naame, d Sissle, wo vo Frick oben abe chunt, in Rhy mündet. Der Rhy bildet im Norde d Gränze zu Dütschland. Visavi vo Sissle ligge änet em Hochrhy die baadische Gmeinde Bad Säckinge und Murg. Im Aargau chunt Sissle a d Nochbergmeinde Münchwile, Äigche und Chaischte im Bezirk Laufeburg und Stai im Bezirk Rhyfälde.

Der Rhy flüsst im breite Flusstaal under em höche Poort vo der Chiisebeni, wo s Dorf druff bout isch. S alte Dorfzäntrum liit uf em Gländsporn rächts vo der Sissle, näbe der Brugg vo der Strooss, wo vo Rhyfälde uf Laufeburg goot. Am Ufer vom Rhy het s e Schiffländi.

Uf em Sisslerfeld weschtlig vo der Sissle isch e grossi Gwärbzoone mid Fabrigge.

Der Gmeindbann het e lenglichi Form oben und unden a der Sisslemündig em Ufer vom Rhy noche. Das isch derby usecho, wo sech d Gmeind Sissle am Afang vom 19. Joorhundert vo der eltere grosse Gmeind Äigche abtrennt het.

Der Name vo Sissle chunt vom chlyne Fluss Sissle, wo s Wasser us em Fricktaal sammlet uund zum Rhy bringt. Dä Name vom Gwässer isch uralt, vilecht us der Zyt vor de Röömer. Als Gwässername und nonig als Ortsname chunt er im Joor 1327 s erschte Mol i der Form "uff der Sisslen" in ere Kwelle vor. Für de Name vom Dorf het me ne gnoo, wo d Siidlig im 18. Joorhundert innerhalb vom Äigcher Gmeindbann neu a der Sissle unden entstanden isch. 

Im Oschte vom Dorf ligge d Ruiine vom ene spezielle Bauwärch vo de Röömer. Es isch es Gebäu, wo uf zwo Syte halbrundi Dürm gha het. Me tuet s jetz als es Laagerhuus vom röömische Milidäär interpretiere. 

S Dorf Sissle isch eini vo de jüngschte Sidlige im Kanton Aargau. Erscht im 18. Joohundert sind Lüüt us Äigche an Rhin abecho zum do am nördleche ändi vom alte Gmeindbann neui Hüüser z boue. Ane 1802 isch s Dorf Sissle zum Kanton Fricktal cho und 1803 i neu Kanton Aargau. Erscht im 19. Joorhundert het sech Sissle ganz us der alte Gmeind Äigche trönnt. Di beide Dörfer sind sech lang nid einig worde, wie si d Gmeindwälder im Hard wette ufteile. S Land fasch em ganze Rhyufer noo mid der nördleche Helfti vom Sisslerfäld hed s Muetterdorf denn de Sissler müesse überloo. Äigche het nur uf der Nordoschtsyte vom Gmeindbann en ganz schmale Streife Land, nur öpe zwänzg Meter breit, bhalte, zum näbe Sissle dure en eigene Wääg a Rhy abe z ha, was dennzemol wäge der Flösserei no nützlech gsi isch.

Ane 1823 hed Sissle e Chapele bout, wo em Sankt Fridli gwejt isch.

Vo 1947 bis 1965 het d Motoorfluggruppe Fricktaal uf em Sisslerfäld en chlyne Flugplatz betriibe.

S Bild vom Gmeindwappe zeigt es wysses Fischspeeryse schreeg über emene schreeg yzeichnete wysse Fluss und eme chlyne Gwässer, wo dri ymündet, uf em grüene Hindergrund. Der gross Fluss isch der Rhy, der chly Fluss d Sissle, und s Wärchzüüg erinneret a d Fischerei.

Im Sisslerfäld und i de Nochbergmeinde vo Sissle am Rhy, wo me mid der Ysebaan und der Autobaan guet hiichunt, sind im 20. Johrhundert grossi Induschtriialaage entstande. Es het uf em Gmeindpiet vo Sissle und au z Äigche, z Münchwile und z Stei immer meh Gwärbgebäu und Forschigsastalte. Näbem grosse Chiiswärch sind do d Fabrigge vo de DSM, vo de Syngenta, vo de Temmler und de Wild, und bi Stei au no d Novartis und z Chaischte d BASF. Die Firmene tüend vor allem chemischi Produkt, Schtoff für d Landwirtschaft, Vitamiin und Läbensmiddel mache. Uf em Sisslerfäld stoot füre Strom, wo di grosse Betriib bruuche, es Unterwärch vo der Axpo, und us emene nöje Holzheizchraftwärch vo de DSM und em EW Züri uf em Sisslerfäld chunt Strom und Dampf als zuesätzlechi Energiikwelle für en Deil vo de Fabrigge.

Die Induschtriizoone am Rhy wott de Kantoon Aargau zäme mid de Gmeinde als Standoort vo der Wirtschaft no meh entwikle. Är het zum die Inträssierte z gwünne der neuartig Naame "Life Sciences campus Sisslerfeld" gfunde. D Chiiesgruebe wird wider zuegfüllt und s nöje Land isch denn für nöji Inveschtoore parat. Vorderhand het d Flechi, wo Buurebetriib druff schaffe, no fascht zwänzg Hektaare.



</doc>
<doc id="63948" url="https://als.wikipedia.org/wiki?curid=63948" title="Hans Bauer (Heimatdichter)">
Hans Bauer (Heimatdichter)

Dr Hans Bauer (* 30. Juni 1881 z Sulz; † 20. Merz 1945 z Lohr) isch e dytsche Litograf un Haimetdichter gsii.

Dr Bauer isch 1881 in sym Elterehuus uf d Wält chuu. Sy Vater het au Hans Bauer ghaiße un isch Staihauer gsii. Mit 24 isch er vu Sulz uf Lohr zoge un het dert as Litograf gschafft. Speter isch er au Verwaltigsrot gsii.

Är het Gedicht uf Alemannisch gschribe, mer het em z Lohr dr „dichtende Lithograf“ gsait. Sälber publiziert het er kaini Gedicht. Anne 1994 het dr „Förderverein Sulzer Heimatgut e. V.“ e Band mit Gedicht vum Bauer uusegee.

Ändi Merz 1945 isch dr Bauer im Alter vu 64 gstorbe. Z Sulz isch e Stroß noch em Bauer gnännt wore.




</doc>
<doc id="63966" url="https://als.wikipedia.org/wiki?curid=63966" title="Soral">
Soral

Soral isch de Name vo:
Soral isch de Familiename vo däne Persone:


</doc>
<doc id="63967" url="https://als.wikipedia.org/wiki?curid=63967" title="Hans Bauer">
Hans Bauer

Hans Bauer isch dr Name vu däne Persone:



</doc>
<doc id="63974" url="https://als.wikipedia.org/wiki?curid=63974" title="Niederwil AG">
Niederwil AG

Niderwil (amtlech "Niederwil") isch e Gmeind im Bezirk Brämgarte im Schwiizer Kanton Aargau. D Gmeind het drei Ortsteil: Niderwil, Nesselnbach un Gnadethal. De Ortsteil Nesselnbach isch bis zum Johr 1901 e eigeschtändigi Gmeind gsi.

D Gmeind het vor 1890 zur Abgränzig vo "Niderwil (Zofinge)" (em hüttige Rootrischt) au "Niderwil (Brämgarte)" gheisse.

Dr öschtlich Teil vo dr Gmeind ligt in ere langzogene Ebeni am lingge Ufer vo dr Rüüss. D Hauptsidlig Niderwil ligt nooch bi dr südliche Gmeindsgränze, öppe en halb Kilometer vom Fluss ewägg, un isch fascht mit em Noochberdorf Fischbach-Göslike zämegwachse. Öppe anderhalb Kilometer nördlech vo Niderwil ligt dr öppe halb so gross Ortsteil Nesselnbach (). Chli witer nordöstlich im Wiiler Gnadethal a de Rüüss isch s ehemolig Zisterzienserinnechloster Gnadethal und s Pflägezentrum Rüüsspark.

D Noochbergmeinde sind Stette im Norde, Chünte im Oschte, Fischbach-Göslike im Südoschte, Wole im Süde, Hägglige im Weschte un Tägerig im Nordweschte.



</doc>
<doc id="63975" url="https://als.wikipedia.org/wiki?curid=63975" title="Tomasee">
Tomasee

Der Tomasee, wo uf Rätoromanisch "Lag da Toma" oder au "Lai da Tuma" heisst, isch en See i de Schwiizer Alpe. Er ligt ganz im Weschte vom Bünderland im Gotthardmassiiv uf de Höchi vo 2345 Meter und het e Flechi vo zwöiehalb Hektaare. Dä Oort ghört zu de Bündner Gmeind Tavetsch.

Der See isch nume ei Kilometer vo der Kantonsgränze vom Bünderland zum Kanton Uri wäg. Er ligt inere Mulde uf der öschdleche Flanke unden a de Bärgchetti mid em Badus, wo uf Romanisch "Six Madun" heisst, und em Tumaspitz "(Piz Tuma)" und em Rossbodestock. Noch bim See isch d Badus-Hütte, wo d Zürcher Sekzion Manegg vom SAC ane 1967 bout het. Das Piet i däm höche Sytetaal heisst Tomaalp "(Alp Tuma)". Die isch oben a der Milezalp ganz z hinderscht im Bärgtaal, wo der Tomarhy "(Rein da Tuma)" us vil verschidene Kwelle a de Bärge ringsume entspringt.

Drü Kilometer nördlech vom See goot der Oberalpbass vo Sedrun i der Gmeind Tavetsch uf Andermatt im Urner Urscheretaal übere.

Öpen anderthalb Kilometer oben am See foot bi de Martschallücke uf 2620 Meter Höchi als eine vo dene Kwellbech der Tomarhy a, wo in See flüsst und denn dur nes steils Tobel uf d Alp Pllidutscha abe ruuschet. Dört chunt der Sytebach vom Urlaunsee in Tomarhy, und zwei Kilometer wyter unde, näbe der Bassstrooss vom Oberalp, flüsse bi "Crest Darvun" uf 1690 Meter der Bach vo der Basshöchi und di andere Bech vo der Milezalp in Tomarhy, und erscht vo doo a het der Fluss der Name Vorderrhy.

Es gilt bi de Geograafe als Konvänzioon, de Tomasee als di äigetlechi Kwelle vom Vorderrhy aazluege, wil der Tomabach im oberschte Abschnidd vom Taal vo de Surselva ligt. Der Sytebach us em nögschde Taal, wo bi Tschamut undedra an Vorderhy abe chunt, der Maigelsrhy "(Rein da Maighels)", isch zwar a dere Stell scho lenger als der Oberlouf vom Vorderrhy sälber, er chunt aber ebe us emene Sytetaal und gilt drum nid als erschte Kwellfluss vom Rhy.

D Gägend vom Tomasee isch eini vo de Landschafte vom BLN, em Inväntaar vo de Schwiiz über d Landschafte und Naturobjekt, wo nazionale Bedütig hend. 



</doc>
<doc id="63976" url="https://als.wikipedia.org/wiki?curid=63976" title="Tamina (Fluss)">
Tamina (Fluss)

D Tamina, wo früener au der dütsch Name Tamingebach gha het, isch e Fluss im Kanton Sanggalle i der Schwiiz. Si isch 24 Kilometer lang und en Näbefluss vom Rhy. S Taal vo der Tamina liit im Sarganserland.

Uf der Oschtsyte vom Bärg Sardona foot der Bach i der Gmeind Pfäfers bi es baar Kwelle under em Sardonagletscher uf der Höchi vo 2680 Meter aa.

Zerscht flüsst der Bärgbach dur s Calfeisetaal a der Walsersidlig Sankt Martin verby und chunt denn in Gigerwaldsee. Das isch e Stausee mit ere Betonmuur, wo 147 Meter höch isch. Mit däm See sammlet s Chraftwärch vom Sarganserland, wo houptsächlech de Axpo und zumene ganz chlyne Aadeil em Kanton Sanggalle ghört, s Wasser im obere Taminataal und us em Wyssdannetaal.

Z Vättis flüsst vo Süde, also vo der rächte Syte, der Görbsbach, wo vom Kunkelsbass oben abe chunt, i d Tamina. Wyter unden im Taminatal isch der Mapraggsee, en zwöite Stausee vom Chraftwärchsischteem. Bim See händ d Chraftwärch Sarganserland es Maschinehuus, zum us em Wasser vom Gigerwaldsee Strom z mache, wenn im Leitigsnetz vil Strom verbruucht wird, und süsch wider Wasser i dä höch Spiicher ufezpumpe. Und denn louft der Fluss dur ne töifi Schlucht, won er us em Felse grabe het, gäge Norde. Das isch di berüemti Taminaschlucht, wo drin s alte Pfääferserbaad isch und wo me uf emene Felsewääg cha go aluege. Über d Schlucht goot di nöji Taminabrugg, wo im 2017ni eröffnet worde isch. Bim Ändi vo der Taminaschlucht stoot s Dorf Bad Ragaz, und underhalb vo däm mündet d Tamina uf der Höchi vo 496 Meter in Alperhy.


</doc>
<doc id="63977" url="https://als.wikipedia.org/wiki?curid=63977" title="Tamina">
Tamina

Tamina isch:


Lueg au:


</doc>
<doc id="63978" url="https://als.wikipedia.org/wiki?curid=63978" title="Niederwil">
Niederwil

Dr Naame Niederwil stoot für verschiideni Ort in dr Schwiiz:
Lueg au:


</doc>
<doc id="63989" url="https://als.wikipedia.org/wiki?curid=63989" title="Fahrzeugsignal">
Fahrzeugsignal

È Zug- odder Faarzüügsignaal isch è Signaal, wo an èm Faarzüüg vo dè Ysèbaa, z. B. an èm Waggon odder Drybfaarzüüg, aabrocht isch.

Im Berych vo dè Dütschè Baan exischtyrèd diè folgendè vyr Faarzüügsignaal:






</doc>
<doc id="64001" url="https://als.wikipedia.org/wiki?curid=64001" title="Kleider machen Leute (Oper)">
Kleider machen Leute (Oper)

Kleider machen Leute ischt a Komischa Opr – ursprenglich mit-ma Vorspiil ond drei Uffziig, späder omgarbeidet zo-ma Vorspiel ond zwoi Uffziig (zamma viir Bilder) – vom eschtreichischa Kombonischda Alexander von Zemlinsky (1871–1942). S Libreddo stammt vom Leo Feld ond beruaht uff dr gleichnamiga Novelle us-em Zyklus "Die Leute von Seldwyla" vom Schweizer Dichter ond Schriftsteller Gottfried Keller. Zom erschda Mol uff a Bihne komma isch des Werk am 2. Okdober 1910 an dr Wiiner Volksoper, d Neifassong am 20. April 1922 am Neia Deitscha Theader en Prag. Dr vorligende Ardikel behandlet d Neifassong. A Uffihrong do drvoo dauret rond zwoi-a-virdel Stond.

Firs Orkeschtr (Neifassong vo 1922) braucht-mr drei Fleeda, drei Obooa, zwoi Klarinedda, drei Fagodd, viir Herner, drei Trombeeda, viir Posauna, a Tuba, a Schlagwerk, a Harf, a Tscheleschda, a Klaviir ond a Streichergrubbe. Fir d Bihnamusik braucht mr zwoi Klarinedda, zwoi Herner, a Trombeed, a Bassposaun, a Klaviir ond a Geig.


Dui Opr spiilt en dr Gmoind Goldach em schweizerischa Kanton St. Gallen am Ofang vom 19. Johrhondert.

Dr Wenzel Strapinski, wo zledscht als Schneidergsell en Seldwyla gschafft hot, hot deet sein Denscht aufkindicht ond befendet sich jetzt uff Wanderschaft. Noch-ma alda Brauch wuud’r vo seine zwoi Mitgsella bis an d Stadtgrenz begleidet. De selle send neidich uff-em Wenzel sei vornehma Kleidong, bsonders sein tolla Mandel, wo-nr selber gschneidret hot. Noch-ma kurza Gspräch saget se „Adee“ zo-nem ond ganget wider da Weag zruck noch Seldwyla. Dr Wenzel aber macht sich uff da Weag noch Goldach. Bald wuud’r vo-ma Moo mit-ra prachtvolla Kutsch eigholt, wo vo-nem da Weag noch Goldach wissa will. Weil dr Schneider s gleiche Ziil vor Auga hot, wuud’r vom Kutscher eiglada mitzofahra.

Dr Prokurischt Böhni vo dr Firma Quandt & Sohn hot uffs Nettchen, deam Dechterle vom Amtsrat, a Aug gworfa. Dui aber will nix vo deam Kerle wissa ond geit-em an Korb. Uff oimol fehrt a Kutsch vor ond helt grad vor-em Wirtshaus. Wia no dr Strapinski en seim scheena Staat aussteigt, haldet-en d Eiwohner vo Goldach fir-an ganz hochadliga Herra ond begriaßet-en ondrteenich. Dr Kutscher ischt sauer, weil sich sei Fahrgascht ibrhaubt et bei-nem bedankt hot. Drom will’r deam oin zom Bossa doa, endem’r em Wirt sait, sei Zeche dät vom Herrn „Graf“ Strapinski zahlt werra.

E-ma Lauffeier spricht sich bei dr Bevelkerong rom, en dr «Waage» wär a polnischer Graf abgstiiga. Do druff tischt dr Wirt seim „vornehma“ Gascht vo seine beschde Sacha auf, ond dr sell loot sich älles gfalla. Viir Goldacher Honoraziora, dr Nodar Litumlei, dr Stadtschreiber Federspiel, dr Mebelhendler Häberlein ond dr Kachelhendler Pütschli-Nivergelt, treffet sich em Wirtsgarda zom Kardaspiila ond zom Raucha. Wia-se no erfahret, wer der Fremde sei soll, machet-se glei deam ihr Aufwardong ond biadet-em a Zigarr oo. Schliaßlich trifft au dr Amtsrat mit seim Dechterle ei. S Nettchen wuud em „Grafa“ vorgstellt, ond dr sell fendet des Mädle ganz entzickend. Bald kommt au dr Böhni drzua und wuud eifersichdich, wia-nr mit ooseha muaß, wia sei Schwarm deam Fremda scheene Auga macht. So guckt’r dean „Grafa“ a bissle gnauer oo ond bemerkt, dass der lauder vorstochene Fenger hot. Er kriagt raus, woher dui Kutsch komma ischt, ond macht sich uff da Weag noch Seldwyla.

Ganz außer sich platzt dr Wirt rei ond erklärt, der domme Kutscher häb aus Vorseha em Grafa sei ganz Gepäck mitgnomma. Sofort standet dia Honoraziora auf ond vorschwendet, aber bloß, om glei druff wiider zo komma mit Schlofrock, Nachtmitz ond andere Utensilia, wo-mr halt fir d Nacht so braucht. Dr Schneider ibrlegt, ob’r et en dr Nacht hehlenga abhaua soll, entschliaßt sich no abr doch zom Bleiba, weil’r sich jesasmäßich en s Nettchen vorliabt hot.

Dr „Graf“ Strapinski ischt vom Amtsrat en sei Haus eiglada worra. D Honoraziora ond dr Böhni send au scho doo. S Nettchen wuud aufgfordret, a Liadle zo senga. Weil dera Ufforderong au dr „Graf“ zuastemmt, tregt-se „Leg deine Wang’ an meine Wang’“ vom Heinrich Heine vor. Mit-ra mordsmäßiga Wuat em Bauch muaß dr Böhni mit oogucka, wia seller Fremde ond „sei“ Nettchen emmer meh zonanander fendet. Bei seim Bsuach en Seldwyla hot’r erfahra, wer dr Wenzel Strapinski en Wirklichkeit ischt. Er wardet bloß noh uff a passenda Gleagaheit, om sei Geheimnis preiszogeba.

Noch-em Essa will dr Strapinski erneit hehlenga abhaua. Doch bevor’r d Hausdiir erreicht, kommt s Nettchen drzua ond omarmd-en. Des siht dr Böhni. Der helt jetzt da Zeitponkt fir komma, om sei Bomb platza zo lassa. Er ruaft noch-em Amtsrat ond seine Gäscht. Om em Nettchen sei Ehr zo redda, kendiget de sell ond dr Strapinski ihr Vorlobong oo. Älle außrem Böhni wenschet viil Glick. Om des Ereignis wirdich zo feira, ladet dr Amtsrat de ganz Gsellschaft uff da Obed ens «Waldhaus» ei. Em Böhni kommt dui Eiladong ganz gleaga; denn en so-ma wirdiga Rahma dät sei Entlarvong wahrscheinlich noh a greeßra Wirkong entfalda.

Em «Waldhaus», sellra Wirtschaft zwischa Goldach ond Seldwyla, ischt älles fir a graußa Feier vorbereidet. Do drzua hot sich dr Böhni ebbes ganz Bsonders eifalla lassa: Er hot em Strapinski sein frihera Moischder mit seine zwoi Gsella ond sonscht noh a baar Leit vo Seldwyla ens «Waldhaus» bstellt. E-ma allegorischa Spiil sollet-se da falscha Grafa entlarva. Mit seim erschda Ufftridd kendicht Oiner oo, ma dät jetzt glei da alda Schneiderschwank "Kleider machen Leute" zom Beschda geaba. 

D Uffihrong fangt oo. Dr alde Schneidermoischder tridd uff em gleicha Koschdiim, wo dr Strapinski ooghet hot, wia-nr noch Goldach komma ischt. D Eiwohner begriaßet-en ganz freindlich. Jetzt merkt de ganz Gsellschaft, dass-se vom Strapinski an dr Noos romgfihrt worra send. Der Kerle ischt gar koin Graf, sondern bloß a klois Schneiderle! Sowohl d Goldacher wia au d Seldwyler fallet mit Hohn ond Spodd ibr-en her. Pletzlich reißt em Strapinski dr Kraga, ond er setzt zom Gegaschlag oo: Wer sei denn dauernd ganz ondrtenich om-en romkrocha? D Birger vo Goldach! Häb er bloß oimol gsait, er wär a Graf? Noi! Schuld uffglada häb’r sich bloß geganiber em Nettchen!

Wia dr Wenzel ond s Nettchen alloi em Saal send, erklärt‘r dera, wia’s zo deane Vorwicklonga komma ischt. Kaum hot’r sein Vortrag beendet, stoht’r auf ond will ganga; aber s Nettchen helt-en zruck ond sait, sui dät-en trotzdem meega, au wenn’r „bloß“ a Schneidergsell ischt!

"Kleider machen Leute" ischt em Zemlinsky sei virda Opr. Gschriiba hot’r des Werk en de Johr 1906 bis 1910. Bald ischt’s et bloß de Kridiker, sondern au ehm selber klar worra, dass a baar Tekscht a bissle z lang worra ond dramaturgische Schwecha et zo ibrseha send. Drom hot’r mit-em Libreddischda krefdige Streichonga vorgnomma. Bei dr Premiere am Deitscha Theader en dr tschechischa Hauptstadt isch dr Erfolg so grauß gwäa, dass dui neia Fassong bald da Weag en d Opernheiser vo Dissldorf, Köln ond Zürich gfonda hot. Weil dr Zemlinsky jidischer Abstammong gwäa ischt, hend seine Werk während dr Herrschaft vo de Nazionalsozialischda en Deitschland nemme uffgfihrt werra däffa ond send so en Vorgessaheit groda. Erscht en de 1970er Johr isch dr Zemlinsky gewissermaßa nei entdeckt worra ond wuud heitzodag wider an etliche Bihna gspiilt.

Us-em Johr 1990 geit’s a Dobbl-CD ibr-na konzerdanda Uffihrong vom Opernhaus Zürich mit-em Hermann Winkler, em Ueli Hunziker, em Rudolf A. Hartmann, dr Edith Mathis ond em Peter Keller en de Hauptrolla ondr dr Leidong vom Ralf Weikert, Marke Schwann Nr. 314 069.




</doc>
<doc id="64016" url="https://als.wikipedia.org/wiki?curid=64016" title="Marietta Kobald">
Marietta Kobald

Marietta Kobald-Walli (* 31. Oktober 1960 z Chuur, aber uufgwaggsä z Fiderisch, waa schii au ds Bürgerrächt hed) ischt ä Prättiger Schurnalischti, Fotograafi und Kultuurvernetzeri, und schriftstellerä tued sch au äsiä.

Marietta Kobald chund us dr altygsässnä Fiderscher Fämiliä Walli, waa z Chüblisch äs Holzbuu-Undernäme hed. Drum hed di Töchter au än Uusbildig as Hoochbuuzäichneri gmachet. In däm Pruäff hed sch under anderem bim Peter Zumthor gschaffet.

Duä aber hed sch uf dn Schurnalismus verläid und am Inschtituut für Meediä und Komunikäzioon an dr HTW z Chuur va 2002 bis 2004 dn Diploomgang «Medien» bsuächt. Va 2003 bis 2006 ischt schi bir Regionaalzytig «Prättigauer und Herrschäftler» aagstellt gsin. Sit 2007 ischt schi sälbstendig und füert dn Schryb- und Fotografiär-Serwiss «luagaläsä». Va 2011 bis 2015 hed sch au as Kultuurbeuufträiti vam Regionaalverband «Pro Prättigau» gwirkt. 

Marietta Kobald ischt mit dm EDV-Speziälischt Fridel Kobald vrhüraatet. Schi ischt Mamä vamä Sun und ärä Töchter und woont mid irär Fämiliä z Straalig, in dr Gmäind Fiderisch.

Marietta Kobald liggend Land und Lüüt van iräm Taal speziell am Häärz. As fryi Schurnalischti schrybt schi über Gägäwärtigs und Vrgangäs, fotografiärt, fabriziärt Wiänachts- und anderi Chaartä, stellt Chroonikä zämä, produziärt Wärbig, macht all Jaar dn «Prättiger Kalender», formuliärt Meediämittäiligä, organisiärt Uusstelligä und Voorläsigä – und ischt au as «Gäischterschryberi» teetig.

Marietta Kobald ischt va 1990 bis 1994 Fiderscher Gmäirääti gsin und hed as Buuamtsscheffi gwirkt; va 1994 bis 2002 ischt schi duä im Uuftraag var Gmäi di Brandschutzsachvrständig gsin. Va 1996 bis 2003 hed sch au as di Presidenti var Chräisbiblioteek Chüblisch ggamtet.

Sit 2008 ischt schi Stiftigsrääti und sit 2013 di Presidenti var «Anny Casty-Sprecher Stiftung», waa ds kulturellä und künschtlärischä Schaffä im Prättigä förderet. Schii ischt drzuä no sit 2011 im Voorstand var Walserveräinigung Graubündä aktiv – sit 2016 ghöört sch dm enggärä Uusschuss aa. Nid lang zrugg hed sch au bim Projekt «Audiovisuelle Medien Kanton Graubünden» mitgschaffet.

Marietta Kobald schrybt Gädichtjäni und Gschichtänä. Schi verchauft sch ättä uf mä Marcht old publiziärt sch äswaa – äsiämaal in dr Kolumnä «Convivenza» var "Südoschtschwyz". Au in dr Sendig «Schnabelweid» va Radio SRF 1 und in dr «Musigwälle» ischt schi schon uufgäträttä. Schi hed drüberuus di Tragöödie «Sendung 08» va dr poolnischä Künschtlergruppä Azorro in ds Prättigertüütsch übertraagä; die Wersioon ischt undr em Titel «Äs hed alls schon ämal gään» as Höörspil uufgnun choon.

1991 ischt ds «Prättigauer Mundartwörterbuch» usserchoon, waa under dr Läitig va Jakob Casal in Zämenaarbet mit viilnä Lüüt us em Taal zämägstellt choon ischt. Marietta Kobald hed zwenzg Jaar speeter drfüür gluäget, das es ä nüüi, überarbäiteti und ärwytereti Fassig gid. D Redakzioon vam Wöörterbuächtäil ischt ds säb Maal bim Germanischt Luzi Thöny glägä, und usserggään heds di Kultuurkomissioon vam Regionaalverband «Pro Prättigau». Ds nüüä Buäch va 2014 ischt aber nid nun äs Wöörterbuäch, waa 3700 Wöörtläni ärchleert, näi, äs hed au 27 egschträ für diä Uusgaab gschribni Mundaartgschichtläni dinnä. Drum häisst diä nüü Uuflaag au «Prättigauer Dialekt – Wörter und Geschichten».

Marietta Kobald hed au ds groossä Projekt varä «Mundaartantology Prättigä-Tavaa» aagräiset. Zäb läitet sch jetz im Uuftraag var Walserveräinigung Graubündä, und au ds Schwyzerischä Idiotikon und ds Inschitut für Kultuurforschig Graubündä sind drby.

Diä Landschaft hed e lenngi dialektliteraarischi Tradizioon: Dr eerscht Mundaarttegscht uf Walser­tüütsch, "Das alt Mändli am Flüela," ischt va Johann Andreas va Sprächer, und usserchoon ischt är 1858 in dr Zytig «Der Bund». Di eerscht Alpänowällä hed Michael Kuoni mit schym "Spusägang" gschribä. Rächt bekannt sind au ättä di Gschichtä va Georg Fient und Hans Valär. Ds literaarischä Schaffä gäid aber bis in di hüttig Zyt wyter.

Diä nüü Antology mit dm Titel «Läsiblüescht» – d CD, waa mitglifred chund, häisst «Losiblüescht» –, ischt 2017 usserchoon und gid dr Öffentlichkäit än bräitä Überblick van derä Literatuur. Marietta Kobald hed 2500 Gschichtläni, Gädichtjäni und Teaaterstuck va gägä 130 Autoorä und Autoorinnä us 159 Jaar zämägätraagä ghan, und 129 derä Tegscht, gschribä va 56 vrschidnä Lüüt, sind in d Antology uufgnun choon.

Waa Marietta Kobald 2015 für iräs Projekt Mundaart-Antology au bim Schwyzerischä Idiotikon z Zürich vrby choon ischt, hed sch dört äs 130-sytigs Tiposkript va Johannes Steiner-Mathis (1919–2014) fundä. Äs gäid in Steinersch Ärzelligä um di gfeerli und streng Waldaarbet im Furnertobel, wiä sch äso um 1940 um gsin ischt. Im zwäitä Täil hed Johannes Steiner Land und Lüüt va Furna Station in vilnä Anekdootä und Gschichtjäni gschilderet. Die nid nu lokaalgschichtlich, näi, au kultuurhischtoorisch wichtigä Tegscht, gschribä im Jenazer Dialekt va Furna Station, hed Marietta Kobald denn 2018 in dn Truck gäprungä.



</doc>
<doc id="64025" url="https://als.wikipedia.org/wiki?curid=64025" title="Burg Berauerhorn">
Burg Berauerhorn

D Burg Berauerhorn, au "Berauer Horn" odder "Berauer Hörnle", isch è abgangeni Höèburg uff èm hochè Horn vom Brändemer Bärg zwǜschè m Unterlauf vo dè Schwarza un èm Mittellauf vo dè Schlüècht bi Bèrau, èm Ortsdeil vo dè Gmeind Üülingè-Birchèdorf im Landchrais Waldshuèt (Baddè-Württèbärg). D Burg uff èm Berauerhorn isch nordwestlich vo dè Witznau un nördlich vo dè Schwarza-Mündung i d Schlüècht 90 m witer obbè am Bärg glegè.

Bi dè Burg hèt s sich um è großi dreiglydrigi Burgaalaag ghandlèt, wo vomuètlich vo dè Hèrrè vo Bèrau im 12. Johrhundert baut worrè isch. S handlèt sich um è großi dreiglydrigi Burgaalaag, vo dèrrè keini Rescht mee vorhandè sin.

S Wappè vo dè Ritter vo Berau wyst drei Bärègrind uff. È Vowandtschaft mit dè Hèrrè vo Sellèbürè, wo ebbèfalls èn Bärègrind im Wappè füürèd un Bsitzungè a s Kloschter St. Bläsy voschenkt hèn, isch aaznää. Reginbärt vo Seldèbürè gildèt als Gründer vom Kloschter St. Bläsy.


</doc>
<doc id="64027" url="https://als.wikipedia.org/wiki?curid=64027" title="Meşale Tolu">
Meşale Tolu

D Meşale Tolu (* 1984 z Ulm) isch e dytschi Schurnalischti.

Si isch z Ulm ufgwachse un het dert s Abitur am Anna-Essinger-Gymnasium gmacht. Z Frankfurt am Main het si uf Lehramt fir Gimnasie mit dr Fächer Ethik un Spanisch studiert. Anne 2007 het si di dytsch Staatsburgerschaft iberchuu un derno di tirkisch ufgee. D Tolu het ehrenamtlig as Schurnalischti un Ibersetzeri fir di sozialistisch Nochrichtenagentur ETHA gschafft. Vorhär het si fir dr Radiosänder Özgür Radyo gschafft, bis dää am 4. Septämber 2016 dur e Dekret vum Staatsbresidänt Recep Tayyip Erdoğan verbote woren isch. D Tolu isch ghyrote mit em Schurnalischt Suat Corlu un het mit ihm e Suhn (* 2014). Wu dr Suhn uf d Wält chuu isch, isch d Familie in d Tirkei zoge.

Ihre Mann isch am 4. April 2017 verhaftet wore un in Untersuechigshaft chuu. Am 30. April 2017 isch au d Meşale Tolu verhaftet wore. Ihre wird vorgworfe, si sei Mitglid vun ere »terroristische Organisation« un heb fir die Propaganda gmacht. Am 6. Mai het e Richter Haftbefähl erloo, drnoo isch si im Istanbuler Frauegfängnis inhaftiert gsi. Dr Dytsch Schurnalischteverband het des e „dreiste Willkürakt der türkischen Autokratie gegen die freie Presse“ gnännt.

Am 18. Dezämber 2017 isch d Meşale Tolu us dr Haft entloo wore, het aber d Tirkei nit derfe verloo. Ihre Mann isch scho Ändi Novämber vorlaifig uf freie Fueß gsetzt wore, wel e Gricht z Istanbul dr Haftbefähl gege ne glupft het. Am 20. Augschte 2018 het e Gricht d Uusraisespeeri gege d Tolu ufglupft, nit aber die gege ihre Mann. Am 26. Augschte isch si uf Dytschland retuurchuu.



</doc>
<doc id="64030" url="https://als.wikipedia.org/wiki?curid=64030" title="Seeschlacht bei Männedorf">
Seeschlacht bei Männedorf

De Seeschlacht bi Mänidorf isch di letschti grossi Schlacht im Alte Zürichrieg gsi. D Zürcher händ am 29. Oktober 1445 uf em Zürisee bi Mänidorf d Schwyzer gschlage gha. En Waffestillstand häds aber erscht im Juni 1446, en Fride 24. August 1450 gee.

Eidgenössischi Truppe sind über de See is Züripiet inecho und händ Zürcher Dörfer a bedne Ufer agriffe, zum Täil Hüser aazündt und Fälder und Räbbärg verwüeschted. Mängisch isch d Wümmet nume mögli gsi, wänd d Stadt Züri mit irne Chriegsschiff vor em Ufer patrouilliert häd. Das isch i de erschte Phase vom Zürichrieg passiert und häd mit em Chilchbärger Fride am 1. Dezember 1440 ufghört. Rapperschwil isch aber immer no belageret gsi und häd nume überläbt, wils vo Züri über de See versorget worden isch. Schwyz häd versuecht, das zverhindere.

Am 29. Oktober 1445 sind d Zürcher mit ire ganze Seemacht gäge Rapperschwil ufe zoge, zum die belagereti Stadt es vierts Mal z verproviantisiere. D Flotte isch 12 Schiff gross gsi: Chriegsschiff und Proviantschiff. Chum händ d Schwyzer d Flotte gse, sind s ere entgäge gfaare. Vor Mänidorf isch es zur Schlacht cho. D Schiff sind inenand ine gfaare und händ versucht sich gägesitig Löcher in Rumpf z schüüsse. De Kampf isch lang unentschide plibe. Da sind d Rapperschwiler de Zürcher z Hilf cho mit de bede Bregänzerschiff, wo si am 24. Septämber vo Habsburg-Öschtriich übercho händ. D Schlacht häd bis am Aabig tuured. D "Gans" vo Schwyz isch verschosse und am sinke gsi. S grosse Chriegsfloss "Bär" häd kä Pulver zum schüüsse und kä Stäi zum übererüere me gha und sich au gäge Pfäffike zruggzoge. S zwäite Schiff vo Schwyz, de "Kiel", häd bis spat in Aabig ine witerkämpft, wäred en Täil vo de Zürcher scho zwüschetine uf Rapperschwil ufe gfaren isch. Erscht wos ignachted gha häd, isch d Schlacht färtig gsi. D Schwyzer händ beträchtlichi Verlüscht gha: vil Verletzti, und sächzä Toti.

D Zürcher sind zwe Täg z Rapperschwil plibe und am 31. Oktober wider uf Züri zrugg gfaare. Schwyz isch gschlage gsi und Züri häd de See behärrscht. D Schwyzer händ aber immer no e havarierti Flotte gha. Die händs hinder Hurde gäge Altedorf zu as Land zoge gha. D Zürcher händ befürchted, d Schwyzer würded die über de Winter wider richte und de Striit göchi im nögschte Früelig wider los. Drum isch am Hälig Abig es Komando in Obersee ufe gfare und hät di trochegläiti Flotte vo Schwyz mit Bieli zämegschlage und aazündt. Erscht wo d Bätziitglogge glüüted häd, sind si wider häizu.

Vo dem Schade häd sich Schwyz nüme erholt. De Chrieg uf em See isch färtig gsi. En Waffestillstand häts aber erscht im Juni 1446 gee, en Fride nach lange und komplizierte Verhandlige am 24. August 1450.




</doc>
<doc id="64036" url="https://als.wikipedia.org/wiki?curid=64036" title="Peter Vogel (Objektkünstler)">
Peter Vogel (Objektkünstler)

De Peter Vogel (* 9. Merz 1937 z Friburg; † 8. Mai 2017 au dert) isch e ditsche Gstalter vu interaktiver "elektronischer Kunscht" vu de Moderni gsii. 

Mit sim Schaffe het si de Vogel in de Beriich zwische Kunscht, Philosophi un Neurophysiologi bewegt. Interaktion isch di zentral Absicht vum Kinschtler gsii, de Bschauer wird zum Dailnämer, zum Mitspiler, wu dur sini Impuls kaa Iifluss neme uf s Werk. De Vogel isch dodemit e Exponent vun ere Kinschtlergeneration gsii, wu d Partizipation vum Bschauer in de Mittelpunkt vu ihre Arwet gstellt het. Auch im Umfeld vu konschtruktiv-konkreter un kinetischer Kunscht bstoht s Ziil in de Verainigung vu Kunscht un Leewe go em Rezipient e aktiv un sinnlig-ästhetisch Erlebnis z biete, wu iwer s rain Bildbschaue nusgoht.

No sim Physikstudium het si de Peter Vogel in de Schwiz mit Hirnforschig un de Entwicklig vu medizinische Grät bschäftigt. Si Intressi het vor allem de Kybernetik un neurobiologische Vorgänge gulte. Newe de elektronische Musik isch des de Zuegang zue sim kinschtlerische Konzept gsii. Grundpfiiler fir si Handle sin d Kybernetik, d Musik un de Performance gsii. De Vogel het scho frie elektronischi Musik kumpeniert, am Theater gschafft un elektronischi Inschtrument böut.

Si Arwet as Physiker in de Hirnforschig un si Schaffe as Musiker un Performer hän zue sire Kunscht gfiert, wu si erscht in de Interaktion zwische Werk un Bschauer entwicklet. Em Vogel sini Objekt, wu klinge un lychte, solle d Mensche zum Spiil bringe un ene d Verbindig zwische Kunscht un Technik klar mache. Ei s vu dr Werk, wu d Verbindig vu Kunscht un Technik un au d Partizipation vum Bschauer in de Fokus ruckt, isch "Minimal Music Piece" (1985). S handlet si um interaktivi Klanginschtallation, wu uf Liibbewegige vum Rezipienten reagiert, indem Tonfolge erzigt were. Wänn si de Bschauer em Objekt necher kunnt, wirft er Schatte uf inschtallierti Fotozelle un dodemit kunnt er in in Liechtschranke, wu Tonfolge produziere.




</doc>
<doc id="64037" url="https://als.wikipedia.org/wiki?curid=64037" title="Reinhold-Schneider-Preis">
Reinhold-Schneider-Preis

De Reinhold-Schneider-Priis isch de Kulturpriis vu de Stadt Friburg im Brisgau un wird siter anne 1960 all zwai Johr turnusmäßig im Wechsel in de Beriich Literatur, Musik un Bildendi Kunscht verlihe. Newem Hauptpriis, wu mit 15.000 Euro dotiert isch, wird e Ehregab bzw. e Stipendium, dotiert mit 6.000 Euro, vergewe. Iwer d Priisvergab entschaidet unter em Vorsitz vum Owerburgermaischter e Jury us Gmaindsreet un Lit vum effetlige Lewe. E wichtig Kriterium isch d Verbundeheit vum Priisdreger un/oder sim Werk mit Friburg. Dodemit knipft d Uuszaichnig an de Namesgewer, de Schriftsteller Reinhold Schneider aa, wu s Werk un Lewe vun em stark mit Friburg verbunde gsi isch.




</doc>
<doc id="64038" url="https://als.wikipedia.org/wiki?curid=64038" title="Lastkraftwagen">
Lastkraftwagen

E Laschtwage isch es Fahrzüüg, wo sälber cha fahre und zum Umefuege vo grosse oder schwääre Sache im Güetervercheer pruucht wird. Hützetags gilt dä Name nume no für schwääri Fahrzüg mid Motoore. I der Gschicht vo de modärne Laschtwäge sind Konstruktöör i de alemannische Regioone scho ganz am Afang drby gsi. Die Fahrzüg sind i der Wirtschaft so wichtig, ass me derfür scho lang es vilfältigs Vokabulaar gha het, wo sech mit der Sach zäme immer wyter entwiklet.

"Laschtwage" isch es alts Wort vo der düütsche Sprooch. Im Schwiizerischen Idiotikon sind drfür Beleeg sit em 15. Joorhundert abtrukt; eis Zitat chunt us dr Vogträchnig vo Lauffen us em Joor 1475 und heisst "2 zug von Blawen, Zwingen mit zweyen lastwegen daz holtz zuo füeren." I der dütsche Standardsprooch kennt me der nöi Begriff "Nutzfahrzeug" – do derfür git’s keis alemannischs Wort, wo die Sach gnau übersetzt. I der modärne Umgangssprooch seit me de Laschtwäge bsunders z Dütschland au "LKW", das isch d Abchürzig für s standarddüütsche Wort "Lastkraftwagen", und mängisch seit men eifach "Laschtauto" oder "Laschter"; es neus Frömdwort für die chlynere vo dene Fahrzüüg wär no der "Transporter". Wäge der internazionale Kultur vo der Logistik chunt s änglische Leenwort "Truck" i der technische Umgangssprooch als wie meh vor, und do dervo isch d Pruefsbezeichnig "Trucker" abgleitet für "Laschtwagefaarer;" i der Schwiiz seit me "Schofför" (das isch vom französische "chauffeur" übernoo). I dr dütschsproochige Schwiiz cha me näbem allgemein pruuchte Wort "Laschtwage" au no "Laschtauto" und "Camioñ" ghööre. Camion isch au us em Französische übernoo und gilt i der Mundart, wie der Christian Schmid seit, als veraltet.

En alte mundartleche Name für die tradizionelle Wäge zum Sachen uflade isch "Fuerwärch;" das isch abgleitet vom Wort "füere," und der Pruefsname derzue isch "Fuerme." Dr einzeln Transport heisst "Fuer" und e Transportfirma isch den au e "Fuerhalterei" gsi. Z Öschtrych isch das no hüt der normal Name für die Logistikundernääme. Es het scho sit der antike Zyt ganz starchi Fuerwärch ggä, wo me druff schwäri Gägeständ, zum Bischpiil grossi Steine, Süüle, Trämel oder Boumstämm und Maschine, het chönnen uflade.

Bevor d Ysebaan uufchoo isch, het s Wort "Güeterwage" zerscht scho lang als Sünonüüm für d Fuerwärch gulte. Jetz meint me dermit grad au under em Ydruk vom Hoochdüütsche fascht nume no d Wäge vo de Güeterzüg bi dr Baan. Im Underschiid zum Laschtwage cha en Güeterwege nid sälber fahre, es muess uf de Schiine e Loki cho zum ne cho zie. Es git den aber au spezielli Güeterwäge bim Kombinierte Vercheer, wo me ganzi Laschtwäge druf tuet uflade.

Laschtwäge sind es wichdigs Vercheersmittel für e modärn Güetervercheer uf der Strooss, und zwar uf churze Strekene i de einzelne Regioone und au über grossi Distanze und füre internazionaali Waareusduusch.

E modärne Laschtwage het es Gschtell, wo "Chassis" heisst, es Aatriibssischteem mit emene Motoor, der Chraftwälle, de Achse, de Redli und ere Bräms, e Kabine füre Fahrer und en Uufbou, wo me d Laadig oder es Gräät oder e Maschine druuf tuet. Es git Lkw mid zwo oder mee Achse – vorne isch d Länkachse zum d Richtig vom Fahrzüüg z ändere, und hinde sind d Atriibsachse und mängmol no wyteri Achse, wenn s Gwicht seer gross isch; no grösseri Laschtwäge chönd au zwo Achse vorne ha. E Laschtwage mit «Allradatriib» cha au ufem schwirige Bode näbe de Stroosse und uf Boustelle umefahre. Mängmol het en Laschtwage en Ahänger, zum no mee Sache mitnää; däm Ganze seit me denn e "Laschtzug". Anderi Gfäärt hend statt ere eigete Ladflechi a Platte mit emene Zapfe, wo si dermit abwächsligswys d Uufliger, wo d Ladig druff chunt, amache; die heisse "Saddelfahrzüg".

Füre Güetervercheer uf längi Distanze z Europa ghöre di meischte Laschtwäge hüt zum Boutyp vom Standard "Euro-Saddelzug", wo ne Zugmaschine mit zwo Achse und en Saddeluufleger mit drü Achse het. D Grössi vo de "Euro-Laschtzüg" isch vo der EU gnau definiert, so basse die Fahrzüg uf die normierte Parkplätz vor de Fabrigge und Lagerhüüser und au zum modärne "intermodaale Vercheer", wo Stroossefahrzüg mit der Ysebaan zämeschaffe. D Eurolaschtwäge sind als Saddelzüg 16,50 Meter lang und högschtens 4 Meter höch.

Näbe de gwönleche Laschtwäge wärde für bsunderi Uufgabe grossi Spezialfahrzüüg mit em glyche Fahrgstell und Aatriibssischteem bout, zum Bischpiil Schwärtransporter, Kipper oder Fahrzügkrään. Grossi Fahrzüüg zum Persone umefüere heisse nid Laschtwäge, sondern Autocar oder Büs, wie bi de Poschtauto i der Schwiiz. Näbe de Laschtauto gits au no Liferwäge, das sind chlyneri Transporter mid em ene Gwicht vo weniger als 2,8 Donne. Vil Laschtwäge hend en eigete Kran druff, wo me für d Fahrt cha zämelegge und wo si drmit sälber Sache uf- und ablade.

Di modärne Laschtwäge, so wie me se jetz het, git’s erscht sid em Ändi vom 19. Joorhundert, wo d Motoorfahrzüüg erfunde worde sind. En früeneri Form vo Laschtwäge isch scho sid Joortusige die gsi, wo s Fahrzüggstell ganz us Holz gmacht gsi isch, mit einere oder zwo Achse und ere Brügi zum Sache druf ufzlade, und wo me d Zugtier a der Diechsle ygspannt het. D Brügi, wo us paar Brätter gmacht gsi isch, het mängisch a der Syte Gidder gha wie ne Leitere, das sind di tradizionelle «Läiterwäge» gsi, wo me hüt i der Landwirtschaft i deil Länder no cha gsee. Die Fahrzüüg sind scho i dr Urzyt ufcho, wo s Rad erfunde worden isch. Es git archäologischi Fund vo Fahrzügdeili, bsunders vo Reder, eifachi Abbildige i Fels- und Steibilder und Modäll us Cheramik und us Bronze, wo so Fahrzüüg zeige. Setegi historischi Kwelle findet me sit der Middi vom 4. Joortusig vor Chrischtus.

Die erschte Laschtwäge und au die schwärere Pflüeg het me afo pruuche, wo öper usegfunde het, wie me d Zugdier am beschte tuet aspanne. Das isch mit em Joch ggange, emene Balke, wo d Form em Hals vo de Rinder apasst isch. S eltischte Joch, wo d Archäolooge bis jetz könne, isch z Arbon am Bodesee fürecho; es isch us der Zyt um 3380 Joor vor Chrischtus; ob das Zuggräät für en Pflueg oder en Wage bruucht worden isch, weiss men aber nit. I der Ysezyt isch denn der ysig Radreife erfunde worde, und do dermit isch d Abnützig vo de Holzreder vil chlyner gsi. Am Ändi vo der Hallstattzyt isch s vor allem im Piet vom Schwoobeland und vom Schwiizer Middelland der Bruuch gsi, de ryche Doote ganzi Wäge is Grab mitzgää. Wemme Rösser vor en Wage gspannt het, so het me do defür d Chumet pruucht.

Me dänkt, d Röömer heige s Handwärch vom Wagebouer vo de Kelten übernoo. Bilder vo schwääre Laschtwäge sind uf Bilder und Rölief vo de Röömer z gseh; es ganz es schöns, prezises Mosaik vo somene Fahrzüg isch im grosse röömische Landhuus bi Orbe im Kanton Waadt z gsee. Im alte Latyyn gits zwöi Näme für schwäri Laschtwäge: "plaustrum" und "sarrucum." Für d Reisewäge vo Persoone gchännt s Latynische verschideni Näme: "benna" isch eine dervo; das Wort isch im alemannische "Bänne" no erhalte, s Schwiizerische Idiotikon het d Gschicht vo däm alte Wort ane 2012 emol bsunders vorgstellt., und es bringt au alti Kwelle für Materialtransport mit de Bänne; so cha me mol lääse: "Item vil bännen, darin man sand, stein und kalch gefüert hat.". Für anderi röömeschi Fahrzüg chöme i der Literatur d Wörter "carruca, cisium, covinnus, essedum, raeda," und für zwöiredrigi Wäge "birota" und "carpentum" vor. Vom letschte vo dene Wörter chunt der Pruefsname vom "carpentarius," das isch uf Dütsch der Wagner oder der Stellmacher. Im Römerrych hets für privati und militärischi Fahrzüg über alli Provinze es Netz vo guete Stroosse ggä, wo me hüt vonne no Spuure gseet, zum Bischpiil im Jura.

Öppis zu der Technik: Ganz am Afang sind di beeden Achse fescht am Wagechaschte agmacht gsi, und d Stange für zum d Zugdier abinden au. Für Wäge mid numen einere Achse isch das normal. E Laschtwage mit zwöi feschten Achse cha aber nid guet um d Kurve fahre. Die besseri Art isch die gsi, wo d Wagebouer nur no di hinderi Achse fescht am Raame agmacht hend und di vorderi i dr Mitti, so dass si sech het chönne dräje. Mit dene Chääre het me vil liechter chönne cheere. E ganze vierredrige Wage us der Wikingerzyt het men im Schiffgrab vo Oseberg z Norweege gfunde. I der Moolerei usem Middelalter sind immer wider Fahrzüg abbildet, es sind aber meischtens Rytwääge für Lüüt und sälte Laschtwääge.

I Tegschtquellen us em Middelalter chöme Laschtwäge immer wider vor. Scho im Gsetz vom Karl em Grosse für di chönigliche Guetshöf (im berüemte "Capitulare de villis") cha me läse, ass jede gross Puurehoof immer hedt müesse Wäge paraat ha, zum d Sache us de Chäller und de Schüüre an Hoof vom Chönig z bringe, wenn me se pruucht het. Und es schtoot no derby, ass der Verwalter vo somene Guetshof für d Fuerwärch gueti Dechine us Läder het müesse barat ha, zum d Waar gäge s Wätter z schüzze. So muess me s eigetlich au hüt no mache: Jetz heisse die Dechine für uf d Lastwäge und d Güeterwäge "Plache". Usem nüünte Joorhundert isch au en Informazioon über Laschtwäge im Alperuum überliferet: Im Urbaar vom Rychsguet z Churräzie stoot d Vorschrift, ass bimene Chriegsufgebot sofort zwölf Säumer usem Vorderrhytaal mit Chääre zu der Transportkolonne, em "Tross", vom karolingische Rychsheer müesste go.

Au scho für die alte Lastwäge het’s i vilne Länder Vorschrifte für d Konstrukzioon und für d Sicherheit im Vercheer ggä, wil s mit de Fuerwärch scho denn immer wider zu Unfäll cho isch. Psunders gfäärlech isch s Nidsifahre gsi, und drum isch vo de Obrigkeite der Befääl cho, wie das a schwirige Stelle z mache sig. Laschtwäge cha me mit de Zugdier elei nid gnueg starch brämse, me het drum früener d Redli bärgab müesse blokiere, sigs mit Chettine wo me a de Reder yghänkt het oder mid de Schleipftrög zum drunder legge; settigi het jedes Fuerwärch müesse derby ha. Au wo die modärne Brämschlötz uufcho sind, het me amene Stutz bim Ahalte immer no en Keil under d Reder gleit, und so Chlötz zum d Reder sichere het’s hüt no uff de Laschtwäge.

Wo im spoote nüünzääte Joorhundert d Auto erfunde gsi sind, het z erscht ane 1893 d Firma "Panhard et Levassor" es chlyses Transportfahrzüüg mid emene Motoor entwiklet. Ane 1896 het den der Gottlieb Daimler vo Cannstatt bi Stuttgart mit synere Firma "Daimler-Motoren-Gesellschaft" der erscht richtig Laschtwage an en Chund z London gliferet. Dää erscht Daimler-Transporter het Gwicht vo anderthalb Donne chönnen uflade. Us der Fabrigg z Cannstatt sind denn gly Laschtwäge für föif Donne schwäre Ladige cho, und derno au Spezialfahrzüüg, zum Bischpil Füürweerwäge und Lokomobyl und anders.

Au der Carl Benz het i sym Konstrukzioonswärch gly drufabe en Laschtwage konstruiert. Und denn sind schnäll i vilne Länder no anderi Laschtwagefabrigge entstande. Z Augschburg isch d Firma MAN gsi, i dr Schwiiz z Arbon am Bodesee der Saurer und z Wetzike d FBW.

I den erschte Laschtwäge het s Bänzynmotoore gha, und scho i de Aafäng het me probiert, für Lkw en elektrische Aatriib z boue; das isch denn usser für chlyni Wäge, wo i de Fabrigggländ gfaare sind, wider uffggä worde. Gly nach em erschte Wältchrieg het d Induschtry der Diiselmotoor als Energykwelle für d Laschtwääge allgemäin pruucht.

Bilder vo früene Laschtwäge
Bilder vo nöie Laschtwäge
Zum d Laschte uflade überchöme d Laschtwäge i de Maschinefabrigge und de "Carrosserie", wo a d Stell vo de alte Wagnereie und Gutschefabrigge trätte sind, ufem Chassis die bassende Yrichtige. Je nach der Uufgob vom Laschtwagetyp gseh die ganz unterschidlech us. Ganz am Afang isch das wie bi den alte Fuerwärch numen e flachi Brügi, e "Pritsche" gsi, wo me d Waar drufgstellt und wenn nötig mit Seili apunde het. I dr nöiere Zyt isch me zum ene äänleche Systeem cho, wil me jetz die normierte Konteiner eifach uf en Raame schtellt und mit Klinken am Fahrzüg amacht. Grad wie bi den alte Fuerwärch, de "Leiterwäge", sind au bi de neue Laschtwäge für gwüssi Ladige Sytewänd oder Gitter nötig, ass d Sache nid abegheie.

Bilder vo Laschtwäge
Näbe de Laschtwäge, wo immer wider verschideni Sache oder Phälter uflade, gits au Fahrzüüg mit fescht druf aagmachte psunderen Yrichtigen und Gräät oder Maschine, wo me je nach em Transportzwäck oder vo der spezielle Uufgab vom Fahrzüüg i ganz verschidene Forme macht. Me kennt öppe:
und so wyter.

Bilder vo spezielle Laschtwäge
Zum d Chöschte vo lange Fahrte z verchlynere loot der Fuerhalter d Laschtwäge uf gwüssne Strekene nit sälber lo fahre, sondern er schicht se mit der Ysebaan ufe Wäg. Me seit däm i der Fachsprooch vo der Logistik der "Kombiniert Vercheer", und e Variante do devo isch der "inter-modaal Vercheer." Grad uf de lange Transbortwäg dur d Alpe fahre regelmässig bsunderi Güeterzüüg mit ganze Laschtwäge oder au eifach mit de Euro-Uufliiger dure Gottert, der Lötschbärg und au übere Brenner. Für de Bou vom Basisdunnel am Gottert und vom Nöie Dunnel dure Lötschbärg isch es Houptargumänt gsi, me well de Gütervercheer vo de Autobaane, psunders vo der Autobaan A 2 vo Basel uf Chiasso, wäggnää und uf d Ysebaan tue. D Politik vo der Varlagerig vom Schwärvercheer isch sit Joorzäänte es grosses Themaa i der Schwiiz gsi und si isch i allnen Alpeländer wichtig.

Wenn d Fahrzüüg nid sälber über die höche Bärgstroosse, sondern dur die neue flache Dunäll fahre, so isch das füre Betriib vil besser. Bi die Baane, won e schwääre Zug e ganzi Zylete Laschtwäge glychzytig ines anders Land bringt, isch der schön hochdütsch Name "Rollende Landstrasse" populär worde, wo me leider so nit diräkt i die alemannischi Mundart cha überträge; das würd chly umständlech heisse "e Stroos, wo sälber fahrt", und so ne Begriff goot i der Umgangssprooch chuum. Es isch bsunders d Ysebaanfirma BLS, wo uf der Lötschbärgrute Züg für Laschtwäge het, d Fahrer chömen imene Personewage mit. D "BLS Cargo" het iiri Plätz, wo Laschtwäge ufe Zug fahre, i de Töörminel z Wiil am Rhii und z Tüem (iteliänisch: Domodossola).

Au d SBB het Güeterzüüg, wo mit Laschtwäge dur d Alpe faare, und das macht au d Firma RAlpin AG mit de Töörminel z Fribeg im Briisgau, z Novara, z Chlyhünige bi Basel und z Lugano Vedeggio. Z Öschtrych het d Tauernbaan Laschtwägezüg.

No wirtschftliger als ganzi Laschtwäge mit der Baan lo umefüere isch es, wen me nume der Chaschte mit der Ladig, meischtens der ganz Euro-Uufliiger, ufe Güeterwage lüpft. So blybe d Zugfahrzüüg im einte Land und sind für anderi Fahrte grad wider parat, uf d Güeterzüg basse mee Ladige, und es muess au kei Fahrer die längi Reis mitmache; am Abladebaanhof holt en andere Laschtwage der Ahänger wider ab und bringt en do hi, wo me d Waar pruucht, so wie s d Laschtwäge scho sid Tuusige vo Joore immer mache.

Bilder vom Kombinierte Vercheer



</doc>
<doc id="64039" url="https://als.wikipedia.org/wiki?curid=64039" title="Oberrheinischer Kunstpreis">
Oberrheinischer Kunstpreis

Dr Oberrhiinisch Kunschtpriis Offeburg isch e Kunschtpriis, wu sit 2011 all drei Johr vu dr Stadt Offeburg un em "Förderkreis Kunst + Kultur e. V." üsglobt wird. Dr Priis wird an Kischtlerne un Kischtler vun Ditschland, Frankrich oder üs dr Schwiz vergää, wu mit ihrem Wärk „einen wesentlichen Beitrag zur Kunst am Oberrhein“ glaischtet hän un isch mit 10.000 Euro dotiert. D Priisdreger wäre üsgwehlt vun ere Jury üs renomierte Kunschtkuratore un Museumsdirektore.




</doc>
<doc id="64045" url="https://als.wikipedia.org/wiki?curid=64045" title="Glasperlenspiel (Band)">
Glasperlenspiel (Band)

Glasperlenspiel isch e dytschi Elektropop- un Singer-Songwriterband vu Stocke. Si bstoht us dr Carolin Niemczyk (* 24. Juli 1990 z Singe), em Daniel Grunenberg (* 8. Novämber 1988 z Stocke) un dr Livemitglider Bene Neuner, Markus Vieweg un Nico Schliemann.

D Carolin Niemczyk un dr Daniel Grunenberg hän baidi vorhär dr Stockemer Chilchepopband "Crazy Flowers" aaghert, wu s Repertoire vun ere vu zytgnessische Coversong bis Popmusik mit chrischtligen Inhalt gange isch. Us em aafangs siibechepfige Stockemer Bandprojäkt "Keine Zeit", wu näbe gaischtlige jetz au wältligi Theme in ihre Repertoire ufgnuu het, un au aigeni Kumpesition vu dr Niemczyk un em Grunenberg mit dytsche Täxt presäntiert het, nit nume Coversong, isch s Duo entstande, wu si 2010 noch em Roman "Das Glasperlenspiel" vum Hermann Hesse umgnännt het. Am 18. Jänner 2010 hän si as Keine Zeit mit ihrem Lied "Versinke" dr Radio ENERGY Newcomer Contest 2009/2010 gwunne un sin doderudr an ihre erschte große Blatteverdrag chuu.

Am 29. Septämber 2011 isch Glasperlenspiel bim Bundesvision Song Contest 2011 fir s Land Bade-Wirttebärg aadrätten un isch doderby uf dr viert Blatz chuu mit em Lied Beitrag "Echt". Am 16. Merz 2012 het s Chinschtlerduo syni zwoot Single "Ich bin ich" verffetligt, di zwoot Singleuuskopplig us ihrem Album "Beweg dich mit mir", wu in dr dytsche Chart uf Blatz 32 chuu isch.

Am 10. Augschte 2012 het s Video zue dr dritte Singleuuskopplig "Freundschaft" Premiere gfyyrt. Wider isch fir d Single en exklusivi Version produziert wore. D Single isch am Dag, vor si uusechuu isch, in d Top-20 vu dr dytsche iTunes-Chart yygstige un schließli bis uf Rang 17 vu dr dytsche Singlechart chuu. In dr eschtrychische Chart isch s Lied in d Top-50 chuu un s Duo het si dermit au zum erschte Mol in dr Schwyzer Chart chenne blatziere. Am 26. April 2013 hän si ihri viert Single "Nie vergessen" uusebroocht un sin dermit in dr dytsche Chart bis uf Blatz nyyn, in dr eschtrychische bis uf Blatz 43 chuu. Am 10. Mai 2013 isch s Album "Grenzenlos" chuu, wu si z Dytschland uf Blatz acht chuu sin un in dr Schwyz uf Blatz 61. Di glychnamig Single "Grenzenlos" isch am 6. Septämber 2013 vereffetligt wore. Am 4. Juli 2014 hän Glasperlenspiel e Deluxe-Edition vu "Grenzenlos" mit em Titel "Grenzenlos in diesem Moment" vereffetligt. Scho zwoo Wuche dervor isch d Single "Moment" uuskopplet wore.

Syt 2014 singe Glasperlenspiel d Titelmusik vu dr RTL-Soap "Gute Zeiten, schlechte Zeiten". S Lied "Lasst uns was bewegen" isch syt 2014 Titellied vu dr RTL II-Dokusoap "Zuhause im Glück".

Glasperlenspiel isch im Johr 2015 as Vorband zue dr Tuur "Farbenspiel - Die Stadion-Tour" vu dr Helene Fischer ufdrätte. Aafangs Mai 2015 isch mit "Paris" di erscht Single us ihrem dritte Studioalbum uusechuu. Am 29. Mai 2015 isch s nei Studioalbum "Tag X" uusechuu, di zwoot Single "Geiles Leben" derno am 28. Augschte 2015. Mit dr Single "Geiles Leben" hän si am 29. Augschte 2015 fir Bade-Wirttebärg wider bim Bundesvision Song Contest mitgmacht un sin dermit uf dr sechst Blatz chuu.

Am 2. Merz 2018 isch mit "Royals & Kings" di erscht Single us irem vierte Studioalbum "Licht & Schatten" uusechuu, wu derno am 20. April 2018 erschine isch.

D Carolin Niemczyk un dr Daniel Grunenberg sin no ihre aigene Uussag in "einundzwanzig.TV" syt 2006 e Baar. Syter 2015 engaschiere di baide si as Botschafter fir Herzenssache e. V., dr Chinderhilfsaktion vu SWR, SR un Sparda-Bank.








</doc>
<doc id="64046" url="https://als.wikipedia.org/wiki?curid=64046" title="Ruine Untereggingen">
Ruine Untereggingen

D Ruinè Untereggingè isch è abgangeni Höèburg uff èrè Muschelkalchterrassè öppè 60 Meter übber Untereggingè (Flurnammè „Burghaaldè“), èm Ortsdeil vo dè Gmeind Eggingè im Landchrais Waldshuèt (Baddè-Württèbärg).

D Burg isch vomuètlich vo dè Hèrrè vo Küssèbärg im Chleggau baut worrè un stòt villicht im Dischput bi dè Entschtehung vo dè Landgrõfschaft Stüèlingè. 1251 wörrèd d Grõfè vo Lupfè als Bsitzer vom Dorf erwäänt. È „Burg Untereggingè“ odder è Gschlecht „vo Unterggingè“ erschint allerdings niènè urkundlich. Vo dè ehemòligè un vom Burgèforscher Heinz Voellner vomuètetè un begangenè Burgaalaag sin mit Vor- un Hauptburg no minimi Mauerräscht erhaaltè.



</doc>
<doc id="64048" url="https://als.wikipedia.org/wiki?curid=64048" title="Fritz Wolfsberger">
Fritz Wolfsberger

Dr Fritz Wolfsberger (* 10. Merz 1902 z Mille; † 12. Februar 1959 z Fryburg isch e dytsche Haimetdichter gsii. Är het as Druckereilaiter gschafft 

Är het Artikel zue regionale Theme in Zytschrifte gschribe un Gedicht uf Alemannisch verfasst. En Uuswahl vu syne Gedicht isch anne 1956 unter em Titel „Zweische Blaue un Rhy“ uusechuu, e Neiuflag vum Gedichtband isch 1984 druckt wore. Verschideni vu syne Gedicht sin au vertont wore. Är het si im Hebelbund engaschiert un isch au „Hebelvogt“ vun em gsii.

Noch em Wolfsberger isch z Mille ne Stroß gnännt wore.






</doc>
<doc id="64049" url="https://als.wikipedia.org/wiki?curid=64049" title="Waldschloss (Waldshut)">
Waldschloss (Waldshut)

S Waldschlössle, au "Waldschlössle-Brauerei "odder "Brauerei-Waldschlössle", isch è Gaschthuus im Chaletschtyl mit èrè Brauerei im Styl vom Hischtorismus z Waldshuèt gsi.

S Waldschlössle isch wèg dè Uussicht uff dè Rhy z vorderscht vornè uff èm Ochsèbuckel gschtandè. Dè Ochsèbuckel isch dè weschtlichschte Spitz vom Plateau, wo öppè 40 m übber m Rhy lyt, un au dè Waldshuèter Innè- un Altschtadt, im Waldshuèter Baanhof un in zwǜschè dè Altschtadt un èm Ochsèbuckel au im Vyymärktblatz ebeni Flächi zum Bau botè hèt. S Waldschlössle isch wèg dè exponyrtè Laag vo Säckingè hèr odder au übber dè Hochrhy èwäg vom Fuller Fäld hèr guèt zum Sää gsi, hèt also è ortsbildbrägends Gebäude für Waldshuèt dargschtellt.

Dè Brauereibsitzer Reinhart Härle hèt uff èm Waldshuèter Ochsèbuckel d "Waldschlössle-Brauerei" bedribbè. Vo sinè 13 Gschwǜschter sin drei vo sinè Brüèder ebbèfalls als selbschtändigi Brauer un Mälzer dätig gsi. Sin Bruèder Clemens Härle hèt diè no hüt eksischtyrendi Brauerei Clemens Härle gründèt.

Um 1899 hèt dè Härle Reinhart dè Architègt Jacques Gros mit dè Blaanung für è Gaschthuus nõch èm Vorbild vom Grand Hotel Dolder beuffdrait. Im Johr 1903 isch s Waldschlössle ygweit worrè. S isch èn belièbtè Ort übber m nördlichè, rächtè Ufer vom Hochrhy gsi. Um 1920 isch es i dè Bsitz vo dè Stadt Waldshuèt cho, wo dört voschideni Schuèlè un letschtlich denn d "Waldschlössle Realschuèl" ygrichtet hèt. Zämmè mit dè no räschtlichè Brauereibautè isch am Èndi vo dè 1970er Johr für 1,2 Millionè DM a dè Landchrais Waldshuèt vokauft worrè. 

Nõch vill Diskussionè un Bürgerbrotescht, wo sich durch è Unterschriftèaktion un è Demonschtration manifeschtyrt hèt, hèt sich dè Abriss vom Chraisdagsbeschluss anno 1978 bis in Hèrbscht 1980 usèzögerèt. Wègè Grücht, d Gegner vom Abriss würdèt è Huusbsetzung vom Waldschlössle blaanè, isch dè Abriss uff dè 18. Oktobèr 1980 terminyrt un durrègfüürt worrè. Im Morgègrauè vo sellèm Dag isch denn s Waldschlössle handstrychartig übber dè Huufè gschobè worrè. 
Dōdemit hèt s Blatz für s neue Landròtsamt Waldshuèt uff èm Ochsèbuckel obbè gää. Dè Entwurf zum Neubau, wo am 3. Mai 1984 ygweit worrè isch, stammt vom Waldshuèter Architègt Otto Thoß.


</doc>
<doc id="64050" url="https://als.wikipedia.org/wiki?curid=64050" title="Fides von Klingen">
Fides von Klingen

D Fides vo Klinge († am 28. Februar 1358 z Züri) isch vom Joor 1340 bis ane 1358 Äbtissi vom Fraumöischter z Züri gsi. Do dermit het si dört au als Stadtherrin gulte.

D Fides isch e Tochter vom Walter vo Klinge usem Thurgi gsi. Wo s Fraumöischter im Joor 1340 e nöii Äbtissi z bestimme gha get, sind grad zwo vo de Nonne gwält worde, d Fides vo Klinge und au d Beatrix vo Wolhuse. Dä Striit isch vore Kaiser Ludwig brocht worde, wo dä Fall em Berchtold vo Greyspach zum lööse gää het. Am 18. Dezämber 1341 het der Greyspach zu Gunschte vo de Fides entschyde.

Es isch e schwäri Zyt gsi für di nöi Vorsteheri. Wäge dr länge Vakanz het d Stadt Züri d Guetsheerschafte vom Fraumöischter lo überprüefe und d Uufsicht übers Chloschter a sich zoge. D Fides het sech als Äbtissi do dermit müesse abfinde. S Fraumöischtr het so wie d Stadt i sälere Zyt jo au vil duregmacht. D Pescht isch im 1348i cho, und Züri isch ine Chrieg verwicklet worde. Ane 1350 hets en Überfall i dr so gnänte "Mordnacht vo Züri" ggä, 1351 hend d Öschtriicher d Stadt belageret und 1352 s kaiserlige Heer. Das alls het derzue gfüert, ass us de Güeter ufem Land immer weniger Abgobe cho sind.

Drum het d Äbtissi alte Psitz vom Fraumöischter müesse verchaufe, zum Bischpil d Chile vo Horge un d Pfaarchile vom Sankt Peter z Züri. Ane 1358, ganz churz bevor d Fides gstorben isch, het ere wenigschtens dr Papscht Innozänz für ire Konvänt es Privileeg usgstellt, zum alle Psitz vom Fraumöischter z sichere.




</doc>
<doc id="64052" url="https://als.wikipedia.org/wiki?curid=64052" title="1358">
1358



</doc>
<doc id="64053" url="https://als.wikipedia.org/wiki?curid=64053" title="1309">
1309



</doc>
<doc id="64054" url="https://als.wikipedia.org/wiki?curid=64054" title="1191">
1191


</doc>
<doc id="64055" url="https://als.wikipedia.org/wiki?curid=64055" title="1046">
1046



</doc>
<doc id="64056" url="https://als.wikipedia.org/wiki?curid=64056" title="Heinz Reiff">
Heinz Reiff

Dr Heinz Reiff (* 16. Dezämber 1921 z Löörech; † 26. Juli 1997 au dert) isch e dytsche Dichter gsii.

Dr Reiff isch mit 18 Johr Soldat im Zweete Wältchrieg wore un isch speter in Chriegsgfangeschaft chuu un erscht mit 27 Johr wider haimchuu. Är het noch em Chrieg as Chaufmann gschafft, 1987 isch er in Ruestand gange.

Dernääbe het er aafange chinschtlerisch mit Laim un Polyester z schaffe un het au Bilder gmolt. Scho frie het er au Gedicht un Gschichte gschribe, uf Hochdytsch un uf Alemannisch. As chlaini sälber druckti Broschüre het er Gedicht uf Dytsch, uf Alemannisch („E weng vergäutscht. Alemannische Gedichte“) un Churzgschichte („Briefe an Mme. X. Kurzgeschichten“) uusegee. Anne 1987 het er en Uuswahl vu Gedicht un Gschichte unter em Titel „Zwischen Kernholz und Rinde“ im Daniela-Reiff Verlag publiziert. Gwohnt het dr Reiff z Rümmige. Im Juli 1997 isch er im Alter vu 75 Johr gstorbe. Är isch e Kusäng gsii zue dr Ingeborg Schütze.




</doc>
<doc id="64057" url="https://als.wikipedia.org/wiki?curid=64057" title="1074">
1074



</doc>
<doc id="64058" url="https://als.wikipedia.org/wiki?curid=64058" title="Arica">
Arica

Arica isch e Stadt ganz im Norde vo Chile.

Arika hät öpe 186'000 Iiwohner und liit knapp 20 Kilometer vo de Gränze zu Peru am Pazifik. D Hafestadt wörd öberragt vom 260 Meter höche "Morro de Arica", eme felsige Hügel, won en Uusicht öber d Stadt und de Hafe büted. S Klima i de Region vo Arica isch trochen und warm. Dank de Wasserzuelaitig us den Ande gits aber gnueg Trinkwasser und es chönd sogär d Parkaalage demit bewässered wärde. Arbetsplätz häts z Arica wäg em Hafe, de Industrii und em Tourismus. D Touriste chömed underanderem wäg de aagnehme Wassertemperature.

Im 1962, wo z Chile e Wältmaischterschaft im Fuessball stattgfunde hät, isch underanderem s Eröffnigsspiil im Stadion vo Arica ustrait wore. S Stadion hät me Mitti April, aso churz vor de WM eröffne chöne.


</doc>
<doc id="64059" url="https://als.wikipedia.org/wiki?curid=64059" title="Leukerbad">
Leukerbad

Badu (oder au: Leiggerbad) isch e Munizipalgmäind (politischi Gmäind) im Bezirk Leigg im Kanton Wallis i dr Schwiiz.

D Nochbergmäinde vo Badu sind:

S Dorf Badu liit oben im Taal vo dr Dala, wo vom Dalagletscher und vom Flüegletscher oben abe chunnt, vor em Dorf Badu dur en schöni Schlucht goot und zwüsche Leuk und Faare in Rotte flüsst. S Taal ab ligge im Gmäindbann d Wiiler "Fiess, Lees, Birche, Kluschete, Bodme und "Planinong".

Vom Bad uf d Flüealp ufe und vo dört über de Bärgpass "Gitzifurggu" (2912 m) goot en Fuesswäg zum Lötschepass und uf Feerdan. Vor langer Zyt, wo dr diräkt Wäg vom Dorf uf d Gemmialp ufe wäg em Duubefels no verspeert gsi isch, het me ob em Dorf über ne geechi Halde bärguf chönne go; das isch der alt Gemmiwäg gsi, wo hüt nümm pruucht wird. Über dä Bärgsaddel, wo uf 2723 Meter liit, sind vermuetli die Gruppe vo Alemanne ggange, wo uf der Suechi nach nöiem Land öpen im 9. Joorhundert us em Bärnbiet is Wallis cho sind.

Sid em Middelalter isch denn der nöi Soumwäg vo Frutige übere Gemmipass mit dr Höchi vo 2314 Meter uf Chanderstääg füre Vercheer wichtig gsi. Uf dä Pass grad oben a Leiggerbad goot dr Wäg vom Dorf a obsi dur di mächtigi Gemmiwand. Die 600 Meter höchi Flue het em Goethe Ydruk gmacht, wie-n-är im Pricht vo synere Reis dur d Alpe vo ane 1779 schrybt. Und au im Guy de Maupassant sinere Gschicht "L'Auberge" (uf Dütsch: "s Gaschthuus") und in ere Szeene mit em Sherlock Holmes vom Arthur Conan Doyle und de no i divärsi Tegscht vo anderne Schriftsteller chunt dä Bärg vor. Sid em 1957i gids dört ufen e Luftsäilbaan.

Zu dr Gmäind Badu ghört änen em Gemmipass das wyte Hochtaal vom Lämmeregletscher zum Duubesee und bis zum Schwaarebach abe, mit dr Schofalp und dr Lämmerenalp. Dä Deil vom Gmäindbann uf em Bärg oben isch sogar grösser als s Gländ vo Badu im Dalataal unde.

A dr Gemmi goot die grossi kontinentaali Wasserscheid dure: D "Dala" lauft uf dr einte Syte im Tobel und dur de Chrache bi dr Varner Brugg i d Roone abe, wo noch irem Wäg zum Gämfersee und dur Frankriich zletscht is Middelmeer mündet. Dr Bach "Lämmeredalu" uf dr andere Syte foot under em Wildstrubelgletscher aa, chunt is Alppiet bi dr Gemmi abe und flüsst zum Täli vom Schwaarebach und denn über d Kantoonsgränze is Bärnbiet übere. Unde a dr Spittelmatte änderet d Dalu denn dr Name und me seit ere vo dört a "Schwarzbach". Dä Bach flüsst bim Waldhuus unde i d Chander, wo zum Yzugsgebiet vo dr Aare und do dermit vom Rhii ghört, und mit däm Stroom goot s Wasser vo dr Gemmi bis i d Nordsee abe.

D Bärge zringsetum heisse: 

Uf de Bärge obe sind im Gmäindbiet vo Badu zää Gletscher und zwöi grossi Seeè und föif chlyni Seeli.

S erschte Hotäl im Baad isch d "Maison Blanche" gsi, wo im 17. Johrhundert bout worden isch. Ane 1719 hed e Lauwele s Dorf verwüeschtet und au das Huus zämegrisse, und drufabe isch es den vil grösser wider ufbout worde. Spöter sind no mee Hotäl entstande, im 1836i s "Hotel de France". Wäge de Heilquelle, wo me sid em Middelalter könnt het, sind immer mee Psuecher is Bad im Taal hinden a dr Stadt Leik cho.

Für die viile änglische Kuurgescht, wo nach dr eerschte berüemte Reis vom Thomas Cook sinere Reisgruppe vo anne 1863 is Wallis cho sind, het men im 1885i es eigets Chilchli bout. Die gröschte Beeder si hüt s "Burgerbad" und d "Alpetherme".

Vom 1915i bis ane 1967 het me mid ere Zaanradbaan vo Leik is Bad ufe chönne fahre.

Näbem Lämmeregraat und under em Lämmerehore isch d Lämmerehütte vom Schwiizer Alpeclub SAC.

Z Badu redet me wie im ganze Bezirk Walliserdütsch.
Uf der Weschtsiite vo dr Gmäind, äne a de Bärge, isch öpe bi der Gmäindgränze au d Sproochgränze zwüschem dütschsproochige Oberwallis und em Underwallis, wo me hüt s regionale Französisch tuet rede; früener isch dört, im Piet vo der Gmäind Crans-Montana, der frankoprovenzaalisch Walliser Patois di normali Mundart gsi.

Quella: Bundesamt für Statistik 2005

Dr Üsländeraateil ischt 2010 bi 38,2 % glägu.

77,4 % vannu Iwonru sint im Jaar 2000 remisch-katholischi gsii, 9,9 % evangelisch-reformierti.

Dr Ggmeindspresident va Badu ischt dr Christian Grichting (Stant Oktober 2017).



</doc>
<doc id="64060" url="https://als.wikipedia.org/wiki?curid=64060" title="Concepción">
Concepción

Concepción (spanisch för "Empfängnis") chan aini vo däne Bedütige ha:

Concepción isch en spanische Vor- und Familiename

Concepción isch de Name oder Namesbestandtail vo verschidnige Verwaltigsgebiet und Ortschafte: (en Uuswahl)
witers:


</doc>
<doc id="64062" url="https://als.wikipedia.org/wiki?curid=64062" title="Schloss Gurtweil">
Schloss Gurtweil

S Gurtwyler Schloss lyt im Unterè Schlüèchtdal z Gurtwyl, èm Stadtdeil vo dè Chraisschtadt Waldshuèt-Düèngè im baddè-württèbärgischè Landchrais Waldshuèt.

S isch èn großè, schlichtè Kaschtèbau, wo übber drei Etagè gòt un a dè Endè mit Staffelgybel vosää isch. Dè Vorgängerbau isch ab 1646 Probschtei vom Kloschter St. Bläsy gsi. Diè ehemòligi Burg, wo mit Wassergräbbè umgää gsi isch, isch am 13. Mai 1660 abbèbrènnt. Innerhalb vo vyr Johr isch durch s Kloschter St. Bläsy diè hütig Aalaag widder uffbaut worrè, wo hüt no stòt. Anno 1720–1747 sin no Um- un Uusbautè durrègfüürt worrè, u. a. è Orangery (hütigi Schlosskapèllè), Obscht- un Bluèmègärtè un è großi Schüèr. D Innèyrichtung isch prunkvoll gsi, i sèllèrè Zit isch vomuètlich au diè schöne Renaissancechuscht baut worrè. Stuckarbètè sin ebbèfalls erhaaltè blibbè, wo vom Franz Joseph Vogel stammèd.

Im Johr 1697 isch als erschtè Probscht Martin Steinegg erwäänt worrè. I dè Johr 1732 bis 1749 isch dè Pater Stanislaus Wülberz Probscht z Gurtwyl gsi. Au d Pröbscht un Patres Trudpert Neugart, Franz Kreutter, Ignatius Gumpp, Joseph Lukas Meyer un Columban Reble hèn dört gwohnt.

Nõch dè Uffhebung vom Kloschter St. Bläsy isch s Schloss vokauft worrè, dennõch isch es au als Lazarett bedribbè worrè. A dè Umfassungsmuèr stòt hüt è Denkmõl a diè dört Gschtorbenè. Znägscht isch es è Gruppè vo 250 krankè Soldatè uss èm Regimènt vom Fürscht Colloredo-Mansfeld gsi. Nõchdèm s sich ummè gschprochè hèt, dass i dè Probschtei è Lazarètt ygrichtet worrè isch, hèt mò uss dè witérè Umgebung kranki Soldatè dört hèrrè brocht. S sin vor allem Soldatè vo dè Öschterrychischè Truppè gsi, wo a Tǜphus gschtorbè sin. S söllèd nõch Uffzeichnungè vom Joseph Lukas Meyer i dè Johr zwǜschè 1813 un 1814 öppè 3000 Maa gsi sy. Im Dorf Gurtwyl sin witteri 250 Personè durch Aasteckung gschtorbè.

Anno 1822 hèt dé Baddische Staat s Schloss a dè Longin Gantert vokauft, dèm sin Sohn s bis 1846 ghaa hèt. Im Johr 1857 isch es uff Initiativè vom Pfarrer Hermann Kessler un mit Hǜlf vo Spender kauft un è »Rettungsaaschtalt für gfôrdeti un vowòrlosti Maitli« als Kloschter Mariä vom Syg gründet worrè. 

Am 3. Dezembèr 1857 hèt er Schwôschterè vo Ottmersheim uss dè Gmeinschaft "Schwôschterè vom Koschtbarè Bluèt vo üserm Heiland im Hl. Sakrament für d Sühne un Aabetung" vo Steinerbärg für Gurtwyl gwǜnnè chönnè. Sèlli Gmeinschaft isch zrugg gangè uff d Gründung durch d Maria de Mattias un uff dè Wunsch vom Gaspare del Bufalo. 

Anno 1867 isch è "Huushaltungschuèl" dezuè chò. Wo sich denn 1869 abzeichnèt hèt, dass es Kloschter zuègmacht wörd, hèt mò z Amerika è Neugründung blaant, sèllèwäg hèn 1873 49 Schwôschtèrè d Heimèt volõ. Insgsamt sinn denn füüf Nidderlassungè wältwit gründet worrè. Asè z: Ruma (Illinois), Banjaluka, Kloschter St. Elisabeth z Guètèbärg bzw. Schaan z Lièchtèschtei, Wichita, un z O´Fallon. È baar Schwôschtèrè sin einèwäg vor Ort blibbè un hèn ohne Ordenskleid bis 1894 witter gmacht. Am 1. Mai 1897 isch s “Armèkinderheim Rygel-Gurtwyl” durch d Kirchèbehörde uffgmacht worrè. Sit 1928 hèt s »Erzbischöfliches Kinderheim St. Elisabeth« gheissè. Hüt isch es s Woonheim vo dè Caritas-Wärchschtatt St. Ulrich. Sit 1980 leitèd d Gengèbacher Franziskanerinnè s Woonheim.

D Schlosskapèllè isch am 23. Juli 1664 durch dè Weybischof Sigismund vo Konschtanz gweyt worrè, dinnè stòt èn Altar vom Johann Chrischtoph Feinlein.




</doc>
<doc id="64063" url="https://als.wikipedia.org/wiki?curid=64063" title="Adlikon">
Adlikon

Adlikon isch de Name vo däne Ortschafte im Kanton Züri, Schwiz:


</doc>
<doc id="64065" url="https://als.wikipedia.org/wiki?curid=64065" title="Albulapass">
Albulapass

Der Albulapass () isch en Wäg über en Bärgsaddel im Bündnerland.

Der Pass het d Höchi vo 2312 Meter über Meer. D Strooss goot vo der Ortschaft Thiefakaschta im Albulataal, wo d Rute übere Julierpass abzwäigt, über Filisur, Bergüün und Preda ufe Bärg und uf der Südsyte über d Alp "Alvra" uf La Punt im Engadiin abe. D Passhöchi liit zwüsche de Bärge "Piz Üertsch" im Norde und "Piz da la Blais" im Süüde.

Ane 1695 het me am "Bergüünerschtei", em höche Felse, wo früener kei guete Wäg dureggangen isch, en erschti Strooss für d Säumer gmacht.

Uf der Weschtsyte vom Pass isch d Kwelle vo der Albula.

Sid em Johr 1904 goot d Albulabaan, wo ne Linie vo de Räätische Baan isch, vo Thusis mit Cheerdunnel und schöne Viadukt und em Albuladunnel is Taal vom Beveriinbach und uf Bever im Engadin ufe. D Baan isch bis uf Preda i der Nöchi vo der Passstrooss. Der Dunnel vo de Baan isch 5865 Meter lang. Ane 2008 isch die Bahnstreki id Lischte vom Wältkultuurerb vo de UNESCO ufgnoo worde.



</doc>
<doc id="64067" url="https://als.wikipedia.org/wiki?curid=64067" title="1100">
1100




</doc>
<doc id="64068" url="https://als.wikipedia.org/wiki?curid=64068" title="Albula (Fluss)">
Albula (Fluss)

D Albula (uf Rätoromanisch "Alvra") isch der gröscht Näbefluss vom Hinterrhy im Bündnerland.

Im Romanische het der Fluss au “Alma” gheisse; das bedüütet uf Düütsch «der wyss Fluss», wie men im Dicziunari Rumantsch Grischun online cha nocheläse: ALMA.

Der Fluss het syni Kwelle am Albulapass. Im Albulataal goot er dur ne Reje vo änge Tobel und Schluchte und über Gländstuefe abe. A dene Stelle, wo s Taal chly breiter isch, sind Dörfer entstande. Unden a Filisur chunt vo der rächte Syte der Fluss Landwasser vo Tavaas abe i d Albula; bi Thiefakaschta vo der lingge Syte d Julia ("Gelgia"), wo vom Julierpass här chunt. D Albulastreki vo der Räätische Baan goot im ganze Taal es baar Mol hin und här über de Fluss.

Ane 1898 isch der Stausee "Palpuogna" oben em Wiiler Preda bout worde; es zwöits Wasserchraftwärch a der Albula stoot bi Filisur, und es dritts, wo em EWZ ghört, oben a der Schiinschlucht bi Alvaschein; das het bi der Solisbrugg e Staumuur, wo ane 1986 gmacht worden isch, und s Maschinehuus bi Sils unde. Bi dr Solisbrugg chunt vo der Länzerheid der Bach "Rain digl Lai" abe (uf Dütsch: "Heidebach"; wörtlech wär das "Heide-Rhy").

Bi Sankt Agatha i der Gmeind Scharans und em Wiiler Fürschtenaubruck (Romanisch: "La Punt"), wo zu dr Gmeind Fürschtenau ghört, mündet d Albula in Hinterrhy. A däre Stell isch bis is 19. Joorhundert en Zollbrugg übere Rhy gstande, wo füre Vercheer wichtig gsi isch.



</doc>
<doc id="64071" url="https://als.wikipedia.org/wiki?curid=64071" title="515">
515



</doc>
<doc id="64072" url="https://als.wikipedia.org/wiki?curid=64072" title="Punt Ota (Cinuos-chel-Brail)">
Punt Ota (Cinuos-chel-Brail)

D Punt Ota () isch en alti Strossebrugg im Engadiin im Bündnerland.

Der Name "Punt Ota" isch rätoromanisch und bedütet "Höchi Brugg".

D Brugg goot über de Bach "Ova de Punt Ota", wo in Fluss Inn mündet. Si lyt bi de Engadiiner Gmäinde S-chanf und Zernez und het als markante Ort e geografischi Bedütig, wil si als Gränzpunkt gnoo wird zum s Oberengadiin vom Underengadiin z trenne.

En Brugg hets det sid em Middelalter ggä. Di nöi Brugg isch ane 2008 wi die eltere a däre Stell us Holz bout worde und darf hüt nur no vo langsame Vercheersmiddel, vo Puure und vo Fahrzüg vom Forschtdienst pruucht wärde.



</doc>
<doc id="64074" url="https://als.wikipedia.org/wiki?curid=64074" title="Artur Doppelmayr">
Artur Doppelmayr

Dr Artur Doppelmayr (* 16. Septämber 1922 z Doarobiro; † 12. Mai 2017 z Kärnten) isch e eschtrychische Unternämer un Sailbahnpionier.

Dr Artur Doppelmayr isch anne 1922 z Doarobiro as Suhn vum Unternämer Emil Doppelmayr uf d Wält chuu. Sy Vater het zäme mit em Sepp Bildstein 1937 dr erscht Schliapflift z Zürs am Arlberg böue.

Im Johr 1954 het dr Artur Doppelmayr sy Abschluss as Diplom-Ingenieur an dr Tächnische Universitet Graz gmacht. 1967 isch er Gschäftsfierer vu dr Firma Konrad Doppelmayr & Sohn wore. Är het s Vorarlbärger Sailbahnunternäme, wu sy Großvater Konrad Doppelmayr anne 1893 grindet ghaa het, wytergfiert un het s zum Wältmäärtfierer. Anne 1973 het er di erscht kuppelbar Gondelbahn böue. 1994 isch er in dr Ufsichtsrot vu dr "Doppelmayr Holding" gwächslet. Näbe syne Laischtigen as Unternämer giltet dr Doppelmayr as Pionier un Vorbild in dr Globalisierig vun eme Induschtryunternäme.

Anne 1997 het er mit Uuszaichnig zum Dr. techn. an dr Tächnische Universitet Graz promoviert. In syre Dokterarbet het er bschribe, wie Sailbahnuufäll chenne vermyde wäre.

Dr Artur Doppelmayr het fimf Chinder ghaa, vier aigeni un e Adoptivdochter.



</doc>
<doc id="64077" url="https://als.wikipedia.org/wiki?curid=64077" title="Björn Kern">
Björn Kern

Dr Björn Kern (* 22. April 1978 z Löörech) isch e dytsche Schriftsteller.

Dr Björn Kern isch anne 1978 z Löörech uf d Wält chuu, isch z Schopfen ufgwachse un dert uf s Theodor-Heuss-Gimnasium gange. No syre Arbet in eme Haim fir psichisch Chranki un alti Mänsche z Sidfrankrych het er z Dibenga, z Passau, z Aix-en-Provence un am Dytsche Literaturinschtitut Leipzig studiert. Anne 2007 isch er zum Wettbewärb um dr Ingeborg-Bachmann-Bryys uf Klagenfurt yyglade wore. 

In syne Roman setzt er si vor allem mit syne Erfahrigen as Zivildienschtler uusenander, eso au in "Die Erlöser AG", wu 2012 fir s ZDF verfilmt woren isch. Zurzyt läbt er z Berlin un im Oderbruch.








</doc>
<doc id="64080" url="https://als.wikipedia.org/wiki?curid=64080" title="Emilie Kastel">
Emilie Kastel

D Emilie Kastel (* 13. Augschte 1920 z Brogginge as "Emilie Zähringer;" † 2009) isch e dytschi Mundartdichteri gsii.

Si het Gedicht uf Alemannisch gschribe un si au bi Lääsige vordrait. En Uuswahl vu ihre Gedicht isch anne 1997 unter em Titel „s’ Rosebaimli“ uusechuu.




</doc>
<doc id="64081" url="https://als.wikipedia.org/wiki?curid=64081" title="Liesel Meier-Küchlin">
Liesel Meier-Küchlin

D Liesel Meier-Küchlin (* 27. Juli 1907 z Wolfewyler; † 17. Mai 2002) isch e dytschi Byyri un Dialäktdichteri gsii. 

Si isch z Wolfewyyler ufgwachse un het dert au ihre Lääbe lang gläbt. Si het uf Alemannisch gschribe un insgsamt vier Biechli mit Gedicht vereffetligt. Im Mai 2002 isch si in Alter vu 94 Johr gstorbe.

Dr Karl Kurrus het anne 1983 iber si gschribe:




</doc>
<doc id="64082" url="https://als.wikipedia.org/wiki?curid=64082" title="Günter Dietz">
Günter Dietz

Dr Günter Dietz (* 13. Apriu 1930 z Karlsrueh; † 13. Mai 2017) isch e dytsche Altphilolog, Dichter un Übersetzer gsi, wo us em Noigriechische überdreit het.

Dr Günter Dietz het vo 1949 bis 1954 an dr Universität Freiburg Klassische Philologii, Germanistik un Philosophie gschtudiert. Er het drufabe met ere Dissertation zu de "Briefe an Caesar," wo em Sallust zuegschriibe wärde, bim Karl Büchner promoviert. Vo 1958 bis 1964 het är denn an dr Dytsche Schuel Athen unterrichtet. Dert het är de griichisch Dichter un Nobelpriisträger Odysseas Elytis kännegleert un het däm sys Hauptwärch "To Axion Esti" "(Το Άξιον Εστί)" ins Dytsche ybersetzt. Vo 1972 bis 1993 isch er Schuelleiter am Heidelbärger Kurfürst-Friedrich-Gymnasium gsi.

Dr Dietz het näbe Übersetzige vu noigriechische Dichter syt 1953 au äigeni Lyrik vereffentlicht. Syni erschte Gedicht sind i dr Anthologii mit religiöser Dichtig "S dunkle Du" erschiine. Doderzue sin zahlryychi Vordrääg un Ufsätze zur Klassische Philologe cho.

Im Dezämber 2005 isch dr Dietz het em Dütsch-Griichische Übersetzerpriis uszäichnet worde, gstiftet vom Goethe-Institut Athen un em Nationale Buechzäntrum in Zämearbeit mit em Literaturhuus Münche.






</doc>
<doc id="64083" url="https://als.wikipedia.org/wiki?curid=64083" title="Jonen">
Jonen

Joone (amtlech "Jonen") isch e Gmeind im Bezirk Brämgarte im Schwiizer Kanton Aargau. S Dorf ligt im Rüüsstal a dr Gränze zum Kanton Züri.

S Dorfzäntrum ligt am Rand vo dr flache, fruchtbare Äbeni vo dr Rüüs, öppe en halbe Kilometer östlech vom Fluss. Dr öschtlich Teil vom Joonebach verlauft dur e schmals, bis zu 30 Meter tüüfs Tobel zwüsche em Birrliwald im Norde un em Goomwald im Süde. I unmiddelbarer Nächi zu Obschlage lige uf Terrasse an Hügel vom Holzbirrlibärg d Wyyler Litzi () un Mörgeln ().

D Nachbergmeinde sind Oberlunkhofe im Norde, Arni im Nordoschte, Affoltere am Albis im Südoschte, Ottebach im Süde, Arischtau im Weschte un Rotteschwyyl im Nordweschte.



</doc>
<doc id="64085" url="https://als.wikipedia.org/wiki?curid=64085" title="Wolfgang Scheurer">
Wolfgang Scheurer

Dr Wolfgang Scheurer (* 4. Mai 1938 z Frankfurt am Main; † 30. Novämber 2012) isch e dytsche Chaufmaa un Dialäktdichter gsii.

Dr Scheurer isch z Frankfurt uf d Wält chuu. Syni Elterne sin us em Markgreflerland gsii un sin bal no syre Geburt wider retuur chuu in d Region. Är isch derno z Fryburg un im Chlaine Wisedal (z Binzen un z Tegernau) ufgwachse. No dr Schuel het er im Bedriib vum Vater Induschtrychaufmann glehrt un derno z Broomech gläbt un gschafft. Är het zwee Sihn ghaa.

Dr Scheurer het si scho frie fir alemannischi Literatur inträssiert, sy Vater isch e Kamrad zum Hermann Burte gsii. Är het si in dr Muettersproch-Gsellschaft un vor allem langi Johr im Löörecher Hebelbund engaschiert. Gschribe het er e Huffe Gedicht. En Uuswahl dervu het er in drei Biechli vereffetligt, derzue het er ainzelni Gedicht in Kaländer, Zyige un Anthologie publiziert. Zäme mit em Günter Wagner het dr Scheurer z Marzäll zue dr Nussoobe yyglade, wu alemannischi Gedicht vordrait wore sin.

Dr Gerhard Jung het anne 1983 iber em Scheurer syni Dichtig gschribe:
Wu em Scheuer sy Unternämesberotig in Schwirigkaite groten isch, het er si us dr alemannische Dichterszene un au us dr Muettersproch-Gsellschaft un em Hebelbund zruggzoge.





</doc>
<doc id="64086" url="https://als.wikipedia.org/wiki?curid=64086" title="Hajo Loch">
Hajo Loch

Dr Hansjörg „Hajo“ R. Loch (* 1939 z Duemerge; † 22. Februar 2010) isch e dytsche Lehrer un Dichter gsii.

Dr Hajo Loch isch z Duemerge uf d Wält chuu un au dert ufgwachse. Sy Schweschter isch d Monika Schreiber-Loch gsii. Dr Hajo het in Philosophy promoviert un derno 40 Johr lang as Lehrer am Wentzigergimnasium z Fryburg Dytsch un Gschicht unterrichtet.

No syre Pensionierig het er aagfange mit Schrybe, uf Hochdytsch un au uf Wisedäler Alemannisch.. Är het dr „Faust“ uf Alemannisch umdichtet (publiziert anne 2003), d Bärgbredig in dr Dialäkt ibersetzt (2006) un unter em Titel 2008 au ne Biechli mit aigeni Gedicht uf Alemannisch vereffetligt.

E baar Däg, no däm sy Buech „Heimwärts dein Bild“, e hochdytschi Verzellig iber e Bärgfierer, uusechuu isch, isch dr Loch im Alter vu 70 Johr gstorbe.





</doc>
<doc id="64087" url="https://als.wikipedia.org/wiki?curid=64087" title="Zugsignal">
Zugsignal

Zugsignaal (im Signalbuèch "Signaal a Züüg") sin Ysèbaasignaal, wo Züüg odder uff diè freyi Streggi übbergehendi Näbbèfaarzüüg kennzeichnèd.

S Spitzèsignaal (Zg 1) bschtòt uss drei A-förmig aagordnetè wyßè Lampè a Drybfaarzüüg un Stüèrwagè odder zwei waagerächtè wyßè Lampè an èm gschobenè Waggon. Sèll Signaal gildèt Dag un Nacht.

S Zugschlusssignaal (Zg 2) bschtòt uss ein odder zwei rot-wyßè odder rot-gäälè Daflè als Dageszeichè un zwei waagerächtè rotè Lampè odder rüggschtraalendè Daflè vo Tageszeichè als Nachtzeichè. S Nachtzeichè mit rotem Liècht darf blinkè.




</doc>
<doc id="64088" url="https://als.wikipedia.org/wiki?curid=64088" title="Tamins">
Tamins

Tamins () isch en Gmäind i der Region Imbodè vom Kanton Graubünde.
S Dorf Tamins liit öppe zää Kilometer weschtlech vo der Kantonshouptstadt Kuur. Bim Ortsdeil Riichenau unden am Dorf chöme der Vorderrhy und der Hinderrhy zämme und bilde der Alperhy, wo dur s Rhytaal in Bodesee abe flüsst.

S Gmäindpiet goot im Nordweschte bis ufe Ringelspitz (3247 Meter über Meer), im Norde übere Gunkelspass bis is Görbsbachtaal, wo nes Sytetaal vom Taminataal isch, und im Nordoschte ufe Galanda mit der Taminser Alp. Talabwärts liit näbe Tamins d Gmäind Felsberg und ännet em Rhy d Gmäind Domat/Ems. Am Vorderrhy lige obedra d Gmäind Trin und uf der Südsyte ännet em Vorderrhy Bonaduz.

Bim Schloss Riichenau sind Stroossebrugge über de Vorderrhy, de Hinderrhy und de Alperhy. Vo der Uusfahrt "Riichenau" vo der Autobaan goot d Kantonsstrooss i d Surselva über de Alperhy und durs Dorf Tamins. Di Räätisch Baan het zwüsch em Baanhof "Riichenau-Tamins" und Bonaduz en alti Brugg über de Rhy grad bi dere Stell, wo sech d Flüss träffe. Det verzweige sech d Baan i d Linie em Vorderrhy noo über e Oberalppass uf Andermatt im Kanton Uri und die über Thusis zur Albulabaan is Engadiin ufe.

Bis im Middelalter isch Tamins wie ganz Churräzie im Gebiet vom Rätoromanische gläge. Wo denn s Rhytaal mit der Stadt Kuur langsam dütschsproochig worden isch, het sech au d Bevölkerig vo Tamins zäme mit de andere Gmäinde vom nordöschtlige Deil vo de Regioon Imbode dere Entwiklig nit chönne entzie; wenn s Dorf meerhäitlig dütschsproochig worden isch, weiss me nit gnau; me het vermuetet, das dörft im 17. Joorhundert gsi sy. Weschtlig vo Tamins isch bis ins 20. Joorhundert d Gränze zwüschem dütsche Sproochgebiet gsi; Trin obedra het zu de Landschafte ghört, wo di rätoromanischi Sprooch Sutselvisch bis im 20. Joorhundert verbreitet gsi isch. Z Tamins rede sit langem nur no weni Prozänt vo de Bewooner en romanische Dialäkt oder süscht en anderi Sprooch als Dütsch. Im Gmäindbann vo Tamins sind unden im alte Kulturland em Rhy noo bis hüt vil rätoromanischi Fluernäme bekannt: "Pradamal, Riafa, Cartschitscha, Quadra, Caldeira, Praderej, Falarauscha, Vasorta", und au vom ene Deil vo de Mäiesäss ufem Gunkels sind romanischi Näme überliferet.




</doc>
<doc id="64090" url="https://als.wikipedia.org/wiki?curid=64090" title="Leo Feld">
Leo Feld

Dr Leo Feld (* 14. Februar 1869 z Augschburg, † 5. Sebdember 1924 z Florenz), ischt a deitsch-eschtreichischer Libreddischt, Ibrsetzer ond Schriftsteller gwäa. 

Dr Leo Feld – späder hot’r sein Nachnama vorkirzt en "Feld" – ischt am 14. Februar 1869 z Augschburg uff d Welt komma. Em Alder vo sechs Johr ischt’r mit seine Eltra noch Wiin omzoga, was sei neia Hoimet worra ischt. En dera Stadt hot’r Philosophie studiirt ond 1892 sein Dokder gmacht. Scho als Student hot’r fir vorschiidene Wiiner Zeitschrifda feujetonischdische Ardikel vorfasst. Em Lauf dr Zeit hot’r Bekanntschaft gmacht mit de bekannde eschtreichische Schriftsteller Jakob Julius David ond Hermann Bahr. De selle hend em Leo Feld seine Begabonga erkannt ond drom dean Moo au gferdret. Fir sei erschts dramatischs Bihnawerk hot’r da renommirda Bauernfeld-(Litradur)-Preis kriagt. Om d Johrhondertwende rom hot sich dr Leo Feld a Zeitlang z Berlin uffghalda, wo-nr firs liderarische Kabaredd "Überbrettl" Beiträg vorfasst hot. De nägscht Stazioo en seim Leaba ischt Braunschweig worra, wo-nr sich als Dramaturg ond Reschisseer betädicht hot. Mit-em Schauspiiler Josef Kainz ischt’r freindschaftlich vorbonda gwäa.

Neaba seine dramadische Werk hot dr Leo Feld au etliche Biacher us-em Englischa ens Deitsche ibrsetzt, zom Beispiil "Der Weihnachtsabend" vom Charles Dickens. Mit dr Neientdeckong vo de Opra vom Alexander Zemlinsky ond vom Hans Gál en de 1970er Johr hot heitzodag au a greeßers Publikum wider d Meglichkeit, Werk vom Leo Feld uff de Bihna zo bewondra. 

A Bruader vom Leo Feld isch dr Victor Hirschfeld gwäa. Dr sell ischt au Libreddischt worra ond hot ondrem Kinschlernama Victor Léon zo-ma Haufa sehr bekannde Operedda s Tekschtbuach vorfasst, z. B. zo "Wiener Blut" vom Johann Strauß (Sohn), "Die lustige Witwe" vom Franz Lehár ond "Der fidele Bauer" vom Leo Fall. Ond no hot dr Leo Feld au noh a Schwester ghet, d Eugenie Hirschfeld, wo a berihmda Pädagogin gwäa ischt.



 


</doc>
<doc id="64094" url="https://als.wikipedia.org/wiki?curid=64094" title="Ernst Niefenthaler">
Ernst Niefenthaler

Dr Ernst Niefenthaler (* 31. Dezämber 1894 z Bürchau; † 17.Augschte 1970 au dert) isch e dytsche Buur un Dialäktdichter gsii.

Dr Niefenthaler isch z Bürchau im Chlaine Wisedal uf d Wält chuu un dert uf em Buurehof vu syne Eltere ufgwachse. Mit 20 Johr het sy Militerdienscht im Erschte Wältchrieg an dr Weschtfront glaischtet. Do het er syni erschte Gedicht gschribe, uf Hochdytsch un au scho uf Alemannisch, un het in däne dr Chrieg verschafft. Noch em Chrieg het er anne 1920 d Maria Asal ghyrote un het mit ihre dr Hof vu dr Eltere ibernuu. Är het si fir dr Zämeschluss vu dr Buure yygsetzt un isch au langi Johr im Gmairoot vu Bürchau ghockt. Im Zweete Wältchrieg sin zwee Sihn vum Niefenthaler gfalle. Anne 1956 het er e Härzinfarkt ghaa. Im Johr 1970 het er mit syre Frau no d Guldi Hochzyt chenne fyyre un isch derno im nämlige Johr im Summer gstorbe. Dr Niefentaler isch e aifache Buur gsii, drotz dr Schicksalsschleg isch er e zfridene un dankbäre Mänsch blibe.

Dr Niefenthaler het zwai Biecher mit alemannische Gedicht publiziert, „Dr Weg berguf“ anne 1955 un „Hinterm Pflug“ anne 1967, derzue het er 1965 e Band mit Prolog zue dr Hebeloobe uusegee, wu au uf Alemannisch gsii sin. Syni aifache, aber diefgrindige Gedicht sin bregt vum Buurelääbe un vu dr Haimet rund um dr Belche. Anne 1960 het er vu dr Gmai Huuse fir syni Gedicht d Johann-Peter-Hebel-Gedenkplakette iberchuu, är isch dr erscht Bryysdreeger vu däre Uuszaichnig gsii.





</doc>
<doc id="64095" url="https://als.wikipedia.org/wiki?curid=64095" title="Tägerig">
Tägerig

Tägerig isch e Gmeind im Bezirk Brämgarte im Schwiizer Kanton Aargau. S Dorf ligt im Rüüsstal.

S Dorf ligt uf ere Gländeterrasse, wo vom Rüüsgletscher gformt worden isch, am Nordosthang vom Wagerain, eme langgstreckte Hoger, wo d natürlich Gränze zum Bünztal biudet. Uf däre Äbeni, öppe einehalb Kilometer südlech vo Tägerig, ligt uf ere Höchi vo 485 Meter dr Wiiler Büschike.

D Nachbargmeinde sind Mellinge im Norde, Stette im Oschte, Niderwil im Südoschte, Hägglinge im Süde un Wohleschwyyl im Nordweschte.

Tägerig isch zum erschte Mal im Jahr 1189 "Tegeranc" in ere Urkunde gnännt worde.

Im Merz 1798 sin d Franzose in d Schwiiz iimarschiert u hei di Helvetisch Republik usgrüeft. Tägerig isch e Gmeind im churzläbige Kanton Bade gsy, syt 1803 ghört si zum Kanton Aargau.



</doc>
<doc id="64096" url="https://als.wikipedia.org/wiki?curid=64096" title="Uezwil">
Uezwil

Üezmel (amtlech "Uezwil") isch e Gmäind im Bezirk Brämgarte im Schwiizer Kanton Aargau. S Dorf ligt am weschtliche Rand vom Bünztal.

S Dorf ligt am obere Änd vonere wiite, flache Hochebeni am Fuess vom Lindeberg, wo da Nieseberg gheisst. Gege Weschte, Süde un Oschte häts samfti Häng, und dur d Gmeind flüüsst de Hinterbach, en Zuefluss zur Bünz.

D Nachbergmeinde sind Büttike im Norde, Walteschwil im Nordoschte, Challere im Oschte un Saarmischstorf im Weschte.

Im Merz 1798 sin d Franzose in d Schwiiz iimarschiert u hei di Helvetisch Republik usgrüeft. Üezmel isch zur säbe Zyt e Gmeind im Distrikt Saarmischtorf vom churzläbige Kanton Bade gsy, syt 1803 ghörts zum Kanton Aargau.

Üezmel ligt echli absits vo de Houptverchehrswäg un gchännt drum fascht ke Durchgangsverchehr. Di wichtig Houptstross 25 zwüsche Länzbrg un Zug isch allerdings nur wänigi Kilometer ewägg. S Dorf isch öber e Poschtoutolinie mit em Baanhof Wole verbunde.



</doc>
<doc id="64097" url="https://als.wikipedia.org/wiki?curid=64097" title="Hägglingen">
Hägglingen

Hägglige (amtlech "Hägglingen") isch e Gmeind im Bezirk Brämgarte im Kanton Aargau.

S Dorf ligt am öschtliche Rand vom Bünztaal am Wagerain. Öppe en Kilometer östlech vom Dorfzäntrum isch d Wasserscheidi zwüschem Bünztaal und em Rüüsstaal. Öppe anderhalb Kilometer nördlich vom Dorf ligt der Wiiler Igelweid (508 Meter über Meer), im Taal zwüschem Maiegrüen un em Ringlisbärg (), und zwe Kilometer südöschtlech drvo dr Wiiler Rüti ().

D Nochbergmeinde vo Hägglige sind Mägewil un Wooleschwil im Norde, Tägerig im Nordoschte, Niderwil im Oschte, Woole im Süde, Dottike im Weschte un Otmisinge im Nordweschte.

Ufem Bärg Maiegrüen, em höchschte Punkt im Gmeindbann mit 589 m ü. M., wo au "Hochwacht" heisst, isch en Uussichtsdurm.

Im Lorewald liit en grosse Schteiblock, dr "Loreschtei". Das isch e Gletscherfindling us Diorit. Dr Gletscher het en i dr Yschzyt us de Alpe dohi brocht. Im Wald am Südrand vom Gmeindbiet, ufem Rothübel, liit en andere grosse Findling, dr "Wolfhüslistei," e Felsblock us Aaregranit.

Am 26. April 1798 isch es uf der Höchi vo Ämmet bi Rüti zumene Gfächt zwüsche französische Druppe und de Eidgnosse, vor allem Zuger und Freiämter, cho. As Gfächt bi Hägglige erinneret es Dänkmol uf em Hügel, s "Ämmetchrüüz".

Am Rand vom Waldstück Saalhau stoot sit em Joor 1947 es Dänkmol füre Brueder Chlaus.

D Chile Sankt Michael vo Hägglinge isch eini vo de eltischte, wo me gchönnt im Freiamt. Si isch im Joor 1036 inere Urkunde erwäänt, wo se dr Graf Ulrich von Länzbig dermit em Choorheereschtift vo Möischter gschänkt het.



</doc>
<doc id="64098" url="https://als.wikipedia.org/wiki?curid=64098" title="Oberwil-Lieli">
Oberwil-Lieli

Oberwil-Lieli isch e Gmeind im Bezirk Brämgarte im Schwiizer Kanton Aargau. Si ligt a dr Gränze zum Kanton Züri un bstaht us de bäide Ortschafte Oberwil un Lieli (altiihäimischi Nameform: Niel). Bis 1984 het d Gmeind offiziäll "Oberwil (AG)" gheisse.

D Gmeind ligt uf em Holzbirrlibärg, eme sanft gwellte Bärgrugge öschtlech vom Rüüsstal. Fascht mit Oberwil zämegwachse sind d Sidlige Buechimoos un Augewiid. Öppe en Kilometer nordöschtlech vo Oberwil, trennt dur de Falterhauwald, ligt s Dorf Lieli ().

D Nachbergmeinde sind Berike im Norde, Biirmischtoorf im Nordoschte, Aesch im Oschte, Arni im Südoschte, Underlunkofe im Süde un Zufike im Weschte.



</doc>
<doc id="64099" url="https://als.wikipedia.org/wiki?curid=64099" title="Islisberg">
Islisberg

Islischbärg (amtlech "Islisberg") isch e Gmeind im Bezirk Brämgarte im Schwiizer Kanton Aargau. Die öschtlichscht Gmeind vom Bezirk a dr Gränze zum Kanton Züri gits eerscht sit 1983, vorane het si zur doozmoolige Gmeind Arni-Islischbärg ghört.

S Dorf ligt zoberscht uf eme Hügel, wo e Fortsetzig vom Holzbirrlibärg isch.

D Nachbergmeinde sind Aesch im Norde, Baustette im Oschte, Hedige im Süde un Arni im Weschte.



</doc>
<doc id="64100" url="https://als.wikipedia.org/wiki?curid=64100" title="Widen">
Widen

Wiide (amtlech "Widen") isch e Gmeind im Bezirk Brämgarte im Schwiizer Kanton Aargau. S Dorf ligt am Mutschällepass.

S Dorfzäntrum ligt uf ere chliine Hochäbeni zwüsche em Mutschellepass im Süde un em sanft abfallende Südhang vom Haseberg () im Norde. Dr Haseberg isch dr südlechst Hoger vom Heitersbärg-Höhezug, wo sich bis nach Bade erstreckt. Wiide isch mit de Nachbergmeinde Berike, Rüadistätte-Fredlisbërg un Zufike zämegwachse.

D Nachbergmeinde sind Bellike im Norde, Bergdietike im Nordoschte, Rüadistätte-Fredlisbërg im Oschte, Berike im Südoschte, Zufike im Süde un Eggewil im Weschte.



</doc>
<doc id="64104" url="https://als.wikipedia.org/wiki?curid=64104" title="Pfannenstiel">
Pfannenstiel

De Pfannestììl isch en Bärgrugge zwüsched Mäile und Egg, reschpektiv zwüsched em Zürisee im Südweschte und em Griifesee im Nordoschte im Kanton Züri. De högschti Phunkt isch 853 m ü. M.

Hüt isch de Pfannestììl e beliebts Naaerholigsgebiet. Uf de Mäilemer Siite häts es Gaschthuus uf em "Vordere Pfannestììl", es zwäits dobe uf de "Hochwacht". E paar Schritt witer, i de nöchi vom högschte Phunkt, isch de "Bachtelturm". Wäns gnueg Schnee git, häds amigs au e Langlaufloipe. Wiiter im Nordweschte staat s Weermannedänkmal (Forchdänkmal), won an erschte Wältchrieg ärinnere tuet.

Lokali Flurnäme söll mer mundartlich schriibe, settig vo grössere Bedütig hochtütsch. Das sind d Vorschrifte. D Frag isch drum, wie lokal oder überregional de Pfannestììl isch. Wäret vilne Jaar hät mer z Mäile "Pfannestil" geschribe und uf de andere Siite, z Egg oder z Uschter, "Pfannestiel". Hüt cha mer au z Mäile de Pfannestììl hochtütsch gschribe gse, di regionali Planigsgruppe häisst aber "Pfannestil".

De Ussichtsturm uf em Pfannestììl hät de Name vome andere Bärg im Zürcher Oberland: vom Bachtel. Er ghäisst eso, wil er zerscht jarzäntelang uf em Bachtel gstanden isch. Er staat sit 1979 under Dänkmalschutz, isch aber z schwach gsi, zum di immer schwärere Färnmäldeantänne uf em Bachtel z trääge. D PTT händ en drum 1985 abproche und iglageret.

De Turm isch us em Jaar 1893. Er isch us Grauguss und Stahl. Nüüt isch gschruubet, ales isch gnietet. 1992 häd en e Oberländer Metallboufirma uf em Pfannestììl wider ufpout – mit Arbäiter us Ungarn, wil i de Schwiiz niemert me gwüst hät, wie mer en Turm zämenietet! De Turm staat uf Bode vo Egg, wil en d Mäilemer zeerscht nöd händ wele. Er ghört de Boudiräkzion vom Kanton.

D Okenshöchi isch en Ussichtsphunkt uf ere natürliche Terasse uf em Pfannestììl, echli under de Hochwacht gäge Mäile zue. S hät det en Alpezäiger, de Okenstäi, en Triangulationsphunkt vo de Landesvermässig, Bänkli und e Füüerstell. Si ghört de Mittwuchsgsellschaft vo Mäile. Die setzt sich au fürs Orts- und Landschaftsbild ii. Drum hät ire de Loränz Oken, de Gründigsräkter vo de Univärsität Züri, das Stuck Land mit em Findling (em hütige "Okenstäi") gschänkt. D Ussicht uf d Glarner Alpe isch hüt zum Täil vo de Böim igwachse.

Vo Mäile fart de Bus 922 bis uf de Vorderi Pfannestììl. Vom Stadelhofe fart d Forchbaan über d Forch uf Egg und Esslinge. Über de öschtlichi Uslöifer faared Büs vo Mänidorf uf Ötwil (Linie 940, Haltistell Widebad oder Bäichle) und vo Stäfe uf Ötwil (Linie 950, Haltistell Mülihölzli).

De Zürcher Schriftsteller Albin Zollinger hät 1940 en Roman mit em Titel "Pfannenstiel – Die Geschichte eines Bildhauers" gschribe. I dem Buech schribt er, de Pfannestììl segi «ein Grat von schlichtem Verlauf, welchem sonderliche Überraschungen nicht eigentlich zugetraut werden konnten». I de Gschicht chunt äine us em Usland zrugg und ziet sich uf de Pfannestììl zrugg. Deet findt er en intakti dörflichi Gmäinschaft.



</doc>
<doc id="64105" url="https://als.wikipedia.org/wiki?curid=64105" title="Roger Moore">
Roger Moore

Dr Roger George Moore KBE (* 14. Oktober 1927 z Stockwell, hit e Stadtdail vu London; † 23. Mai 2017 z Crans-Montana, Schwyz) isch e britische Schauspiler gsii. No Wälterfolg mit dr Färnsehserie "Simon Templar" (1962-1969) un "Die 2" (1971-1972) het dr Moore in dr 1970er un 1980er Johr in siibe Film dr britisch Ghaimagänt James Bond gspiilt. Dodermit isch är dr Schauspiiler gsii, wu dr Agänt „007“ in dr offiziälle Bond-Filmraie am maischte un am lengschte gspiilt het.

Ab dr 1990er-Johr het si dr Golden-Globe-Bryysdreeger vor allem uf sy sozial Engaschmänt as UN-Sonderbotschafter fir s Chinderhilfswärch UNICEF konzäntriert.





</doc>
<doc id="64107" url="https://als.wikipedia.org/wiki?curid=64107" title="Exklave">
Exklave

En Exklave (vo ‚usgschlosse‘ us ‚us‘ un "clavis" ‚Schlüssel‘) isch e Deil vomene politische Gebiet, wo vom Hauptdeil vom säbe Gebiet dur es Stuck främds Land rüümlich abtrännt isch un wo mer aso usschliesslech öber främds Gebiet anechunt.

Byspiil für Exklave im Staatswäse sind Estavayer-le-Lac (Exklave vom Kanton Fryburg), Rüedlinge, Buechberg und Staa am Rhy (Exklave vom Kanton Schaffuuse), Büesinge am Hochrhy (Exklave vo Dytschland i de Schwyz) oder usserhalb vo der Alemannia s Kaliningrader Gebiet (Exklave, vo Russland), di Autonom Republik Nachitschewan (Exklave vo Aserbaidschan), Llivia (Exklave vo Schpanie i de franzesische Pyrenäe), Ceuta un Melilla (Exklave vo Schpanie z Marokko) oder Alaska (Exklave vo de Verainigte Staate). Bis nach em Zwöite Wältchrieg isch s süddytsch Hoochezollere eini vo über sächzg Exklave vo Preuße gsy.

In überdragene Sinn redt me au bi andere geografische Fragestellig vo Exklave, zum Bispiil bi de Verbreitigsgebiet vo Dier- un Pflanzearte oder – sälte – bi dr Verbreitig vo Spraache (Spraachinsle) un Kulture.

S Gegedeil von ere Exklave isch en Enklave. Us Schwyzer Sicht isch aso Büesinge en Enklave.



</doc>
<doc id="64109" url="https://als.wikipedia.org/wiki?curid=64109" title="Heinz G. Huber">
Heinz G. Huber

Dr Heinz G. Huber (* 30. Mai 1952 z Owerkirch) isch e dytsche Lehrer, Hischtoriker un Dichter.

Dr Huber isch z Nußbach, eme Stadtdail vu Owerkirch, ufgwachse un z Offeburg uf s Gimnasium gange. Noch em Abitur het er vu 1972 bis 1977 an dr Universitet Fryburg Dytsch, Gschicht un Volkskund studiert. D Megligkait fir e Promotion am Fryburger Walter-Eucken-Inschtitut het er abglähnt, wel er si lieber no syre chriegsversehrte Mueter gluegt het. Noch em Referendariat het er as Gimnasiallehrer fir Dytsch un Gschicht gschafft, aafangs am Gimnasium z Durmersheim bi Charlsrue, speter derno bis zue syre Pänsionierig anne 2015 am Hans-Furler-Gimnasium z Owerkirch. Ihm isch d Vermittlig vu gsellschaftligem Bewusstsyy un Verständnis vu dr Wält am Härz gläge, är het d Chinder fir Literatur un fir Gschicht welle begaischtere. Scho as Lehrer het er näbe syre Arbet iber Lokal- un Regionalgschicht gforscht.

Näbe Biecher un Ufsätz iber hischtorischi Theme schrybt er au Gedicht un Prosa, vor allem uf Hochdytsch. Anne 1980 het er aber unter em Titel „Dittli gnue“ au ne Band mit nideralemannische Gedicht vorglait. In sym Ufsatz "Neue alemannische Dichtung am Hochrhein" schrybt dr Gerhard Jung iber dr Huber: 

Dr Huber isch Mitglid in dr „Grimmelshausen-Gesellschaft Münster“. Är schafft mit am „Heimat- und Grimmelshausen-Museum Oberkirch“ un het fir säll e baar Sunderuusstellige gstaltet.

Anne 1999 het dr vum Land Bade-Wirttebärg d „Heimat-Medaille“ iberchuu un anne 2008 vu dr Stadt Oberkirch dr Grimmelshausen-Kulturbryys.


Derzue het dr Huber in verschidene Zytschrifte Täxt publiziert: „Allmende“, „D Deyflsgiger“ (Offeburg), „die horen“ (Hannover), „Das Nachtcafé“ (Fryburg), „Univers“ (Konschtanz), „Vorgänge“ (Frankfurt), „Das Boot“ (Bottrop), derzue au in reginale Zytige (Badische Zeitung, Mittelbadische Pesse, Schwarzwälder Bote). Mit Gedicht, Churzprosa un Gschichtsbydreg isch de Huber au in verschidene Radiosändige verdrätte gsii (SWF 2, ORF, Schweizer Radio, Süddeutscher Rundfunk)






</doc>
<doc id="64111" url="https://als.wikipedia.org/wiki?curid=64111" title="Hubert Treyer">
Hubert Treyer

Dr Hubert Treyer (* 1940; † 19. Augschte 2003) isch e dytsche Dialäktdichter gsii.

Dr Treyer isch z Pfaffewyler ufgwachse un het au sy Läbe lang dert gläbt. Ab 1965 het er bis zue dr Ränte uf em Rothuus in dr Grundbuechabdailig as Rootsschryber gschafft. S wichtigscht Eraignis in syre Zyt as Roosschryber isch d Gmaireform vu 1975 gsii. Um die Zyt het dr Acht-Stunde-Dag sälte glängt fir d Arbet. Vylmol het dr Treyer d Akte zoobe mit haim gnuu go wyter draa schaffe. Au bi dr Gmairootssitzige, wu als am Sunntig no dr Chilche gsii sin, het dr Treyer mieße derby syy.

Zue dr 1250-Johr-Fyyr anne 1967 hän dr Treyer un dr Emil Eckert d Idee ghaa, e historoschi Uustellig iber s Dorf z mache, wu derno im Rothuus uusgstellt woren isch. Us däre Sammlig isch em Änd anne 1982 e Dorfmuseum grindet wore un anne 1985 dr „Verein Dorfmuseum Pfaffenweiler e. V.“, wu si dr Treyer din engaschiert het.

Dr Hubert Treyer het in syre Freizyt Gedicht uf Alemannisch gschribe. En Uuswahl dervu sin anne 1992 unter em Titel „Nitt fir unguet...“ im Sälbschtverlag vum Dorfmuseum uuschuu. Im Septämber 2004 isch e zwait Biechli „‘s isch nit alles ebe …“ mit Gedicht uusechuu. Dr Treyer het des aber nimi derfe erlääbe: am 19. Auguscht 2003 isch er gstorbe.

Dr Klaus Poppen het iber dää zweet Gedichtband gschribe:



</doc>
<doc id="64117" url="https://als.wikipedia.org/wiki?curid=64117" title="Bukarest">
Bukarest

Bukarescht (Uf Rumänisch "București" []; ) isch d Houptstadt vo Rumäänie.

D Stadt Bukarescht het fascht 1,9 Millioone Ywooner, und derzue chöme i der stedtische Umgäbig vo der ganze Agglomerazioon no 2,2 Millioone. Do dermit isch Bukarescht die sächstgröschti Stadt vo de Europäische Union.

Bukarescht liit i der Walachische Töifebeni und sibezg Kilometer vo de Donau wägg uf der lingge Syte vom Fluss. Dur d Stadt flüsst d Dâmbovița, en Näbefluss vo de Donau.

Bukarescht isch nit enere Bezirksverwaltig vo Rumäänie understellt und bildet en eigeti regionali Einheit im Land.

D Sidlig Bukarescht sell gmäss ere alte Saag vom ene Hirt gründet worde sy, wo Bucur gheisse heg. Im ene hischtorische Dokumänt chunt d Stadt ane 1459 s erschte Mol vor. Si isch sit em füüfzääte Joorhundert der Sitz vom Fürscht vo der Walachei gsi. 1545 het der Landesfürscht Mircea Ciobanul di erschti Stadtbefestigung lo boue.

1595 het der Großwesir Koca Sinan Pascha d Stadt Bukarescht für d Osmane eroberet; die hend sech aber noch churzer Zyt wider müesse us der Walachei zruggzie. Bis ane 1626 isch denn Târgoviște der Sitz vom Walachefürscht gsi; sid em Joot 1659 isch Bukarescht ändgültig der Sitz vom Landesheer blibe.

Vo 1789 bis 1791 isch d Stadt under der Herrschaft vo de Öschtriicher gsi, vo 1807 bis 1812 vo de Russe. Bis 1856 sind immer wider russeschi, türkeschi und öschtriicheschi Truppe i d Stadt cho. Sid 1862 isch Bukarescht d Houptstadt vo Rumäänie, wo ane 1878 uf em Kongräss vo Berlin als unabhängige Staat anerchannt worden isch. 1881 isch das Land es Chönigriich worde, 1945 e kommunistische Staat und noch 1989 e parlamentareschi Republik, und vo allne dene Staatsforme sind z Bukarescht Gebäu und Sümbol z gsee.


</doc>
<doc id="64118" url="https://als.wikipedia.org/wiki?curid=64118" title="Dublin">
Dublin

Dublin isch d Houptstadt vo Irland. D Stadt het mee als 553000 Ywooner und isch di gröschti Stadt vo Irland.

Dublin liit a der Oschtküschte vo Irland am Fluss Liffey.

Dublin chunt scho i der Beschrybig vo der Ärde vom Ptolemäus us em Joor 140 vor. Der Ort het dört der Name Eblana. Noch de Kelte hend sid em nünte Joorhundert au Wikinger am Liffey gwoont, imene Dorf, wo "Duibhlinn" gheisse het.

1170 hend d Anglonormanne das Piet eroberet. Der änglisch Chönig Johann het ane 1204 d Burg "Dublin Castle" lo boue. Vo 1541 bis 1800 isch Dublin s Zäntrum vom Chönigriich Irland gsi. 1801 bis 1919 isch Irland en Deil vom Chönigriich Ängland gsi. 1949 het sech Irland offiziell als Republik konstituiert, und Dublin isch sider d Houptstadt vo däm Staat.


</doc>
<doc id="64124" url="https://als.wikipedia.org/wiki?curid=64124" title="Ljubljana">
Ljubljana

Laibach (uf Slowenisch: Ljubljana) isch d Houptstadt vo Slowenie. D Stadt het fascht drühunderttuusig Ywooner und isch di gröschti Stadt im Land.

I der slowenische Müthologii git s die Gschicht, der erscht Möntsch, wo am Ort vo der hütige Stadt Laibach gwoont heig, sig der Jason gsi, wo bi der Kwelle vom Fluss Ljubljanica en Trache tötet heig. D Röömer hend a dere Stell es milidärischs Kaschtell und e ziviili Sidlig mit em Name "Colonia Emona" gha.

Im früene Middelalter isch s Piet vo Emona vo Slawe besidlet worde, und im schpoote 8. Joorhundert isch es as Riich vo de Franke cho. Usem Joor 1144 chunt die erschte Erwäänig vo Laibach in ere schriftleche Kwelle. Ane 1270 isch d Stadt em Chönigriich vo Bööme zuegfalle, 1335 em Herzogtum Krain.

Vo 1809 bis 1813 isch Laibach d Houptstadt vo de Illürische Provinze gsi, wo denn zu Frankriich ghört hend. 1813 isch d Stadt wider zu Öschtriich cho, am Ändi vom Erschte Wältchrieg isch si im Chönigriich vo de Serbe, de Kroate und de Slowene gsi, 1929 im Chönigriich Jugoslawie. Wo ane 1991 d Republik Slowenia unabhängig worden isch, het Laibach der Status vo dere irere Houptstadt übercho.


</doc>
<doc id="64125" url="https://als.wikipedia.org/wiki?curid=64125" title="Andorra la Vella">
Andorra la Vella

Andorra la Vella ([]; katalanisch für „Alt-Andorra“; schpanisch "Andorra la Vieja", franzesisch "Andorre-la-Vieille") isch d Houptschtadt vo Andorra. D Stadt isch mit (Stand ) Iiwohner di gröscht Stadt vo Andorra.

Andorra la Vella lit im Südweschte vom Staat Andorra i de eschtlyche Pyrenäe am Zämefluss vo dr bäide Gebirgsbäch "Valira d’Ordino" (au "Valira del Nord") un "Valira d’Encamp" (au "Valira d’Orient") zum Fluss Valira. Uf ere Höchi vo 1.013 Meter gläge isch s e beliebt Skigebiet.


</doc>
<doc id="64136" url="https://als.wikipedia.org/wiki?curid=64136" title="Riga">
Riga

Riga isch d Houptstadt vo Lettland. So het öpe 700.000 Ywooner und isch di gröschti Stadt vom Baltikum.

S Stadtzäntrum liit am Fluss Düna (lettisch: "Daugava") und d Vorort uf der Nordsyte chöme as Meer a. Det isch d Bucht vo Riga, wo ein Deil isch vo der Oschtsee.

Am chlyne Fluss Rige (lettisch: "Rīdzene"), eme Näbefluss vo de Düna, isch im 12. Joorhundert e Handelsplatz entstande, wo Chouflüüt us der Oschtsee higgange sind. Ane 1201 het der Bischof Albrecht vo Buxthoeven vo Breme d Stadt Riga gründet, wo wenig spöter zu der Grubbe vo de Hansestedt ghört het. Si isch gly zur Houptstadt vom Piet Livland worde. I der Stadt isch der Sitz gsi vom Ärzbischof vo Riga. Vo 1492 a het der Dütsch Oorde d Macht gha über Livland.

1581 isch d Stadt Riga zu Pole cho, 1621 isch si vo de Schwede eroberet worde, 1656 hend se d Russe belageret, aber nit chönne erobere; erscht ane 1710 isch Riga a Russland gfalle.

Noch em Erschte Wältchrieg isch Riga d Houptstadt vo der nöie, unabhängige Republik Lettland worde, wo vo 1944 bis 1990 der Sowjetunion agschlosse gsi isch und derno wider d Unabhängigcheit gunne het.



</doc>
<doc id="64140" url="https://als.wikipedia.org/wiki?curid=64140" title="Fritz Lichtenhahn">
Fritz Lichtenhahn

Dr Fritz Lichtenhahn (* 6. Mai 1932 z Arosa; † 24. Mai 2017 z Hamburg) isch e Schwyzer Theater- un Film-Schauspiler gsii.

Em Lichtenhahn sy Vater (1881–1935) het dr glych Name drait un isch e Dokter un Laiter vun eme Chinder-Kuurhuus im Aroser Huus Belmont gsii un speter vum Sanatorium Prasura am glychen Ort. Dr Fritz het sy Matura an dr Kantonsschuel z Kuur abglait, het derno ne Germanischtikstudium z Züri aagfange, aber schließlig am Büünestudio Züri e Schauspiluusbildig absolviert.

Erschti Theatererfahrige het er z Graz (1955–57) un z Essen (1957–60) gsammlet. Dr Hans Schalla het en anne 1957 fir fascht zeh Johr an s Schauspiilhuus Bochum gholt, wu dr Lichtenhahn e Hufe großi Rollen in modärnen un klassische Stuck gspiilt het, unter anderem dr Zettel in „Sommernachtstraum“ vum Shakespeare, dr Malvolio in „Was ihr wollt“ un dr Behringer in „Die Nashörner“ vum Eugène Ionesco.

Ab 1969 isch dr Fritz Lichtenhahn am Dytsche Schauspiilhuus Hamburg engaschiert gsii un isch 1973 mit em Hans Lietzau an di Staatlige Schauspiilbihne Berlin gange. Är het unter anderem zäme mit em Claus Peymann gschafft un het unter anderem bi dr Salzburger Feschtspiil, am Wirttebärgische Staatstheater Stuegert, am Basler Theater, am Schauspiilhuus Züri un im Bremer Theater am Goetheplatz gspiilt. Vu 1987 bis 1997 het er zum Ensemble vum Thalia-Theater z Hamburg ghert.

Anne 1972 het dr Fritz Lichtenhahn an dr Syte vu dr Antje Hagen sy erschte große Färnseherfolg in dr Roll vum Familienvater Bruno Semmeling im Dreidailer "Einmal im Leben" vum Dieter Wedel ghaa. Derno isch er in e Hufe Färnseh- un Kinofilm ufdrätte, zem Byschpel in dr boode Furtsetzige "Alle Jahre wieder – Die Familie Semmeling" (1976) un "Die Affäre Semmeling" (2002). Anne 1990 het er in "Wer zu spät kommt – Das Politbüro erlebt die deutsche Revolution" den SED-Bolitiker Hans Modrow gspiilt.

Är het au in vyl Herspiil un Läsige mitgwirkt un het Ufname fir Herbuechverlag gmacht. Sy Debüt im Radio het er 1959 im Sechsdailer vum WDR "Fischerjungs" no "Captains Courageous" vum Rudyard Kipling mit dr Hauptroll vum, fufzehjehrige Harvey ghaa.

Anne 1965 het dr Lichtenhahn dr "Förderpreis des Landes Nordrhein-Westfalen für junge Künstlerinnen und Künstler" iberchuu, 1966 isch er in dr Vorstand vu dr dytsche Shakespeare-Gsellschaft (Wescht) z Bochum gwehlt wore. Im Spotjohr 2000 het er dr Anerchännigsbryys vu dr Bindner Regierig iberchuu. Är isch Mitglid vu dr "Freie Akademy vu dr Chinscht Hamburg" gsii.

Dr Fritz Lichtenhahn het zletscht as Wittmann z Hamburg gläbt. Är isch e Brueder vum Musikwisseschaftler Ernst Lichtenhahn gsii un isch us em Basler Burgergschlächt Liechtenhan gstammt.



</doc>
<doc id="64141" url="https://als.wikipedia.org/wiki?curid=64141" title="Vilnius">
Vilnius

Wilna (litauisch: "Vilnius" [] , , , wissrussisch Вільня/"Wilnja", jiddisch ווילנע/"Wilne") isch d Houptstadt vo Litaue. Si het mee als 500.000 Ywooner und isch, was d Flechi vom Stadtpiet agoot, di gröschti Stadt vom Baltikum.

D Stadt liit am Fluss Vilnia, eme Näbefluss vo de Neris.

Wilna isch vo 1569 a s Zäntrum gsi vom litauische Grossfürschtetuum, wo zu der Adels-Republik vo Pole-Litaue ghört het. Bi der Deilig vo Pole ane 1795 isch Litaue zu Russland cho, und erscht wo s Land noch em Erschte Wältchrieg ane 1918 wider unabhängig worden isch, het Wilna nomol d Funkzioon vo der Houptstadt übercho. Vo 1922 bis 1945 isch den Litaue wider en Deil vo Pole gsi und vo 1940 bis 1990 het Litaue de Status vonere Sowjetrepublik gha, mit Wilna als Houptstadt.

Wilna isch en Chnotepunkt vo de Ysebaanlinie zwüsche Moskau und Sankt Petersburg im Oschte, Riga im Norde, Minsk im Süüde und Königsbärg im Weschte. Uf der Streki uf Warschau fahre keini Schnällzüg mee.

Wilna het sid 1579 en Universitäät.

S alte Zäntrum vo Wilna isch sid 1994 uf der Lischte vom Wältkulturerb vo de UNESCO.



</doc>
<doc id="64142" url="https://als.wikipedia.org/wiki?curid=64142" title="Tallinn">
Tallinn

Tallinn, wo früener der dütsch Name "Reval" gha het, isch d Houptstadt vo Eschtland.

Reval isch sid em 11. Joorhundert en chlyne Hafe a der Oschtsee gsi. Ane 1219 hend d Dääne d Burg vo de Eschte bi Reval eroberet, und ane 1227 het der dütsch Ridderorde vo de Schwärtbrüeder s Piet übernoo. D Ridder hend ane 1230 d Stadt bim Hafeplatz gründet, sind aber ane 1237 em Dütsche Orde byträtte, und derno isch Reval wider an Dänemark ggange. 1346 het der Dütsch Orde d Stadt übercho. Vo 1561 bis 1710 hend d Schwede im Piet vo Reval regiert, sid 1710 d Russe. Vo 1918 bis 1940 isch Reval d Houptstadt vo der erschte unabhängige Republik vo Eschtland gsi, vo 1944 bis 1990 vo der Sowjetrepublik i däm Piet, und sid 1991 isch Eschtland wider unabhängig, mit Tallinn als sinere Houptstadt.

S alte Zäntrum vo Tallinn isch sid 1997 uf der Lischte vom Wältkulturerb vo de UNESCO.


</doc>
<doc id="64146" url="https://als.wikipedia.org/wiki?curid=64146" title="Brasília">
Brasília

Brasília [ isch d Houptschtadt vo Brasilie. Si ligt im Distrito Federal do Brasil (Bundesdistrikt), wo 2,6 Yywohner (2009) uf ere Flächi vo 5.802 Quadratkilometer het.

Dr Distrito Federal bstoht us ere äinzige Gmäind "(municipio)," Brasília, woby Gmäind un Bundesdistrikt rächtlich identisch sind. Dr Bundesdistrikt isch aber nüd äifach äi groosses Schtadtgebiet, sonder isch – met syner rächt gringe Bevölkerigsdichti un dominierende Agrarflechi – eener mit enem chlyyne Bundesstoot verglyychbar.

D Kärnschtadt (Verwaltigsregion Plano Piloto) het 205.030 Yywohner (2010) un e Flächi vo 472,12 Quadratkilometer. I dr Metropolregion Brasília, wo bis i d Bundesschtoote Goiás un Minas Gerais ine lampet, läbe öppe 3,5 Millione Mänsche (2007) uf ere Flächi vo 55.570 Quadratkilometer.

S Zäntrum vo Brasília isch syt 1987 e Wältkulturerb vo dr UNESCO. Entworfe hets dr Architäkt Oscar Niemeyer.

Brasília het met dene Schtedt die Partnerschafte:



</doc>
<doc id="64148" url="https://als.wikipedia.org/wiki?curid=64148" title="Jaunbach">
Jaunbach

Der Jounbach isch en Fluss i de Schwiizer Kantöön Bärn und Fryburg.

Der Jounbach het sini Kwelle imene höche Tääli, wo "Joungrund" heisst und nördlech vom Schneitgrat im Gmeindbann vo der Bärner Gmeind Saane liit. S Kwellpiet liit uf öpe 1700 Meter über Meer. Usem Näbetääli Gruebestudi und vo der Alp Ruedersbärg under der Wandflue chöme zwee Sytebech abe, und die drü Kwellbech vom Jounbach flüsse bi däm Stafel zmitzt im Wald, wo Hinderi Schwand heisst, uf der Höchi vo 1350 m.ü.M. zäme. Der Bach het do obe der hüpsch Name "Jäunli".

Vom Joungrund bis unden am Fideritschi bi Abländsche folgt em Jäunli noo d Gmeindgränze zwüsche der Bärglandschaft vo Saane uf der lingge Syte und em steile Port under em Bärg Hundsrügg vo der Gmeind Boltige uf der rächte Syte.

Det wo de Büelsgrabe vo de Gaschtloose abe chunt, goot s Jäunli über d Kantonsgränze in Kanton Fryburg ine und chunt zerscht in Gmeinbann vo Joun. Vo beide Syte chöme vil churzi und es baar lengeri Sytebech vo de Bärghäng obenabe, vo der Underenegg und vom Jounpass, vo de Gaschtloose und vom Bäderhore, vom Münchebärg am Rote Chaschte und vom Euschelspass, und der Saddelbach usem Stillwasserwald under de Saddelschpitze, und so wird s Jäunli nodisnoo zumene rächt wilde Bärgfluss, und dä het de vom Dorf Joun abwärts der Name "Jounbach".

Bim Dörfli Im Fang überchunt der Jounbach s Wasser vom Chly Montbach, wo dä inträssant zwöisproochig Name het, wo zämegsetzt isch us em dütsche Adjektiiv "chly", em französische "mont" und em dütsche "bach". Dä steil und gfäärlech Bärgbach, wo mit vil Schwelle het müesse gsicheret wärde, chunt nämli oben a sym ängge Tobel bim Oberrügg vo dere schöne Hochebeni vo der Alp "Petit Mont" här. Dä Alpname bedütet uf Dütsch so viel wie "Chlyni Alp", und vo dere Alp liit nur der under Deil im Gmeindbann vo Joun; vil mee Alpweide uf dem Bärg ghöre zu der wältsche Nochbergmeind Galmis. Die het äne a der Wasserscheid im Weschte au no d Nochberalp "Gros Mont", also die "grossi Alp". Vo dere chunt der Bärgbach "Riau du Gros Mont" abe, won au e Sytefluss vom Jounbach isch. Em Gross-Mont-Bach no dur s Taal "Vallée du Gros Mont" goot d Gmeindgränze zwüsche Joun und Galmis bis an Jounbach; wil do aber au d Fryburger Sproochgränzen isch, änderet der Fluss öpe bi der Klus underem Laubspitz sin Name vo "Jounbach" is wältsche "La Jogne".

D Jogne flüsst drü Kilometer dur s flache Taal vo "La Cierne, Bourlianda" und "La Tsintre", goot den dur d Schlucht vo "Le Perré", wo si mit irem Wasser es chlyses Wasserchraftwärch aatribt, und flüsst in Schtausee "Lac de Montsalvens". I däm See sind d Ymündige vo de Syteflüss "Rue de Motélon" und "Javro" versunke. Unden a der Staumuur vom See isch die tüüfi, spektakuläri Schlucht "Gorges de la Jogne", und undedra goot der Louf vom Fluss nach em Chraftwärch vo der Schoggifabrigg bi "Bro" am Greyerzersee z Änd. Grad a dere Stell, wo der Jounbach, also d Jogne früener i d Saane gflossen isch, chunt dr Fluss jetz ufem Piet vo der Gmeind Botterens i dä gross Stausee.


</doc>
<doc id="64149" url="https://als.wikipedia.org/wiki?curid=64149" title="Jaunpass">
Jaunpass

Der Jounpass isch en Wäg über en Bärgsaddel vom Simmetaal im Kanton Bärn is Greyerzerland vom Kanton Fryburg.

Der Pass het d Höchi vo 1509 Meter über Meer. D Strooss goot us em Simmetaal vo der Ortschaft Reidebach, wo zu der Gmäind Boltige ghört, am weschtliche Bärghang über der Simme z duruff. Zwüschem Sitegrabe und em Ruersgrabe füert der Wääg am Wiiler Eschi verby, durs Spitzebüel und über d Schüpfeböde uf d Passhöchi, wo breit i de Hügel liit und chlyni Tuele mit Sumpfpiet het. Der alt Fuesswäg isch vo Wyssebach us stotzig em Wyssebachgrabe no ufe Bärg ggange.

S Piet mit de Matte uf der Passhöchi ghört bis übere Hundsrüggen y und wyt änenabe im Taal vo Joun zu der Gmäind Boltige. D Kantonsgränze isch erscht zwee Kilometer wyder unde weschtlech vom Pass. Der Jounpass het Turismusagebot für de Summer und für de Winter.

Uf Joun abe goot d Strooss am Bärghang vo Ritzwald no und dur en Dunnel und chunt bim Chappelebode under der Burgruiine Bellegarde is Dorf Joun abe. Do rede d Lüt en alemannische Dialäkt, s Jounertüütsch. Vo do a isch d Strooss lang näbem Jounbach, goot bim Wiiler Im Fang über dä Fluss und im schmaale Ängpass bi de Felseflüene vom Loubspitz und em Tossewald über d Gmäindgränze is Piet vo Galmis, wo zum wälsche Deil vom Kanton Fryburg ghört. Der Fluss heisst vo do a uf Französisch "La Jogne". No einisch muess d Strooss mit ere Brugg über dä Bach und liit denn im Dorf Galmis uf der Nordsyte überem Montsalvens-See. Unden a de Dörfer Crésuz und Châtel-sur-Montsalvens verby goot d Passtrooss bis uf Bro abe, wo früener uf Dütsch "Bruck" gheisse het und det zum Schluss über d Saanebrugg uf Boll.

D Strooss übere Jounpass isch ane 1878 vom Milidäär bout worde. Im Zwöite Wältchrieg het d Schwiizer Armee uf der Passhöchi es Feschtigswärch vo der Artillerii ygrichtet.



</doc>
<doc id="64151" url="https://als.wikipedia.org/wiki?curid=64151" title="Simmental">
Simmental

S Simmetal isch es längs Bärgtaal im Bärner Oberland i dr Schwiiz.

S Taal foot im Süüde i der Lengg, bi dr Gränze zu der Gmeind Crans-Montana im Wallis, aa und goot bis uf Wimmis oben a Spiez.

Im Simmetaal sind d Gmäinde Lengg, Sankt Stefan, Zwüüsimme, Boltige, Oberwil, Därschtette, Erlebach, Diemtige und Wimmis. Dur s Taaal flüsst d Simme, wo bi Wimmis id Chander mündet.

Dr Name "Simmetaal" chunt vom latynische "septem valles", was uf Dütsch "siibe Tääler" heisst. Die Talbezeichnig isch scho im Joor 1175 inere Schriftkwelle dokumäntiert. Spöter het me no lang "Siebnethal" und "Siebent(h)al" gschribe. Im benoochbarte Fryburger Patois het s Tal de Name "le Chebetô", ussproche .

Für d Tuurischte sind Bärge und Tääler vom Simmetaal uf vil Aarte guet. Für Wanderige im Summer, Schituure und Schiiabfahrte im Winter sind d Höchine vom Jaunpass und s "Haanemoos" zwüsche der Lengg und Adelboden bekannt, und es het Seilbaane uf d Bärge, so vo Erlebach ufs Stockhorn, vo Zwüüsimme ufe Rinderbärg, vo Saanemööser und Schönried uf d Bärge beidsyts vom Taal, vo Lengg ufs Haanemoos und ufe Bätelbärg, vo Gstaad us uf d Widmanett und uf d Wischpille und de Wassergraat und vo Gsteig zum Sanetschpass ufe.



</doc>
<doc id="64159" url="https://als.wikipedia.org/wiki?curid=64159" title="Walter Olschowka">
Walter Olschowka

Dr Walter Olschowka (* 2. Februar 1931 z Zäll; † 14. Februar 2012 z Huuse) isch e dytsche Lehrer un alemannische Dialäktautor gsii.

Dr Olschwoka het no dr Schuel z Meersburg studiert un derno langi Johr z Haltingen un z Maulburg unterrichtet. Schließlig isch er uf Huuse chuu un isch dert ab 1968 bis zue syre Pänsionierig 1987 Schuellaiter vu dr Grund- un Hauptschuel wore.

Syt 1953 isch er Mitglid vu dr SPD gsii. Är fir sy Bartei au vu 1970 bis 1978 im Gmairot vu Huuse ghockt.

Är het im Chilchechoor un im Singchrais gsunge. Är isch Mitgrinder vum Ortsverain vum Schwarzwaldverain gsii, het er si in dr Gewerkschaft für Erziehung und Wissenschaft engaschiert un isch Vorsitzer vu dr AWO gsii. Derzue isch er Mitglid in dr maischte Huusemer Verain gsii, unter anderem au in dr Fasnetszumft.

Mit syre Frau Herta, wun er 1956 ghyrote het, het er vier Chinder ghaa. In dr Ferie isch er gärn graist, isch z Oschtasie gsii, z Mittel- un Sidamerika, in dr Karibik, dr USA un z Afrika.

Dr Olschwoka het si seli derfir engaschiert, ass dr alemannisch Dialäkt läbig blybt. Är isch en aktiv Mitglid in dr Muettersproch-Gsellschaft gsii un isch unter anderem vu 1996 bis 2002 lang dr Laiter vu dr Regionalgruppe Wisedal gsii. Är het d Regionalgruppe vu Schopfe uf Huuse gholt un derfir gsorgt, ass d Gruppedräffe im Hebelhüüsli stattfinde. Är het insgsamt zwelf Theaterstuck uf Alemannisch gschribe, wu vu dr Huusemer Laiespiilgruppe ufgfiert wore sin, unter anderem bi dr Huusemer Hebeloobe. Är het dr Wortschatz vum Wisedäler Dialäkt gsammlet, s Werterbuech derzue mit rund 6000 Werter cha mer online lääse uf dr Werbsyte vu dr Gmai Huuse. Är het si au arg derfir yygsetzt, ass z Huuse s Erb vum Johann Peter Hebel bflägt wird. In sym autbiografische Buech „Der Oski“ het er er syni Chindhait un Juged im Wisedal bschribe. As freie Mitarbaiter het er au Artikel fir di Badisch Zytig gschribe, scho in dr 1970er Johr het er fir Zytige e Kolumne unter em Pseudonym „Zundelheiner“ gschribe, gnännt no dr glychnamige Figur us dr Kaländergschichte vum Hebel.




</doc>
<doc id="64160" url="https://als.wikipedia.org/wiki?curid=64160" title="Mnozil Brass">
Mnozil Brass

Mnozil Brass [] isch è öschterrychischs Blèchblôserensemble. S Repertoire vom Blôserseptètt umfasst tǜpischi Blõsmusig, Schlager, Jazz un Popmusig bis hy zuè Oper un Operettè. Iri Uffdritt wörrèd durch komödiantischi Iilagè sowiè durch Gesangsschtüggle im Styl von ém Musig-Kabarètt berycherèt.

D Musiger hèn sich als Studentè a dè Musiguniversidät Wyn bim Musikantèschtammtisch im „Mnozil“, èm ehemòligè Wǜrtshuus im 1. Wyner Bezirk, kennè gleert. Anno 1992 hèt sich uss dè losè Musigantèstammtisch-Spillerei sèlli Formation gründèt.

Sit 2001 schafft s Blôserseptett mit èm freischaffendè Regisseur Bernd Jeschek zämmè, mit dèmm d Musiger d Brogramm „Smoke“, „Ragazzi“ un „Seven“ entwicklèt hèn. „S Trojanische Boot“ isch diè èrscht Theaterarbèt vom Ensemble un isch ebbèfalls è Gmeinschaftsbroduktion vo dè Gruppè un èm Bernd Jeschek. D Urufführung vom Wärch isch vo dè RuhrTriennale in Uffdraag gää worrè un hèt im Raamè vo dè RuhrTriennale 2005 als „èrschti Operèttè vom 21. Johrhundert“ statt gfundè. Musigalisch füürt s Trojanische Boot in zwei Akt im Laufschritt durch d Musiggschichte un durch diè voschidnè Musigschtyl. 

Anno 2006 hèt d Mnozil Brass d Musig zum öschterrychischè Kinofilm „Freundschaft“ gschaffè, wo uff èm Theaterschtugg „Freundschaft“ vom Rupert Henning un Florian Scheuba basyrt (uuszeichnèt mit èm Öschterrychischè Chlykunschtpriis un èm Neschtroy-Theaterpriis).

Im Raamè vo dè Feschtschpyl 2008 hèt mit „Irmingard - wahrscheinlich eine Oper in 2 Akten“ d Urufffüürung von èrè witterè Bünèarbèt mit èm Regisseur Jeschek statt gfundè.

Am 6. Januar 2013 hèt s Ensemble s Richard-Wagner-Jubiläumsjohr 2013 z Bayreuth mit ènèm Uffdragswärch vo dè Stadt Bayreuth eröffnet, wo "Hojotoho" heißt. D Inszenyrung stammt vom Regisseur Philippe Arlaud, vo dèmm zwǜschè 2002 un 2007 dè "Dannhüüser" bi dè Wagner-Feschtschpyl z Bayreuth zeigt worrè isch.

Robert Rother (* 4. Dezembèr 1968) stammt vo Mèlch un isch Drumbeeter. Er hèt si Studium im Konzèrtfach Drumbeetè ab 1984 a dè Musiguniversidät Wyn bim Josef Pomberger un für Bloggflötè am Konservatorium z Iisèschtadt absolvyrt. Bim Feschtival „AufhOHRchen“ im Johr 1996 isch er zuè dè Gruppè Mnozil Brass dezuè gschtossè. Ab 1985 isch er freischaffend im Orcheschter dätig gsi bi-n-è baar Wyner Orcheschter (Wyner Sǜmpfoniker, Wyner Staatsopèrèorcheschter, ORF Simpfonyorcheschter). I dè Zit vo 1990 bis 2003 isch er Kapellmeischter bi dè Musigkapèllè Mank gsi. Vom Nidderöschterrychischè Blõsmusigvoband hèt dè Robert Rother im Johr 1999 diè silberni Dirigentènòdel un im Johr 2002 diè goldeni Dirigèntènòdel chriègt. Sit 1996 isch er Kapellmeischter vom Musigvorein Lǜra Wyner Neudorf.





</doc>
<doc id="64162" url="https://als.wikipedia.org/wiki?curid=64162" title="LaBrassBanda">
LaBrassBanda

LaBrassBanda isch è Blõsmusig-Formation, wo us Übbersee am Chymsee stammè duèt, un vom Leadsänger un Drumbeeter Stefan Dettl gleitet wörd. Dè Bandnammè isch è Portemanteau vom italiènischè "la banda" un èm änglischè "brass band", wa uff Dütsch "Blõsmusigkapellè" bzw. "Blèch-Blõsmusigkapellè" bedütet. D Musig zellt zum Genre vo dè Neuè Volksmusig. Si sèlber daufèd iri Musig ironisch au als "Bayrischi Gypsy Brass", "Funk Brass" odder "Alpè Jazz Techno".

Stefan Dettl isch bi nèm Uffenthalt z New York devò faszinyrt gsi, wiè Gruppè wiè d Youngblood Brass Band traditionèlli Blõsmusig mit Hip-Hop-, Funk- un Jazzyflüss vobindèt. Dè Musigschtudent hét am Richard-Strauss-Konservatorium mit èm Andreas Hofmeir (Tuba), Oliver Wrage (Bass), Manuel Winbeck (Bosuunè) un Manuel da Coll (Schlagzüüg) vyr Glychgsinnti gfundè un 2007 mit dènnè LaBrassBanda gründèt. Größeri Bekanntheit hèt d Band durch iri Tour chriègt, wo vo irer Heimèt zum Èndschpyl vo dè Fuèßball-Europameischterschaft z Wien gmacht hèt. Sèlli hèn si mit Moped un èm Traktor mit Aahänger gmacht, uff dèm si Blatzkonzèrt gschpillt hèn.

2009 isch d Band uff Yladung vom Goethe-Inschtitut bim Dütschè Kulturfeschtival "sibSTANCIJA 09" z Nowosibirsk un Akademgorodok uffdrèttè. Witteri Konzärt hèt s z Omsk, Krasnojarsk un Moskau gää. Im glychè Johr isch LaBrassBanda bim Harare International Feschtival of Arts z Simbabwe, bräsentyrt durch diè Dütsch Botschaft un d Zimbabwe German Society, un bim Roskilde-Feschtival uffdrèttè. Èn Konzèrtfilm vom Marcus H. Rosenmüller hèt èn LaBrassBanda-Uffdritt am 23. Oktobèr 2009 im uusvokauftè Circus Krone z Münchè bräsentyrt. Mit "„Habe di Ehre Übersee“ – Eine Band" isch 2009 è Dokumentarfilm übber d Band gmacht worrè. Im Juli 2011 hèn uff Yladung vo dè dütschè Botschaft 4 Konzärt in dè USA stattgfundè, unter andrem im legendärè Whisky a GoGo z Los Angeles.

I dè Johr 2007 bis 2015 hèt d LaBrassBanda mee wiè 700 Konzärt gää. Si sin z Gascht gsi uff voschidnè Feschtival, wié m Hurricane Feschtival z Scheeßel, im süddütsché Schwôschter-Feschtival Southside z Neuhuusè ob Egg, im Highfield-Feschtival z Großpösna, im Sziget Feschtival z Budapescht, im Haldern Pop am Nidderrhy un im Chiemsee Reggae Summer z Übbersee. Glychzitig hèt d Band è Promotour aagfangè un isch in Schuèlè uffdrèttè, bspw. im April 2011 i dè Fachobberschuèl z Kèmptè, um irè Konzèrt i dè BigBOX Allgäu im Mai 2011 z vomarktè. Am 4. Dezembèr 2011 hèn si d Tournee "Übersee" vor 12.000 Fans i dè Olǜmpiahallè Münchè uffghört. Sèllè Uffdritt isch uffzeichnèt un 2012 als "Live Olympiahalle München" voöffentlicht worrè. I dè Paus nõch dè großè Tournee hèn sich d Mitglyder dè Witterentwicklung vo irè eignè Brojèkt gwidmet. Dettl hèt z. B. d Soloalbè "Rockstar" (2011), "Summer of Love" (2012) un "Soultrain" (2016) usèbrocht. Dè Tubischt Andreas Hofmeir isch sit 2006 als ordentlicher Brofèssor a dè Uni Salzburg tätig un hèt 2012 è baar Konzärt un „Musikalischi Lesungè“ gää un hèt Workshops für Tuba durrègfüürt.

LaBrassBanda hèt bim dütschè Vorentscheid zum Eurovision Song Contest 2013 mit èm Titel "Nackert" dè zweite Blatz gmacht hinter Cascada. Si hèn dõdeby bim einwöchigè Radiohörer-Voting dè erschte un bim Fèrnseeluèger-Voting dè zweite Blatz gmacht, vo dè Jury abber nu ein Pungt chriègt, wa diè Ressentiments vo dè "Expertè" im Genre Blõsmusig gegèübber dütlich uffzeigt. S Publikum schynt dõ dütlich uffgschlossener gsi sy. 2015 hèn si vo dè Münchner Turmschriiber dè Bayrische Poetèdaler chriègt.

Dè Bassischt Oliver Wrage hèt im Juni 2013 als Bandmitglyd uffghört, well er sich um sini Uffgabè als frischbachenè Vatter un um sini Band „Weiter“ kümmèrè hèt wellè. Aa sèbbèrè Stell isch dè Mario Schöhofer drèttè.

Im Summer 2013 sin LaBrassBanda als Vorband bi dè Tournee vo dè Ärzt uffdrèttè. Sit dè Tour 2013 sin si zuèsätzlich vom Jörg Hartl un èm Korbinian Wèber a dè Drumbeetè un vom Tobias Wèber a dè Tschätterle unterschtützt worrè, beidi sin bis 2016 au feschtè Bschtanddeil vo dè Band gsi. Sit èm Johr 2014 duèt dè Stefan Huber dè Andreas Martin Hofmeir a dè Tuba vodrèttè, un sit dè Byrzèlttour 2014 voschtärkt dè Gitarrischt Fabian Jungreithmayr d Gruppè. È Yladung vo dè Band zum 124. Gaudrachtèfescht 2014 z Ruhpolding durch dè voaastaltende Gauvoband I hèt bim dè Ehrèvorsitzendè vom Bayrischè Drachtèvoband Otto Dufter Grummlè lõ, wegè m Draditionsbruch: LaBrassBanda isch grundsätzlich in Lederhosè, defür barfuèß uffdrèttè.

Irè neus Album „Kiah Royal“ hèt LaBrassBanda in èm Kuèschtall ygschpillt. Gaschtmusiger sin u. a. dè Chrischtoph Well, Rocko Schamoni un dè Stephan Remmler gsi.

Nõchdèm s Gründungsmitglyd Andreas Hofmeir 2014 bi dè Konzärt meischtens durch dè Stefan Huber a dè Tuba vodrèttè worrè isch, hèt er im Dezembèr 2014 im Interview uff d Frõg, ob s des jetzt gsi isch mit LaBrassBanda: „Jò, sèll cha mò jetzt asè sägè“. S dösè abber dè Wunderfitz Übberhand nää, wo s mit sim „klassischè un kabarettistischè Brojäkt no hygò möge“.

Dè Mario Schönhofer (Bass) un dè Tobias Weber (Percussion) hèn sit Èndi 2015 mit Ström irè eignes Brojèkt aagfangè un sin Aafang 2016 us dè Band uusgschtigè.






</doc>
<doc id="64163" url="https://als.wikipedia.org/wiki?curid=64163" title="Claro">
Claro

Claro chan Folgendes bedüte:


</doc>
<doc id="64164" url="https://als.wikipedia.org/wiki?curid=64164" title="Alfred Kleinknecht">
Alfred Kleinknecht

Dr Alfred Kleinknecht (* 10. Sebdember 1911 z Moogschded, † 13. Auguscht 1944 en St. Sauveur de Carrouges em Departement Orne en Frankreich) ischt a deitscher Moler ond Zoichner gwäa, wo en seim kurza Leaba etliche Landschaftsbilder, Dorfoosichda, Bloama-Still-Leaba, Porträäs ond Aktzoichnonga gschaffa hot.

Dr Alfred Kleinknecht kommt ama Sonndich em Johr 1911em wirdabergischa Dorf Moogschded uff d Welt. Sei Vadder isch dr Mechaniker Gottlob Kleinknecht ond sei Mueder d Katharine geborene Ruthardt. Scho während seira Schuelzeit nemmt der Bua Ondrricht em Zoichna beim Moogschdeder Holzbildhauer Österle. Noch-em Schuelabschluss macht’r a Lehr zom Lithografa bei dr Stuegerter Druckerei ond Vrlagsostalt Chr. Belser AG ond bsuecht obneds noh Kurs an dr Kunschtgewerbeschuel ond an dr Staatlicha Kunschtakademii. Dui viirjähriga Lehrzeit schliaßt’r ab mit dr Not "sehr gut". Trotzdem koo-nen sein Ausbildongsbetriib bloß a kurza Zeitlang als Lithografa-Ghilf bhalda. De nägscht Oostellong kriagt der jonge Moo bei de Grafische Kunscht-Oostalda Adolf Müller z Gebbenga. Aber au deet dauret’s et lang, ond dr Kleinknecht ischt wiider arbeitslos. Er legt sich aber et uff de faul Haut, sondern setzt em Wendersemeschder z Stuegert sei Studiom an dr Staatlicha Kunschtakademii fort. Em Sommer 1931 wandret’r an d Nordsee, em Sommer druff en da Schwarzwald ond ibr d Alpa bis noch Bozen. Sein Onderhalt bestreidet’r mit Gleagaheitsarbeida ond mit-em Vrkauf vo Zoichnonga.

Neabem Mola ond Zoichna ischt s Fuaßballspiila em Kleinknecht sei Leidaschaft. Weil’s aber en seira Hoimetgmoind koin entsprechenda Vorei meh geit – dr Moogschdedder Arbeidersportvorei ischt 1933 vo de Nazis vrbodda worra –, tridd’r em Nochbrdorf Maichenga en da dordiga Turnvorei ei. En sellem Vorei lernt’r au d Emma Wolff kenna, wo-nr späder zom Traualtar fihra koo.

Em Johr 1934 kriagt dr Kleinknecht a Stell als Technischer Zoichner beim Konstruktionsbiro vo dr Daimler-Benz AG, Werk Sendlfenga. Seine Hauptaufgaba bestandet em Ofertiga vo Offert-Zoichnonga fir entressirde Auftraggeaber ond Entwirf vo de neie Automobilmodell. Noch-em Feierobed bsuacht’r vorschidene Kurs em Mola ond Zoichna an dr Stuegerter Kunschtakademii.

Noch dr Heirat em Johr 1938 ziagt des jonge Ehepaar vo Moogschded noch Maichenga. Em Johr druff wuud dr Kleinknecht en d "Reichskammer der Bildenden Künste" uffgnomma. Des isch d Bedingong drfir, dass’r des notwendige Matrial, wo-nr zom Ausfihra vo seira Kunscht braucht, zom Beispiil Leiwand, Farba ond Bensl, ibrhaupt ooschaffa koo. En d Nazionalsozialischdischa Deitscha Arbeiterpardei (NSDAP) tridd der Moo aber et ei.

1942 hend dr Alfred Kleinknecht ond sei Emma Grond zom Feira: s Dechterle Inge kommt uff d Welt.

Obwohl dr Kleinknecht em Kriag als "UK" eigstuaft worra ischt, wuud’r em Dezember 1943 – er ischt jetzt 32 Johr alt – noh zor Wehrmacht eizoga. Grond do drfir dirft sei, dass der Moo et Mitgliid vo dr Pardei worra ischt. Noch-ra sechswechiga "Schnellbleiche" hoißt’s „Ab noch Frankreich!“. Glei em Johr druff kommt’r en de franzeesisch Kriagsgfangaschaft. Deet schliaßt’r am 13. Auguscht 1944 en dr Normandii seine Auga fir emmer, nochdem’r uff-ra Stroßakreizong vo-ma Schuss us-ma Mascheenagwehr tedlich vorletzt worra ischt. Grad amol 33 Johr send sellem Moo zom Leaba vorgennt gwäa.



Uff a baar Bilder, wo em Dridda Reich entstanda send, siht mr leere Fahnastanga, was laut em Kleinknecht seira Dochder en dera Zeit ibrhaupt et iblich gwäa ischt. Drom enterprediirt se des als vorsichdiga Prodescht gega da Nazionalsozialismus.




</doc>
<doc id="64165" url="https://als.wikipedia.org/wiki?curid=64165" title="Braunschweig">
Braunschweig

Braunschweig () isch mit öppe 250.000 Yywohner die zwöitgröschti Stadt vo Nidersachse z Norddütschland.

Di chreisfrei Stadt biudet mit de Schtedt Salzgitter un Wolfsburg eis vo nün sogenannte «Oberzäntre» vom Land. S isch e Teil vo der Metropolregion Hannover-Braunschweig-Göttingen-Wolfsburg, wo 2005 ggründet worde isch. Im Großruum Braunschweig wohne öppe e Million Mänsche.

D Gschicht vo Braunschweig cha me bis i s früe 9. Jaarhundert zruggverfolge. Under em Herzog Häiri em Leu (Heinrich dem Löwen) isch es e mächtigi Handelsstadt worde. Es isch wäret Jaarhunderte eine vo de Sitz vom Adelsgschlächt vo de Welfe gsy und bis 1946 d Hauptstadt vom Herzogtum bzw. ab 1918 Freistaat Braunschweig.



</doc>
<doc id="64166" url="https://als.wikipedia.org/wiki?curid=64166" title="Handball">
Handball

Handball isch e Ballsport, wo zwöi Mannschafte mit je siibe Spiiler (sächs Fäudspieler u eim Goalie) gägenang spiile. S Ziil vom Spiil isch, d Balle is gägnerische Tor z wärfe. Es gwünnt die Mannschaft, wo nach Ablauf vo dr Spiilziit (zwöimal 30 Minute; bii Jugendmannschafte chürzeri Spiilziite) di mäiste Dor gmacht het.

Näb em Hallehandball git no zwöi wiiteri Variante, zum äinte s frieher wäsetlich hüffiger gspiilte Fäudhandball un zum andere s Beachhandball, wo alewiil beliebter wird.


</doc>
<doc id="64167" url="https://als.wikipedia.org/wiki?curid=64167" title="Werner Wollenberger">
Werner Wollenberger

Dr Werner Wollenberger (* 6. Juni 1927 z Hailbrunn; † 17. Oktober 1982 z Züri) isch e Schwiizer Schriftschteller, Publizischt, Satiriker un Regisseur gsi.

Dr Wollenberger isch z Baasel ufgwachse, wo er Germanischtik gschtudiert het. Ab Ouguscht 1947 het er für s "Kabarett Kikeriki" Tekscht gsschribe und isch dort au Regisseur gsi. 1950 isch er in s Autoreteam vom Cabaret Fédéral iitrete. Er het Brogramm under anderem för dr Walter Roderer un s Schauspilerduo Voli Geiler un Walter Morath un au für «Die Kleine Freiheit» z Münche un für s «Kom(m)ödchen» verfasst. Speter isch er chünschtlerische Beroter am Schauspiilhuus Züri worde.

Dr Wollenberg isch ein vo dr beliebteschte Autore un Regisseur vo Schwiizer Cabaretsendige un Musical gsii (Nöifassig "d chliine Niderdorfoper", Tekscht zue "Mis Dach isch dr Himmel vo Züri"). S Spektrum vo sym Schaffe het au Arbete für Radio un Fernsehe umfasst (E Fall für Männdli), Filmdräibuecher ("SOS-Gletscherpilot", "Textchauffeur Bänz"), Songtekscht, Zytigskolumne, Theater- un Filmkritike, dezue het er au als Übersetzer gschafft (Musical "Promises, Promises"; dütschi Songtekschte für "Es war die Lerche" vom Ephraim Kishon).

Dr Wollenberger isch au Chefredakteur vo dr "Zürcher Woche" un Co-Chefredakteur vo dr "Weltwoche" gsi.



</doc>
<doc id="64168" url="https://als.wikipedia.org/wiki?curid=64168" title="Fabian Hischmann">
Fabian Hischmann

Dr Fabian Hischmann (* 1983 z Eschinge) isch e dytsche Schriftsteller. 

Noch em Studium vu dr Literaturwisseschaft un Kulturwisseschaft z Hildesheim un z Leipzig het dr Hischmann 2008 un 2009 as Reschyassischtänt am Theater z Haidelbärg un am Theater Fryburg gschafft. Anne 2011 het er s "Bremer Autorestipendium", e Ferderprogramm unter dr Schirmherrschaft vum Bremer Senator fir Kultur iberchuu. Bim FM4-Churzgschichtewettbewärb "Wortlaut" isch er 2012 uf e Blatz unter dr beschte zee Dailnämer chuu. Sy Debütroman "Am Ende schmeißen wir mit Gold" isch anne 2014 uusechuu. Dä Coming-of-Age-Roman isch im nämlige Johr fir dr renommiert Bryys vu dr Leipziger Buechmäss nominiert wore. Mit sym senem Debüt isch dr Autor in s Chryzfyyr vu dr sognännte Florian-Kessler-Literaturdebatte grote. S Buech het zmaischt negativi Kritike kriegt. Im Jänner 2017 isch sy zweete Roman "Das Umgehen der Orte" uusechuu.

Dr Fabian Hischmann läbt z Berlin.




</doc>
<doc id="64169" url="https://als.wikipedia.org/wiki?curid=64169" title="Franz von Papen">
Franz von Papen

Dr Franz Joseph Hermann Michael Maria von Papen, Erbsälzer zu Werl und Neuwerk (* 29. Oktober 1879 z Werl; † 2. Mai 1969 z Ewwersaaschbach) isch e dytsche Bolitiker (1921 bis 1932 Zäntrum, derno barteilos, 1938 bis 1945 NSDAP) gsii.

Noch ere Karriere as Berufsoffizier un as Abgordnete im Preußische Landdag isch dr Papen vu Juni bis Dezämber 1932 Rychschanzler gsii un vu Jänner 1933 bis Juli 1934 Vizechanzler im Kabinett Hitler. Derno isch er Gsandte un Botschafter vum Dytsche Rych z Wien un z Ankara gsii. Noch em Zweete Wältchrieg isch er im Nürnberger Brozäss gege d Hauptchriegsverbrächer vo em internationale Militergrichtshof aagchlagt un zerscht freigsproche wore. Am 24. Februar 1947 isch er aber in eme Spruchchammerverfahren im Rame vu dr Entnazifizierig as „Hauptschuldige“ yygstuft un zue acht Johr Arbetslager verurdailt wore.




</doc>
<doc id="64171" url="https://als.wikipedia.org/wiki?curid=64171" title="Nikosia">
Nikosia

Nikosia isch d Houptstadt vo dr Republik Züpere.

D Stadt liit im Zäntrum vo der Insle Züpere, wo die drittgröschti Insle im Middelmeer isch. Si isch sid denzmol, wo d Türkei ane 1974 dr Norddeil vo der Insle eroberet het, i zwöi Helftine deilt. S Nordpiet vo der Stadt funkzioniert wie d Houptstadt vom türkische Deil vo Züpere, wo aber vo anderne Länder völcherrächtlech nid als eigete Staat anerchannt wird. A der "Demarkazionslinie" sind Fridensdruppe vo de Veräinte Nazione stationiert zum i däm regionaale Konflikt z vermiddle.

De APOEL Nikosia isch de Tschuttverain vo de Stadt Nikosia.


</doc>
<doc id="64175" url="https://als.wikipedia.org/wiki?curid=64175" title="Bonaduz">
Bonaduz

Bonaduz (ussgsproche , ) isch e Gmaind i der Regioon Imbode vom Kanton Graubünde.

D Gschicht vo dr Gmaind Bonaduz, wo bis i die früeni Neuzyt mit em Nochberdorf Rhäzüns en einzegi Pfarrei und Gmeind bildet het, isch dervo prägt, ass s Dorf anere uffellige geografische Stell lyt. Unden a Bonaduz chöme dr Vorderhy und dr Hinderrhy zäme und bilde dr Flussabschnidd, wo Alperhy heisst. Do deile sech sid der antike Zyt d Vercheerswääg vo Norde zu de Alpepäss. Dur s Taal vom Hinderrhy het sech über Bonaduz use s Alemannische wyt in Sproochruum vom Rätoromanische usbreitet.

S Wappebild vo Bonaduz wird eso beschribe: "In Silber e blaui Diechsle und drüber e roote Stärn mit sächs Straale". Me het vermuetet, das Zeiche sell alwäg druf verwyse, ass sech bi Bonaduz der Vorderrhy und der Hinderrhy träffe (uf em Wappebild vo obe) und zäme as Alperhy oder eifach as Rhy s Tal ab wyter flüsse, und dr root Stärn zeigt dr Platz, wo s Dorf isch. Nach ere andere Interpretazion chönnt s Wappe zeige, ass sech do a däre geografisch inträssante Stell d Vercheerswääg deile, wo me uf d Bärgpäss ufechunt. Dr Stärn wird susch au mit em Patrozinium vo der Pfarrchilche vo Bonaduz z tue ha, wo dr Himmelfahrt gweit isch und am Fyrtig vo dr Sankt Anna, der zweite Schutzheilige, Chilchweih het.

S Gmaindpiet vo Bonaduz lyt zwüsche de beide grosse Bündner Bärgflüss, wo der Afang vom Rhy bilde, em Vorderrhy us dr Surselva uf der Nordsyte und em Hinderrhy uf der Oschtsyte. S Land vo Bonaduz chunt am Gländspitz zwüsche dene Flüss bis i die beide Flussbett und dominiert d Ymündig vo de zwöi Gwässer inenand. Der Vorderrhy und der Hinderrhy sind fasch glych lang und bringe fasch glych vil Wasser uf Bonaduz abe und gälte drum als öpe glych wichtegi Oberläuf vom Rhy. S Töifland vo Bonaduz a de Flüss heisst "Isla," das isch dr rätoromanisch Name für so Uferstreife näbe de Flüss, wo uf Dütsch d "Aue" sind.

Es het sech aber i dr geografische Landesbeschrybig so ergää, ass dä wichtig Punkt im Yzugsberych vom Rhy allgemäin doch nit mit Bonaduz i Verbindig brocht wird, sondern mit Rychenau, däm Ortsdeil vo Tamins mit em Schloss, wo noch am lingge Ufer vom Vorderrhy und au vom Alperhy lyt.

S Dorf Bonaduz sälber stoot ebe nid a de Flüss unde, sondern uf emene Platoo, em "Rhäzünser Bode," wo zwüsche de beide Flusstääler uf der Höchi vo 662 Meter über Meer isch, also ungfäär sibezg Meter höcher als d Gwässer. Nur ei Kilometer südlech vo Bonaduz isch s Nochberdorf Rhäzüns. Die wyti Ebeni vo de beide Dörfer lyt uf alte Schichte vo Chiis, wo d Flüss noch der Yschzyt us de Bärgtääler abe brocht und do unde hinder em Felsrigel vo Rychenau und Domat/Ems ufgschüddet hend.

S grosse Piet vo dr Gmaind Bonaduz goot bis uf e markant Bärgrugge im Süüde ufe, bis unde a d "Alp Sura" (das isch uf Dütsch: "di oberi Alp") vo Rhäzüns; der höchscht Punkt vom Gmeindbann isch uf 1761 Meter und bildet der letscht Uusläufer vom Häinzebärg gege Norde.

Uf dr Weschtsyte under däm lange Bärgmassiiv lauft d Gmaindgränze im Versamertobel under em Walserdorf Versam dur d Rabiusa, dr Näbefluss vom Vorderrhy, wo us em Safietaal obenabe und i dr grosse Rhyschlucht (Rätoromanisch "Ruinaulta," das heisst uf Dütsch: "höche Felsabbruch") zum Vorderrhy chunt. Die ydrüklechi Erosioonslandschaft zellt scho sid 1977 zu de "Landschafte und Naturdänkmöler mid nazionaler Bedütig i der Schwiiz" und isch im Inväntaar "BLN" ufgschribe. Uf em Bode vo Bonaduz ligge verschidnegi schöni Ort vo dere Landschaft, so wie d Uussichtpünkt vo Spitsch, Zault und Wackenau.

Dr Bonaduzer Wyler, wo im Waldpiet bi der Mündig vo dr Rabiusa ganz im Weschtzipfel vom Gmaindbann lyt, heisst "Isla Davos". Vo do aa flüsst der Vorderrhy sibenehalb Kilometer bis uf "Isla," won er ufe Hinderrhy trifft, und uf dere Streki isch d Gränze vo der Gmaind Bonaduz immer im Flussbett. Dr Rhy goot bim Baanhof vo Trins, a der Ruyne vo dr middelalterliche Burg Wackenau, unden am Wyler "Campagna" und em Gwärbpiet vo "Farsch," wo beidi zu Bonaduz ghöre, dure uf Rychenau.

Zwüschen em Dorf Bonaduz und der Rabiusa ligge d Hügel vom Bärgsturzpiet "Crest'Aulta" (uf Dütsch: "höche Grat") mit emene uralte Wald, wo e grosse Bestand vo Fööre het. Das Waldareal stoot sid ane 1956 under Naturschutz. Dur die urtümlechi Landschaft laufe d Stroosse uf Versam und is Safietaal und zu de verströite Bonaduzer Wyler, Maiesäss und Alpe "Parstogn, Salatginas, Scardanal, Prau Grond" und "Alp Sut". Der alt Wääg chunt über "Sigl Ault," was uf Dütsch «uf dr Höchi» heisst, und die nöieri Versamer Strooss vom Ändi vom 19. Joorhundert goot em steile Bord über der Rhyschlucht noo.

Im weschtleche Deil vom Gmaindpiet hets im Wald und zwüsche de Abschnidd vo dr Fäldfluer verschidnegi Höger, der "Bot Danisch," dr "Bot Ziavi," dr "Bot Tschavir," dr "Bot Dagatg" und dr "Panadisch;" "bot" isch romanisch und heisst uf Dütsch "Hoger".

S Dorf isch ane 960 als "Beneduces" s erschte Mol erwäänt in dere latynische Urkunde, wo dr Chönig Otto em Bischof vo Chur dermit d Chilche vo Bonaduz und Rhäzüns, und au s Bergell, gschänkt het. Ane 1375 heisst s Dorf in ere andere gschichtleche Kwelle "Panadutz," und grad eso tönt der Ortsname uf Romanisch bis hüt.

Die Chilche, wo s Bischtum 960 übercho het, isch sicher die elteri Pfarrchilche vom Sankt Georg (rätoromanisch «Sogn Gieri») uf em Hoger bi Rhäzüns gsi. Es muess en uralti Chilche gsi sy, wo do gstanden isch vor dere spootmiddelalterliche Chilche, wo hüt berüemt isch wäge de prächtige gotische Moolereie a alne Wänd innedra. Die het dr Künschtler im 15. Joorhundert gmacht, wo hüt i dr Gschicht vo dr Kunscht under em Name Walteschburger Maischter bekannt isch. Die beide Glogge vo der Chilche sind im 14. und im 15. Joorhundert ggosse worde. Die schöni chlyni Chilche uf emene nidrige Hoger wyt ussen em Dorf Rhäzüns isch vo de beide Chilchgmainde vo Rhäzüns und Bonaduz i de Joor 1958 bis 1960 wider zwäg gmacht worde und wird hüt vo ine zäme verwaltet.

Spuure vo früenere Sidlige sind z Bonaduz bi Usgrabige scho mängs Mol gfunde worde. Uf em Hoger "Panadisch" sind die eltischte dervo fürecho, wo vo dr spoote Ysezyt und em Afang vo dr röömische Herrschaft här chöme. Es ganz es grosses Greberfäld us em früene Middelalter isch chly usserhalb vom Dorf Bonaduz gsi, im Dorfdeil "Valbeuna," wo meh as ei Kilometer nördlech vo Sankt Georg lyt. Das isch vom Räätische Museum vo Chur und vom Archäologische Dienscht vom Kanton Graubünde vo 1966 bis 1970 undersuecht worde. Me het im räätische Land no chuum son en grosse Friidhof, wo au no so guet erhalte gsi wär, us dere früene Zyt gfunde. 720 Greeber sind s gsi, zmitzt drin e Gruppe mit 27 Grabstelle, wo die eltischte dörfte sy. Do derby het s au Greeber gha vo ryche Lüüt, wo me ne bi der Tootefyr ganz vil Grabbygobe us Silber, Bronze, Glas und Yse, Gschiir vo Lavez, wärtvolli Waffe, Schmuck und no vil anders is Grab gleit het; und das Fundmaterial isch für di früeni Kulturgschicht vom Rhytaal wärtvoll. Di erschte Greeber sind us der Middi vom 4. Joorhundert, also no us der spootantike Zyt. Zringsetum sind näbe dene bedütende alte Greeber denn nodisno bis is 7. Joorhundert immer meh Tooti bigrabe worde. Z Bonaduz isch i dere früene Zyt en alti räätischi Sidlig gsi, wo me von ere aber keini Hüüser gfunde het, sondern nume de Friidhof.

Di beide Dörfer Bonaduz und Rhäzüns sind sit em früene Middelalter zäme en einzegi Gmaind gsi. I dr Neuzyt hend sech die beide Gmainschafte immer mee vonenand trennt: ane 1529 sind die gmeinsame Weidpiet ufdeilt worde, ane 1532 d Alpe uf em Bärg, d Alp Sura ghört sider de Rhäzünser, d Alp Sut (di "underi Alp") dene vo Bonaduz; sid 1667 het Bonaduz e separati Pfarrei, wo sech vo der alte Pfarrei Rhäzüns glöst het, und ane 1782 isch s zu dr Deilig vo de grosse Wälder oben a de Dörfer cho.

1494 het Bonaduz für die alt Muettergottes-Chappele, wo ane 1445 erwäänt isch, e spootgoteschi Chilche lo boue. Si het s Patrozinium vo der Maria Himmelfahrt und d Chilchwei isch am Fescht vo dr Heilige Anna am 26. Juli. Ane 1924 het d Pfarrei s Chilcheschiff nach Plään vo de Architekte Sulser vo Chur nöi gmacht, nume der Chor isch no us em Middelalter. Die nöi Orgele het d Firma "Orgelebau Kuhn" z Mänidoorf gliferet und der Kunschtmooler Arnold Nüscheler het d Wandbilder gmoolet. D Glogge im höche Chilchedurm sind vo dr Gloggegiesserei Theus z Fäldschbärg ane 1887 ggosse worde. Uf der Ebeni nördlech vom Dorf stoot di chlyni Chappele vom Sankt Mang, uf romanisch "Sogn Mang," us em Joor 1773. Der Heilig Magnus, wo im 8. Joorhundert z Füessa im Allgäu gläbt het, isch dr Schutzpatron vo de Buure. Ganz im Weschte vom Gmaindgebiet isch am Wäg uf Sculms hindere uf d Iniziative vom Antoniusverein vo Bonaduz ane 1961 d Wägchappele vom heilige Antonius hii cho. Di katoleschi Pfarrei vo Bonaduz isch au für d Katolike vo Tamins und vom Safietaal zueständig, um umgcheert sind die Refermierte z Bonaduz und z Rhäzüns der Refermierte Pfarrei vo Tamins agschlosse.

Sid em Middelalter und bis is 19. Joorhundert het s «Gricht Rhäzüns» mit de Dörfer Bonaduz, Rhäzüns, Domat/Ems und Fäldschbärg d Herrschaft Rhäzüns bildet. 1424 het s Gricht bi dr Gründig vom Obere Bund z Truns mitgmacht. 1497 isch d Herrschaft ad Habsburger cho – drum sind die Dörfer i der Zyt vo der Reformation au alli katolisch blibe. Si sind erscht noch em Wiener Kongräss ane 1819 zum Kanton Graubünde cho.
Bis ane 1854 het s dütschsproochige Dorf "Sculms" mit de drü Wiiler Vorderhof, Mittelhof und Innerhof uf chlyne Gländterrase über dr Rabiusa im üssere Safietaal zu Bonaduz ghört. D Lüüt vo Sculms sind refermiert, und das isch e Grund, wurum sech das Piet dr Gmaind Safietaal agschlosse het.

Ane 1874 isch nach em neue Bündner Niderlassigsgsetz au z Bonaduz zu der Bürgergmaind no di politischi Gmaind ygrichtet worde, und vo 1903 a het d Bürgergmaind en eigene Gmaindroot; es isch der Bürgerroot. Es schlimms Ereignis isch ane 1908 dr gross Dorfbrand gsi; am Nomiddag vom elfte Juli het’ss im ene Stall im Dorf afo brönne, und vo däm us isch es Magazin mit Brännstoff i dr Nechi aaggange und vo det us gly 199 Gebäu im ganze Dorf; 83 Woonhüüser sind verbrunne, meh as d Helfti vo de Lüüt im Dorf sind undereinisch obdachlos gsi. Nur ganz wenig Hüüser im Kwartier mit der Chilche und mit em Schuelhuus, wo 1893 bout worden isch, sind ganz blibe. Derno isch s Dorf neu wider ufbout worde, und es het sech dank em Vercheer uf dr Taalstrooss und uf der Ysebaan, wo es Dotzed Joor vorher vo Rychenau uf Thusis bout worden isch, starch entwiklet.

Am Änd vum Joor 2015 hen 3183 Lüt z Bonaduz gläbt (öbe 86 Prozänt devo Schwyzer Staatsbürger, un de Rescht Ussländer). Demit hen pro Quadratkilometer 221 Lüt gläbt. D Gmei wachst allgmein in de letschte Joor chreftig. So isch d Bevölcherig zwüsche 2010 un 2015 um 16,3 Prozänt gwachse.

Bi de Volchszäälig vo 2000 sin rund 60 Prozänt vo de Lüt römisch-katholisch gsi, öbe 27 Prozänt sin reformiert gsi un de Rescht het zue andre Chilche oder Religione ghört, isch konfessionslos gsi, oder het d Froog nit beantwortet.

Bonaduz füert en eigne Chindergarte un e Primarschuel. D Oberstuf, also d Realschuel un e Sekundarschuel, het Bonaduz zämme mit Rhäzüns imene Schuelverband. D Schuelhüüser sin aber z Bonaduz. D Schuel isch z Bonaduz scho syt em 19. Joorhundert uff Dütsch, un Romanisch wird au nit als Främdsprooch unterrichtet, sundern Änglisch oder Italienisch. Syt 1993 het es au no e Musikschuel im Ort.

Über de Ort Bonaduz füert s „Kulturarchiv Bonaduz“ syt de Gründig im Joor 1989 e Sammlig vo Bild-, Ton- un Videodokumänt.

Dezue git es au no e Bibliothek mit fascht 8000 Büecher un andre Medie für Chinder un Erwaggseni. Die Bibliothek het 1985 uffgmacht, nooch däm e früeneri Volchsbibliothek, wo 1876 aagfange worde gsi isch, in de 1970er Joor wiider yygange isch.

Z Bonaduz gits d Ywoonergmeind und d Bürgergmeind. Mit em Bündner Gmeindgsetz vo 1974 isch es so cho, ass d Ywoonergmeind neu au für d Wälder, d Weide und d Alpe vo Bonaduz zueständig isch.

D Ywoonergmeind Bonaduz het e Gmeindverfassig us em Joor 2008, wo drin d Gmeind so definiert isch: "D Gmeind Bonaduz isch e öffentlech-rächtlechi Gebiet-Körperschaft. Sie bestoht us de Lüüt, wo uf em Biet vo dr Gmeind woone." Die Verfassig git in Artikel 6 s Stimmrächt für Sache, wo d Gmeind beträffe, de Schwiizer und Schwiizerinne und au de Ussländer, wo meh als zäh Joor z Bonaduz woone. S höchschte Gremium vo dr Gmeind isch d Gmeindversammlig und für wichtegi Sache, au für d Wahl vo de Behörde, macht d Gmeind Abstimmige mit dr Urne. D Gschäft vo dr Gmeind wärde vom Gmeindvorstand, wo föif Mitglider het, mit Hilf vo dr Gmeindverwaltig erlediget. Sid 2014, wo dr Christian Theus wäge Usnandersetzige s Amt vom Gmeindpresidänt uffggä het und grad au us dr CVP usträtten isch, isch d Elita Florin-Caluori (* 1960) vo dr CVP d Gmeindpresidäntin vo Bonaduz. Si isch Lehrerin und sid 2006 Grossröötin vom Bünderland, und vo 2012 bis 2013 isch si d Bündner Standespresidäntin und vo 2008 bis ane 2012 d Presidäntin vo dr CVP vom Kanton Graubünde gsi. D Florin-Caluori isch derzue Verwaltigsröötin vo de Rhiienergie.

Dr Gmeindschryber leitet d Gmeindverwaltig vo Bonaduz. Zum Gmeindvorstand ane het d Gmeind Bonaduz au en Schuelroot. Dä het föif Mitglider und wird vom zueständige Verträter vom Gmeindvorstand gleitet. Dr Schuelroot stoot über der Schuelleitig und tuet d Lehrer und d Lehrerinne astelle und d Musigkommission wähle.

Z Bonaduz sind sächs politeschi Parteie und Gruppe aktiv (Stand 2017), deils mit Gmeindsekzioone und deils als überregionali Organisazioone:

Bi de Waale füre Nazionalroot ane 2015 sind d Stimme z Bonaduz, wo den 51 Prozänt vo de Stimmberächtigte sind go wääle, so verdeilt gsi: CVP 20,7 Prozänt; FDP.Di Liberaale 10,6 Prozänt; SP 16,6 Prozänt; SVP 28,3 Prozänt; BDP 10,4 Prozänt; Grüenliberali 9,5 Prozänt. D Bonaduzeri Manuela Fetz vo dr Junge FDP isch bi dere Waal nid in Nazionalroot gwäält worde.

Ane 2008 isch i de Nochbergmeinde Bonaduz und Rhäzüns bi Abstimmige s Projäkt durecho, die beide Gmeindbetriib zämezlegge. So isch zwüsche de Dörfer bi "Crest Ault" der Wärchhof ygrichtet worde, wo für d Forstbetriib, d Wäägmacher, d Füürweer und d Abwart vo de Schuelhüüser gmacht isch. D Elita Florin isch Presidäntin vom Vorstand vo de Gmeindbetriib, und dem si Vizepresidänt isch dr Reto Loepfe, dr Gmeindpresidänt vo Rhäzüns. So luegt me jetz wider zäme zu de grosse Waldpiet zwüschem Hinderrhy und dr Rabiusa und am Bärg, 226 Joor nochdäm vo de Dörfer dr alt gmeinsam Wald ufdeilt worden isch. Es git au nume no en einzegi Füürweer, wo en Uusschuss vo de beide Gmeindvorständ tuet leite.

Gmäss em Verzeichnis vo de Vereine z Bonaduz sind im Dorf meh als 60 Gsellschafte und Klüb tätig. Es baar usgwäälti Gründigsdate:

Bis im 19. Joorhundert isch z Bonaduz vo allne Lüt die rätoromaneschi Sproochform Sutselvisch gredt worde. D Gmaind het im tradizionelle rätoromanische Sproochpiet en exponierti Laag gha, zäme mit Domat/Ems. S Churer Rhytaal het bis uf Tamins scho sit langem zum bündnerdütsche Sproochpiet ghört, und im Weschte lyt näbe Bonaduz s Safietaal, wo me Walsertütsch redet; uf dene beide Syte isch d Gmaind also vo alemannische Tieläkt umggä gsi.

Vor me als drühundert Joot isch z Bonaduz es Kapitel vo der rätoromanische Buechgschicht gschribe worde. Vo Chur, won er sid 1672 gschaffet het, isch dr Buechtrucker Gion Gieri Barbisch öpe ane 1680 is Dorf cho, won er sys Atelier ygrichtet het. Dr Barbisch het di erschti Trukerei im dütsche Deil vom Bündnerland gha. Der Pieder Moron vo Bonaduz het bi iim d Leer als Buechtruker gmacht und ghulfe e Reie vo früene rätoromanische Büecher usezggä. Wo dr Barbisch ane 1687 gstorben isch, het syn Schüeler d Trukerei übernoo und no wäret fasch vierzg Joor für de Bischof vo Chur, für de Grau Bund und für anderi Chunde Truksache und Büecher gmacht. Ane 1702 het er en früeni Uusgob vom romanische Liederbuech "Consolatiun della olma devotiusa" (uf Dütsch: «Troscht für die frommi Seel») trukt.

Us soziale und wirtschaftleche Gründ und wil Persoone us anderne Sproochrüüm is Dorf cho sind, isch der Aadeil vo de Rätoromane z Bonaduz im spoote 19. Joorhundert immer wie chlyner worde. Dr Pieder Cavigelli (1913–1996), wo Primarschuellehrer z Bonaduz und e Schriftsteller gsi isch, het als Dokterarbet bim Rudolf Hotzenköcherle 1969 en Undersuechig über d Sproochgschicht vo Bonaduz useggä, wo am Bischpiil vo däre Gmaind psunders sorgfältig d Gründ vom Sproochwandel ufzeigt. Dr Hotzenköcherle het dä Pricht als ussergwönlechi wüsseschaftlechi Leischtig grüemt. D Ricarda Liver het uf dr Basis vom Cavigelli sinere Abhandlig am 14. Internazionale Romanische Sproochkongräss di nöieri Gschicht vom Rätoromanische am Bischpiil vo Bonaduz analüsiert.

Wie der Cavigelli schrybt, het Bonaduz ane 1853 wie vil anderi Gmainde e Gruppe vo Heimatlose mit anderne Sprooche müesse übernäh; es sind dütschsproochigi Lehrer uf Bonaduz cho, und us politische Motiiv het me s Romanische immer mee us der Dorfschuel verdrängt. Für Bouprojäkt vo Stroosse, vo dr Ysebaan und vo de neue Hüüser sind als wie mee Lüüt zuegwanderet. D Gmaind het am Ändi vom 19. Joorhundert verlangt, ass d Schuelchind besser Dütsch müsse leere. Ane 1897 het d Chilchgmaind en Pfaarer agstellt, wo us Bayern cho isch, und so het men au i dr Chilche z Bonaduz und im Religionsunderricht gly fasch nur no s Dütsch pruucht.

Ane 1880 sind s vo 605 Ywooner no 75 Prozänt gsi, wo Romanisch als Muettersprooch gredet hend, ane 1900 nur no 55 Prozänt, und scho ane 1910, churz noch em Dorfbrand, het der Deil vo dr Bevölkerig, wo Rätoromanisch als Muettersprooch aggää het, i dr Minderheit gsi, mit nur no 29 Prozänt. Im Joor 2000 isch dr Aadeil, wo Romanisch als Sprooch, wo si am beschte rede, z Bonaduz bi nere Ywoonerzaal vo 2433 Lüüt no knapp über 5 Prozänt gläge. Dr Aadeil vo Lüt, wo aagää het, dass si überhaupt irgetwie Alldaag Romanisch rede, isch aber no e weng hööcher, bi rund 12 Prozänt gläge. Des sin wohl aber alles Lüt, wo uss andre romanischsproochige Ortschafte zuezooge sin, wyl s yyheimischi Bonaduzer Romanisch als ussgstorbe gilt.

S Rätoromanisch vo Bonaduz het dr Pieder Cavigelli in ere bsundere Arbet beschribe, won er drin d Sprooch vomene yheimische Tegscht analysiert. Es isch e alti Saag, wo im Dorf Bonaduz und uf dr Alp Ramoz im Taminataal spiilt und wo Elemänt vo dr uralte Legände vo dr Heilige Margreet ufgnoo het. Dr ehemolig Lehrer vo Bonaduz, dr Carl Anton Bieler (1871–1934), wo au im Männerchor Concordia Bonaduz und im kantonale Musigverband aktiv gsi isch, het die rätoromaneschi Gschicht, so wie si z Bonaduz überliferet worden isch, ane 1925 ufgschribe. Dr Cavigelli verzellt do drin e sproochgschichtlechi Anekdoote vom Bieler, wo dr Presidänt vom 1919 ggründete Verein für s Rätoromanisch z Bonaduz "Secziun Romontscha da Bonaduz" gsi isch. Won er 1925 i sym Dorf e Vortrag über d Alpwirtschaft uf Rätoromanisch ghalte het, heig dr Bieler gmerkt, ass die meischte Lüüt z Bonaduz s Romanische gar nümme verstande hend; und er heig den im Referaat uf Düütsch müesse wyterfaare.

Die vile alte Fluernäme im grosse Gmeindbann und e Deil vo de alte Stroossenäme – "Via Sogn Gieri, Via Aulta, Via Crusch" und vil anderi – erinnere derwyl no dütlech a di romanischi Gschicht vom Dorf Bonaduz. S Kulturarchiv vo Bonaduz im katholische Pfarreizäntrum a dr Via Nurtal dokumäntiert d Läbensart und s Ortsbild vo dr Gmaind und do dermit au d Sproochgschicht sid em 18. Joorhundert.

Dur s Piet vo Bonaduz füere hüt fasch alli die wichtige Vercheerswääg vom undere Rhytaal is Bündner Oberland und is Domleschg und zu de Bärgpäss; einzig d Kantonsstroos über Tamins uf Trin, Flims und Ilanz chunt nit dur Bonaduz, sondern lauft vo Rychenau uf der Nordsyte vom Vorderrhy dure.

Vor der Zyt vo de Ysebaane isch me uf em Vorder- und em Hinderrhy und den au der Fluss wyter abwärts bis zum Bodesee mit Schiff und Flöss gfahre. Die alte Stroosse sind nid a de glychen Ort dureggange wie die modärne. Der Wäg vo Chur is Domleschg – die "Underi Strooss" uf d Bündner Päss – isch nit dur Bonaduz cho, sondern vo Domat/Ems uf der öschtleche Syte em Hinderrhy no z duruff uf Rootebrunne und südlech vom Schloss Rhäzüns über de Rhy. Vo Bonaduz us het s vor langer Zyt en Wääg ggä uf Trin und Flims, wo me unden a dr Burg Wackenau mid ere Brugg über de Vorderrhy het chönne go. D Burg isch vermuetli grad wäge däm Flussübergang bout worde. Die Stross gits scho lang nümm, s Waldstukk a däre Stell het aber no immer der Name "Punt Veder," was uf Dütsch "alti Brugg" heisst. Das isch di einzigi Stell, wo me am Vorderrhy grad underhalb vo de grosse Rhyschlucht en Brugg het chönne schloo. Sid em Middelalter isch au en Wääg uf der Südsyte vo der Rhyschlucht vo Bonaduz uf Versam, Valendas und Ilanz ggange.

Wäge dr vilfältige Topografy mit Bärge, Tääler und stotzige Tobel findet me z Bonaduz vil inträssanti Bouwärch vom Vercheer. Bis is 19. Joorhundert sind vo Bonaduz über d Bonaduzer Höchi (uf romanisch "Sigl Ault") uf Versam und is Safietaal nur schmali Soumwääg ggange. Die alti Brugg über d Rabiusa isch töif im Tobel unde gsi, i dr Nöch ivo dr Burgruine Sculms. Ane 1829 isch under der Leitig vom Bauinscheniör Richard La Nicca für di erschti Faarstrooss uf Versam e tekti Holzbrugg sibezg Meter über der Rabiusa bout worde. E Boumeischter us Bonaduz het se über d Schlucht gleit, und d Gmainde Bonaduz und Versam hend s Holz derfür gratis gliferet, wil die Brugg für si vil Vordeil procht het. Die erschti grossi Brugg übers Versamertobel isch am 28. Mai ane 1896 zämeproche, und derno het der Kanton Graubünde im Joor 1897 vo dr Firma Bosshard & Cie. z Näfels e nöji, eleganti Brugg us Yse lo boue. Die Faarstross, wo ane 1880 und 1881 vo Bonaduz ad Rabiusa dur d Felswänd höch über der Rhyschlucht bout worden isch, het drü Dunnel, Spitzcheerine, Schteischlaggaleriie und Muure und goot über d Rabiusa sid 2012 mid ere bessere Brugg us Stahlbeton, wo grad näbe der alte Ysebrugg stoot. Über der prächtige Schlucht vo dr Ruinaulta isch am Islabord en Ussichtsplatz a dr Strooss. Dä schmal Wäg, wo a sänkrächte Felswänd verby goot, isch as eini vo de spektakulärschte Ruute im Bünderland bekannt.

D Kantonsstroos vo Chur und Domat/Ems is Domleschg goot bi Rychenau mid ere alte Brugg vo 1881 über de Rhy und mit ere andere Brugg, ere elegante Ysekonstrukzioon, über de Vorderrhy und chunt bi Isla uf Bonaduz übere. Das isch e Streki vo der alte "Iteliäänische Strooss" über de Splüge und dr San Bernardino. Bis id Zyt vo de Napoleonische Chrieg sind bi Rychenau über de Rhy und de Vorderrhy grossi Holzbrugge gsi. Der Holzboumeischter Johannes Grubenmann het se ane 1757 gmacht gha, und im Alpechrieg ane 1799 sind die vo de französische Soldate abebrennt worde. Di nöji schöni Holzbrugg bim Schloss isch 1880 verbrunne.

D Baanline vo de Räätische Baan chunt vo Domat/Ems mit ere sältene, 150 Meter lange Gidderbrugg vo Yse us em Joor 1895 übere Hinderrhy id Bonaduzer Isla. Grad noch dr Brugg zweigt under em Hügel "Bot Dagatg" d Baanlinie id Surselva und ufe Oberalppass, wo bi Farsch über de Vorderrhy goot und sid 1904 in Betriib isch, vo dr Albulalinie über Thusis ab, wo scho ane 1896 eröffnet worden isch und bi Bonaduz en Baanhof het. Zum die Strekine besser chönne z befahre, het di Räätisch Baan en nöji Brugg über de Hinderrhy, grad näb dr alte, historisch wärtvolle Ysebrugg bout, und die alti sell als zwöiti und als Boudänkmol erhalte blybe. Im ene Architekturwettbewärb het me usegfunde, weli Form di nöi Brugg sell ha; es isch die mit em romanische Projäktname "Sora giuvna," was uf Dütsch "di jüngeri Schwöschter" heisst. Das isch denn scho di sächsti Brugg a dere vercheersgeografisch guete Stell.
Dr Baanhof vo Bonaduz wird sid em Joor 2004 vo dr Räätische Baan sälber nümm als aktivi Stazion bruucht. Drum het mit Hilf vo dr Gmeind der «Verein Tampffründ vo dr Räätische Baan», wo am 19. Nofämber 1977 gründet worden isch zum di alte Tampflokine und anders historischs Material vo dr RhB z erhalte und vorzfüere, im alte Baanhofgebäu es Zäntrum für syni Dienscht ygrichtet. A dr Generalversammlig vom 23. Juni 2012 het dr Verein, wo vil Mitglider i dr Schwiiz und im Usland het, pschlosse, är bhalti syni Gschäftsstell im Baanhof z Bonaduz und well wyter im Uftrag vo dr RhB de Baanchunde hälfe und vo do us d Fahrte mit historische Züüg organisiere; das macht er zäme mit em Verband "historic RhB," wo 2003 gründet worden isch. D Benützer vo dr Baan findet dank däm am Baanhof no jetz feschti Öffnungszyte und e Reiseservice und im bsundere historische Wartsaal e Kafistube, und dank em Verein cha di Räätischi Baan d Stazion immer no als «bediente Baanhof» uffüere. D Perron vom Baanhof het di Räätisch Baan 2014 neu gmacht, zum de Vorschrifte vom Gsetz für d Glychstellig vo Behinderte grächt z wärde. S Perron het es neus Dach übercho, wo wägem Konstruktör, em Inscheniör Walter Bieler vo Bonaduz, dr Name «Bieler-Dach» übercho het. Settegi Techer bout di räätischi Baan wie nes Marggezeiche bi vilne Stazione vo dr Albulalinie und au a dr Linie is Prättegä. Bim Baanhof z Bonaduz het d RhB e Stazion vo irem Baanfunknetz. Dr Presidänt vom Tampfverein, das isch sid 2012 dr Christian Meyer, het au d Leitig vom Personal vom Baanhofbüro, dr Vizepredsidänt leitet dr Betrib im Baanhof und dr Chundedienscht. Dr Verein vo de Tampffründe het sid am Joor 2011 en eigeni Internetsyte: «dampfvereinrhb.ch» und isch jetz au uf Facebook.

Im internazionale Vercheersnetz isch d Strooss A 13 wichtig, wo vo Sammergreete und Chur bis uf Rychenau en Autobaan isch und vo Bonaduz a und über Andeer und zum Vogelbärg als Autostrooss gilt. Si wird immer wider als Uuswychruute bruucht, wen d Gottertstrooss mol wider gschpeert isch. Die modärni grossi Strooss isch bout worde, zum de starch Vercheer um s Nodleöör vo de alte Rychenauer Brugge und um di schmale Dorfstroosse vo Bonaduz bis Thusis umezleite; a de Tääg mid psunders grossem Vercheer sind bis 1964 mängmol füfzäätuusig Auto dur d Dörfer im Domleschg gfahre. D Autostrooss chunt bi Isla über de Hinderrhy uf s Piet vo Bonaduz. Grad noch dr Rhybrugg, won e Balkebrugg us Beton isch, lyt d Bonaduzer Uusfaart, weneli spöter im Süde vom Gmaindbann dr Plazzas-Dunnel, und denn goot d A 13 nomol mit ere Brugg über de Hinderrhy, vo Bonaduz us zrugg is Gmaindpiet vo Domat/Ems, und denn grad in Isla Bella-Dunnel uf Rootebrune i de Regioon Viamala hindere.

Bim Baanhof vo Trins stoot sid 2010 en Fuessgängerbrugg über de Vorderrhy, wo "Punt Ruinaulta" heisst. Es isch ä modärni Hängebrugg mit Betonpfyler, und si isch 105 Meter lang.

Infrastruktur<br>
Weschtlech vom Dorf Bonaduz stoot bi Caumas a dr Versamerstrooss es grosses Underwärch, wo für d Stromversorgig vom Bünderland und au vom Underland e zentraali Funkzion het. Im Zooneplan het d Gmeind für dä Zwäck es grosses «Spezialgebiet für Energyverteiligsalaage» feschtgleit. D Leitig vom Betriib im Underwärch lyt bi dr Axpo Hydro Surselva AG. Vo Bonaduz us loufe Hochspannigslaitige zu anderne grosse Schaltstazione vo dr Oschtschwiiz, uf Tavanasa i dr Surselva, uf Rootebrunne und Sils im Domleschg, uf Montlige, Winkle und Rüthi im Kanton Sanggalle und zum Underwärch Breiti bi Birchwyl i dr Zürcher Gmaind Nüereschtoorf. D Leitig vo Bonaduz übere Gunggelspass uf Pfäfers, dur s Taminataal und em Walesee noo is Underwärch Breiti isch ane 1964 die erschti grossi Stromleitig vo dr Schwiiz gsi, wo mit Höchschtspannig betribe worden isch.

Für di regionali Stromversorgig vom undere Vorderrhytaal isch z Bonaduz d Firma "Rhiienergie" ggründet worde. Die isch us em alte Elektrizitätswärch Trin, wo Bonaduz derzue ghört, cho und het dr Firmesitz z Tamins. Ane 1990 het d Rhiienergie z Bonaduz es eigets Underwärch bout, zum dr Strom i de Hochspannigsleitige im Bünderland chönne z verdeile. Ane 2015 het d Rhiienergie uf em Tach vo dr Fabrigg vo dr "Stireal AG" z Bonaduz e grossi Fotovoltaikalaag ygrichtet.

Di Räätisch Baan het es Underwärch zum iry Züüg aztrybe bi Bonaduz im "Farsch" grad näbe der Vorderrhybrugg vo dr Surselvastreki.

Industry<br>
Z Bonaduz isch sid 1967 e grossi Firma für Medizinaaltechnik, d "Hamilton Bonaduz AG," mid öpe 800 Arbetsplätz.

Bauwäse<br>
Uf em Gebiet vom modärne Holzbau i dr Schwiiz isch s Inscheniörbüro Walter Bieler vo Bonaduz für innovatyvi Wärch begchannt. Sys erschte grosse Projäkt isch ane 1978 bis 1979 dr Neubou vo dr grosse Yschsporthalle z Tafaas gsi, wo hüt "Vaillant-Arena" heisst und mid däm wyte Holztach us Träger vo verlymtem Holz mängmol als di schönschti Yschhalle vo Europa bezeichnet wird. Zu de neue Projäkt zelle näbe de Perrontecher vo dr Räätische Baan dr Holzdurm vom Natur- und Dierpark z Goldau, d Holzbrugg "Punt Staderas" z Laax, d "Laaderbrugg" bi Nesslau über d Thur (1996) und dr Fuessgängerstäg über d Autobaan bi Sevele (1990). Wyteri Boute sind d Stroossebrugg "Val Tglipat" im Tobel vo Tomils-Scheid, wo 1999 dr "lignum"-Prys übercho het, d Langloufbrugg "Pradella" bi Schuls und dr Stäg im Naturschutzpiet "Chly Rhy" bi Riete im Aargau, der Fuessgängerstäg übere Zürisee zwüsche Hurde und Rapperschwyl (2001) und d Hängebrugg i der Ruinaulta vo dr "Isla Davon" under em Zaultport zum Baanhof vo Trin übere. Für syni Brugg i dr Rhyschlucht het s Inscheniörbüro ane 2014 vo dr Qualitätsgmeinschaft Holzbruggebou und vom Verein Forum Holzbou dr internazional Bouprys für Holzbrugge übercho; d Jury vom Wettbewärb het die Brugg us 18 Projäkt als die beschti usgläse. I dr Zytschrift "Internazionals Holzbou-Forum" het dr Walter Bieler ane 2003 e Tegscht über d Stellig vo Brugge us Holz i dr Gägewart gschribe.
Turismus<br>
Im Gmaindbann vo Bonaduz isch dr Psuech vo dr Naturlandschaft im Bärgsturzwald und a der Ruinaulta beliebt, und dur d Rhyschlucht cha me e rassegi Bootsfahrt mache, wo bis is "Farsch" bi Bonaduz goot. Au bi dr langsame Fahrt mit de Züg vo dr Räätische Baan chunt me dur die grandiosi, wildi Landschaft. S Rhytaal het i dr Umgäbig vo Bonaduz es ganzes Netz vo Wanderwääg, mit meh als eme Dotzed Ruute, a d Rhymündig abe, id Ruinaulta ufe, dur s Safietaal und über d Rhäzünser Höchi ufe Heinzebärg.





</doc>
<doc id="64176" url="https://als.wikipedia.org/wiki?curid=64176" title="Rabiusa">
Rabiusa

D Rabiusa (, rätoromanisch au "Rabiosa") isch en Fluss im Bündnerland i dr Schwiiz. Im Dialäkt vo Safie heisst si "Rii".

D Rabiusa isch en Näbefluss vom Rhy. Si isch 32 Kilometer lang und sammlet d Wasser us em ganze Saafietaal. Iry Kwelle het si uf dr Nordsyte vom Bärehorä uf öpe 2700 Meter über Meer, i dr Nöchi vom alte Soumwäg vo Saafie uf Schplüüge übere. Im obere Deil flüsst der Bach zerscht über di höch glägni "Augschtaweid" vo Saafie und den dur s Taal mid de Alpe "Alvena, Piänetsch, Z'Hinderst, Piggamad und Althuus". Vo de Bärghäng und Sytetobel chöme vil anderi Bech i d Rabiusa abe; der lengscht dervo isch dr Carnusabach.

I der Middi vom Taal flüsst d Rabiusa under de Dörfer dure, wo sid 2013 zu der grosse Gmaind Saafietaal zämegschlosse sind. Die Ortschafte ligge uf der lingge Syte vom Taal, wo weniger steil isch: Thalchirch, Camanaboda, Saafie Platz, Neuchirch, Tenna und Usserbärg.

Unden a Tenna chunt der Fluss durs Versamertobel, wo s Piet vom Dorf Versam, wo sid 2013 au zu der Gmaind Safietaal ghört, und dr Gmaindbann vo Bonaduz trennt. An ere ganz änge Stell goot sibezg Meter höch über d Rabiusa d Brugg vo Versam über d Chlamm. Und anderthalb Kilometer wyter unde mündet dr Fluss i dr grosse Rhyschlucht in Vorderrhy.

S Wasser vo de Rabiusa wird dur längi Stolle i de Bärge zu zwöi Wasserchraftwärch vo de Chraftwärch Zervreila (KWZ) gleitet; zerscht vo dr "Wanna" (1720 Meter) obe zum Chraftwärch vo Safie Platz (1300 Meter), und vo do a und derzue sid 1949 vom Stausee bi Underegschi us (1146 Meter) no wyter durs Bärgmassiiv vom Hainzebärg zum Chraftwärch vo Realta bi Rootebrunne; das isch uf der Höchi vo 625 Meter unde. I d Wanna chunt au sid 1957 no s Wasser us em Nochbertaal, wo s Zervreilawärch im Valsertaal bim Zervreilasee us em Valser Rhy ableitet und mid em Rabiusawasser au bis uf Realta abe loot zum Stroom z produziere.



</doc>
<doc id="64177" url="https://als.wikipedia.org/wiki?curid=64177" title="Günther Richard Burger">
Günther Richard Burger

Dr Günther Richard Burger (* 1. Juni 1924 z Konschtanz) isch e dytsche Lehrer, Haimetdichter un Naturschitzer.

Dr Burger isch z Konschtanz ufgwachse un dert au uf d Schuel gange. Wel er 1942 im Zweete Wältchrieg yygruefe woren isch, het er e „Chriegsabitur“ gmacht. Bis 1944 isch er an dr Oschtfront yygsetzt gsii, derno isch er no uf d Offiziersschuel. Noch em Chrieg het er zerscht Landwirtschaft glehrt un studiert, derno het er vu 1953 bios 1956 Pedagogik studiert. Ab 1956 het er z Büesinge as Lehrer gschafft. Vu 1964 bis 1971 isch er Schuelleiter z Talheim gsii. Anne 1971 isch er mit syre Familie uf Gottmadingen zoge, wun er e Stell as Räktor an dr Eichendorffhauptschuel aagfange het. Bis zue syre Pensionierig 1984 het er dert gschafft. Anne 1956 het er ghyrote. Sy Frau Ruth isch dodemol Chrankeschweschter gsii. Si hän zäme drei Dechtere.

Syter ass er e junge Mann isch, duet si dr Burger sozial engaschiere. Scho as Chind, anne 1931, isch er Mitglid vu dr Dytsche Läbesrettig-Gsellschaft (DLRG) wore. Derzue isch er aktiv in dr Naarezumft „Gerstensack“, wun er syter 1972 Zumftrot isch. Fascht 40 Johr lang isch er aktiv gsii bim Rote Chryz, unter anderem as Erschthilfs-Uusbilder. Syter 1959 macht er au mit bi dr Dytsche Chriegsgreberfirsorg, derzue isch er Getti vu zwai Chinder im e SOS-Chinderdorf. Au fir d Natur setzt er si syt lange Johr yy. Är isch Mitglid vum Schwarzwaldverain het d Gottmedinger Ortsgruppe mitgrindet, isch dert au Vorsitzer un Wanderfierer gsii. Är engaschiert si bim BUND, het dr Naturlehrpfad „Riederbachtal“ mitgstaltet un si fir dr Rundwäg „Katzental-Plören-Hilzingen-Dietlishofen“ un dr Gschichtspfad Gebsenstein-Altstatt-Heilsberg un Afrabrünnele yygsetzt. Fir dr Schwebisch Albverain isch er vu 1964 bis 1980 Wanderfierer gsii un au bi dr Volkshochschuel isch er 50 Johr lang Wanderfierer un Raiselaiter gsii.

Dr Burger isch Grindigsmitglid vu dr Muettersproch-Gsellschaft. Im Chrieg het er aagfange mit Gedicht schrybe. Syt 1957 schrybt er au uf Alemannisch. yni Gedicht un Gschichte drait er als bi Lääsige vor. Är het im Lauf vu dr Johr e Hufe vu syne Gedicht un Gschichte as Biecher im Aigeverlag uusebrocht.

Vum Land Bade-Wirttebärg isch er mit dr Ehrenodle uuszaichnet wore.

Derzue verschideni Gedicht im Heftli vu dr Muettersproch-.Gsellschaft, Alemannisch dunkt üs guet un in dr Anthology „s Johr durre“.



</doc>
<doc id="64179" url="https://als.wikipedia.org/wiki?curid=64179" title="Gion Gieri Barbisch">
Gion Gieri Barbisch

De Gion Gieri Barbisch (* 6. Oktober 1641 z Bludaz as "Johann Georg Barbisch"; † 1687 z Luven oder z Cumbel, Bürger vo de Stadt Bludenz im Vorarlbärg) isch eine vo de erschte Buechdrucker vom Bündnerland gsi. Är het dütschi, latynischi und rätoromanischi Druckwärch useggä.

Dr Johann Georg Barbisch isch z Bludenz im öschtriichische Walgau uf d Wält cho. Syn Vater isch de Thomas Barbisch, e Gärber, gsi und syni Mueter d Maria Gundalatsch, d Ehefrau vom Thomas Barbisch. De Johann Georg Barbisch het d Katharina Hederlin vo Luzärn ghürotet. Als Drucker het är z Fäldchirch vo 1666 bis 1672 verschideni Büecher gmacht, zum Bischpiil d Läbensgschicht vom Chaiser Ferdinand II.

Als erschte Buechdrucker isch dr Barbisch vo Fäldchirch ane 1672 i d Stadt Chur cho. Er het syni kompletti Trukerpräss mitprocht. Är het denzmol di rätoromanischi Sprooch scho kennt; als erschts romanischs Buech het de Barbisch ane 1668 "In cuort Musament" trukt gha. Das Wärch het syni Druckersignatur, gmacht het er s aber den no i sym Atelier z Fäldchirch.

Spöter het de Barbisch e Zyt lang i verschidene Dörfer im Piet Imbode und i de Surselva gwoont; z Luven isch er ane 1687 gstorbe.

Wo de Barbisch ane 1672 mit synere Druckeryrichtig uf Chur cho isch, het är so wien er ghoffet het gly gueti Uuftreg übercho. Schliessli isch er dennzmol der äinzig Drucker uf em Piet vo de Drei Bünd gsi. Vorhär het s im ganze Bündnerland Drucker im Puschlav und im Engadiin ggä gha. Vil Lüt im Land händ no gar nit chönne läse; und truckti Büecher in dütscher Sprooch sind denn vor allem vo Züri und vo Basel cho. Derzue isch d Sproochsituazion vo de Rätoromane so gsi, ass s bi ine kei gmäinsami Schriftsprooch ggä het, und drum isch s wirtschaftleche Risiko vo de Buechdrucker do psunders gross gsi. Au het me im Piet vo de Drei Bünd no gar kei Papiir chönne chaufe; nur z Schuls isch den vo 1670 bis 1740 afe en Papiirmüli gsi.

Z Chur het dr Druker em Fortunat Sprecher vo Bernegg sys grosse Wärch "Rhetische Cronica / Oder / kurtze und warhaffte Beschreibung Rhetischer Kriegs / unnd Regiments-Sachen / Darinnen begriffen der ersten Alpischen Rhetiern herkommen / Lands-Art / Regiment / Thaten und Geschichten / …" useprocht. Das isch s erschte trukte Buech im dütsche Deil vom Bünderland gsi, es isch ane 1672 usecho und vermuetli deilwys no z Fäldchirch trukt worde. Die grossi Arbet het am Hof vom Bischof Ydruk gmacht, und so het s Bischtum Chur em Barbisch wyteri Uuftreg ggä. Psunders het de jetz di erschte rätoromanische Büecher vo Chur trukt, mit em Vermerk "Gion Gieri Barbisch", wien er sech jetz uf Romanisch gnent het. Dank der Empfälig vom Bischof Ulrich het dr Barbisch ane 1674 zwo Wärch vom Balzer Alig vo Vrin chönne truke, d Liedersammlig "Enzacotas canzuns spiritualas" und s liturgische Buech "Epistolas ad Evangelia sin tuttas domeingias".

Öpe ane 1675 isch dr Barbisch vo Chur wägg is Bündner Oberland zoge. Zerscht isch er z Riichenau bi Tamins blibe, won er e Schrift über s Baad vo Pfäfers trukt het. Für de Pfaarer vo Panix, de Pater Gion Jenelin, het er es grosses Buech i dr romanische Sprooch über d Läbensgschicht vom Häilige Valentin lo truke, wo de Chilchepatron vo Panix isch. Das Wärch isch ane 1680 usecho under em Titel "La Bealla vita, a Beada Mort de S. Valentin, Glorius Patrun della Baselgia de Pigniu, mess en Ramonsch da Pader Gion Jenelin. Banaduz, Barbisch 1680." Dr Drukvermerk zeigt, ass dr Barbisch jetz syni Drukerei z Bonaduz, wo uf Romanisch "Panaduz" heisst, gha het.

Z Bonaduz het dr Barbisch, wo als Pionier vom Buechtruk vo dr Surselva giltet, nur bis is Joor 1683 wyter gschaffet. Bekannt sind drü Büecher vo dere Zyt. I sym Atelier het de Pieder Moron, wo vo Bonaduz gsi isch, d Leer as Druker gmacht, und ane 1687 het im de Meischter Barbisch syni Drukwärchstatt gloo.

Vo 1684 bis 1687 het de Barbisch z Cumbel gwoont; das Dorf ghört sid 2014 zu dr grosse Gmäind Ilanz. Zäme mid em Pieder Moron het är di grossi Sammlig vo Legände, wo dr Zacharias vo Salò denn gschribe het, trukt mit em Titel "La Glisch sin il candelier invidada". Ane 1686 het de Barbisch im Dorf Luven, wo sid 2014 zu dr Gmäind Lumnezia ghört, es reformierts Buech useggä: "Soings Discurs dad ünn'Olma fideivla, cun Deus a cun saseza, per sa muentar si tier ünne vera Temma da Deus. Ussa mess giù in Rima Rumonscha, tras Johann Moeli, F.V.D.M.". Ane 1687 höre d Drukerstämpfel vom Barbisch i de Büecher uf, und dr Meischter isch im Alter vo 46 Joor gstorbe. 



</doc>
<doc id="64180" url="https://als.wikipedia.org/wiki?curid=64180" title="Pieder Moron">
Pieder Moron

De Pieder Moron (* öpe 1660 z Bonaduz; † 1739) isch eine vo de erschte Buechdrucker vom Bündnerland gsi.

De Moron het bim Buechdrucker Gion Gieri Barbisch us em Vorarlbärg, wo vo 1672 a z Kuur und vo 1675 a z Riichenau syni Druckwärchstatt gha het und ungfäär ane 1680 uf Bonaduz cho isch, s Handwärch vom Buechdruck gleert. Bis is Joor 1687, wo dr Barbisch gstorben isch, het de Pieder Moron mid im zäme rätoromanischi Büecher im Bündner Oberland trukt, und den het der Barbisch iim syni Druckerpress überloo.

So het der Pieder Moron i sym Dorf Bonaduz e Druckerei ygrichtet und vier Joorzäänt lang Büecher und anderi Drukwärch gmacht. Noch iim isch das Atelier vom Matthias Moron, wo worschinlech sy Soon gsi isch, vo 1740 bis 1756 wyter gfüert worde, und denn vom Matthias sym Soon Anton Moron bis ane 1773.

D Drukerei Moron het psunders für di rätoromanischi Buechkunscht gschaffet, d Houptsach dervo sind religiösi Schrifte gsi. Us däre Wärchstatt sind es baar vo de bedütendschte Tegschtdokumänt vo der eltere Literatur vom Surselvische cho.

Ane 1695 isch em Moron sys Buech mit romanische Chilegsäng usecho: "Devociusas canzuns, psalmi et hymnis per las vespras, con in cuort compendi dellas reglas per la compagnia della doctrina cristiana", e Liedersammlig, wo vom Kapuzinerpater Zacharias da Salò (1619–1705) z Cumbel zämegstellt worden isch. I de nögschde Joor het er Wärch vom Benediktinerpater Carli Decurtins (1650–1712) trukt, s wichtigschte isch d Zwöituusgob vom Liederbuech, wo i der rätoromanische Kulturgschicht en grossi Rolle spilt:

Das Buech, wo z Disentis ane 1690 usecho gsi isch, het der Pieder Moron z Bonaduz ane 1702 wider trukt, und es het im Bünderland und drüber use so en grosse Erfolg gha, ass der Moron ane 1731 en dritti Usgob dervo het chönne mache; di Lieder sind i allne Dörfer vo der Surselva gsunge worde, und bis hüt isch das Wärch immer wider nöji trukt worde, ane 1945 i der elfte Uusgob vo der Schwiizerische Gsellschaft für Volchskund.

1704 het d Drukerei es Mässbuech, wo dr Carli Decurtins us em Latynische is Romanische übertreit het, verfilfältiget: "Cudesch della soingia messa con ina bialla è nizeivla forma per bein se recommendar a Diu". I dere früene Zyt het s Chloschter Disentis i synere eigete chlyne Trukerei nonig alli Büecher sälber gmacht, und so sind vo deet immer wider Drukuuftreeg uf Bonaduz cho, so wie für s Buech "Cuort entruidament della obligatiun, è dils perduns, che tuts confrars, è consorurs scritti enten la Soingia Compagnia de Carmelo, mess giu enten ramonsch de d'in Pader Benedictiner della Claustra de Mustér" ane 1707. De Moron und d Chloschtertrukerei vo Disentis hend sech mit yrne Schrifte guet ergänzt und bi der grosse Nochfroog für romanischi Büecher gnueg z tue gha. Und au der Hof z Kuur het z Bonaduz Büecher bstellt, so wie s Mässbuech fürs Bischtum Chur ane 1709.

1707 het der Moron z Banaduz en Beschrybig vom Fideriser Bad uf Tütsch chöne truke: "Kurtz und grundliche Beschreibung dess weitberüehmten hailsammen Saurbronnen und Bads zu Fideris in dem Thal Prettigöw, […] durch Johann Bawier der Artzney Doctor." Und chly spöter sind die politische Behörde vom Graue Bund und vom Oberhalbstein i d Drukerei vom Moron cho zum Dokumänt und Rächtsbüecher lo truke, zum Bischpiil:



</doc>
<doc id="64182" url="https://als.wikipedia.org/wiki?curid=64182" title="Saitenwürstchen">
Saitenwürstchen

Mid Soidawirschdle, au Wiener Würschdle (odr blos Wienerle, schwizerdütsch Wienerli), "Krenwürstli, Frankfurter Würstl" (österreichisch ond Holland, em deidscha au "Frankfurter"), en dr Passauer Gegend "Thurner-Würstl" oder kurz "Thurner", moind ma denne Brüahwürschd en ara denna Haud. Dia Wirschdle send a Variatoo vo de Frankfurter Würschdle. Frankfurter Würschdle soddad blos aus Rendfloisch gmachd werra, en de Soidawirschdle derf au Schweinsfloisch nei.
Soidawirschdle send a Mischong aus Schweinsfloisch, Rendfloisch ond manchsmol au Kalbfloisch ond (nadierle) Gwürz en ara denna Hüll.

Wia bei faschd älle Wirschd wurd s Floisch en ama 'Kuddr' zrmahla. Do drbei kommd manchsmol Eis nei, drmid dia Mass ned z hoiß wurd.
S Floisch muaß au schlachdfrisch sei, drmid d Bendong ohne Hilfsmiddl bassierd.

Nach em abfilla en en Saidleng od em Portioniera (mr drehd dr Darm an dr Schdell mo s Gwichd bassd) werrad se a bissle graichrd. Dia Schdell, mo d Wirschdla auf dr Schdang aufglega hend, siehd ma schbädr ond des isch au a Zoicha fir a handwerkliche Produkzioo.

Wia bei ällem was Erfolg hod, schdreidad d Leid om d Urhebrschafd. Des zoigd se au an de vrschiedene Nama.
Oinr vo de erschde mo drmid vrknübfd isch, war a Metzgr: Johann Georg Lahner. Der isch vo Frankfurt nach Wien zoga. Des däd d vrschiedene Nama erklära.




</doc>
<doc id="64184" url="https://als.wikipedia.org/wiki?curid=64184" title="St. Peter und Paul (Bern)">
St. Peter und Paul (Bern)

Sankt Peter und Paul isch di chrischtkatholeschi Chilche vo dr Stadt Bärn.

S Gebäu isch vo 1858 bis 1864 als di erschti katholeschi Chilche i dr Stadt Bärn bout worde. Si stoot grad näb em Bärner Roothuus a dr Roothuusgass 2.

D Bouplään sind vom französische Architekt Pierre Joseph Edouard Deperthes, wo au s Roothuus vo Paris entworfe het, mit Hilf vo anderne Architekte gmacht worde. Si sind em Stiil vom Hischtorismus ghalte. Dr erscht Gottesdienscht isch i dere Chilche am 13. Novämber 1864 gfyret worde. Am Ändi vom 19. Joorhundert het me de Inneruum nöi gstaltet, deils scho mid Elemänt vom Jugendstiil.

Ane 1875 het di katholeschi Pfarrei vo Bärn wäret em Kulturkampf meerheitlech zu der nöje chrischtkatholische Bewegig gwächselt. D Chilche mit em Patrozinium Peter und Paul isch sider nid nur d Bärner Pfarrchilche, sondern au d Kathedraale vom chrischtkatholische Bischof vo der Schwiiz.




</doc>
<doc id="64185" url="https://als.wikipedia.org/wiki?curid=64185" title="St. Gallus (Kaiseraugst)">
St. Gallus (Kaiseraugst)

D Chilche vom Sankt Gallus isch es Bouwärch i dr Gmeind Kaiseraugst im Kanton Aargau. Si isch en chrischtkatoleschi Pfarrchilche.

S Gottshuus us em Middelalter het dr Name noch em Häilige Missionaar Gallus. Es stoot überem Port vom Rhy und uf de Grundmuure von einere vo de eltischte Chilche vo dr Schwiiz, wo no us der spootantike Zyt gsi isch. Dr Platz het zum spootrömische Kastell bi dr Stadt Augusta Raurica ghört. Dr Chilchedurm isch vom 14. Joorhundert, und s Innere isch i dr Barockzyt veränderet worde.

Im Kulturkampf het di katolischi Pfarrei vo Kaiseraugscht zu der nöje chrischtkatolische Bewegig gwächselt, und d Galluschilch isch sider e chrischtkatoleschi Pfarrchilche vo dr Nordweschtschwiiz. Drufabe händ die Katolike, wo bi de alte Glaubenssätz noch dr römische Vorschrift händ welle blybe, ane 1901 für sich en nöji Chilche bout.



</doc>
<doc id="64188" url="https://als.wikipedia.org/wiki?curid=64188" title="Flaz">
Flaz

De Flaz (rätoromanisch oder au = "Flazbach") isch en Fluss im Oberengadin und en Näbefluss vom Inn.

Der Afang het er im Zäntrum vo dr Gmaind Pontresina, a dere Stell, wo der Berninabach und der Rosegbach zämeflüsset. Das isch im Taal unde zwüschet em Dorf Pontresina und em Baanhof vo de Räätische Baan. De Berninabach chunt durs Berninataal vom Berninapass oben abe und dur di ängi Schlucht bi Pontresina dure in Taalbode. Über d Schlucht goot d "Punt Ota". Dr Rosegbach het syn Louf vom Roseggletscher under em Piz Roseg dur s Rosegtaal uf Pontresina abe und chunt noch em letschte Taalabschnidd "Clavadels" zum Berninabach.

Vom Zämefluss vo de beide Oberlöif a heisst de Bach Flaz. Die Stell liit uf 1755 Meter über Meer. Öpe hundert Meter spöter chunt vo linggs d Gmaindgränze zwüsche Pontresina und Celerina an Flaz und louft vo do aa zwöiehalb Kilometer im Fluss. Dä louft unden am Wiiler Muragls verby, het drü Brugge vo de Kantonsstroosse und zwöi vo de Räätische Baan und chunt denn noch der Taalstazioon vo de Muottas Muragl-Baan und bi "Acla" usem Taal vo Pontresina uf d Ebeni vo Samaade use. Uf dr Oschtsyte vom Flugplatz vo Samaade verby goot er em Bärgfuess vom Muottas Muragl noo bis "Gianda Naira" (rätoromanisch "gianda" heisst uf dütsch "Gröllhalde") und mündet grad vor em Champagnabach in Inn; d Ymündig liit uf de Höchi vo 1695 Meter.

S alte Flussbett vom Flaz isch vor dr Flusskorrekzioon, wo dr Kanton Graubünde ane 2004 wäg de Hoochwassergfoor gmacht het, vo Acla aa mee gäge Nordweschte ggange und het de Inn scho oben a Samaade erreicht. Dere Linie noo goot no jetz die alti Gmaindgränze vo Celerina und Samaade.

Bi der Ymündig het de Flaz mee Wasser als de Inn, und das bedütet, ass er räin hüdrologisch gsee eigentlich als Hauptfluss vom Inn-Sisteem cha gälte – und denn, wil de Inn bi Passau mee Wasser abebringt als d Donau, won er in se ymündet, wèèr de Flaz im Ganze gsee sogar der Afang vom hüdrologische Flusssischteem vo de Donau.



</doc>
<doc id="64189" url="https://als.wikipedia.org/wiki?curid=64189" title="Helsinki">
Helsinki

Helsinki ( [], []) isch d Hauptstadt vu Finnland. Si lyt in dr Landschaft Uusimaa im Side vum Land an dr Kischte vum Finnische Meerbuese. Mit Yywohnern (Stand ) isch Helsinki mit Abstand di grescht Stadt vu Finnland. Zäme mit dr Nochberstedt Espoo, Vantaa un Kauniainen bildet s di sognännt Hauptstadtregion, e Balligsruum mit rund 1,4 Millionen Yywohner. Helsinki isch s bolitisch, wirtschaftli, wisseschaftlig un kulturäll Zentrum vu Finnland. Rund sechs Brozänt vu dr Yywohner vu Helsinki sin schwedischsprochig, d Stadt isch offiziäll zwoosprochig.

D Stadt Helsinki isch anne 1550 grindet wore, wu Finnland zue Schwede ghert het, isch aber langi Zyt ohni Bedytig blibe. Wu Finnland unter russischi Herrschaft chuu isch, isch Helsinki derno 1812 zur Hauptstadt vum neigrindetet Großfirschtedum Finnland bstimmt wore un het eso Turku as wichtigschti Stadt vum Land abglest. Syt 1917 isch Helsinki Hauptstadt vum unabhängige Finnland.




</doc>
<doc id="64192" url="https://als.wikipedia.org/wiki?curid=64192" title="Valletta">
Valletta

Valletta (maltesisch au "il-Belt Valletta", "il-Belt Valetta", "Valetta" oder "il-Belt" − italienisch au "La Valletta") isch d Hauptstadt vu dr Republik Malta. Si lyt uf dr Landzunge vum Monte Sciberras un isch no dr Flechi un au no dr Yywohnerzahl di chlaischt Hauptstadt vun eme EU-Staat. Wäg ihrem kulturälle Rychdum isch Valletta 1980 as Gsamtmonumänt in d Lischt vum UNESCO-Wälterb yydrait wore. Im Johr 2018 isch Valletta Kulturhauptstadt vu Europa.

Valetta isch 1566 grindet wore dur dr Malteserorde, wu dodmol iber d Insle gherrscht het, anderthalb Johr nodäm d Belagerig vu Malta dur Osmane anne 1565 abgwehrt woren isch. D Malteserroitter hän e mdodärni Feschtigsstadt böue loo. Dr Grundstai isch am 28. Merz 1566 dur dr Großmmaischter vum Orde, dr Jean de la Valette glait wore gelegt.




</doc>
<doc id="64198" url="https://als.wikipedia.org/wiki?curid=64198" title="Gerhard Gebauer">
Gerhard Gebauer

Dr Gerhard Gebauer (* 15. Dezämber 1926 z Heimboldshausen; † 3. Juni 2017 z Villinge-Schwennige) isch e dytsche Jurischt un Kommunalbolitiker (SPD) gsii.

Dr Gerhard Gebauer isch vu 1960 bis 1961 Burgermaischter, vu 1962 bis 1972 Oberburgermaischter vu "Schwenningen am Neckar" gsii. Är het si stark fir d Zämelegig vu dr Stadt mit "Villingen im Schwarzwald" zur gmainsame Stadt Villinge-Schwennige yygsetzt. Syt dr Fusion 1972 isch dr Gebauer bis 1994 Oberburgermaischter vu Villinge-Schwenninge gsii. Syt 1999 het er er Sitz im Gmairot vu dr Stadt ghaa.

Vu 1962 bis 1971 isch dr Gebauer im Kraisdag vum Landkrais Rautweil gsii, wu Schwenninge bis zue dr Fusion mit Villinge derzue ghert het. Mit dr Fusion 1972 isch au dr Schwarzwald-Baar-Krais entstande, wu dr Gebauer syterhär au im Kraisdag ghockt isch.

Vu 1973 bis 1994 isch dr Gebauer Mitglid vum Bresidium un vum Hauptuusschuss vum Dytsche Stedtdag un vu 1980 bis 1983 dr Vizebresidänt vu däm gsii. In däre Zyt het er si vor allem fir d Europaarbet vu dr Stedt yygsetzt. Dr Gebauer isch ab 1983 Mitglid vum Bresidium un vum Hauptuusschuss vum Rot vu dr Gmaine un Regione vu Europa/Dytschi Sektion (RGRE/DS) mit Sitz z Brüssel. Syt 1995 isch er Ehremitglid vum Dytsche Stedtdag gsii.





</doc>
<doc id="64199" url="https://als.wikipedia.org/wiki?curid=64199" title="Verein Schweizerischer Archivarinnen und Archivare">
Verein Schweizerischer Archivarinnen und Archivare

Dr Verain vu Schwyzerische Archivarene un Archivar (dt. "Verein Schweizerischer Archivarinnen und Archivare VSA", franzesisch "Association des Archivistes suisses AAS", italienisch "Associazione degli archivisti svizzeri AAS", rätoromanisch "Associaziun da las archivarias e dals archivaris svizzers UAS") isch anne 1922 im Rame vu dr Johresversammlig vu dr "Allgemeinen Geschichtsforschenden Gesellschaft der Schweiz" (AGGS) as "Vereinigung Schweizerischer Archivare" grindet wore. Anne 1996 het er si unmgnännt in "Verein Schweizerischer Archivarinnen und Archivare (VSA)".

Syni Hauptzyyl (no dr Statute vu 1997) sin:


2005 het dr Verain iber 500 Mitglider ghaa, doderby ghere Ainzelmitglider (Archivarene un Archivar) un au rund 150 Kollektivmitglider (Archiv us allne Sparten un anderi Inschtitutione) derzue.

Wichtigi Ufgabe fir s schwyzerisch Archivwäse wäre dur Kommissione un Arbetsgruppe wohrgnuu:


Dr Verain isch meesprochig un widmet däm Berych e bsunder Augemerk (Terminology).

Dr Verain isch dr Schwyzerische Gsellschaft fir Gschicht as Sektion aagschlosse.


Zäme mit dr Schweschterverbänd Verband der Bibliotheken und der Bibliothekarinnen/Bibliothekare der Schweiz (BBS) un "Schweizerische Vereinigung für Dokumentation" (SVD) git dr Verain d Monetszytschrift Arbido () uuse.



</doc>
<doc id="64201" url="https://als.wikipedia.org/wiki?curid=64201" title="Severin Kern">
Severin Kern

Dr Severin Kern (* 15. Juli 1900 z Zäll; † 24. Dezämber 1986 z Villinge-Schwenninge) isch e dytsche Kommunalbolitiker (CDU) gsii.

Dr Kern isch Oberjuschtizrot gsii un het as Notar bim Villinger Amtsgricht gschafft. Vu 1950 bis 1972 isch er Oberburgermaischter vu dr Stadt Villingen im Schwarzwald gsii. Zäme mit sym Schwenninger Amtskolleg Gerhard Gebauer het er d Fusion vu dr bode Stedt am 1. Jänner 1972 zur Doppelstadt Villinge-Schwenninge vorberaitet.

Syter anne 1921 isch er Mitglid vu dr kadolische Studänteverbindig K.D.St.V. Hohenstaufen Freiburg im Breisgau gsii.

Noch ihm isch d Severin-Kern-Stroß z Villinge-Schwenninge gnännt.



</doc>
<doc id="64203" url="https://als.wikipedia.org/wiki?curid=64203" title="Hans Kohler (Politiker, 1893)">
Hans Kohler (Politiker, 1893)

Dr Hans Kohler (* 23. Novämber 1893 z Schwenninge; † 12. Augschte 1962 au dert) isch e dytsche Mediziner un Bolitiker (FDP/DVP) gsii.

Noch em Abitur het dr Kohler an dr Universitete z Dibenga un z Berlin Medizin studiert. Är het zum Dr. med. promoviert un het derno as Praktische Dokter gschafft.

Im Juni 1946 isch dr Kohler Grindigsmitglid vu dr Demokratische Bartei (DVP) im Landkrais Rautweil gsii. vu 1951 bis 1952 isch er stellverdrättende Vorsitzer vu dr DVP z Wirttebärg-Hauezollre gsii, wu im Februar 1953 Dail vum Landesverband vu dr FDP/DVP z Bade-Wirttebärg woren isch. Är isch vum Novämber 1946 bis Mai 1947 Mitglid vu dr Berotende Landesversammlig gsii un derno bis 1952 Abgordnete vum Landdag vu Wirttebärg-Hauezollre. Vu 1952 bis 1953 het er as Abgordnete dr Verfassiggebende Landesversammlig aaghert. Im Aaschluss isch er bis 1960 Abgordnete vum Landdag vu Bade-Wirttebärg gsii. Vu 1949 bis zue sym Dod het er as Oberburgermaischter vu dr Stadt Schwenninge amtiert.

Dr Hans Kohler isch ghyrote gsii un het e Chind ghaa.


Noch ihm isch d Hans-Kohler-Stroß z Villinge-Schwenninge gnännt.




</doc>
<doc id="64204" url="https://als.wikipedia.org/wiki?curid=64204" title="Belgrad">
Belgrad

Belgrad (, "Beograd", uf Dütsch „wyssi Stadt“) isch d Houptstadt vo dr Republik Serbie.

Belgrad liit im Norde vo dr Balkanhalbinsle bi dr Mündig vo dr Save i d Donau. D Stadt het uf irem Areaal zää Deilgmeinde (Čukarica, Novi Beograd, Palilula, Rakovica, Savski venac, Stari Grad, Voždovac, Vračar, Zemun, Zvezdara) und sibe Vorstadtgmeinde (Barajevo, Grocka, Lazarevac, Mladenovac, Obrenovac, Sopot, Surčin), wo alli zäme dr Bezirk Belgrad bilde. Uf emene Hügel über dr Donau stoot di alti Feschtig vo Belgrad. Uf dr andere Syte vo dr Donau liit d Stadt Neu-Belgrad ("Novi Beograd").

I dr Röömerzyt isch a dr Stell vom hütige Belgrad d Stadt "Singidunum" gstande.

Dr Name "Beograd" chunt s erschte Mool ane 878 im ene Brief vor, wo dr Papscht Johannes VIII. em Aafüerer vo de Bulgare gschribe het. Ane 1153 händ d Byzantiner d Stadtmuure wider verbesseret. Dr erscht König vo de Serbe, wo z Belgrad regiert het, isch am Ändi vom 13. Joorhundert dr Stefan Dragutin gsi. Wo d Serbe de Osmane ane 1389 im Kampf uf em Amslefäld underläge sind, isch ires nöi Herrschaftszäntrum mid dr Zyt a d Donau entstande. Dr Stefan Lazarević (1389–1427) het vom byzantinische Kaiser Manuel II. dr Titel "Despot" übercho und het z Belgrad praktisch unabhängig chönne regiere.

Ane 1521 händ d Osmane Belgrad eroberet. I vilne Chriege uf em Balkan im 17., 18. und 19. Joorhundert het d Stadt e strateegischi Schlüsselrolle gspiilt, und si isch immer wider agriffe und eroberet worde. Ane 1815 het en Volchsuufstand derzue gfüert, aa d Serbe es eigets Fürschetuum händ chönne bilde. Uf dr Burg vo Belgrad isch aber no bis ane 1867 e osmanischi Bsatzig blibe.

Noch em Erschte Wältchrieg isch d Stadt s Zäntrum vom Königrych Jugoslawie und sid 1945 vo der Sozialistische Föderative Republik Jugoslawie gsi. D Jugoslawe händ d Vorherrschaft vo dr Sowjetunion abgleent und wäret em Chalte Chrieg e füerendi Rolle i dr Gruppe vo de "blockfreje Schtaate" gspiilt. So isch Belgrad e Zyt lang en wältwyt bedütende politische Ort gsi. Ane 1991 isch d Bundesrepublik Jugoslawie bildet worde. Us däre isch noch em Kosovochrieg, wo derzue gfüert het, ass dr Kosovo unabhängig worden isch, ane 1999 d Staateunion vo Serbie und Montenegro useggange, wo au wider Belgrad als Houptstadt gha het; wo sech ane 2006 Montenegro vo däm Gebilde glöst het, isch d Republik vo Serbie entstande; vo dere isch Belgrad hüt d Houptstadt.



</doc>
<doc id="64205" url="https://als.wikipedia.org/wiki?curid=64205" title="878">
878



</doc>
<doc id="64206" url="https://als.wikipedia.org/wiki?curid=64206" title="1389">
1389




</doc>
<doc id="64209" url="https://als.wikipedia.org/wiki?curid=64209" title="Sixtus II.">
Sixtus II.

Dr Sixtus II. († 6. August 258) (Xystus) isch vum 30. Augschte 257 bis zum 6. Augschte 258 Bischof vu Rom gsii. Sy Name maint: S(e)xtus = dr Segst () bzw. (do wahrschyns) Xystus = dr Glättet (griech.).

Är het em Stryt mit dr afrikanischen un eschtlige Gmaine iber d Daifi vu reiige Häretiker en Änd gmacht, wu sy Vorgänger Stephan gfiert ghaa het. Wie alli frieje Bischef isch er speter in d Abfolg vu dr Päpscht yygornet wore, drotz ass dää Titel zue syre Zyt nonig gfiert woren isch. Är isch dr erscht Papscht, wu dr nämlig Name wie ne friejere gfiert het.

D Nummerierig vum Papschtname as "Sixtus II." isch spot chuu. Vermuetli het er, no dr griechische Iberliferig, "Xystus" ghaiße. Ä isch as Märtyrer unter em Chaiser Valerian gstorbe. Bim Gottesdienscht uf em Coemeterium vum Kallistus isch er iberfalle un zäme mit vier Diakon hiigrichtet wore. Drotz ass er vu allne frieje Märtyrerpäpscht di hegschte Verehrig gnosse het, isch doch dr dr noch em gmarteret Archidiakon Laurentius mee in s Bewusstsyy vum Chrischtedum yygangen isch. S Lääben un Wirke vu dr beede het in dr Capella vum Nikolaus V. im Vatikan sy hegschte chinschtlerische Uusdruck gfunde, derwylscht dr Raffael dr Sixtus uf em Gmälde vu dr Sixtinische Madonna uustärbli gmacht het.

Sy (nit botene) Mahndag in dr kadolischen Chilche isch dr 7. Augschte, in dr Orthodoxy isch s dr 10. Augschte. Im oberbayrische Pollenfeld het s bis ins 19. Johrhundert ihm z Ehren au Wallfahrte gee. In dr dertige Bfaarchilche St. Sixtus het s e Reliquie vum Unterarmchnoche.

Dr Sixtus giltet as Patron fir s guet Drieje vu dr Dribel, an sym Mahndag am 7. Augschte finde Dribelweie statt. Derzue isch er Patron fir s Drieje vu dr Bohne, fir di schwangere Fraue un bi Hals-, Rugge- un Ländeweh. Sy Attribut sin: Gäldbytel oder Gäldstuck, vylmol wird er zäme mit em Laurentius dargstellt.




</doc>
<doc id="64210" url="https://als.wikipedia.org/wiki?curid=64210" title="731">
731


</doc>
<doc id="64211" url="https://als.wikipedia.org/wiki?curid=64211" title="732">
732



</doc>
<doc id="64212" url="https://als.wikipedia.org/wiki?curid=64212" title="258">
258



</doc>
<doc id="64213" url="https://als.wikipedia.org/wiki?curid=64213" title="1482">
1482





</doc>
<doc id="64214" url="https://als.wikipedia.org/wiki?curid=64214" title="1483">
1483




</doc>
<doc id="64215" url="https://als.wikipedia.org/wiki?curid=64215" title="1484">
1484




</doc>
<doc id="64216" url="https://als.wikipedia.org/wiki?curid=64216" title="Pfäfers">
Pfäfers

Pfäfers (oder "Pfääfers", uf Rätoromanisch ) isch e politeschi Gmeind vom Kanton Sanggalle i dr Schwiiz.

S Taminataal isch hüt en Deil vom dütschsproochige Gebiet im Sargaaserland. Im Middelalter het s zum nördleche Berych vo Chuurräzie und zum rätoromanische Sproochgebiet ghört. Under dr Verwaltig vom Chloschter Pfäfers und de dütschsproochige Chloschervögt het sech di alemannischi Sprooch im Taal immer wie mee duregsetzt, und vo de Walser, wo e Zyt lang im obere Deil vom Taminataal, im Kalfeis, gwoont hend, isch mit yrem Walsertütsch no en höchschtalemannischi Sproochform is Taal cho.

Uf der Bärgchetti im Süde vom Gmeindgebiet vo Pfäfers isch d Sproochgränze vom Alemannische zum Rätoromanische Sproochruum, und do dervo grad zu zwo romanische Sproochgruppe: d Gmeind Trin ghört zum Piet vom middelbündnerische Sutselvisch und Flims isch di nördlechschti Gmeind vom Surselvisch, also vom Oberländer Romanische.

Im ganze Gmeindbann vo Pfäfers sind no hüt vil Ortsnäme – Pfäfers sälber und den au Vättis, Vasön, Vadura – und Fluer- und Bärgnäme us der rätoromanische Zyt bekannt. Di dütsche Fluernäme vom Taal vo Pfäfers chöme meischtens vo de Walser här.

Für d Geografii isch z sääge, ass dr Gmeindbann vo Pfääfers us acht verschidene Landschaftsdeil zämegsetzt isch: das sind s Taminataal, d Gländterrasse vom Dorf Pfäfers mit em Chloschter, s höche Platoo vo Sankt Margreetebärg, s Piet vo Valens, dr Taalbode vo Vättis, s undere Görbsbachtaal, s Kalfeisetaal und dr hinderscht Deil vo Kalfeis mit der Sardonaalp.

Zu der hütige Gmeind Pfäfers ghöre siben Ortschafte: s Doorff Pfäfers, Sankt Margretebärg, Vadura, Vättis, Gassaura, Valens und Vason.

Der Gmeindbann foot chly über dr Rhyebeni aa und goot bis höch ufe zum Ringelspitz, wo der Gipfel uf der Höchi vo 3200 Meter über Meer lyt und wo der höchscht Bärggipfel vom ganze Kanton Sanggallen isch. Uf der Oschtsyte vo der Gmeind stoot s Bärgmassiv vom Galanda. Im Nordweschte isch d Kreete vo de "Graue Hörner" und em Pizol.

Vo Vättis us goot d Stroos übere Gunggelspass uf Tamins im Bezirk Imbode vom Bündnerland übere. Im Weschte chunt d Gmeind Pfäfers bim Sardonamassiiv, wo zum Berych vo der geologisch ganz inträssante "Glarner Houptüberschiebig" ghört, bis an Kanton Glarus.

S Chloschter am Bärg obe isch im früene 8. Joorhundert gründet worde. S erschte Mol chunts ane 762 in ere gschichtleche Kwelle vor mit em Name "Fabarias". 877 het em dr dütsch Chönig en Schirmbrief ggä. Es isch am Afang – näben em Bischofssitz z Chur – s wichtigschte chirchleche Zäntrum vo Churräzie gsi. Mit sym strategisch guete Platz über em Rhytaal und am Gunggelswäg isch s Chloschter für Chönige und regionaali Landesherre wichtig gsi. Im 13. Joorhundert het der Apt vo Pfäfers am Wäg uf s Platoo vo Pfäfers d Burg Warteschtei als Chloschterfeschtig lo boue.

Ane 1483 hend d Äidgenosse d Herrschaft Sargans übernoo und wäg däm au d Schirmherrschaft über s Chloschter Pfäfers usgüebt. Am 19. Oktober 1665 isch s Chloschter ganz abebrönnt, und mit iim di alti Chloscherbiblioteek. S Archiiv mit wichtige Dokumänt sid em früene Middelalter isch erhalte blibe, wils s Chloschter das immene guet gschützte gmuurete Ruum im Chilledurm ypschlosse gha het. Im 18. Joorhundert isch s Chloschter so, wie me s hüt no gseet, im barocke Stiil wider ufbout worde.

Am 9. Jänner 1838 het s Chloschterkapitel entschide, äs well dr Papscht z Rom afrooge, öb er nid s Chloschter, wo wirtschaftlech schlächt gstanden isch, chönt uufhebe. Do het dr Gross Root vom Kanton Sanggalle nit lang gwartet und vo sich uus scho am 20. Februar 1838 pschlosse, s Chloschter ufzlöse. Dr Kantoon het do dermit d Chloschtergüeter übernoo, und im ehemolige Konväntgebäud 1847 d Heil- und Pflägastalt Sankt Pirminsbärg ygrichtet. S ehemolige Chloschterachiv mit de bedütende historische Manuskript, wo einzigartigi Kwelle für d Region Raezie sind, und de grosse Urbaarbüecher vo de Dörfer im Taminataal sind is Staatsarchiv vo Sanggalle cho, die alti Chloschterchile het d Pfarrei vo Pfääfers als Dorfchile übercho.

I dr Taminaschlucht inne stoot s alte Bad vo Pfääfers, es Heilbad, wo scho im Middelalter bekannt und beliebt gsi isch; der Chorherr Felix Hämmerli vo Züri het ane 1424 gschribe, das Bad sig uralt. Me weiss, ass under am Pfäferser Apt Hugo ane 1242 s Bade a der Tamina bi dene warme Quelle, wo dört us em Bode chöme, ufcho isch. D Psuecher händ dozmol nume mit Seili oder länge Leitere i s änge, teufe Tobel abe chönne go. Oben am Rand vo der Felswnd hets es Trätrad gha, zum mid emene Seili Waare und au d Lüüt is Taal abe z loo. Der Apt Johann hed denn um 1380 s erschte chlyne Badhuus i der Schlucht lo mache. Aber erscht im Johr 1543 het der Apt Johann Jakob em Zimmerman Valentin Schmid der Uftrag ggä, e Holzstäge über die höche Felse abe lo baue, ass me en eifachere Wäg i d Schlucht zum Bad gha het. Die spektakuläre Stäge gseht me uf de alte Bilder vom Bad Pfääfers.

Füre Apt Johann Jakob isch ane 1535 der berüemt Dokter Paracelsus uf Pfäfers cho en Brischüüre vo däm Heilbad cho schrybe, wo derno bi dere prominänte Wärbig guet psuecht worden isch. Bis is früene 20. Joorhundert isch s Pfäferser Kuurbad beliebt gsi. 1631 het en grosse Fels, wo i d Schlucht abegheit isch, d Hüser vom Bad schwär beschädiget. Zerscht het me s nume bhälfsmässig gflickt, und im früene 18. Johhundert isch s Bad denn ganz neu und vil grösser baut worde. 1840 hed der Kanton Sanggalle chly usserhalb vo der Taminaschlucht i dr Ebeni vom Rhy derzue die neui Badastalt vo Ragaz ygrichtet, wo für d Kurgescht eifacher zum anegoo gsi isch. Mid hölzige Leitige hed me s Thermalwasser us der Schlucht dörthi gfüert. S Bad Pfäfers im Tal inne het der Betrib no wytergfüert, es isch aber als wie meh im Schatte vom grössere Bad Ragaz gstande, wo im 20. Johrhundert nodisno zum ene modärne Kur- und Erläbnisbad mid emene schöne Kurpark erwyteret worden isch.

S Dorf Pfääfers isch als chlyni Sidlig vo Chloschterlüüt noch bim Chloschter entstande. Di hütig politeschi Gmeind het sech ane 1803 bildet, wo di alte Gmeinde Pfäfers, Vättis und Valens zämeggange sind. Zu dr Frakzioon Pfääfers ghöre s Dorf mid däm Name und di beide Wiiler Sankt Margretebärg und Vadura. Zwüsched Pfääfers und Valens isch vom Früelig 2013 bis in Winter 2016/17 d Taminabrugg baut worde. Si isch aini vo de gröschte Bogebrugge vo de Schwiz und Endi Juni 2017 fiirlich eröffnet worde.

S Dorf Vättis liit wyt im Taminatal hine, dört, wo uf der Weschtsyte s Kalfeistaal mit de Tamina abechunt und de Görbsbach ufninnt. Der Name vo der Ortschaft isch im Johr 1220 s erschte Mol i der Form "Vetins" dokumäntiert. S Tal het em Chloschter Pfääfers ghört und isch i däm sym Name vom ene Amme verwaltet worde.

Höch oben am Vättnerbärg isch e natürleche Höhli, s "Dracheloch", wo me drin Spure vo Lüüt gfunde het, wo dört drin vor öppe 50'000 Joor, i der Altsteizyt, gläbt hend. Dozmol het d Umgäbig no ganz anderscht usgseh. Das isch jo lang vor em Ändi vo der Yschzyt gsi, und i de Täler hets denn no vil Ysch gha, wo mid de Bärggletscher obenabe cho isch, grad öppe eso, wie me s hüt no cha im Piet vom Grosse Aletschgletscher im Wallis gseh.

D Vättner Pfarrchille vom Sankt Anian isch scho ane 1274 s erscht Mol in ere Urkund erwäänt. Ires Patrozinium, wo uf e Heilig Anian, der Bischof vo der französische Stadt Orléans im vierte Johrhundert, zrugggoot, isch sid em 15. Johrhundert bekannt. Im Chloschter Pfääfers sind scho im 9. Johrhundert Reliquie vom Heilige Anian gsi. D Anians-Chille z Vättis isch ane 1695 neu baut worde.

Oben a Vättis liit im Bärgtal die alti Walsersidlig Sankt Martin. S Chloschter Pfääfers het die Alplandschaft im Bärg ine im Johr 1282 de Freiherre vo Rhäzüns verchauft, und vo dene isch das Tal spöter in Psitz vo der Herrschaft Freudebärg bi Ragaz cho. Die Herre vo Freudebärg hend im 14. Joorhundert Lüüt us em Wallis is Kalfeis lo cho, wo den dört öpe zwölf chlyni Bärgdörfli bout hend. Der Apt Hermann vo Pfäfers het de Walser derzue d Sardonaalp ane 1346 z Läche ggä. D Chille vom chlyne Walserdorf Sankt Martin isch im Johr 1432 erwähnt. Im 16. Johrhundert sind d Walser denn wider us em Kalfeisetal wäggzoge. Ane 1859 het me d Kapälle, wo hüt no stoot, der Pfarrei z Vättis zuedeilt.

S Dorf Valens liit im vordere Taminataal, zwüsche Vättis und Ragaz, gad gegenüber vom Dorf Pfäfers. D Pfarrchile vo de Patron Sankt Philipp und Sankt Jakob het em Chloschter Pfäfers ghört. 1704 isch si nöi bout worde. Z Valens stoot sit 1970 en grossi Kurklinik, s Rehazäntrum Valens mit em ene eigete Thermaalbad, wo s Wasser us dr Taminaschlucht ufepumpt.

Vasön, uf de gliiche Site wie Valens, aber chli witer hine im Taminataal, isch en eigeti Ortsgmeind und ghört hüt au zu dr politische Gmeind Pfääfers. Früener het s zur Gmeind Valens ghört. 1385 hed der Apt vo Pfääfers s Hofguet vo "Fusuns", wie der Name vom Dorf denn gheisse het, de Walser, wo dobe im Kalfeis gwoont händ, als Läche ggä. Z Vasön stoot d Chappele vom Heilige Johannes em Täufer, wo ane 1711 gweit worden isch.




</doc>
<doc id="64217" url="https://als.wikipedia.org/wiki?curid=64217" title="762">
762



</doc>
<doc id="64218" url="https://als.wikipedia.org/wiki?curid=64218" title="877">
877



</doc>
<doc id="64219" url="https://als.wikipedia.org/wiki?curid=64219" title="1485">
1485




</doc>
<doc id="64220" url="https://als.wikipedia.org/wiki?curid=64220" title="1486">
1486




</doc>
<doc id="64221" url="https://als.wikipedia.org/wiki?curid=64221" title="1487">
1487




</doc>
<doc id="64222" url="https://als.wikipedia.org/wiki?curid=64222" title="Günther Wenk">
Günther Wenk

Dr Günther Wenk (* 1936 z Löörech) isch e dytsche Chaufmann un Haimetdichter.

Dr Wenk het e Lehr zum Chaufmann gmacht un derno in veschidene Laituigsfunktione gschafft, zletscht as Laiter Konzärnrächnigswäse in eme international aktive Unternäme. Im Oktober 2001 isch er in Ränte gange. Anne 1958 het er d Dorothea Stöcklin ghyrote. Si läbe zäme z Muulburg.

Dr Günther Wenk schrybt Gedicht im Wisedäler Alemannisch. En Uuswahl vu syne Gedicht het er in drei Biechli im Aigeverlag publiziert. Syni Frau het Foto fir die Gedichtbänd gmacht. Derzue het er fir dr Schopfemer Verlag Uehlin e Kaländer gstaltet. Uf Läsige drait er syni Gedicht vor mit Bilder vu syre Frau.

Di Badisch Zytig het iber syni Gedicht gschribe:
Är isch Mitglid im Hebelbund un im Schwarzwaldverain.




</doc>
<doc id="64224" url="https://als.wikipedia.org/wiki?curid=64224" title="1488">
1488




</doc>
<doc id="64225" url="https://als.wikipedia.org/wiki?curid=64225" title="1489">
1489





</doc>
<doc id="64226" url="https://als.wikipedia.org/wiki?curid=64226" title="1490">
1490




</doc>
<doc id="64227" url="https://als.wikipedia.org/wiki?curid=64227" title="1491">
1491




</doc>
<doc id="64228" url="https://als.wikipedia.org/wiki?curid=64228" title="1492">
1492



</doc>
<doc id="64229" url="https://als.wikipedia.org/wiki?curid=64229" title="1493">
1493





</doc>
<doc id="64230" url="https://als.wikipedia.org/wiki?curid=64230" title="1494">
1494




</doc>
<doc id="64231" url="https://als.wikipedia.org/wiki?curid=64231" title="1495">
1495



Datum nit bekannt


</doc>
<doc id="64232" url="https://als.wikipedia.org/wiki?curid=64232" title="1496">
1496





</doc>
<doc id="64233" url="https://als.wikipedia.org/wiki?curid=64233" title="1497">
1497




</doc>
<doc id="64234" url="https://als.wikipedia.org/wiki?curid=64234" title="1498">
1498





</doc>
<doc id="64235" url="https://als.wikipedia.org/wiki?curid=64235" title="August Ganther">
August Ganther

Dr August Ganther (* 9. Merz 1863 z Owerkirch; † 15. April 1938 z Vehrebach) isch e dytsche Lehrer un Haimetdichter gsii.

Dr Ganther isch e Suhn gsii vum Drächslermaischter Johann Georg Ganther (1824-1875) un däm syre Frau Brigitte geb. Götz (1829-1870). Är het drei Gschwischter ghaa. Sy Mueter isch scho 1870 gstorbe un noch em Dod vum Vater 1875 sin är un syni Gschwischter Vollwaise gsii.

No dr Schuel het er ab 1880 z Charlsrue un z Gängebach en Uusbildig zum Volksschuellehrer gmacht. Är het as Junglehrer z Immadinga un z Mehringa gschafft, voreb er ab 1888 as Lehrer an dr Fryburger Lessingschuel unterrichtet het.

Anne 1890 het er z Fryburg d Helene Deger (1869-1920) ghyrote. Mit ihre het er drei Chinder ghaa, e Suhn un zwoo Dechtere.

Är het Gedicht un Prosa gschribe, zum Dail uf Hochdytsch, vor allem aber uf Alemannisch. Wun er no gläbt het, isch er in der Region seli populär gsii. E Dail Gedicht chännt mer au hit no.

Bim Fryburger Operesänger Hieber het er ab 1888 Gsang (Tenor) glehrt un isch derno au as Sänger ufdrätte.

Im Johr 1937 isch er zum Ehreburger vu Oberkirch ernännt wore. Noch em Ganther isch z Owerkirch un au z Fryburg e Stroß gnännt un au d Owerkircher Schuel drait hite sy Name.

Im Haimetmuseum z Owerkirch het s au ne aigeni Abdailig zum Ganther mit syne Biecher, Manuskript, Dagbiecher, Plakat un Tonufnahme vun em. In ere Bschrybig vum Museum uf dr Websyte haißt s iber d Gedicht vum Ganther:







</doc>
<doc id="64236" url="https://als.wikipedia.org/wiki?curid=64236" title="Meta Heis-Demmer">
Meta Heis-Demmer

D Meta Heis-Demmer (* 1922; † 1999) isch e dytschi Dialäktdichteri gsii.

Si het Gedicht uf Alemannisch gschribe. En Uuswahl isch anne 1989 im Lohrer Schauenburg-Verlag uusechuu. Si isch au Mitglid vu dr Muettersproch-Gsellschaft gsii un vu 1986 bis 1994 Laiteri vu dr Regionalgruppe „Geroldsecker Land“.



</doc>
<doc id="64237" url="https://als.wikipedia.org/wiki?curid=64237" title="1470">
1470





</doc>
<doc id="64238" url="https://als.wikipedia.org/wiki?curid=64238" title="1471">
1471




</doc>
<doc id="64239" url="https://als.wikipedia.org/wiki?curid=64239" title="1472">
1472





</doc>
<doc id="64240" url="https://als.wikipedia.org/wiki?curid=64240" title="934">
934




</doc>
<doc id="64241" url="https://als.wikipedia.org/wiki?curid=64241" title="Domat/Ems">
Domat/Ems

Domat/Ems ( , und bis 1943 offiziell "Ems") isch e Gmeind und dr Houptort i dr Region Imbode im Kanton Graubünden.

"Domat/Ems" isch e dopplete Name, wo zämegsetzt isch us em rätoromanische und em düütsche Name vom Dorf. Sproochgschichtlich isch es äigetli de glych Name; de früescht Beleg, "in Amade coloniam," isch vo 765 (nu in ere spööteren Abschrift überliferet). D Variante "Ems" isch im Düütsch luutgsetzlich (de Namen isch aso ganz früe is Düütsch choo und het deet der i-Umluut und di zwäit Luutverschiebig mitgmachet); s "D" im romanische Name isch degäge vo de Präposition "ad" «bi, z» überezoge woorde. D Häärkumpft vom Namen isch nöd sicher.

Domat/Ems liit am Rhy, und zwar im Weschte uf dr rächte Syte vom Hinderrhy, wisawi vo Bonaduz, und denn vo dere Stell a, wo dr Hinderrhy und dr Vorderrhy zämechöme, am Alperhy und wisawi vo Tamins mit Riichenau.

Uf em Gmeindbiet het s zwölf markanti Hügel, wo als Räschte vom ene grosse Bärgsturz übrig blibe sind. Die Hügel träge der rätoromanisch Name "Tuma".

Im Süde goot s Gmeindpiet steil dr Bärg uf zu de Mejesäss, uf d Alp "Urticla" und uf e Bärg "Furggabüel", wo dr Dreibündeschtei stoot, en alte Gränzschtei vo de Drei Bünd, wo de Träffpunkt vo de Piet vom Graue Bund, vom Gottshuusbund und vom Zähgrichtpund zeigt het.

Di rätoromanischi Mundart, s Sutselvisch, isch hüt am Verschwinde, au wänn Rumantsch Grischun bis hüt näbet em Dütsch au amtlech isch. Wäret es baar Joorhundert isch es s romanische Dorf am wytischte im Rhytaal unde gsi, ganz a dr Sproochgränze vom rätoromanische Ruum. Denn het s Dorf sid em spoote 19. Joorhundert alewyl mee dütschsproochige Lüt übercho, und sid öppe dr Mitti vom 20. Joorhundert redt d Meerheit i dr Gmeind Dütsch.

S Dorf isch ane 765 s erschte Mol mid em Name "Amedes" im Testamänt vom Bischof Tello vo Chur erwäänt. 





</doc>
<doc id="64242" url="https://als.wikipedia.org/wiki?curid=64242" title="1473">
1473




</doc>
<doc id="64243" url="https://als.wikipedia.org/wiki?curid=64243" title="1474">
1474





</doc>
<doc id="64244" url="https://als.wikipedia.org/wiki?curid=64244" title="1475">
1475




</doc>
<doc id="64245" url="https://als.wikipedia.org/wiki?curid=64245" title="1476">
1476




</doc>
<doc id="64246" url="https://als.wikipedia.org/wiki?curid=64246" title="1477">
1477




</doc>
<doc id="64247" url="https://als.wikipedia.org/wiki?curid=64247" title="1478">
1478





</doc>
<doc id="64248" url="https://als.wikipedia.org/wiki?curid=64248" title="1479">
1479




</doc>
<doc id="64249" url="https://als.wikipedia.org/wiki?curid=64249" title="1480">
1480




</doc>
<doc id="64251" url="https://als.wikipedia.org/wiki?curid=64251" title="Martin Schütt">
Martin Schütt

Dr Martin Schütt (* 21. Merz 1948 z Lichtenau) isch e dytsche Lehrer un Liedermacher.

Dr Schütt isch z Fräästett ufgwachse. Noch em Abitur anne 1967 am Einsteingymnasium z Kähl het er zerscht an dr Pädagogische Hochschuel z Löörech studiert, derno z Basel un z Fryburg no d Fächer Dytsch un Geografy. Vu 1971 bis 1973 het er s Referendariat gmacht.

Anne 1974 isch er uf Griecheland gange un het dert fir e dytschi Firma ne dytschi Schuel grinde, wun er derno au glaitet het. Z Griecheland het er sy Frau Despina Arapi chänneglehrt, e Dolmetscheri un Chunschtmoleri. Mit ihre het er e Suhn, Alexander. Wu d Firma Konkurs het mieße aamälde, isch dr Schütt mit syre Familie 1975 wider retuur gange uf Dytschland. Si sin uf Achre zoge un dr Schütt het dert bis zue syre Pensionierig 2004 as Lehrer fir Dytsch un Geografy an dr Lenderschuel z Saaschbach unterrichtet. Anne 1984 hän är un sy Frau ne Buurehuus z Fräästett gchauft un sin ins Hanauerland zoge.

Mer chännt dr Schütt in dr Region vor allem as alemannische Liedermacher un as Laiter vu dr Chlaichunschtbihni „Ku-Stall“. Sy erschte effetlige Ufdritt as Sänger het er mit sibzeeni im „Talentsschuppen“ vum Dieter Pröttel im Färnsee (Sidweschtfunk) ghaa, dertemol het er no dytschi Schlager gsunge. Anne 1980 isch er mit Proteschtsänger uf em Schiff vu dr Griene uf Stroßburi gfahre. Dr Durbruch fir sy Liedermacher-Karriere in dr Region het er 1982 mit eme Ufdritt am Bade-Badener Wynächtsmärt bim Gustl Glattfelder ghaa.

Syter anne 1985 isch dr Schütt as Liedermacher mit aigene Lieder uf Alemannisch unterwägs, mit Ufdritt hääne un dääne vu dr Gränze. Är het au scho in dr 1980er Johr aagfange mit Liedermacher us em Elsass zämezschaffe, unter anderem het er mit em Roland Engel, em Jean-Pierre Albrecht un em Pierre Zeidler zwelf Johr lang s Programm „Winachte bie uns“ gmacht. Derzue het er d Burgetournee organisiert, Liederfescht un anderi Veraastaltige.

Uf ihrem Buurehof hän s Schütte anne 1987 im ehmologe Chuestaal mit Chlaichunscht-Veraastaltige („Stallowe“) aagfange. D Despina het ihre Atellier iber em Chuestaal ghaa. Im Johr 2000 hän si d Chlaichunschtbihni „Ku-Stall“ grindet, wu si syterhär Ufdritt vu Liedermacher, Theater, Kabarett un anderi Veraastaltige organisiere.

Anne 1999 het dr Schütt dr Dytsch-Franzesisch Fryndschaftsbryys vu dr Stadt Zàwere kriegt.





</doc>
<doc id="64252" url="https://als.wikipedia.org/wiki?curid=64252" title="Dieter Pröttel">
Dieter Pröttel

Dr Dieter Pröttel (* 31. Oktober 1933 z Offeburg) isch e dytsche Färnsehshow- un Filmreschiseer.

Dr Pröttel isch promovierte Volkswirt un isch langi Zyt Musikredakteur bim Sidweschtfunk Bade-Bade gsii. Anne 1962 het er sy Schangs iberchuu. Dr Michael Pfleghar isch chrank gsii, wäge däm het er d Verantwortig fir di dodmol gärn gsääne Sändig "Bonsoir Cathrin". Derno sin iber 3000 Färnsehproduktione derzue chuu. Är het unter anderem d Musiksändige "Talentschuppen" moderiert, wun er syni Entdeckige Gaby Berger, Juliane Werding, Joy Fleming, Michael Schanze, Hape Kerkeling vorgstellt het. Näbe zahlryche Färnsehshow, unter anderem "Flitterabend", "Am laufenden Band", "Zwischenmahlzeit" un "Rudi-Carrell-Show", het dr Dieter Pröttel au Reschy gfiert bi dr Film, wu dr Mike Krüger un dr Thomas Gottschalk in dr 1980er Johr gmacht hän. Fir dr Film "Geld oder Leber!" (1986) het er au s Draibuech gschribe ghaa. Vu 1971 bis 1977 isch dr Pröttel no zuesätzli Schefredakteur bi "Bild und Funk" gsii.

Zletscht het er bi dr Färnsehsändig "Verstehen Sie Spaß?" mit em Frank Elstner am 21. Oktober 2006 z Fryburg Reschy gfiert. Am 16. Dezämber 2006 isch er z Beblenga zum letschte Mol aktiv hinter der Kamera gstande.

Dr Dieter Pröttel isch ghyrote mit dr Buechautori Birthe Pröttel un Vater vu zwee gmainsame Sihn.




</doc>
<doc id="64253" url="https://als.wikipedia.org/wiki?curid=64253" title="1202">
1202






</doc>
<doc id="64256" url="https://als.wikipedia.org/wiki?curid=64256" title="Schanfigg">
Schanfigg

S Tschelfigg oder Schelfigg (hoochdütsch "Schanfigg," rätoromanisch "Scanvetg") isch es Taal im Kanton Graubünde.

S Taal chunt vo Aroose gäg Norde durs Wälschtobel a di Lenggwys abe und goot vo det in weschtlicher Richtig bis uf Malaadersch, wo s mit em Taal vo Charwoolde zämechunt, das isch zwöi Kiometer südöschtlech vo Chuur. Dur s Tschelfigg flüüsst d Plessur, wo uf der Aroser Alp unden am Aroser Rothorn afoot und bi Chuur in Rhy mündet. 

Im Tschelfigg ligge d Dörfer Arose (Arosa), Litzirüti, Lenggwys (Langwies), Chegelbode, Peischt (Peist), Molinis, Sepeeter (Sankt Peter), Pagig, Lüen, Caschtiel (Castiel), Tschiertsche (Tschiertschen), Praade (Praden), Calfräise (Calreisen) und Maladersch (Maladers).

Eis Taal ganz oben im Tschelfigg, s "Wälschtobel" mit dr Alp "Ramoz," ghört nit zum Gmaindbann vo Arose, sondern zu dr politische Gmaind Albula ännet em Bärg; dr diräkt Wäg vom Dorf Alvaneu im Albulataal goot über dr Pass "Furcletta" (), südlich am Aroser Rothorn verbii und isch nur en Fuesswäg.

Bi dr Lenggwys chunt vo dr rächte Syte der Sapünerbach us em Sytetaal "Sapün" id Plessur.

D Vercheerswäg im Tschelfigg sind im stotzige Tobel vo dr Plessur und a de Bärghäng deils dur schwiregi Stelle gfüert worde. Uf Prade und Tschiertsche, südlech vo dr Plessur, goot en Strooss vo Chuur und Passugg us. Uf dr andere Taalsyte, am Sunnehang, isch d Kantonsstrooss a d Lenggwys und uf Arose und undedra d Strecki vo dr Räätische Baan, wo zwölf Dunnel und vil Brugge het. Wytume berüemt isch dr höch und elegant Viadukt vo dr Lenggwys, und en imposanti nöji Brugg het jetz d Kantonsstrooss bi Calfreise und Caschtiel.

Im Tschelfigg het me em Middelalter Rätoromanisch gredt, wie me a de meischte Ortsnäme gseet; und au vil Fluernäme sind vo dr romanischsproochige Zyt blibe. Wo im 13. und em 14. Joorhundert d Walser über d Bärgpäss zum äinte vo Tafaas us uf Arose und zum andere vom Prättigen uus a di Lenggwys cho sind, isch zerscht im obere Däil vom Tschelfigg dütsch gredt worde, und wo den sid em 15. Joorhundert au d Stadt Chuur meerhäitlech en alemannische Dialäkt ufchoo isch, het s Romanisch im middlere Abschnitt vom Taal en schwäre Stand gha. De mittler Däil isch denn öppen im 17. Joorhundert vo oben abe verwalseret worde. Spure vom rätoromanische Substrat hend sich aber au im nöie Walserdütsch ghalte, wie de Germanischt Heinrich Chessler i syre 1931 druckte Disseration zäiget het.

Arose isch es Zäntrum für de Wintersport.

Uf de 1. Jänner 2013 hend sech di ehemolige Gmainde im Taal – oni Maladers und Tschiertsche-Prade, wo uf Chuur usgrichtet sind – zun ere einzige grosse Gmaind mit em Name "Arosa" zämegschlosse.




</doc>
<doc id="64259" url="https://als.wikipedia.org/wiki?curid=64259" title="1460">
1460






</doc>
<doc id="64260" url="https://als.wikipedia.org/wiki?curid=64260" title="1461">
1461




</doc>
<doc id="64261" url="https://als.wikipedia.org/wiki?curid=64261" title="1462">
1462



</doc>
<doc id="64262" url="https://als.wikipedia.org/wiki?curid=64262" title="765">
765




</doc>
<doc id="64263" url="https://als.wikipedia.org/wiki?curid=64263" title="Tello (Bischof)">
Tello (Bischof)

Dr Tello (wenn er uf d Wält cho isch, weiss me nit; † öpe 765) isch vo 759 bis 765 als Bischof vo Chur nochegwise.
Dr Tello isch dr Soon vom Victor, wo Präses, also der wältlich Herrscher vo Churräzie gsi isch, und vo dem sinere Frou Teusenda gsi. D Familie vo de Viktoride isch eini vo de früechschte Adelsfamilene vo dr Schwiiz, wo me kennt, und het sid em 6. Joorhundert als Landesherre di wältlechi und di geistlechi Macht im Land Räzie gha.

Au dr Tello isch z Chur Präses und Bischof glychzytig gsi. Ane 760 het er für sys Land es Gsetzbuech useggä, wo der Name Lex Romana Curiensis het. Do drin het är lo ufschrybe, weli Rächt für d Ywooner vo Churräzie bis i d Oschschwiiz gulte hend. Me vermuetet, dr Tello heig au di nöji Bischofskathedraale uf em Hügel vom Hof z Chur afo boue, e dere Stell, wo vorhär en alti Bischofschile us em 5. Joorhundert gstanden isch.

Der Mönch Walahfrid im Chloschter Sanggalle het de Tello i sym Buech Vita sancti Galli erwäänt, und dr Bischof chunt i de Verbrüedrigsbüecher vo de Chlöschter uf der Riichenau und z Pfääfers vor. Ane 762 isch er uf em Konziil vo Attigny gsi.

Für d Gschicht vom Bündnerland het es Dokumänt vom 15. Dezämber 765 en grossi Bedütig, wo der Tello dermit bezügt, ass är us sym Familiepsitz i dr Surselva und a anderne Orte vo Churräzie Hoofgüeter und anderi Sache em Chloschter Disentis schänkt für wenn er gstorben isch. I däre Urkunde – me seit ere s Teschtamänt vom Tello – chunt e ganze Zylete Näme vo Bündner und Sanggaller Dörfer s erschte Mol vor. Me cha läse, wie so es landwirtschaftlechs Guet dozmol organisiert gsi isch; d Schrift verzellt vo verschidene Arte vo Hüüser, vo Hoschtete, Räbbärge, Acherland, Matte und Alpe.


</doc>
<doc id="64264" url="https://als.wikipedia.org/wiki?curid=64264" title="Tello-Testament">
Tello-Testament

S Teschtamänt vom Tello isch en Urkunde us em früene Middelalter, wo us em Archivv vom Chloschter Pfääfers chunt und hüt im Stiftsarchiiv vo Sanggalle liit.

Dr Tello isch im 8. Joorhundert en Bischof vo Chur gsi. Am 15. Dezämber ane 765 het är churz vor sym Tod mit dere Urkunde bestätiget, ass vo sym grosse Grundpsitz, wo usem Erb vo synere alte und mächtige Familie, de Viktoride, härchoo isch, vil Güeter i dr Gruob im Vorderrhytaal, bi Domat/Ems und im Sargaaserland noch sym Tod em Chloschter Disentis ghöre.

Die Urkunde git e gnaui Lischte vo dene Ligeschafte, wo dr Tello em Chloschter versproche het, und beschrybt, was alls dezue ghört, d Hüüser, d Gärte, Ächer, Matte, Räbbärge, Müline und no mee. Si zellt au einzelni Alpweide uf und isch do dermit es früechs Zügnis vo dr Alpwirtschaft im Bündnerland.

Was für d Gschicht vo Churräzie im früene Middelalter psunders wichtig isch: es sind fasch alli Ortschafte i dr Gruob und es bar in Nochbergebiet vo dr Surselva s erschte Mol überhoupt erwäänt.

Lischte vo de Sache, wo zu der Schänkig vom Tello ghöre


Wie s der Bruuch gsi isch, zellt d Urkunde no d Züüge vom Vertrag uf, und so sind no mee Ortsnäme dokumäntiert; der Tegscht zitiert bischöflechi Verwalter und Dienschtlüt vom Hof vo Chur, vo Domat, vo Sargans, vo Mels im Sarganserland, vo Trimmis underhalb vo Chur, usem Schamfigg, vo Muldain, wo hüt e Frakzion vo dr Gmaind Obervaz isch, und vo Buchs im Sanggaller Rhytaal. S Teschtamänt isch do dermit e wärtvolli Kwelle für d Ortsnamechund vom alte Churräzie.



</doc>
<doc id="64265" url="https://als.wikipedia.org/wiki?curid=64265" title="Sagogn">
Sagogn

Sagens (uf Rätoromanisch "Sagogn", ) isch e Gmaind im Bezirk Surselva vom Kanton Graubünde.

Sagens liit zwüsche Flims und Ilanz unden a dr Stroos dur s Vorderrhytaal. S Gmaindpiet isch uf em Platoo linggs höch über em Rhy. Uf der Nordsyte goot s steil de Bärg uf bis a d Gmaind Laax.

Unden a Sagens louft dr Rhy i di grossi Schlucht "Ruinaulta" ine, wo bis uf Bonaduz abe goot. Am Rhy liit d Ysebaanlinie vo dr Räätische Baan. Der Wäg vo Sagens a d Baan isch nid eifach, är füert steil dur e Wald is Tobel vom Mülibach abe, und den muess me uf ere Brugg übere Rhy zum Baanhof vo "Valendas-Sagogn".

Im Oschte vom Mülibach ghört en Abschnidd vom "Grosse Wald" linggs vom Rhy mit de Walddörfli "Planezzas", "Foppa" und "Tuora" zum Gmaindpiet vo Sagens.

S Dorf Sagens isch ane 765 s erschte Mol im Teschtamänt vom Bischof Tello erwäänt, zäme mit der Burg Schiedbärg und dr karolingische Chilche öschtlech vom Dorf uf em Hügel Bregl da Heida.



</doc>
<doc id="64266" url="https://als.wikipedia.org/wiki?curid=64266" title="Burg Schiedberg">
Burg Schiedberg

D Burg Schidbärg isch hüt nur no en Ruiine, wo von ere middelalterliche Burg i dr Gmaind Sagens im Kanton Graubünde übrig bliben isch. Vo 1964 bis 1968 het me d Burgstell uusgrabe.

Si het dr Name "Schidbärg" erscht sid em 16. Joorhundert. Vorhär het me ere immer eifach "casti" gseit, was es rätoromanischs Wort isch für "Burg" und uf s latynische Wort "castrum" zrugg goot.

Was me bi de Uusgrabige gfunde het, zeigt, ass uf däm Hügel scho im 8. Joorhundert en Burg gsi isch. Und das basst zu der gschichtleche Kwelle us em Joor 765, wo Teschtamänt vom Bischof Tello heisst. De Tello, Bischof vo Chur, het d Burg zäme mit em Dorf Sagens den em Chloschter Disentis gschänkt.

Sid em 14. Joorhundert het niemer mee i dr Burg gwoont, und si isch nodisno e Ruiine worde.



</doc>
<doc id="64267" url="https://als.wikipedia.org/wiki?curid=64267" title="Bregl da Heida">
Bregl da Heida

Uf em Hügel Bregl da Heida i de Bündner Gmaind Sagens isch im früene Middelalter es chlyses Dorf mit ere Chilche und anderne Hüüser gstande. Der Platz liit 300 Meter im Oschte vom Dorf Sagens über em töife Tobel vom Mülibach. Noch drby liit d Ruiine vo de Burg Schidbärg.

Vo dr alte Chilche, wo en karolingischi Saalchilche mit einere Apsis gsi isch, sind nur no d Grundmuure z gsee. Vo 1965 bis 1967 het me se uusgrabe.

Es isch d Chilche, wo ane 765 i der Urkunde vom Bischof Tello vo Chur vorchunt, wo Teschtamänt vom Bischof Tello heisst. Dr Bischof het den s Dorf Sagens mit der Burg und vil Güeter bi dr Chilche em Chloschter Disentis gschänkt. I dr Urkund stoot, ass d Chilche s Patrozinium vom Häilige Columban gha het.

Dr rätoromanisch Name "bregl" goot worschins ufs vorromanische Ursprungswort "brogilos" zrugg, wo es Gländ mit Wald oder Gstrüpp bezeichnet. Das Wort chunt i karolingische Dokumänt vor, hüt gäb s es nur no in Fluernäme. Do drmit würd "bregl da heida" uf Dütsch also öpe "Heide-Gstrüüch" bedüte, was zu so mene Platz mit alte, vo Pflanze überwuecherete Ruiine würd basse.




</doc>
<doc id="64268" url="https://als.wikipedia.org/wiki?curid=64268" title="Andiast">
Andiast

Andiast (; bis 1943 offiziell "Andest") isch e Ortsdeil vo dr Gmeind Breil/Brigels i dr Region Surselva vom Kanton Graubünde.

S Dorf liit im rätoromanische Sproochgebiet vo dr Surselva im Taal vom Vorderrhy.

Dr ehemolig Gmeindbann foot im Taal unde i dr Schlucht vom Fluss "Flem" a, näbe dr Gmeind Walteschburg, und goot gäge Norde als schmale Schtreife zwüsche de Bärgbech "Ual da Ladral" und "Schmuèr" z duruff und uf der lingge Syte vom Panixertaal über d Alpegebiet. Ganz obe chunt s Piet vo Andiast bis uf de Huusstock, wo dr Gipfel uf 3158 Meter über Meer het. Unde dra liit dr chly Fluazgletscher. "Fluaz" isch dr Name vom ene höch glägene Alpestafel. Im Panixtaal isch dr Panix-Stausee.

Andiast wird s erschte Mol i dr Urkunde vom Bischof Tello vo Chur us em Joor 765, em Teschtamänt vom Tello, erwäänt, wo dr Bischof das Dorf und anderi Güeter im Rhytaal em Chloschter Disentis gschänkt het.

Nach eme joorelange politische Prozäss hend d Gmainde Andiast, Breil/Brigels und Waltensburg/Vuorz bi Volchsabstimmige s Projäkt agnoo, e gmeinsami Gmaind z bilde, wo "Breil/Brigels" heisst. Dr Groossroot vom Kanton Graubünde het däm afangs Dezämber 2017 zuegstumme, und vom 1. Jänner 2018 aa isch di nöji Gmeind aktyv.




</doc>
<doc id="64269" url="https://als.wikipedia.org/wiki?curid=64269" title="Ilanz/Glion (Stadt)">
Ilanz/Glion (Stadt)

Ilanz (rätoromanisch "Glion", ) isch e alti chlyni Stadt i dr Gmaind Ilanz/Glion im Bezirk Surselva vom Kanton Graubünde.

D Stadt Ilanz liit am Vorderrhy. Me seit, es sig die "erschti Stadt am Rhy".

Ilanz isch s erschte Mol ane 765 in ere Urkunde vom Bischof Tello erwäänt worde, wo den syn Herrehof vo Ilanz em Chloschter Disentis gschänkt het. Z Ilanz het im früene Middelalter en Verwalter vom König vo de Franke gwoont.

Im 13. Joorhundert isch Ilanz e Stadt worde. Ane 1390 isch s erschte Mol d Stadtmuur erwäänt. D Herre über d Stadt sind im spoote Middelalter d Freiherre vo Belmont und den d Freiherre vo Sax gsi. Ane 1395 hend z Ilanz dr Apt vo Disentis, dr Graf vo Sax-Misox und dr Freiherr vo Rhäzüns en Landfridensvertrag pschlosse; das isch der Afang gsi vo dr Gschicht vom Graue Bund. Ilanz isch eine vo de Ort gsi, wo d Bündner für iri Versammlige zämecho sind.

Ane 1526 het s Striitgspröch i dr Sankt Margreete-Chilche vo Ilanz, di so gnänti "Ilanzer Dischputazion", dr Afang gmacht vo dr Reformazion im Vorderrhytaal. Mit de "Ilanzer Artikel" vom 25. Juni 1526 hend sech d Bündner Gmainde es Stück wyt vom Bischof z Chur emanzipiert. D Gmaind Ilanz isch refermiert worde, und erscht ane 1879 hend d Kaddolike wider en Chilche z Ilanz bout.

Ane 1611 het dr refermiert Pfaarer Stefan Gabriel (1570–1638) z Ilanz de Kaddechsimus uf Rätoromanisch lo truke mid em Tiel "Ilg Vêr Sulaz da pievel giuvan" (was uf Dütsch heisst: "Di woori Freid vom junge Volch"); do dermit het är als erschte agfange s surselvische Romanisch als Schriftsprooch z pruuche.

Im Johr 1878 hät sich Strada im Oberland, wo uf de lingge Sitte vom Vorderrhii liit, mit Ilanz zun ere neue Gmaind mit em Name Ilanz zämmegschlosse.

D Linie vo dr Räätische Baan vo Chur via Riichenau uf Disentis isch ane 1903 afe bis uf Ilanz in Betriib cho und goot erscht sid em 1912i bis uf Disentis.

Sit em 1. Jänner 2014 isch d Stadt s Zäntrum vo de neue Gmaind mit em dütsche und romanische Doppelname Ilanz/Glion, wo denn us de bisherige Gmainde Castrisch, Duvin, Ilanz, Ladir, Luven, Pigniu, Pitasch, Riein, Ruis, Ruschein, Schnaus, Sevgein und Siat bildet woren isch.



</doc>
<doc id="64270" url="https://als.wikipedia.org/wiki?curid=64270" title="Trun GR">
Trun GR

Truns (rätoromanisch "Trun" , de dütsch Name het bis 1943 offiziell für d Gmaind gulte) isch en Gmaind im Bezirk Surselva vom Kanton Graubünde.

D Gmaind liit am Vorderrhy. S Gmandpiet goot uf beide Syte vom Taal bis uf d Bärge ue, im Süde bis zum "Piz Nadels" (2789 Meter über Meer) und im Norde zum "Piz Urlaun" und zum "Bifertestock", wo dr romanisch Name "Pèz Durschin" het.

D Nochbergmainde sind Sumvitg, Glarus Süd, Brigels und Obersaxe Mundaun.

Am Rhy isch uf emene Hügel e Chilcheburg us em früene Middelalter gsi. Spöter sind im Gmaindpiet d Burge Cartatscha, Friberg, Ringgebärg und Phiesel gstande.

Dr Name vo Truns chunt ane 765 s erschte Mol vor, im Teschtamänt vom Bischof Tello. Dr Tello het dozmol em Chloschter Disentis Güeter z Truns und i de umligende Gmainde vermacht.

Bi der Sankt Anna-Kapelle stoot dr "Ahorn vo Truns", wo i dr Gschicht vom Graue Bund en Rolle gspilt het. Dä Bund isch ane 1424 z Truns gründet worde und er het bis ane 1798 do jewyls Gricht ghalte und no bis ane 1814 syni Tagsatzige gha.

1912 isch d Ysebaanstreki vo de Rhätische Baan bi Truns eröffnet worde.

Sid ane 2012 ghört di ehemoligig Gmaind Schlans au zu Truns.




</doc>
<doc id="64271" url="https://als.wikipedia.org/wiki?curid=64271" title="Flims">
Flims

Flims ( ) isch e Gmeind i dr Region Imbode vom Kanton Graubünde i dr Schwiiz.

D Gmeind isch us de Ortschafte "Flims-Dorf", "Flims-Waldhuus", "Fidaz" und "Scheia" zämegsetzt. Dur d Gmeind füert d Kantonsstrooss, wo vo Chur über Riichenau dur s Taal vom Vorderrhy uf chunt und uf Ilanz und Disentis wyter is Taal ine goot. Sid ane 1959 het d Strooss über d Stennaschlucht vom Fluss "Flem" d Stennabrugg und im 2007ni isch en Stroossedunnel under em Dorf dure i Betriib gnoo worde.

Über de Bärgstock vom Flimserschtei und d Segnas-Alpe goot dr Gmeindbann bis uf d Bärgchetti mit de Tschingelhörner, em Piz Sardona und em Trinserhorn ufe. Uf em Grat chunt Flims a d Sanggaller Nochbergmeind Pfäfers aa. Under em Piz Segnas liit no en chlyne Räschte vom Segnasgletscher. Dr Segnaspass noch bim Martinsloch isch en Fuesswäg is Glarnerland uf Elm übere.

Im Wald südlech vom Dorf liit der Caumasee und no wyter undedra flüsst dr Rhy dur di grossi Schlucht "Ruinaulta".

Der Name chunt vom latynische Wort "fluvius", wo "Fluss" bedütet. Dr rätoromanisch Name vom Dorf heisst "Flem", wa au Fluss meint.

Us em Joor 765 isch di erschti gschichtlechi Kwelle, wo dr Ortsname vo Flims erwäänt, s Teschtamänt vom Bischof Tello. 





</doc>
<doc id="64272" url="https://als.wikipedia.org/wiki?curid=64272" title="1463">
1463




</doc>
<doc id="64273" url="https://als.wikipedia.org/wiki?curid=64273" title="1464">
1464




</doc>
<doc id="64274" url="https://als.wikipedia.org/wiki?curid=64274" title="1465">
1465




</doc>
<doc id="64275" url="https://als.wikipedia.org/wiki?curid=64275" title="1466">
1466




</doc>
<doc id="64276" url="https://als.wikipedia.org/wiki?curid=64276" title="1467">
1467





</doc>
<doc id="64277" url="https://als.wikipedia.org/wiki?curid=64277" title="1468">
1468






</doc>
<doc id="64278" url="https://als.wikipedia.org/wiki?curid=64278" title="1469">
1469





</doc>
<doc id="64279" url="https://als.wikipedia.org/wiki?curid=64279" title="1203">
1203






</doc>
<doc id="64280" url="https://als.wikipedia.org/wiki?curid=64280" title="1192">
1192





</doc>
<doc id="64281" url="https://als.wikipedia.org/wiki?curid=64281" title="1450">
1450





</doc>
<doc id="64282" url="https://als.wikipedia.org/wiki?curid=64282" title="Patent Ochsner">
Patent Ochsner

Patent Ochsner isch e Schwyzer Mundart-Band vu Bärn.

D Band isch anne 1990 z Bärn grindet wore. Dr Bandname stammt vun ere Ufschrift uf Ghüderchibel un Ghüdercontainer vu dr J. Ochsner AG. Im Johr 1991 hän si mit ihrem erschte Album "Schlachtplatte" un dr Hit "Scharlachrot" un "Bälpmoos" dr Durbruch ghaa un schwyzwyt bekannt wore.

Noch em dritten Albu "Gmües" un ere Tournee dur Madagaskar het si d Band Ändi 1995 vum Philippe Stalder (Gitarre un Cello) un em Martin Neuhaus (Posuune) drännt.

Wu 1998 dr Carlo Brenni un 2001 dr Böbu Ehrenzeller, dr Resli Burri un dr Tinu Frutiger d Band verloo ghaa hän, het dr Büne Huber s Soloalbum "Honigmelonemond" vereffetligt. Im Jänner 2003 isch noch ere lengere Paus mit "Trybguet" s erscht Album vu dr nei zämegsetze Band chuu. Di glychnamig Tournee dur di ganz Schwyz isch e große Erfolg wore. Am Änd vu dr Tournee zue "Liebi, Tod & Tüüfu" (2005/2006) het s letschte Grindigsmitglid ußer em Huber, dr Multiinschtrumäntalischt Pascal „pazz“ Steiner, no 16 Johr d Band verloo.

Am 29. Augschte 2008 isch s Album "The Rimini Flashdown" uusechuu. Ändi Oktober 2008 het d Tour dur di ganz Schwyz aagfange, wu am 31. Augschte 2009 mit eme Kunzärt in dr "Mühli Hunziken" z Änd gangen isch.

D Musik vu Patent Ochsner zaichnet si dur e großi Vylfalt uus. Scho bi ihrne frieje Albe sin näbe dr gängige Inschtrumänt (Gitarre, Bass, Schlagzyyg, Gsang) au Mandoline, Celli, Gyyge, Saxophon, Posuune, Akkordeon un e Blosmusik z heere. Uf dr erschte drei Albe ("Schlachtplatte", "Fischer" un "Gmües") cha mer e Hufe Yyfliss vu dr Schwyzer Volksmusik heere. 

Uf em vierte Album "Stella Nera" sin zum erschte Mol au zwai Lieder uf Italienisch gsunge wore. Uf "Trybguet" het s in Musik un Täxt spanischi Yyfliss. S fählt aber di speziäll inschtrumäntelli Vylfalt vu dr frieje Albe.








</doc>
<doc id="64283" url="https://als.wikipedia.org/wiki?curid=64283" title="1451">
1451




</doc>
<doc id="64284" url="https://als.wikipedia.org/wiki?curid=64284" title="1452">
1452




</doc>
<doc id="64285" url="https://als.wikipedia.org/wiki?curid=64285" title="1453">
1453




</doc>
<doc id="64286" url="https://als.wikipedia.org/wiki?curid=64286" title="1454">
1454



</doc>
<doc id="64287" url="https://als.wikipedia.org/wiki?curid=64287" title="1455">
1455





</doc>
<doc id="64289" url="https://als.wikipedia.org/wiki?curid=64289" title="1456">
1456




</doc>
<doc id="64290" url="https://als.wikipedia.org/wiki?curid=64290" title="Andreas Moritz">
Andreas Moritz

Dr Andreas Moritz (* 30. Novämber 1768 z Aistett; † 21. Septämber 1831 au dert) isch e dytsche Schuemacher un Dieläktdichter gsii.

Är isch e Suhn gsii vum Matthias Moritz (1737–1700) un däm syre Frau Sara Herzog (1740–1802). Är het vier Gschichter ghaa. Är het Schuemacher glehrt un dr Maischter gmacht. Am 21. Jänner 1800 het er d Anna ‚Maria Löffel (1780–1862) ghyrote. Mit ihre het er sechs Chinder ghaa: Anna Maria (1800–1851), Anderas (1802–1874), Jakob Friedrich (1805–1853), Friedrich Christian (1807–?), Wilhelm (1811–1873) un Reinhard (1820–?). 
Dr Moritz het Gedicht uf Aistetter Alemannisch un au uf Hochdytsch gschribe. Mer chännt hit no zeh alemannischi Gedicht vun em, iberliferet zum eine im handschriftlige Manuskript vum Wilhelm Frégonneau, zum andere in dr Aistetter Chronik, wu dr Bfaarer Ernst Issel gschribe het. Drei vu syne Gedicht sin datiert, ais um 1814, ais um 1820 un ais um 1820. Em Moritz syni alemannische Gedicht sin di erschte, wu im e Chaiserstieler Dieläkt iberliferet sin. Vermuetli het si dr Moritz vum Johann Peter Hebel aarege loo, wu anne 1803 syni „Allemannische Gedichte“ vereffetligt het.
Noch em Frégonneau zaichne si die Gedicht „theils durch einen unverwüstlichen Humor, theils aber auch durch ein tief religiöses Gefühl aus.“

Dr Harald Noth het dr Dieläkt vum Moritz un sy Schrybwys analisiert un si mit em hitige Dieläkt vu Aistett vergliche. Wel dr Moritz au uf Hochdytsch gschribe het, haltet dr Noth fescht: „Um so sicherer dürfen wir sagen, daß er Dialekt nicht mangels anderer Möglichkeit schrieb, sondern er entschied sich positiv, aus einer Wertschätzung heraus, dafür.“ In syre Analys schrybt dr Noth, ass dr Wortschatz vu dr Gedicht aidytig aistetterisch isch mit e Hufe alte, zum Dail hit nimi gängige Uusdruck (<weidli>, <dr Rupp>, <iini>, <Frind>). Bi dr Schrybwys heb si dr Moritz em Dieläkt vu dr obere Markgrofschaft aagneecheret, also em Dieläkt vum Hebel. Zem Byschpel schrybt er fascht durgängig grundeti Vokal, drotz ass es im Aistetter Dialäkt au scho aafangs 19. Johrhundert kaini sonige me gee het (<könnt>, <hüt>, <süeß>).

Anne 1831 isch dr Moritz im Alter vu 62 Johr in sym Haimetdorf gstorbe.



</doc>
<doc id="64291" url="https://als.wikipedia.org/wiki?curid=64291" title="Carolyn Oesterle">
Carolyn Oesterle

D Carolyn Oesterle (* 1974) isch e dytschi Anglischti, Lehreri un Dialäktautori.

D Oesterle isch z Dutschfälde ufgwachse. Si isch vu 1980 bis 1984 uf d Johann-Peter-Hebel-Grundschuel z Härwelze gange un derno ab 1984 uf s Gimnasium z Känzinge, wu si anne 1993 s Abitur gmacht het. Derno het si vu 1994 bis 2000 an dr Universitet Fryburg Änglisch un Sport studiert un 1997/1998 an dr Washington University z St. Louis (USA) English studies. Noch em Abschluss as M. A. het si drei Johr im e Fryburger Verlag gschafft un derno am Änglische Seminar an dr Uni Fryburg in dr Forschigsgruppe „Historische Lebenswelten in populären Wissenskulturen der Gegenwart“ e Dissertation aagfange.

Syter anne 2012 schafft si as Lehreri fir Dytsch un Änglisch an dr Freie Evangelische Schuel z Lohr. D Carolyn Osterle läbt z Härwelze. Si isch glaibigi Chrischti un duet regelmäßig in ihre Chilchegmai, dr freichilchlige Immanuel-Gmai z Härwelze bredige. Derzue bietet si fir Jugedligi un jungi Erwachseni e Glaubesgrundkurs aa. 

D Oesterle isch mit em Dutschfälder Dialäkt ufgwachse, Hochdytsch het si zum erschte Mol in d Grundschuel gschwätzt. Syter anne 2004 schrybt d Carolyn Oesterle Gschichte, Gedicht un Szenen in ihrem nideralemannische Dialäkt.

Anne 2005 het si mit dr Verzelig "Ä Krimi" bim Mundartwettbewärb „Mir sueche di Beschte“ vu dr Badische Zytig, dr Muettersproch-Gsellschaft un em SWR dr dritt Bryys in dr Kategory Prosa gwunne. Ai Johr speter het si bim zweete Gerhard-Jung-Wettbewerb dr erscht Bryys in dr Kategory Prosa gwunne, un 2009 bi dr dritten Uflag vum Wettbewärb derno dr erscht Bryys in Kategorie Lyrik un Spiil un dr zweet Bryys in dr Kategory Prosa. Im Johr 2010 isch si zue dr 22. Internationale Schopfemer Mund-Art Literatur-Wärchstatt yyglade wore.





</doc>
<doc id="64292" url="https://als.wikipedia.org/wiki?curid=64292" title="741">
741


D Beata, wo us emene ryche alemannische Gschlächt gsi isch, schänkt em Chlöschterli uf dr Insle Lützelau im Zürisee vil Hoofgüeter. I dr Urkunde, wo über die Schänkig gschribe worden isch, wärde alli di Ort s erschte Mol erwäänt:




</doc>
<doc id="64294" url="https://als.wikipedia.org/wiki?curid=64294" title="1457">
1457




</doc>
<doc id="64295" url="https://als.wikipedia.org/wiki?curid=64295" title="1458">
1458




</doc>
<doc id="64296" url="https://als.wikipedia.org/wiki?curid=64296" title="1459">
1459




</doc>
<doc id="64297" url="https://als.wikipedia.org/wiki?curid=64297" title="1204">
1204







</doc>
<doc id="64298" url="https://als.wikipedia.org/wiki?curid=64298" title="744">
744





</doc>
<doc id="64299" url="https://als.wikipedia.org/wiki?curid=64299" title="Mutten GR">
Mutten GR

Mutte (amtlech "Mutten," rätoromänisch "Mut") isch es Dorf i de politische Gmeind Thusis im Bündnerland.

S Dorf ligt i de Bündner Region Viamala. Es isch am Nordhang vom Muttnerhorn un öschtlich vo de Muttner Höchi zwüsche em Hinterrhii un de Albula.

Mutte isch e Sidlig vo de dütschsproochige Walser zmitzt i (zum Teil früener) bünderromanische Gmäinde. Es isch dänkbar, dass d Sidlig im 14. Joorhundert vo de Freiherre vo Vaz aaglegt worde isch, für de schmal Passstreife zwüsche de Bsitzige im Schams un im Albulatal z sichere. Dr Ortsnaame sälber isch ursprünglech en romanische Flurname, wo zum ene vorlatiinische Stamm "*motta" un "*mŭtt(a)" met dr Bedütig «Ärdhuufe» (vo do romanisch "muot, muota" bzw. italienisch "motta" «Hoger, Aahöchi, Bergkuppe») khört. Dr Fluername isch im Spätmittlalter vo de iigwanderte Walser öbernoo un uf di nöi Sidlig überdrage worde.

Uf de 1. Jänner 2018 het sech Mutte de Gmeind Thusis aagschlosse.




</doc>
<doc id="64300" url="https://als.wikipedia.org/wiki?curid=64300" title="Rosalie (Künstlerin)">
Rosalie (Künstlerin)

D rosalie (* 24. Februar 1953 z Gemmrige as "Gudrun Müller", † 12. Juni 2017 z Stuegert) isch e dytschi Bihnebildneri un Mooleri gsii.

Vu 1974 bis 1978 het d rosalie Germanischtik un Chunschtgschicht an dr Universitet Stuegert studiert un vu 1975 bis 1982 Moolerei, Grafik un Plastisch Schaffe an dr Staatlige Akademy vu dr Bildende Chinscht Stuegert, dervu vu 1977 bis 1982 Bihnebild bim Jürgen Rose.

Syt 1979 isch si freischaffendi Chinschtleri gsii Si het experimentälli Ruum- un Figurekunzäpt entwoorfe un het as Mooleri, Inschtallationschischtleri un Bildhaueri gschafft. Dernäbe het si Ufdreg as Bihne- Koschtimbildneri fir Oper, Schauspiil, Ballett, experimentälli Musik un Film ibernuu.

Syt 1995 isch d rosalie an dr Hochschuel fir Gstaltig z Offenbach am Main Profässori mit aigenem Lehrstuel fir "Bihne- un Koschtimbild" gsii. Anne 2003 leitet si ne Maischterklas bi dr Internationale Summerakademy fir Bihnebild z Salzburg glaitet. Vu 2002 bis 2004 isch si Jurymitgliid vum Bayerische Theaterbryys gsii un 2002 Grindigsmitglid vu dr Hessische Theaterakademy Frankfurt am Main.

Anne 1982 het d rosalie s Stipendium vu dr Chunschtstiftig Bade-Wirttebärg iberchuu, 1988 dr Erscht Bryys fir s bescht Bihnebild vu dr 1. Minchner Biennale un e Bryys fir s bescht Kulturplakat vu dr Stadt Minche. Anne 2008 isch ere dr Europäisch Kulturbryys fir s chinschtleri Gsamtwärch dur di Europäisch Kulturstiftig „Pro Europa“ verlihe wore. Im Johr 2009 het si dr Walter-Fink-Bryys vum ZKM Charlsrue fir intermediali Disziplinen iberchuu. Am 20. April 2013 het er dr Minischterbresidänt Wilfried Kretschmann dr Verdienschtorde vum Land Bade-Wirttebärg verlihe.

D rosalie het zletscht z Stuegert gläbt un gschafft. Si het e Dochter ghaa.






</doc>
<doc id="64310" url="https://als.wikipedia.org/wiki?curid=64310" title="745">
745




</doc>
<doc id="64311" url="https://als.wikipedia.org/wiki?curid=64311" title="Bertin Nitz">
Bertin Nitz

Dr Bertin Nitz (* 19. Mai 1888 z Neikirch; † 15. Augschte 1932 z Gietebach) isch e dytsche Haimetdichter gsii.

Dr Nitz isch anne 1888 z Neikirch bi Furtwange as elfts vu dryzee Chinder uf d Wält chuu. No dr Schuel het er in dr Badische Uhrefabrik e Lehr as Chaufmann gmacht. In dr Uhrefabrik het er au no dr Lehr gschafft un isch schließli Prokurischt wore. Är isch ghyrote gsii un het vier Chinder ghaa.

Dr Bertin Nitz het Gedicht im Alemannisch vum obere Bregdal gschribe. Anne 1914 isch unter em Titel „Schneeglöckli us em Schwarzwald“ e Biechli uusechuu mit ere Uuswahl dervu. D Friedel Scheer-Nahor schrybt iber des Bändli „S isch de eifache Litt gwidmet un im Große un Ganze änder heiter wiä tiäfsinnig.“

Im Augschte 1932 isch er bim me Familienuusflug im Schwimmbad z Gietebach gsii un het dert miterläbt, wie eber am Verdrinke gsii isch. Är het däm s Lääbe grettet, het derno aber ne Härzschlag iberchuu un isch dodra gstorbe.





</doc>
<doc id="64312" url="https://als.wikipedia.org/wiki?curid=64312" title="746">
746




</doc>
<doc id="64313" url="https://als.wikipedia.org/wiki?curid=64313" title="1449">
1449



</doc>
<doc id="64314" url="https://als.wikipedia.org/wiki?curid=64314" title="Neue Volksmusik">
Neue Volksmusik

S Musig-Genre Neui Volksmusig (mengmòl au Volxmusig odder Tradimix) benamst dè Vosuèch, Elemänt vo dè Volksmusig in èn neuè Kontegscht z setzè un mit Jazz, Folk, Hip-Hop, Rock un andrè Styl z vobindè. S isch è Subgenre vo dè Wältmusig un isch è Form vom Crossover. I dè Programm vo dè diversè Musigfeschtivals für „Neui Volksmusig“ findet mò oft diè ganzi Bandbreiti vo traditionèller Volksmusig übber Folk bis zuè dè Wältmusig.

Diè „Neui Volksmusig“ wörd übberwygend vo jungè Musiger gschaffè, wo einersits mit zitgenössischer Musig in all irè Spylartè (Pop, Rock, elegtronischi Musig, Wältmusig u.v. a.) un glychwool mit dè traditionèllè Musig us irer Region uffgwachsè sin. S sin dõdeby voschideni Aasätz entschtandè, wiè mò diè meischtens vom Radio und Fèrnsee bevorzugtè angloamerikanischè Rock- un Popschtyl mit dè regionalè Traditionè vobindè cha. È Rollè bi sèllèm Aasatz hén voschidèni neui sozialè Bewegungè (Umwält-, Anti-Atomchraft-, Friddensbewegung etc.) i dè 1970er- un 1980er-Johr gschpillt, welli öfter mit èrè Retroschpektivè uff d Heimèt un è Abwehr gegè primäri technischi Yflüss dehèr cho sin. Ußerdèm hèn Deile vo dè Punk-Bewegung èn Zuègang zuè sèllèrè villmòl als „exotisch“ empfundenè Musig, vomuètlich well si ebbèso gegè dè (Mainstream-)Stròm schwimmè duèt. È andres Elemènt vo dè Neuè Volksmusig isch d Abgränzung gegèübber dè volkstümlichè Musig, im spezièllè gegè dè volkstümliche Schlager.

Wägberiter vo dè Neuè Volksmusig sin dè Tiroler Komponischt Werner Pirchner (sit 1973) un d Band Biermösl Blosn (sit 1976), wo beidi us èm südlichè dütschè Sprõchruum chömmèd. Eini vo dè èrschtè Gruppè, wo mit bairischè Tegscht un èm Crossover us Volksmusig un Pop è großes Publikum ghaa hèt, isch d Gruppè Haindling. Unter dè èrschtè Interpretè, wo dè Blues mit bairischè Songtegscht vobundè, isch dè Willy Michl; dè Gerhard Bronner hèt d Marianne Mendt mit èm Song "Wia a Glock’n" brüümt gmacht. Joy Fleming hèt Jazz un Blues mit Tegscht im Mònnèmer Dialèkt gsungè, d Lauterburg Chrischtine hèt crossover gjodlèt. I dè 1970er Johr isch dè Begriff Alpèrock prägt worrè.

Unter dè experimentyrfreudigerè Bands sin a dè erschtè Stell Attwenger z nennè, wo 1992 bekannt worrè sin. Im glychè Johr hèt au dè kommerzièlle Erfolg vom Hubert vo Goisern un sinè Alpinchatzè aagfangè, wo au im Genre insgsamt neui Popularidät brocht hèt.

1993 hèt s èrschte „Schräg-Dahoam-Feschtival“ z Münchè stattgfundè, 1995 s „Gròtwanderung“-Feschtival z Plessèdorf (Pinzgau, Salzburg).






</doc>
<doc id="64315" url="https://als.wikipedia.org/wiki?curid=64315" title="1448">
1448




</doc>
<doc id="64316" url="https://als.wikipedia.org/wiki?curid=64316" title="1447">
1447





</doc>
<doc id="64317" url="https://als.wikipedia.org/wiki?curid=64317" title="1446">
1446



</doc>
<doc id="64318" url="https://als.wikipedia.org/wiki?curid=64318" title="Klaus Meier (Dichter)">
Klaus Meier (Dichter)

Dr Klaus Meier (* 28. Februar 1939 z Brände) isch e dytsche Dialäktdichter.

Dr Meier isch Boschtbeamter gsii un het im Boschtamt z Waldshuet-Düenge gschafft. Zäme mit syre Familie wohnt er syter anne 1965 im Waldshueter Stadtdail Gurtwyyl.

Är isch au Mitglid vum Gurtwyyler Gmairot gsii. Är isch Mitglid vu dr Muettersproch-Gsellschaft un syt 1964 Mitglid vu dr „Siedlergemeinschaft Tiengen“.

Dr Meier het Biecher mit Gedicht un Verzellige un Alemannisch vereffetligt. Derzue het er Volkstheaterstuck im Dialäkt gschribe, unter anderem „D’Leberfleck“ (1988) un „Zum rote Ochs“ (1990). Im Merz 1984 sin em Meier syni Biecher au uf dr Internationale Lehrmittelmäss „Didacta“ z Basel zaigt wore. 

As „Alemannische Wälderzunge“ het dr Meier im Mai 1982 en Ufdritt ghaa im Renitenztheater z Stuegert. Im Februar 1985 isch er vum WDR yygladee wore fir e Soloufdritt im Kölner Kabaretttheater „Sprungbrett“. 1992 het er en Ufdritt in dr S3-Färnsehsändig „Drei in einem Boot“ ghaa.

In sym Ufsatz "Neue alemannische Dichtung am Hochrhein" schrybt dr Gerhard Jung 1983 iber dr Meier: 




</doc>
<doc id="64320" url="https://als.wikipedia.org/wiki?curid=64320" title="Biosphärengebiet Schwarzwald">
Biosphärengebiet Schwarzwald

S Biosphärebiet Schwarzwald lyt im Sidschwarzwald un isch anne 2016 yygrichtet wore. D Gschäftsstell het ihre Sitz in dr Stadt Schännau. S isch noch em 2008 yygrichtete Biosphärebiet Schwebischi Alb s zwait Biosphärreservat z Bade-Wirttebärg. Im Juni 2017 isch s vu dr UNESCO anerkännt wore.

Z Bade-Wirttebärg het bis anne 2008 kai Biosphärereservat un au kai Nationalpark gee. Im Johr 2008 isch uf em ehmolige Druppeniebigsblatz Mensenga s Biosphärebiet Schwebischi Alb gschaffe wore. S Land Bade-Wirttebärg nännt Biosphärreservat "Biosphärengebiet". No dr Yyrichtig vum Nationalpark Schwarzwald 2014 isch im Naturpark Sidschwarzwald, wu s scho gee het, e Dailbiet zwische Schauinsland, Fälberg un Belche, Schluechs un Wisedal as Biosphärebiet uusgwise wore. Am 4. Jänner 2016 isch d Verornig vum neie Biosphärebiet Schwarzwald dur dr Naturschutzminischter Alexander Bonde (Grieni) z Bernau unterschribe wore. No dr Vereffetlichung vu dr Verornig vum Gsetzblatt vu Bade-Wirttebärg isch s Biosphärebiet zum 1. Februar 2016 yygrichtet wore. Im Juni 2016 isch dr Forschtwirt Walter Kemkes, bis dert Laiter vum Biosphärereservat Bliesgau, dr erscht Gschäftsfierer vum Biosphärebiet Schwarzwald wore. Ab Ab Juni 2016 sin d Bedailigungsprozäss fir Burger un Verbänd aaglofe.

Aafangs Augschte 2016 isch dr Aadrag uf Anerkännig dur d UNESCO fir s Biosphärebiet Schwarzwald fertiggstellt wore. Am 14. Juni 2017 ischs vu dr UNESCO anerkännt wore.

Zum Biosphärebiet Schwarzwald ghere 29 Gmaine mit ere Bietskulisse vu insgsamt 63.236 Hektar.

Zum Biosphärebiet ghere die Kommune:


D Gmaine Fälberg mit em Fälberg sälber, Steine un s Dodtmis hän si gege ne Dailnahm entschide.



</doc>
<doc id="64321" url="https://als.wikipedia.org/wiki?curid=64321" title="Lac de Joux">
Lac de Joux

Dr Lac de Joux isch e See im Jura i dr Schwiiz. Es isch dr gröscht See im Juraboge.

Dr See liit im ene Taal zwüsche dr Jurachetti vom Mont Tendre und vom Risoux und het e Lengi vo nüün Kilometer. Sini Oberflechi isch uf dr Höchi vo 1004 Meter über Meer. Der Zuefluss vom Wasser chunt houptsächlech vo dr Orbe, im Nordoschte flüsst s Wasser dur nes schmals Landstuk in chly Nochbersee "Lac Brenet". En Deil vom Wasser versikeret us em Lac de Joux dur die verchlüftete Chalchfelse in Bode abe. S Wasser lauft dur s Höölesischteem under de Bärge is Taal vo Vallorbe und chunt bi de Grotte vo Vallorbe wider use. Das isch di zwoot Kwelle vo dr Orbe.

Am Lac de Joux ligge d Ortschafte "L'Abbaye, Vers-chez-Grosjean, Les Bioux" und "Le Pont". Alli ghöre zu dr politische Gmeind L’Abbaye im Kanton Waadt. En chlinne Teil vom südwestliche Uufer, döt wo d Orbe in See ine flüüsst, ghört no zu dr Gmeind Le Chenit.


</doc>
<doc id="64322" url="https://als.wikipedia.org/wiki?curid=64322" title="1445">
1445




</doc>
<doc id="64327" url="https://als.wikipedia.org/wiki?curid=64327" title="1444">
1444





</doc>
<doc id="64328" url="https://als.wikipedia.org/wiki?curid=64328" title="1239">
1239







</doc>
<doc id="64329" url="https://als.wikipedia.org/wiki?curid=64329" title="451">
451




</doc>
<doc id="64330" url="https://als.wikipedia.org/wiki?curid=64330" title="Asinio">
Asinio

Dr Asinio isch im vierte Joorhundert dr erscht Bischof vo Chur gsi, wo me dr Name von em kennt.

Im Joor 451 hend sech d Bischöf vo dr Chileprovinz Mailand i dr Stadt Mailand zu n ere Sünode troffe, wo dr Metropolit Eusebius gleitet het. D Bischofsversammlig het pschlosse, si stimmi em Schrybe vom Papscht Leo an Ärzbischof Flavianus vo Konstantinopel über d Irrleer vom Monofüsitismus zue. Dr Eusebius het derno em Papscht Leo über die Tagig en Brief gschribe, wo erhalten isch. Und uf däm Dokumänt isch bi de Underschrifte au dr Churer Bischof erwäänt. Dr Asinio isch nid sälber uf Mailand cho, aber dr Bischof Abundius vo Como het für sin Kolleeg mit underschribe:



</doc>
<doc id="64331" url="https://als.wikipedia.org/wiki?curid=64331" title="Liste der Bischöfe von Chur">
Liste der Bischöfe von Chur

Das sind d Näme vo de Bischöf vom Bischtum Chur. Us em früene Middelalter isch nit jede Churer Bischof bekannt.




</doc>
<doc id="64332" url="https://als.wikipedia.org/wiki?curid=64332" title="Ave Maria">
Ave Maria

Ave Maria "(Sei grießt, Mareie)" isch dr latynisch Aafang un au dr Name vun eme Gebät vu dr kadolische Chilche, wu d Mareie, d Mueter vum Jesus Chrischts din aagruefe wird. S Ave Maria ghert noch em Vaterunser zue dr maischtgsaite Gebät im Chrischtedum. S isch au Dail vum Angelus un vum Rosechranz.

S Ave Maria bstoht us zwee Dail:


S Ave Maria vu dr Weschtchilche, vu dr remisch-kadolische un dr anglikanische Chilche goht eso:

D Oschtchilche hän en anderi Form.




</doc>
<doc id="64338" url="https://als.wikipedia.org/wiki?curid=64338" title="Jakob Reiner">
Jakob Reiner

Dr Jakob Reiner (* zwischa 1555 ond 1560 z Altdorf en dr heidiga oberschwäbischa Stadt Weigarda em Landkreis Raveschburg, † 12. Auguscht 1606 en dr Abtei Weigarda), ischt a deitscher Kombonischt en dr Epoche Renaissance, Musiklehrer ond Dirigent gwäa. Zeitweis isch deam Moo sein Nama au andersch gschriiba worra, nemlich Jacob Reiner ond – ladinisiirt – Reinerus Jacobus.

Viil us-em Leaba vom Jakob Reiner ischt et ibrliifret. Et-amol sei Geburtsjohr ischt bekannt. Mr woiß bloß, dass’r vor 1560 ond noch 1555 z Altdorf uff d Welt komma ischt. Als Kend hot’r d Kloschderschuel z Weingarda bsuecht. Seine Lehrer send deet dia Äbt Gerwik Blarer (1520–1567) ond Johann Hablitzel (1567–1575) gwäa. Ondr deane ihrer Leidong hot’r en dr Kloschder-Kantorei mitgsonga. Em Johr 1573 (bis 1575) isch’r oiner vo de Schialer vom boirischa Hofkabellmoischtr Orlando di Lasso (1532–1594) worra ond hot en dera Zeit, wia des domols so iblich gwäa ischt, em Moischder seim Haus au gwohnt. Hendrher isch’r wiider ens Kloschder Weingarda zruckganga. Obwohl seller Moo nia em Konvent vo dera Abtei oogheert hot, isch’r em Kloschder bis zo seim Dod em Johr 1606 als Musiklehrer, Kabellmoischder ond Kombonischt trei bliiba. 

D Musikwissaschaft goht drvoo aus, dass dr Jakob Reiner meh wia 250 Vokalwerk gschriiba hot. Do drbei handlet’s sich hauptsächlich om geischtlich-ladeinische Kombosizioona. Erhalda ischt aber bloß a zemlich kloiner Doil.

Am 12. Auguscht 1606 hot dr Jakob Reiner seine Auge fir emmer gschlossa. Rond 50 Johr alt ischt’r worra.

Em Jakob Reiner sei Soh Ambros (manchmol au „Ambrosius“ gschriiba [1604 – 1672]) ischt en d Fuaßstapfa vo seim Vadder tredda ond au Musiker (Organischt, Kabellmoischder, Kombonischt ond Musiklehrer) worra. So hot’r zom Beispiil vo 1648 bis 1672 als Hofkabellmoischder em eschtreichischa Innsbruck gwirkt.


Em Jakob Reiner sei Friahwerk ischt em Stil vo seim Lehrer Orlando di Lasso gschriiba. En seine spädere Messa ond Motedda hot’r sich an dr domoliga Uffihrongspraxis vo dr venezianischa Mehrcheerichkeit (Doppelchor, Dreifachchor) oriendiirt.




</doc>
<doc id="64344" url="https://als.wikipedia.org/wiki?curid=64344" title="1443">
1443




</doc>
<doc id="64345" url="https://als.wikipedia.org/wiki?curid=64345" title="1442">
1442



</doc>
<doc id="64346" url="https://als.wikipedia.org/wiki?curid=64346" title="1441">
1441





</doc>
<doc id="64347" url="https://als.wikipedia.org/wiki?curid=64347" title="1440">
1440




</doc>
<doc id="64361" url="https://als.wikipedia.org/wiki?curid=64361" title="1439">
1439




</doc>
<doc id="64366" url="https://als.wikipedia.org/wiki?curid=64366" title="Global Kryner">
Global Kryner

Global Kryner isch è Band uss Wyn, Öschterrych. Im April 2004 hèt si s glychnammigi Debütalbum, publizyrt, mit dèmm d Band au z Dütschland tourt hèt.

Global Kryner isch è Idee vom Christof Spörk, wo vo 1992 bis Aafang 2005 als Klarinettischt, Tegschter un Sänger vo dè Gruppè Die Landstreich am Start gsi isch. Sin èrschtè Kompaniõ bi Global Kryner isch dè Sebaschtian Fuchsbärger gsi, wo bis Èndi 2004 bi dè Mnozil Brass aktiv gsi isch. Mit dè Sängerin Anna Hauf, èm Akkordeonischtè Wolfgang Peer, èm Drumbeeter Wolfgang Sohm un èm langjöhrigé Christl Stürmer-Gitarrischt Hardy Kamm hèt d Global Kryner znägscht unter m Brojèkttitel „over.kryner“ eins vo dè èrschtè Konzärt am 4. Mai 2002 z Scheibbs aalässlich vom nidderöschterrychischè Volksmusigfeschtival AufhOHRchen gää.
Als Akkordeonischt isch dè Anton Sauprügl im Hèrbscht 2002 dezuè chò, als Gitarrischt Edi Köhldorfer isch im Hèrbscht 2003 dezuè chò. D Ännie Höller un dè Thomas Gansch hèn schlièßlich sèbbi Bsetzung komplètt gmacht, mit wellèrè zwǜschè Novembèr 2003 un èm Februar 2004 diè èrscht CD „Global Kryner“ uffgnõ worrè isch. Sèlli CD, wo im April 2014 publizyrt worrè isch, hèt z Öschterrych bald Goldschtatus chriègt un isch übber 40 Wuchè i dè öschterrychischè Charts gsi.

Anno 2005 hèt d Global Kryner dè Amadeus Award voliè chriègt un isch bim Eurovision Song Contest z Kièw mit èm Song "Y Así" als Vodrètter vo Öschterrych aadrèttè. Global Kryner isch dört im Semifinale uusgschiddè. Im Johr 2006 hèt d Global Kryner dè Bonner Satirepriis "Prix Pantheon" gwunnè.

Am 28. Januar 2010 hèt d Global Kryner iri neui CD „Global Kryner versus The Rounder Girls“ im Boxclub Box Union Favoritè, moderyrt vom Sigi Bärgmaa, bräsentyrt. Im Raamèbrogramm hèt dè Akkordeonischt Chrischtian Bakanic gschpillt.

Global Kryner hèt am Aafang vum Johr 2013 d Ufflösung vo dè Band für s Èndi vom Oktobèr 2013 bekannt gää, s hèt no è großi Abschydstour unter m Motto „Servus“ gää, in dèrrè d Musiger nommòl in è Huufè Länder wiè Öschterrych, Schwiz, Dütschland un Südtyrol (u.m) vorby gluègèt hèn.

D Global Kryner ordnèt yrè Styl nit im volgstümlichè Schlager un nit dè Popmusig zuè. D Kompositionè zeichnèd sich durch Jazzharmoniè un wechselndi Tagtartè, Rhǜthmè un Tempi uus. Allgemein isch d Musig im soulig-jazzigè Berych aagsidlèt. Ufffällig isch, dass kei Schlagzüüg ygsetzt wörd un sèllèwäg dè "Drive" vo dè Bassbosuunè, Gitarrè un Akkordeon hèr chunnt. 

Uff dè Internetsitè vo dè Band cha mò dõdezuè läsè:
Vo allèm us èm èrschtè un drittè Pungt cha mò druus usè läsè, dass d Global Kryner è spezièlli Form vom Crossover praktizyrd hèn, idèm si dè Obberkrainer-Sound mit dè Popmusig-Titel vomischlèt hèn.

Bezeichnènd dõdefür wiè au für dè Styl un s Publikum vom Ensemble isch diè Tatsach gsi, dass d Musiger yr Debütalbum am glychè Õbèd im Musikantèschtadl un im bedütendè Wyner Jazzclub Porgy & Bess vorgschtellt hèn.

Wôrend iri èrschti CD no us adaptyrtè Frèmdkompositionè bschtandè hèt, sin uff irèm zweitè Album "Krynology" sèlbscht komponyrti Titel druff gsi. Au uff dè drittè CD "WEG" sin eigeni Titel druff gsi, wo abber nur näbbèby im Oberkrainersound dehèr cho sin. D Band hèt sich bi sellèm Album in Richtung "kabarettistischè Jazz" witterentwicklèt ghaa.





</doc>
<doc id="64367" url="https://als.wikipedia.org/wiki?curid=64367" title="Kloster Moutier-Grandval">
Kloster Moutier-Grandval

S Chloschter Moutier-Grandval (dytsch: Münster-Granfelden) isch e eemooligi Benediktinerabtei z Moutier im Bärner Jura.

Um 630 sin Bot vum Columban in d Wildnis vum Grand Val firi drunge, hän si do nider gloo un hän aafange s Biet z ryte. Um 640 isch derno s Chloschter " (Monasterium in Grandis vallis)" grindet wore. Dr erscht Abt isch dr hailig Germanus vu Trier gsii un anne 675 zäme mit em Randoald as Märtyrer gstorben isch. Dur ihn het mer s Chloschter waidli iberregional gchänt. In dr Aafangszyt hän d Mench no dr Regle vum hailige Columban gläbt, ab em 9. Jahrhundert isch d Benediktsregle yygfiert wore. E wichtig Wärch us däre Zyt isch di rych illuschtriert Bibel vu Moutier-Grandval, wu im Chloschter Marmoutier bi Tours gschriben un derno dr Abtei gschänkt woren isch. Si gheert hit em Britische Museum z London.

Anne 968 isch s Chloschter an dr Chenig Konrad vu Burgund chuu. Wel däm sy Suhn, dr Chenig Rudolf III. an dr Wältuntergang anne 1000 glaubt ghaa het, het er d Abtei mit em zuegheerige Bsitz anne 999 em Hochstift vu Basel vermacht. Die Schänkig isch vermuetlig e Grundlag fir d Machtuusdehnig vum Firschtbischtum Basel gsii. D Bischef vu Basel hän versuecht, ihren Yyfluss uf s Biet vu dr Abtei Moutier-Grandval uuszdehne, ihri Räächt sin im Lauf vum 11. Johrhundert aber nit vu dr Abtei un au nit vum Kapitel anerkänt wore. Anne 1079 isch s Chloschter in e Chorherrestift umgwandlet wore.

Im Mittelalter het s Chloschter e große Bluescht ghaa, isch e wichtig religiees Zäntrum gsii un het en ähnligi Bedytung wie s Chloschter St. Galle ghaa. In ere Urkund het dr Papscht Alexander II. 1179 d Unabhängigkait un d Privilegie vum Chloschter feschtglait. Erscht anne 1210 het dr Bischof vu Basel d Herrschaft iber d Propschtei "(Prévôté)" Moutier iberchuu, di rächtli Gwalt isch aber wyter bim Landvogt un bim Kapitel blibe. Wu 1533 d Reformation yygfiert woren isch, isch s Kapitel uf Soledurn un 1534 uf Dälschberg ibergsidlet. Dert isch s bis anne 1793 blibe.

D Propschtei Moutier-Grandval het vum 16. Johrhundert bis anne 1797 s Dal vu Moutier (Grand Val), s Petit Val un s Vallée de Tavannes umfasst un derzue au chlaineri Biet im sidligen un eschtlige Dail vum Delsberger Becki.

Im Spotjohr 2008 het d Züri-Zytig gschribe, ass in dr Altstadt vu Moutier vermuetlig Iberräscht vum Chloschter gfunde wore sin. Mertel un Beede stamme schyns us dr Zyt vor em 13. Johrhundert.



</doc>
<doc id="64368" url="https://als.wikipedia.org/wiki?curid=64368" title="Haindling (Band)">
Haindling (Band)

Haindling isch è Musiggruppè, wo vom nidderbayrischè Musiger Hans-Jürgen Buchner gründèt worrè isch. Haindling isch stylmäßig dè "Neuè Volksmusig" zuèzrechnè. Dè Nammè leitet sich vum Wohnort vom Buchner ab, wo zuè dè nidderbayrischè Stadt Geiselhöring im Landchrais Straubing-Bogè ghört.

D Musig vo dè Gruppè Haindling isch Popmusig mit starkè Iischlääg vo Jazz un bayrischer Volksmusig un mit übberwigend bairischè Tegscht. Em Buchner sy Intresse für exotischi Inschtrumänt füürt zuè wittèrè Yflüss uss dè Hèrkumpftsgebièt vo sellnè Inschtrumänt, wo z. B. afrikanischi, tibetischi un chinesischi Klangwältè umfassèd. Buchner will mit sinèrè Musig diè bairischi Mundart, wo am Uusschterbè isch, am Läbbè bhaaltè.

Aagfangè hèt alles demit, dass dè Buchner, vo Beruèf Töpfermeischter (un dõmit bi Musigredakteur regelmäßig dè Beinammè „Don-Künschtler“ evozyrt), bi dè Arbèt näbbèhèr Musig losè hèt wellè. Well er abber èn andrè Musiggschmack ghaa hèt wiè s zuè sellèrè Zit normal gsi isch, hèt er sini Musig sèlbscht z komponyrè. Bi sinè èrschtè öffentlichè Uffdritt 1980 hèt er zämmè mit sim jetzigè Wyb Ulrike Böglmüller Eigèbroduktionè uffgnõ.

Sini urschprünglichi Absicht, „nu näbbèby“ Musig z machè, hèt dè Buchner uffgää, wo n-èr übber è zuèfälligi Bekanntschaft mit èm Sänger Kevin Coyne Kontagt zuè dè Blattèfirma Polydor un èn Vodraag für è èrschti Blattè chriègt hèt, wo 1982 usè chò isch. Nõchdèm sèbbi unter m Nammè vo sim Heimètort Haindling i dè Rundfunksender etablyrè hèt chönnè un drübber usè dè Dütsche Schallblattèpriis gwunnè hèt, hèt dè Hans-Jürgen Buchner 1983 d Band gründèt. D Mitglyder hèt er übber è Zitingsannonce gfundè.

Dè Buchner hèt bi dè folgendè Albè des bim èrschtè Album bewäärte Brinzyp vo dè Eigèbroduktion fortgsetzt. D "Band" Haindling (im Gegèsatz zum "Brojèkt" Haindling) isch a dè Blattèbroduktionè großdeils nit beteiligt gsi, abgsää vo dè beidè Live-Albé „Meuterei“ un „Perlè“. Allerdings isch dè Roald Raschner bi einigè Albè Kobroduzènt gsi.

Sèll übber d Gränzè vo Bayern usè bekannteschte Haindling-Lièd „Lang scho nimmer g’sehn“ vo 1984 hèt z Dütschland Blatz 33 vo dè Charts gschafft. Diè nidderländischi Coverversion „Hilversum III“ vom Herman van Veen isch i sinèrè Heimèt i d Top 10 chò. Witteri bekannti Stüggle sin "Du Depp" (1983), "Spinn i" (1985), "Es geht wieder auf" (1987), "Ganz weit weg" (1991), "Liebe" (1991) – hèt Blatz 28 i dè Schwizer Charts gschafft – odder "Noch in der Umlaufbahn" (1993).

Näbbè dè Studioalbé macht dè Haindling au Musig für Film un Fèrnsee, wiè d Titelmusigè für sibbè Seriè un Meedeiler vom Bayrischè Fernsee.
S Lièd "Paula" uss dè Reiè "Zur Freiheit" sowiè s Titelschtüggle zuè "Irgendwie und Sowieso" sin au übber diè zuéghörigè Seriè usè bekannt worrè. Witterhy hèt s Stüggle "Pfeif drauf" als Titelmusig vo dé ZDF-Seriè "Die Rosenheim-Cops" un vom Film "Drei Hèrrè" Vowendung gfundè (eini a "Pfeif drauf" aaglèènti Melody isch sit è baar Johr dè Jingle vo dè Bayrischè Vosicherungskammèrè im Radio, Fèrnsee un als Delefonwarteschleifè). Èn Übberblick übber s Wärch vom Buchner bim Filmkomponièrè hèt s Doppelalbum "Filmmusik", wo im Johr 2000 erschinnè isch, sowiè dè 2004 unter m Titel "Vivaldi & Vier Jahreszeiten" publizyrte Soundtrack für d "Simon-Polt"-Filmreiè botè. È witters Haindling-Brojèkt isch diè in Zämmèarbèt mit èm Janosch entschtandeni Kinder-CD "Tigerentenliederchen", wo im Johr 2000 usèchò isch. Anno 2006 hèt er in Zämmèarbèt mit èm Hörfunkbrogramm Bayern 1 è Hǜmnè für sini nidderbayrischi Heimèt komponyrt.

Für sini „ebbèso bissigi wiè musigalisch virtuosi Kritig am ‚Mir-san-mir‘-Bayerndum“ isch dè Hans-Jürgen Buchner im Johr 2000 vom Bayrischè Staatsminischter für Wǜssèschaft, Forschung un Kunscht, im Hans Zehetmair, mit dè Uuszeichnung Pro meritis scientiae et litterarum geert worrè.

Fascht jöhrlich spillt d Haindling uff uusgwäältè Feschtival Summerkonzärt un gän meischtens au uff Konzèrttournee. Im Oktober 2013 hèt é Hèrbscht-Tournee stattgfundè. Èrstmòls hèt d Band dõdeby è Konzèrt z Italiè bim Steinegg Live-Feschtival gää. Erwäänenswèrt sin insgsamt sibbè Uffdritt bi Songs a eim Summerõbèd, wo alli vum Bayrischè Rundfunk uusgschtraalt worrè isch. 2017 isch Haindling mit "Carmina Burana" zämmè mit èm Chor un Solischtè vo dè Münchner Sǜmphoniker im Innèhof vom Schloss Thurn un Taxis z Regènsburg uffdrèttè. Ußerdèm isch s 35-jöhrigi Jubiläum vo dè Band mit uusgwäältè Konzärt gfièrèt worrè.

D Band hèt sit irèr Gründung bis zum Johr 1999 i dè folgendè Bsetzung gschpillt:


Heinz-Josef Braun, Rainer Kürvers un dè Roald Raschner sin us dè Band usè gangè, a irer Stell spillèd mittlerwyl:
















</doc>
<doc id="64369" url="https://als.wikipedia.org/wiki?curid=64369" title="806">
806





</doc>
<doc id="64370" url="https://als.wikipedia.org/wiki?curid=64370" title="Hubert von Goisern">
Hubert von Goisern

Dè Hubert von Goisern (* 17. November 1952 z Goisern, Obberöschterrych), eigèntlich Hubert Achleitner, isch èn öschtryschè Lièdermacher un Wältmusiger. Sini Mischung vo Rockmusig mit Elemänt vo dè traditionèllè Volksmusig macht èn zuè eim vo dè wichtigschtè Vodrètter vo dè Neuè Volksmusig, gnauer vom Alpèrock. Dè Künschtlernammè „vo Goisern“ spillt uff sin Heimètort aa.

I sinèrè Jugendzit hèt er i dè örtlichè Musig Drumbeetè gschpillt. Nõch Konflikt übber s Repertoire un well im Kapèllmeischter diè langè Hóór vo sèllèm jungè Musiger nit gfallè hèn, isch er uss dè Musig usè gangè. Aaschlièßend hèt er Gitarrè un Klarinèttè gleert.
Diè Steirischi Handorglè, wo nèn sin Großvatter druff uffmèrksam gmacht hèt, hèt er im Sèlbschtschtudium èrscht Mitti vo sinè dryßger Johr dezuè gleert.

Mit 20 Johr isch es ym z Öschterrych kulturell un gsellschaftlich z äng worrè, denn isch er mit sinèrè Fründin nõch Südafrika gangè, wo n-er als Chemylaborant gschafft hèt. Er hÈt sich gegè d Apartheid engagyrt, nõch öppis mee wiè drei Johr isch er abber, nit zletscht wègè dè Rassèdrennung, widder nõch Öschterrych zrugg gangè. Dõ hèt er sini Fründin ghürõtè, wo uss Kanada stammè duèt, un irèn Familliènammè Sullivan aagnõ.

Mit 27 hèt er sich entschiddè, witter als Musiger z schaffè. Z Toronto hèt er zwei Johr lang Gitarrè studyrt un dört gleert, Flamenco z spillè. Nõch dè Drènnung vo sinèrè Frau isch er nòmmòl uff Reisè gangè un isch längeri Zit uff dè Philippinè gsi, wo n-er s Spillè vo dè Nasèflötè gleert hèt un durch dè Uusduusch mit dè jewyligè Volksmusigè langsam èn Zuègang zu sim eigenè musigalischè Styl gfundè, wellè us èrè Melange vo sinèrè traditionèllè heimètlichè Musig un Yflüss vo anderè, fremdÈ Styl un Richtungè bschtôt.

Anno 1984 isch er widder z Öschterrych aachõ, wo n-er als freiè Musiger un Komponischt gschafft hèt un a dè Wyner Musighochschuèl Elegtroakuschtik un experimentèlli Musik studyrt hèt. 1986 hèt er mit èm Wolfgang Staribacher d Band „Orginal Alpinchatzè“ gründèt un dè Künschtlernammè "Hubert vo Goisern" aagnõ; Staribacher isch dè "Wolfgang vo Wyn" gsi. Zèrscht hèn si in Beizè un Clubs gschpillt, mèngmõl vor èm Publikum vo nu füüf Zuèhörer. Diè èrscht Voöffentlichung vo-n-ènè isch s Album "Alpine Lawine" vo dè „Alpinkatzen featuring Hubert von Goisern“ im Johr 1988 gsi.

Zämmè mit èm Wolfgang Ambros, Joesi Prokopetz, Manfred Tauchen sin d Alpinchatzè 1991 uff d "Watzmaa"-Tournee, è Bünnèadaption vom Hörschpyl "Dè Watzmaa ruèft". Im Aaschluss isch es zuè nèrè Drènnung von Staribacher chò. Dè Hubert vo Goisern hét sin Künschtlernammè bybhaaltè un s Brojèkt Alpinchatzè mit neuè Musiger witter gfüürt: Stefan Engel a dè Keyboards, Wolfgang Maier am Schlagzüüg, Reinhard Stranzinger als Gitarrischt un Sabine Kapfinger ("Alpine Sabine", spôter Zabine) als Sängerin. Vo dè Zabine, welli aafangs nu im Studio mitgwǜrkt hèt un èrscht nõch yrem 18. Geburtstag au uff dè Bünni uffdrèttè isch, hèt er s Jodlè gleert.

Dè Durchbruch isch 1992 mit èm Album Aufgeigen stått niederschiassen glungè, uff dèm èrschtmòls d Lièder "Heast as nit" (Steirer Dialèkt für "Hörsch es nit"), "Weit, weit weg" un nit zletscht "Koa Hiatamadl" (Steirisch für "Kei Hirtèmaitli") zu hörè gsi sin. "Koa Hiatamadl" isch villmòl im Radio gschpillt worrè un hèt sich zuè nèm Chart-Erfolg (14 Wochè i dè Top Ten vo dè öschterrychischè Single-Hitparade) entwicklèt. D Alpinchatzè hèn è Tournee durch dè gsamte dütschschprõchigè Ruum gmacht un sin zuè eini vo dè erfolgrychschtè Formationè vom Alpèrock worrè.

Anno 1994 isch "Omunduntn" (steirisch für "obbè un unnè") usè chò, unter andrem mit èrè dütschsprõchigè Adaption vom Stugg "Georgia" vom Ray Charles, wo nèr "Goisern" dauft hèt. Ußerdèm sin modifiyrti Versionè vo "Cocaine" un "Kren & Speck" uss èm èrschtè Alpinchatzè-Album uff sèllèm Album druff gsi. È witteri Tournee hèt d Band nòmmòl durch Öschterrych, Dütschland un d Schwiz gfüürt. È Blitztour hèt si nõch Paris, San Antonio un Austin (Texas) sowiè nõch New York gfüürt. S isch diè letschte Tour vo dè Alpinchatzè gsi. S letschte Konzèrt isch am 1. November 1994 übber d Bünni gangè. Kurz devor isch dè Uffdritt im Münchner Circus Krone vom Joseph Vilsmaier un sinèrè Frau Dana Vávrová uffzeichnèt worrè. Dè Dokumentar- un Konzèrtfilm "Wia die Zeit vergeht" isch am 1. Juli 1995 bim Filmfescht Münchè zeigt, denõch uff VHS un im Johr 2006 als DVD usè brocht. S Konzèrt im Circus Krone isch als Abschydskonzèrt deklaryrt gsi.

Näbbè sinèrè Tätigkeit als Musiger hét dè Hubert vo Goisern 1994 mit sinèm Fründ Klaus Höller è Mode-Kollektion für "Meindl" z Kirchanschöring entworfè, i wellèrè er, wiè i sinèrè Musig, Traditionèlles neu interpretyrte hèt.

Im Fèrnseefilm "Hölliisègret" (Regy: Jo Baier) mit dè Martina Gedeck, Michael Lärchèbärg un Herbert Fux, hèt er als "Matthias", Ehemaa vo dè buckligè Gretl, sin Schauschpyldebut gää. Zämmè mit Stefan Melbinger hèt er au Filmmusig komponyrt. È witters Rollèaagebot, wo s um dè "Elias" im Vilsmaier sinèrè Literadurvofilmung "Im Schlafe sin Bruèder", hèt er wègè dè "Omunduntn"-Tournee nit aanää chönnè. Mit èm Winfryd Grabe un Enjott Schniider hèt er abber d Filmmusig gschaffè. Witteri Filmmusigè hèt er für zwei Filme vo sim Fründ Julian Pölsler komponyrt un gschpillt, für "Sehnsüchte oder Es ist alles unheimlich leicht" (1991) un "D Fèrnseesaga - È steirischi Férnseegschichtè" (1995).

1996 hèt dè Hubert vo Goisern dè Titel "Aquarium" für d CD "Taten statt Warten" zum 25-jöhrigè Jubiläum vo dè Umwältschutzorganisation Greenpeace bygschtüèrèt. S Lièd isch urschprünglich für d Folmmusig vom Chinderfilm "Ein Rucksack voller Lügen" komponyrt un ygschpillt worrè, wo mit èm Leoganger Chinderchor uffgnõ worrè isch. 

Durch irèn gmeinsamè Fründ, dè Voleger Michael Neugebauer, hèt er scho früèner dè Vohaltensforscherin Jane Goodall, bekannt für iri Arbèt mit Schimpansè, kènnègleert. Nõchdèm er wunderfitzig worrè isch un vo dè Forscheri zuè nèm Bsuèch im Gombe Stream National Park ygladè worrè isch, isch er Aafang 1996 zum èrschtè Mòl uff Tansania greist. Wôrend èrè erneutè Reis isch in Kooperation mit èm ORF un èm Bayrischè Rundfunk è Filmdokumentation übber Goodalls Arbèt: "Von Goisern nach Gombe" entschtandè, wo d Filmmusig "Gombe" dèzue 1998 publizyrt worrè isch.

Übber d Tseten Zöchbauer, Obfrau vo dè Organisation „Save Tibet“, isch er in Kontagt mit Künschtler vom "Tibetan Institute of Performing Arts" (TIPA) chò, dèrrè iri Tournee durch Öschterrych hèt er begleitet un bräsentyrt. Im Aaschluss hèt er aagfangè, è Reis nõch Tibet vorzbereitè un hèt d Zöchbauer gfrõgt, wo als Zweijöhrigi iri Heimèt volõ hèt, ob si yn begleitè würd. Sechs Wochè hèn si s bsetzte Land bereist, wo sit 1951 vo dè Volksrepublik bsetzt isch, denõch hén si in èm ORF-Interview vo dè Laag vo dè Tibeter un dè Unterdrückung vo irer Kultur brichtet.

Mit èm Wolfgang Spannberger isch er è wèng spôter nõch Dharmsāla im nordindischè Bundesschtaat Himachal Pradesh gangè, dört isch dè Sitz vo dè tibetischè Exilregyrung, wo si dè Tendzin Gyatsho, dè 14. Dalai Lama, droffè hèn. Mit èm mobilè Tonschtudio hèn si vor Ort Uffnaamè vo tibetischè Volgslièder gmacht, wo vo Musiger vo dé TIPA vordrait worrè sin. Zämmè mit witterè Uffnaamè, für diè si Pasang Lhamo, Sherab Wangmo, Jamjang Chönden un Sonam Püntsok nõch Salzburg ygladè hèn, sin d Lièder 1998 uff dè CD "Inexil" voöffentlicht worrè. Tendzin Gyatsho hèt am 11. Juni 1998 Bad Ischl bsuècht, nõchdèm er vom Hubert vo Goisern vorgschlagè worrè isch.

Ab èm Johr 1999 hèt dè Hubert vo Goisern widder an èm Album mit eignè Kompositionè gschafft. Mit èrè neuè Band (Bernd Bechtloff, Burkhard Frauèlob, Arnulf Lindner un èm Helmut Punzèbärger, wôrend dè Tournee vostärkt um d Giigeri Agnes Grasbärger; spôter deils vom Wolfgang Blümel, Antonio Porto un Burgi Höller abglöst) sin im Summer 2000 d Lièder für Fön uffgnõ worrè. Am 6. Novembèr 2000 isch dòmit nõch sechs Johr widder è Hubert vo Goisern-Album i dè Handel chò. Im Früèling 2001 hèt d "Fön"-Tour mit èm Konzèrt am 3. März z Linz un èm Erschiinè vom Album "Trad" aagfangè, enèrè Sammlung vo öschterrychischè Volgslièder.

Im Mai 2001 isch dè Hubert vo Goisern als beschtè „Künschtler Pop/Rock national“ èrschtmòls mit èm Amadeus Austrian Music Award uuszeichnèt worrè. In sinèrè Dankesred, wo vom ORF vor dè Uusschtraalung chürzt worrè isch, wiè s sich am nägschtè Dag usè gschtellt hèt, hèt er diè öschterrychischi Musigbranchè un Radiosender wegè irer mangelndè Unterschtützung für öschterrychischi Künschtler kritisyrt.

Im Aaschluss a d "Fön"-Tour hèt dè Hubert vo Goisern è Reiè vo Konzärt z Ägǜptè un in weschtafrikanischè Länder durrègfüürt. Z Assiut hèt er d Bünni mit èm Mohamed Mounir deilt, eim vo dè populärschtè ägǜptischè Musiger, wo traditionèlli Sufi-Musig mit Elemänt vom Pop un Rock vobindet. Wôrend dè dreiwöchigè Reis durch Weschtafrika isch d Band von èm Filmteam begleitet worrè, asè isch èn Dokumentar-/Musigfilm übber s Zämmèdräffè vo öschterrychischè un voschidnè afrikanischè Musiger entschtandè, wo uff DVD "Grenzenlos" voöffentlicht worrè isch. Im Summer 2002 isch è Tournee durch Dütschland gmacht worrè un s Album "Iwasig" uff d Wält chò.

Im glychè Johr, wo dè Tendzin Gyatso (Dalai Lama) z Graz d Kalachakra-Zeremony durrègfüürt hèt, hèt dè Hubert vo Goisern un dè Tseten Zöchbauer è baar "Sounds of Tibet"-Konzärt mit Künschtler vom TIPA bräsentyrt.
Nõch èrè Hallè-Tournee durch Dütschland, Öschterrych, d Schwiz un Italiè im Winter 2002/2003 isch d Band in èm sèlber ygrichtetè Donschtudio in èm lèèrschtehendè Bärghotel uff èm Krippèschtei (Dachschteigebirge) in 2100 Meter Höchi d Lièder für s Album "Trad II" uffgnõ. Konzärt hèn d Gruppè im Volauf vom Johr unter andrem nõch Sarajevo un Kap Verde gfüürt, wo dè Uffdritt vor 90.000 Bsuècher stattgfundè hèt un im staatlichè Fèrnsee übberdrait worrè isch. Zämmè mit èm Mohamed Mounir hét er è Tournee durch dè gsamte dütschsprõchige Ruum durrègfüürt, wo als Byschpill für interkulturèlli Zämmèarbèt vo Kritiker globt un vo Bsuècher begeischtert uffgnõ worrè isch. Jedes Konzèrt hèt mit èm "Madad Ya Rasulallah" vom Mounir uffghört, è Lièd für dè Friddè. Nõchdèm im Oktobèr "Trad II" uff èm voschneitè Krippèschtei bräsentyrt worrè isch, isch anno 2004 d "Trad II"-Tournee gfolgèt.

Im Januar 2005 isch dè Hubert vo Goisern un sini Band bim "Festival au Desert" un mit èm Balafon-Virtuosè Kele Tigi im "Akwaba-Club" z Bamako in Mali uffdrèttè. Widder isch d Reis filmisch dokumentyrt un als "Warten auf Timbuktu" zeigt worrè.

Nõch dè zaalrychè Tourneè vo dè voraagangenè Johr hèt dè Hubert vo Goisern sich um einigi anderi Brojèkt kümmèret, so hèt er zum Byschpill i dè Dachschtei-Mammuthöölè è Klanginschtallation bräsentyrt. Im Novembèr 2005 hèt er mit èm Wolfgang Nydeckè s Duètt "Rita mir zwei" zum 30-jöhrigè Bandjubiläum vo dè kölschè Rockgruppè BAP (Doppel-CD "Dreimal zehn Jahre") gsungè.

Im April 2006 hèt d FPÖ im Hubert vo Goiserns si populäres Lièd "Heast as nit" bi nèrè Parteivoaaschtaltung vowendèt. Er hèt druffhy èn offenè Brièf a dè Parteiobmann Heinz-Christian Strache voöffentlicht, wo n-er-n uffgfordert hèt, in Zuèkumpft keini Lièder mee vo ym z vowendè. Unter andrem hèt er gschribbè: "„Ich stehe für eine offene, tolerante Gesellschaft, für den Abbau der Ängste vor dem Fremden und Neuen, und nicht das Schüren derselben. Ich stehe dafür, den Veränderungen ins Auge zu schauen und nach vorne zu blicken, nicht für den Versuch die Zeit aufzuhalten oder gar zurück zu drehen […]“".

Anno 2007 hèt dè Hubert vo Goisern d "Linz Europa Tour" aagfangè, sèll isch è Tournee, wo für zwei Johr aaberaumt gsi isch, un für d Bewerbig vo Linz09 denkt gsi isch. Sèbbi Tournee isch durch vill Länder in Europa gangè, d Blaanungè dezuè hèn 2005 aagfangè. Bis 2009 hèt er mit èm chlynè Schiffsvoband (è Frachtschiff mit èrè Längi vo 77 m × 12 m, wo zuè nèrè Bünni umbaut worrè isch, s Schubschiff "MS Wallsee" un è Woonschiff) mit dè Donau aagfangè, mengi Flüss vom Kontinènt bereist. Dõdeby hèt s in zaalrychè Städt gmeinsami Konzärt mit Musiger uss dè jewyligé Länder gää.
Im Auguscht 2008 isch d Dokumentation "Goisern goes East" uff DVD voöffentlicht worrè, wo übber sèlli Tour brichtet.
Am 24. Juni hèt s Schiff wôrend èm Donauinslèfäscht z Wyn Station gmacht. Am Konzèrt hèt näbbè m Hubert vo Goisern sinèrè international bsetzter Band diè Hohtraxlecker Sprungschanzenmusi uss Bad Ischl un dè Willi Resetarits uss Wyn deilgnõ. Dè èrscht Deil vo dè Reis hét bis Èndi 2007 donauabsi bis zum Donaudelta am Schwarzè Meer gfüürt. Öppè 20 Konzärt sin dõdeby absolvyrt worrè un schlièßlich isch s Delta sèlber in WWF-Begleitung inschpizyrt worrè.

Im Johr 2008 hèt d Reis stromaobsi übber Passau un Règènsburg gfüürt, denn übber dè Main-Donau-Kanaal zum Rhy un bis Rotterdam. Sèllè Deil vo dè Tour hèt parallel zuè dè Voöffentlichung vo sim Album „s’Nix“ stattgfundè. Au dõdrübber isch widder è Dokumentation drüllt worrè, sèll Mòl unter m Titel "Goisern goes West".

Endpungt vo dè Flussreis isch è meedägigs Hafèfäscht im Heimèthafè vom Schiff z Linz in Obberöschterrych vom 3. bis 5. Juni 2009 gsi. Dõdeby sin näbbè m Goisern un è baar vo dè Musiger, wo wôrend dè Reis schu uff èm Schiff gschpillt hèn, unter andrem dè Klaus Doldinger, BAP, Haindling, Konschtatin Wecker un dè Xavier Naidoo uffdrèttè. D Stadt isch 2009, zämmè mit Vilnius, dè Hauptschtadt vo Litauè, diè europäischi Kulturhauptschtadt gsi.
Vom Ènd vo 2010 bis Früèjohr 2011 isch dè Hubert vo Goisern uff Wirtshuustournee z Öschterrych un Dütschland gangè. Èn Livemitschnitt un èn Dokumentarfilm dõdrübber sin im draufffolgendè Auguscht vom Salzburger Fernseesender Servus TV uusgschtraalt worrè. È baar Wochè spôter isch s Album EntwederUndOder usè chò, wo sich i dè Top 10 vo dè öschterrychischè un Top 20 vo dè dütschè Hitparade blatzyrè hèt chönnè. Dè Sender Ö3 hèt s Lièd "Brenna tuat’s guat" us èm Album i sini Playlischt uffgnõ. Sèll Lièd hèt innerhalb vo wènnigè Wochè Platz 1 vo dè öschterrychischè Charts ygnõ, dõdemit isch d Högschtblatzyrung vo "Koa Hiatamadl" übberbotè worrè. Auch z Dütschland hèt dè Titel Erfolg ghaa un isch als èrschti Single vom Hubert vo Goiserns i dè dütschè Single-Vokaufscharts blatzyrt gsi.

Dè Hubert vo Goisern hèt für d Uusschtellung "Alpenliebe" uff dè Kaiser-Franz-Josefs-Höchi (Großglockner) zämmè mit ca. 20 Künschtlerinnè un Künschtler è meerschtündigs Hörerläbbnis (luèg au unnè) kuratyrt. D Uusschtellung isch sit èm 12. Juni 2014 für Bsuècher zuègänglich.

Am 24. Oktobèr 2014 isch s Album "Filmmusig". Dõdruff sin 16 vo dè bekannteschtè Stüggle vom Hubert vo Goisern vosammlèt, welli zuèdèmm dè Soundtrack für dè Film "" (Regie: Joseph Vilsmaier, Filmschtart Januar 2015) darschtellè. D Stüggle sin vom Hubert vo Goisern zämmè mit èm Orcheschterleiter Robert Opratko für orcheschtrali Begleitung umgsetzt worrè.
Am 31. Oktobèr 2014 isch s Album "Steilklänge, Vol. 1" publizyrt worrè. S bräsentyrt séll vom Hubert vo Goisern für d Uusschtellung "Alpenliebe" zämmègschtellte Hörerläbbnis, wo Stüggle us sechs Alpèländer un dõdemit s gsamte alpine Klangschpektrum umfasst.

Vom 26. Oktobèr bis 16. Novembèr isch dè Hubert vo Goisern au widder live ("Tour 2014") z Luxèburg, Dütschland un Öschterrych unterwägs gsi.

Im April 2015 isch d Dokumentation Hubert vo Goisern - Brännè duèts schu lang vom Filmemacher Marcus H. Rosèmüller i diè dütschè Kinos chò. Bim Amadeus Austrian Music Award 2016 isch er als "Künstler des Jahres" uuszeichnet worrè.

Musigalisch wörd dè Hubert vo Goisern dè Neuè Volksmusig zuègrechnèt. Gläufiger isch spezièll zué dè Beschriibung vo sim Styl dè Begriff Alpèrock. I mengè Chrais gildèt er als Erfinder vo sellèm Genre. Sini Musigart isch è Melange us dè modernè Rockmusig un dè alpinè Volksmusig. Signifikant dört defür klangliche Uffdauchè vo dè isch dè Ziehharmonika, wo i sini Lièder zèrscht uffdaucht, un denn durch s Spillè vo dè E-Gitarrè uusglichè wörd. Basyrend dõdruff vobindet er sin Styl au mit Genre wiè Reggae, Soul, Jazz un Punkrock.

D Musig wörd zitèwys au vo afrikanischer Volksmusig beyflusst. È Byschpill dõdefür isch s Album "Gombe". Lut èm vo Goisern söll dõdurch nôcherbrocht wörrè, dass er sich in Länder wiè unter andrem Burkina Faso odder Senegal uffghaaltè hèt, wo s èn übberchò hèt.

Witteri Yflüss chömmèd vo dé brasilianischè Samba-Tanzmusig un vom altamrikanischè Funk, sèllèwäg hèt er sich mit dè letschtè Albè vom Alpèrock stärker hy zuè dè Wältmusig uusgrichtet.

D Tegscht vom Musiger sin öfter bolitisch. È Byschpill dõdefür sin sini Aaschpillungè uff dè ebbèfalls us Goisern stammendè Bolitiker Jörg Haider in sinè Tegscht gegè Èndi vo dè 1990er Johr un am Aafang vom 21. Johrhundert, wo im Haider sini Partei, d FPÖ (spôter BZÖ), hochi Wäälerzaalè ghaa hèt.

Hubert vo Goisern un d Alpinchatzè

Hubert vo Goisern





</doc>
<doc id="64371" url="https://als.wikipedia.org/wiki?curid=64371" title="Biermösl Blosn">
Biermösl Blosn

D Biermösl Blòsn sin è bayrische Musig- un Kabarèttgruppè gsi, wo 1976 vo dè Well-Brüèder Hans (* 1953), Chrischtoph (* 1959) un Michael Well (* 1958) gründèt worrè sin. S Biermösl (hochdütsch: Beerenmoos) isch èn Deil vom Haschplmoor im Landchrais Fürschtèfäldbrugg. "Blòsn" (Blòs) isch èn bairischè Begriff für è Cliquè, Gruppè.
D Grupp hèt bayrischi Volksmusig "(Stubnmusi)" un Mundart mit bolitischè un satirischè Tegscht vobundè un isch ein vo dè Wägbereiter vo dè asè benamstè Neuè Volksmusig. Am 18. Januar 2012 hèt d Band iri letschtes Konzèrt z Fürth gää.

Diè drei Mitglyder vo dè Biermösl Blòsn chömmèd us dè 17-köpfigè Familliè vom Schuèlmeischter Hermann Well (1913–1996) un sinèrè Frau Traudl (geboreni Effinger, 1919–2015) uss èm Dorf Günzlhoffè bi Fürschtèfäldbrugg.


Großes Vorbild vo dè drei Brüèder isch dè Kraudn Sepp (1896–1977) us èm Isarwinkel. Sie hèn 1976 mit Volksmusiguffdritt aagfangè, wiè si schu dèvor unter Aaleitung vo irèm Vatter absolvyrt hèn. Si hèn hüüfig mit èm Gerhard Polt zämmègschafft un sin glegentlich i dè ARD-Sendung "Schiibèwǜscher" uffdrèttè. Drei vo irè Schwôschtèrè, Moni, Vroni un Burgi, hèn nõch irèm Vorbild 1986 diè bayrischi Volksmusig- un Kabarett-Gruppè "D Wellkürè" gründèt. È witteres Musigbrojèkt uss èm Chrais vo dè Well-Familliè isch d Formation Well-Buam, wo sich s Widderbeläbbè vo dè authentischè bayrischè Volks(tanz)musig als Uffgaab gschtellt hèt, dört hèn au dè Chrischtoph un Michael Well mitgwǜrkt.

D Musig vo dè Biermösl Blòsn zeichnèt sich u. a. durch diè zum Deil ironischi Integration vo andrè Musigschtyl wiè öppè dè keltischè Folklorè, uugwöhnlichi Inschtrumèntyrungè wiè Dudelsack, Alphorn, Harfè odder Didgeridoo, abber vo allem durch bissigi satirisch-bolitischi bzw. gsellschaftskritischi Tegscht uus (byschpillswys hèn si dè Kardinal Josef Ratzinger mit èm Spitznammè "Alpè-Ayatollah" vosää), wo hüüfig uff traditionèllè bayrischè Reim- un Gsangsschtyl "(Gschtanzl)" beruèd un im Dialèkt vordrait wörrè sin.

D Biermösl Blòsn isch bundeswit bekannt worrè, wo si 1981 – „us Vosää“ zum traditionèllè Maibockaaschtich im Münchner Hofbräuhuus ygladè gsi sin, un dört diè bayrischi Regyrungspartei CSU im Zämmèhang mit dè Massèvohaftung vo Nürnbärch vor dè vosammeltè Minischter un Landdagsabgeordnètè scharf kritisyrt hèn un asè èn politischè Eklat voursacht hèn. 1981 hèt d Gruppè z Mainz dè Förderpriis zum Dütschè Chlykunschtpriis chriègt. Z Bayern sin ènè 1985 un 1996 trotz eidütigè Nominyrungè durch diè jewyligi Jury entschprèchendi Uuszeichnungè voweigert worrè.

Mit dè Mitglyder vo dè Band Diè Dotè Hosè sin dè Well-Brüèder sit dè gmeinsamè Deilnaam am Anti-WAAhnsinns-Feschtival fründschaftlich vobundè. 1990 hèn si zämmè mit èm Gerhard Polt am Erfolgsalbum "Uff èm Chrützzug is Glück" vo dè Dotè Hosè mitgschprillt. 1997 hèn si dè Sonderpriis "Reif & Bekloppt" vom Prix Pantheon, 1999 dè Bayrische Kabarèttpriis i dè Kategory "Musik-Kabarètt" chriègt.

Dè 1999 uff bayrischer Ebèni uusdraite Stritt um dè Bau von èrè McDonald’s-Filialè a dè Autobaanraschtschtätti uff èm landschaftlich reizvollè obberbayrischè Irschèbärg hèt d Gruppè zum "Lièd vum Irschèbärg". Im Johr 2001 hèt è Lièd vo dè Gruppè èn witterè Skandal uusglöst. S „BayWa-Lièd“, è satirischi Vodubelung vo dè Bayernhǜmnè un dè Firma BayWa (Tegscht: „Gott mit Dir, du Land der BayWa …“), isch vo nèm Schuèlbuchvolaag in è Lièderbuèch für d Hauptschüler vo dè achtè Klassè gsetzt worrè. Diè scho druggtè Büècher sin uff Aawysung vom Bayrischè Kultusminischterium druffhy gly widder ygschtampft worrè.

Au dè Bayrische Rundfunk hèt s bolitische Engagement vo dè Musiger – öppè gegè d Widderuffbereitungsaalaag z Wackersdorf – mit èm zitwyligè Sendeboykott quittyrt. I dè Zwǜschèzit hèt sich abber s bolitische Klima im Bayrischè Rundfunk gänderèt, sellèwäg hèt dè Sender 2004 dè Biermösl Blòsn è eigeni 45-minütigi TV-Sendung innerhalb vo dè Reiè "Alpèrock" gwidmèt.

Im Johr 2005 isch dè Gruppè bim Tanz- un Folkfescht TFF.Rudolschtadt dè Wältmusig-Priis "Ruth" voliè worrè. Zum Abschluss vom Johr 2005 hèn si mit dè Dotè Hosè un èm Gerhard Polt durch voschideni Theater un Opèrèhüser tourt un unter dè Regie vom Hans Chrischtian Müller s Brogramm "Abvent" (sic) uffgfüürt. 2007 sin si gmeinsam mit èm Gerhard Polt z Münchè dè "Großen Karl-Valentin-Priis" un 2008 mit èm "Göttinger Elch" uuszeichnèt worrè.

Am 18. Januar 2012 isch dè letschte Auftritt übber d Bünni gangé. D Gruppè hèt sich denõch uffglöst. Dè Well Hans hèt als Grund für d Drènnung Meinungsvoschiddèheitè übber diè kümpftigi Uusrichtung güßerèt. Ußerdèm gäb s Schwirigkeitè, mit Lièder uff diè voändertè bolitischè Raamèbedingungè z reagyrè, wiè öppè dè Atomuusschtyg un d CSU sig au nimmi sèll, wa si mòl gsi isch. Anders gsait, hèn sich diè Zyl, uff diè d Biermösl Blòsn mit irè Lièder abzylt hèn, mee un mee erreicht gsi. Er hèt mit èm Kabarettischt Dieter Hildebrandt übber gmeinsami Uffdritt nõchdenkt.

Dè Chrischtoph un Michael Well hèn sich im Februar 2012 i dè Münchner Chammerschpyl mit èm „Huusmusigõbèd“ "Fein sein, beinander bleibn"  unter dè Regie vom Franz Wittèbrink, zämmè mit irè Schwôschtèrè, dè Gruppè Wellkürè, èm Bruèder Karl, dè Muètter sowiè (in èm Kurzuffdritt) ìm Gerhard Polt, bräsentyrt. I dè Spillzitè 2015/16 hèn d Brüèder Well mit èm Gerhard Polt i sim „Schauschpyl“ "Ekzem Homo"  widder bi dè Münchner Chammerschpyl gaschtyrt.

Dè älteschte Bruèder Hans isch zämmé mit sinè Chinder Sarah, Tabea un Jonas Well als "Hans Well & Wellbappn" uffdrèttè.

Dè Well Hans hét d Biography "35 Jahre Biermösl Blosn" am 9. April 2013 im Antje Kunschtmaa Volaag publizyrt. È Biography vo dè Bierrmösl Blòsn us Sicht vom Chrischtoph un Michael Well unter m Titel "Biermösl Blosn: Tokio – Kapstadt – Hausen" isch bim Volaag Kein & Aber ebbèfalls im April 2013 uffglait worrè.

Chrischtoph, Michael un Karl Well sin sit 2013, zum Deil zämmè mit èm Gerhard Polt, unter dè Bezeichnung "Wellbrüder aus’m Biermoos" uffdrèttè.

D Journalischtin Annette Ramelsberger hèt 2011 i dè "Süddütschè Ziting" s Wärch vo dè "Biermösl Blòsn" als „Stachel im Fleisch der Obrigkeit, die anarchische Seele des Volkes“ sowiè als musikalischi Rügggängigmachung vo dè „Enteignung des Begriffs Heimèt durch d CSU Schritt für Schritt, Lied für Lied“. Si hebbe „das Zerrbild des Jodel-Bayern ersetzt durch messerscharfen Witz und intelligente Boshaftigkeit“, wa èn großè Vodiènscht vo sebbèrè Gruppè sig. Well diè aaltè Feindbilder jetzt „vobröckelèt“ sigèd, sig s sogsää „folgerichtig, dass sich d Biermösl Blòsn drennèt“, well si "gwunnè“ hèn. Si hebbèd „gegè Wackersdorf gschpillt, gegè diè Unvoantwortlichè bi dè Bayrischè Landesbank un gegè diè Voantwortlichè i dè Regyrung“ un sin „johrelang wǜrksamschti Opposition gsi“. Si hèn „mitghulfè, s Land z voänderè.“ Jetzt sigèd si nimmi dè bayrische „kratzige Ußèsiter, sondern ghätschlèts Kulturguèt“ un wörrèd vo „allè glièbt“ un sigèd „kein Uffreger mee.“ Mò chönnt sellèwäg au sägè „Mission erfüllt.“

2003 hèt d Warschteiner Brauerei znägscht humorlos uff è ironischs Gschtanzl vo dè "Biermösl Blòsn" übber dènnè yr Byr reagyrt. Am Ènd von èrè öffentlich vordraitè Korreschpondenz mit ebbèfalls satirischè Tegschtalternativè hèt d Brauerei mit Sitz z Nordrhy-Weschtfalè mit èrè Yladung a d Kabarèttgruppè yglenkt, um sich bi inè vo dè Qualidät vo irèm Byr z übberzüügè.










</doc>
<doc id="64372" url="https://als.wikipedia.org/wiki?curid=64372" title="Pierre Imhasly">
Pierre Imhasly

Dr Pierre Imhasly (* 14. Novämber 1939 z Vischp; † 17. Juni 2017 ebe dert) isch e Schwyzer Schriftsteller gsii.

Dr Pierre Imhasly het an dr Universitete z Fryburg un z Züri Germanischtik un Romanischtik studiert zun het derno fir lengeri Zyt z Italien un z Spanie gläbt. Anne 1981 isch er bim Ingeborg-Bachmann-Wettbewärb z Klagenfurt derby gsii.

Dr Imhasly het Prosa un Gedicht gschribe. Dernäbe het er us em Franzesischen ibersetzt. Sy Poem "Widerpart oder Fuga mit Orgelpunkt vom Schnee" isch anne 1979 im Suhrkamp Verlag uusechuu. Sy Lääbeswärch isch d „Rhone Saga“, wun er 12 Johr lang draa gschribe he tun wu im Stroemfeld Verlag erschinen isch.

Dr Pierre Imhasly isch Mitglid vum Verband Autorine un Autore vu dr Schwyz gsii. Är het z Nîmes un z Vischp gläbt.






</doc>
<doc id="64375" url="https://als.wikipedia.org/wiki?curid=64375" title="807">
807






</doc>
<doc id="64376" url="https://als.wikipedia.org/wiki?curid=64376" title="808">
808




</doc>
<doc id="64378" url="https://als.wikipedia.org/wiki?curid=64378" title="Roland Brogli">
Roland Brogli

Dr Roland Brogli (* 11. Juni 1951, häimetbrächtigt z Zäinige; † 12. Juni 2017) isch e Schwyzer Politiker (CVP) und Regierigsrot vom Kanton Aargau gsii.

Dr Brogli isch vo 1973 bis 1974 Studänterotspresidänt vo dr Universitet Fryburg und Mitglid im Zäntralkomitee vom Schwyzerische Studänteveräin gsii. Vo 1984 bis 1989 isch er im Gmäindrot z Zäinige ghockt, deno im Grosse Rot vom Kanton Aargau, won er unter anderem Mitglid vo dr Gschäftsprüefigskommission und vo dr Juschtizkommission gsii isch. Vo 2001 bis 2016 isch er Mitglid vom Regierigsrot vom Kanton Aargau und isch em Departement Finanze und Ressource vorgstande. E halb Johr no sym Ruggtritt isch er im Alter vo 66 Johr gstorbe.

Dr Roland Brogli isch ghyrote gsii un het mit syre Frau Rosemarie z Zäinige gläbt.



</doc>
<doc id="64379" url="https://als.wikipedia.org/wiki?curid=64379" title="1438">
1438




</doc>
<doc id="64381" url="https://als.wikipedia.org/wiki?curid=64381" title="Peterzell">
Peterzell

Peterzell isch de Name vo däne Ort:


</doc>
<doc id="64382" url="https://als.wikipedia.org/wiki?curid=64382" title="809">
809





</doc>
<doc id="64383" url="https://als.wikipedia.org/wiki?curid=64383" title="810">
810






</doc>
<doc id="64384" url="https://als.wikipedia.org/wiki?curid=64384" title="811">
811




</doc>
<doc id="64385" url="https://als.wikipedia.org/wiki?curid=64385" title="812">
812




</doc>
<doc id="64386" url="https://als.wikipedia.org/wiki?curid=64386" title="1437">
1437




</doc>
<doc id="64391" url="https://als.wikipedia.org/wiki?curid=64391" title="1436">
1436




</doc>
<doc id="64399" url="https://als.wikipedia.org/wiki?curid=64399" title="1435">
1435





</doc>
<doc id="64400" url="https://als.wikipedia.org/wiki?curid=64400" title="1434">
1434




</doc>
<doc id="64401" url="https://als.wikipedia.org/wiki?curid=64401" title="1433">
1433





</doc>
<doc id="64407" url="https://als.wikipedia.org/wiki?curid=64407" title="Vivil">
Vivil

D Vivil A. Müller GmbH & Co. KG (in dr Schrybwys vu dr Firma "VIVIL A. Müller GmbH & Co. KG") isch e Sießware-/Guetselihärsteller mit Sitz z Offeburg. Si verdrybt ihri Produkt in iber 30 Länder vu dr Ärd.

D "Vivil A. Müller GmbH & Co. KG" isch anne 1903 vum August Müller grindet wore un het ihre erscht Pfäfferminzguetseli z Stroßburi uf dr Määrt brocht. Anne 1908 isch d Marke gschitzt wore. Ab em nämlige Johr het si s jung Unternäme au uf em amerikanische Määrt aafange etabliere. Wu Stroßburi noch em Erschte Wältchrieg franzesisch woren isch, isch d Firma im Johr 1920 uf Offeburg umzoge. Jetz het dr Bruno Müller mit vyl Wärbig derfir gsorgt, ass mer Vivil all mee gchänt het. Noch em Zweete Wältchrieg isch s Unternäme zerscht nume schlächt glofe, wel dr Bruno Müller verscholle bliben isch un dr Seniorschef August Müller anne 1947 gschtorben isch. Aafangs 1950er Johr hän em Bruno Müller sy Witfrau Elisabeth Müller geb. Rebstein (1908-1951) s Unternäme glaitet, un no ihrem frieje Dod het ihri Schweschter Emmy Rebstein-Metzger, e Jurischti fir Frauerächt, d Produktion erfolgrych dur s Wirtschaftswunder glaitet. Fir d Mitarbaiter het mer d "Dr. Bruno-Müller-Siedlung" böue. Syt dr 1970er Johr brucht Vivil e Krokodil as Markezaiche fir d Produktwärbig. Noch em Dod vum Axel Müller-Vivil (1939-2012), em Suhn vu dr Elisabeth Müller, het sy Suhn Alexander Constantin Müller-Vivil d Laitig ibernuu.

Vivil git si Miei sy Produktpalette als an dr Määrt aazbasse, z. B. dur d Yyfierig vu Ohni-Zucker-Produkt oder dr Varianten ohni Pfäfferminzgschmack. S Produkt, wu di maischte Lyt chäne, isch aber allno s Pfäfferminzkomprimat „di grien Roll“, wu syt Johrzehnt härgschtellt wird. Dernäbe stellt s Unternäme au no anderi Produkt här, wie z. B. Hertkaramelle, zuckerfreii Hertkaramelle oder Dragée.



</doc>
<doc id="64408" url="https://als.wikipedia.org/wiki?curid=64408" title="Gerhard Wilhelm">
Gerhard Wilhelm

Dr Gerhard Wilhelm (* 27. Mai 1918 z Stuegert, † 10. Mai 2009 z Grafenau em Landkreis Beblenga, ischt a deitscher Chorleider gwäa. 

Dr Gerhard Wilhelm ischt em Kriagsjohr 1918 – kurz vor-em Ende vom Erschda Weltkriag – z Stuegert uff d Welt komma. Scho em Kendesalder hot’r em Chor vo dr Wirdabergischa Musikhochschuel en seira Hoimetstadt ond späder bei de "Stuttgarter Hymnus-Chorknaben" mitgsonga. Noch seira Schuelausbildong hot’r a Musikstudiom uffgnomma, zerscht z Stuegert ond hendrher noh en Berlin. Abgschlossa hot’r deet sei Studiom mit zwoi Priafonga: 1938 als Akademischer Musiklehrer ond em Johr druff als Pianischt. Do drmit hot sich abr der Moo et zfriida gäa: er hot sich au noh zom Kabellmoischder ausbilda lassa. Ausgiabt hot’r so a Amt abr nia.

Noch-em Ende vom Zwoida Weltkriag ischt em Wilhelm sei greeschts Ooliaga gwäa, d "Stuttgarter Hymnus-Chorknaben" noch-ma lengera Dornreschenschloof wiider zom Leaba zo erwecka. 1946 ischt-em des schliaßlichau au glonga. Em Lauf dr Zeit hot’s dr Wilhelm gschafft, da "Hymnus" zo-ma Spitza-Konzertchor zo entwickla ond en weit ibr Stuegert naus bekannt zo macha. Sogar ens Ausland hot’r mit seim Chor Konzertreisa ondrnomma. Des beachtliche Niveau vo-ma eiropäischa Format koo mr uff vorschiidene Rundfunk- ond Schallpladda-Uffnahma feschtstella. 41 Johr lang – bis zo seim Eitridd en da Ruhestand em Johr 1987 – isch dr Wilhelm dr Leider vo sellem Chor gwäa.

Am 10. Mai 2009 hot dr Gerhard Wilhelm – bloß a baar Däg vor dr Vollendong vo seim 91. Lebensjohr – seine Auge fir emmer gschlossa. 

Vom Land Bada-Wirdaberg isch dr Gerhard Wilhelm fir seine grauße Vordinscht oms Musikleaba en Bada-Wirdaberg zom Ehraprofessr ernannt worra.




</doc>
<doc id="64409" url="https://als.wikipedia.org/wiki?curid=64409" title="Snapchat">
Snapchat

Snapchat isch e cheschtelose Instant-Messaging-Dienscht fir d Nutzig uf Smartphone un Tablet. Dr Dienscht macht s megli, Foto oder Churzfilm, wu nume ne bstimmti Aazahl vu Sekunde sichtbar sin un si derno sälber „schlysse“, an Frynd z schicke. S isch aber mit relativ aifache Mittel megli, verschickti Dateien innerhalb vu dr Ordnerstruktur vu bruuchte Grät z finden un widerhärzstelle.

Snapchat isch im Septämber 2011 vum Robert „Bobby“ Murphy un em Evan Spiegel grindet wore. Firmesitz ist Los Angeles, Kalifornie. Im Septämber 2013 sin iber Dienscht 350 Millione Nochrichten am Dag verschickt wore. D Facebook Inc. het Snapchat welle ufchaufe, zerscht fir ai Milliard un speter fir drei Milliarde US-Dollar. Des isch aber abglähnt wore. Dr Wärt vum Dienscht isch im Septämber 2015 uf 19 Milliarde US-Dollar gschetzt wore. Im April 2016 hän rund 100 Millionen aktivi Nutzer all Dag 10 Milliarde Video-Clip aagluegt. Dodermit lyt Snapchat wältwyt no vor Facebook, wu uf rund 8 Milliarde Video-Ufruef am Dag chunnt.

Snapchat unterschaidet si vu andere soziale Mediedienscht in sym Ufböu. Näbe dr gängige Messaging-Funktion fir d Kommunikation vu aire Person zue andere oder in Gruppechat hän d Benutzer kaini Profil, wu wyter mit Inhalt chenne uusböue wäre. Si kriege stattdäm ihri aigene aisytig uusgrichtete Kanäl, wu als neii Inhalt driber chenne verbraitet wäre. D Inhalt vu däne chenne anderi Nutzer aaluege, aber nit diräkt kommentiere oder like. Noch ere gwisse Zyt verschwinde die Inhalt wider. Klassisch entsprichts ender eme Dagbuech, wu si temporär mit andere Nutzer daile. Sy Kanal cha mer au mit verschidene Filter versääne.



</doc>
<doc id="64410" url="https://als.wikipedia.org/wiki?curid=64410" title="1432">
1432




</doc>
<doc id="64411" url="https://als.wikipedia.org/wiki?curid=64411" title="1431">
1431




</doc>
<doc id="64412" url="https://als.wikipedia.org/wiki?curid=64412" title="1430">
1430



</doc>
<doc id="64413" url="https://als.wikipedia.org/wiki?curid=64413" title="Rudolf Wintermantel">
Rudolf Wintermantel

Dr Rudolf Wintermantel (* 31. Mai 1877 z Sanderge; † 18. Juni 1935 au dert) isch e dytsche Wyyhändler un Haimetdichter gsii.

Syt Vater isch dr domolig Burgermaischter un Boschthalter Jakob Wintermantel gsii. Gschafft het dr Rudolf as Fuerunternämer un Wyyhändler. Är het s Unternäme zäme mit sym Brueder vum Vater ibernuu.

Dr Rudolf het scho ase jung aafange dichte. Mit 22 het er sy erschte Band mit alemannische Gedicht vereffetligt, „Vor des Schwarzwalds Höhen“ (1899). Sy zweet Gedichtband „Heimat“ vu 1905 isch e große Erfolg wore, syterhär het mer en au iberregional gchännt. Insgsamt het er rund 200 Mundartgedicht verfasst.

Är het s Gfiel ghaa het, ass mit dr Modärni all mee alti Bryych verlore gehen. Wäge däm het er Volkssprich un Värs im Sandegemer gsammlet un anne 1900 in dr Zytschrift „Hochdeutsche Mundarten“ publiziert. Anne 1907 het er zäme mit andere z St. Georgen e Draachteverain grindet. Bis churz vor sym Dod isch er au Vorsitzer vu däm Verain gsii.

Är het rund 30 Theaterstuck im Dialäkt gschribe, sy erscht greßer Stuck isch „Vor der Hochzeit“ 1907 gsii. Mit em „Drama vum Galgenbauer“ vu 1908 het er si au an e schwirig Thema gmacht. Uruffierig isch e so ne große Erfolg gsii, ass s Stuck zwai Mol widerholt woren isch.

Är isch langi Zyt Mitglid vum Sandergemer Gmairot gsii. Derzue isch er Vorsitzer vum Främdeverchehrsverain gsii, Mitglid im Vorstand vum Schwarzwaldverain un vu dr Läsegsellschaft un Ehremitglid bi dr Freiwillige Fyyrwehr. Är het au zäme mit andere s Haimetmuseum initiiert.

Im Johr 1935 isch er in syre Haimetstadt im Alter vu 58 Johr noch ere schwäre Chranket gstorbe.

Rund 30 Theaterstuck, z. B. „Courage“, „De ledig Bua“ „Drama vum Galgenbauer“, „Vor der Hochzeit“




</doc>
<doc id="64414" url="https://als.wikipedia.org/wiki?curid=64414" title="1429">
1429



</doc>
<doc id="64415" url="https://als.wikipedia.org/wiki?curid=64415" title="1428">
1428




</doc>
<doc id="64416" url="https://als.wikipedia.org/wiki?curid=64416" title="1427">
1427




</doc>
<doc id="64419" url="https://als.wikipedia.org/wiki?curid=64419" title="813">
813




</doc>
<doc id="64420" url="https://als.wikipedia.org/wiki?curid=64420" title="815">
815




</doc>
<doc id="64421" url="https://als.wikipedia.org/wiki?curid=64421" title="816">
816





</doc>
<doc id="64422" url="https://als.wikipedia.org/wiki?curid=64422" title="817">
817





</doc>
<doc id="64424" url="https://als.wikipedia.org/wiki?curid=64424" title="Liste der Bischöfe von Sitten">
Liste der Bischöfe von Sitten

Dr erscht Bischof vo de Diözese im Wallis isch ane 381, also scho i dr Zyt vom spoote Alterdum, erwäänt. Es isch de Theodor gsi, wo i däm Joor zäme mid 31 anderne Bischöf vom Römische Riich a der Chilesinode z Aquileia derby gsi isch. Als Sankt Theodul oder au Sankt Joder isch eer dur verschidnegi Gschichte i der Tradizion vo der Kaddolische Chile bekannt und bsunders im dütschsproochige Alperuum bis hüt populär. Er gilt als Landespatron vom Wallis und vom Bischtum Sitte und bedütet au de Walser vil.

Am Afang het dr Bischof vom Wallis z Octodurus, i dr alte römische Stadt im Piet vom hütige Martinach, gwoont und det e chlyni Kathedrale gha. Der Bischof vo octodurus isch für di öschtlechi Helfti vo dr römische Alpeprovinz "Alpes Graiae et Poeninae" zueständig gsi. Us em früene Middelalter und no bis am Afang vom 12. Joorhundert isch nid jede Bischof vom Wallis bekannt, und vo vilne weiss me nid genau, vo wenn bis wenn si im Amt gsi sind.

Dr Bischof Heliodor het öpe um s Joor 585 s Zäntrum vom Bistum Wallis uf Sitte verleit. Me vermuetet, er heig d Gebei vom Bischof Theodor vo Martinach a dä neu Ort mit gnoo und bi Sitte wider begrabe, und zwar a dere Stell, wo hüt d Chile Sankt Theodul stoot.

Ane 999 het der Bischof Hugo vo Sitte vom Chönig vo Burgund au s Amt vom Graf im Wallis übercho. D Bischöf vo Sitte sind den bis ane 1798 als Fürschtbischöf d Landesherre a dr Roone bis an Gämfersee gsi. Die poltischi Macht isch allerdings zytewys mee bi Persone usem Walliser Adel und bi de Zäände gläge, und s Underwallis het vo 1260 bis ane 1475 zu Savoie ghört.

I der Zyt vo dr grosse Oobeländische Chiletrennig, wo z Avignon Gägepäscht gsi sind, het au s Bischtum vo Sitte immer zwee Bischöf gha, wo gägen enander kämpft hend, die wo vom Papscht z Rom ygsetzt worde sind und d Gägebischöf under am Gägepapscht z Frankriich.


 Bischöf mit de Gägepäpscht z Avignon



Bischöf noch em Ändi vom Oobeländische Schisma



</doc>
<doc id="64425" url="https://als.wikipedia.org/wiki?curid=64425" title="1426">
1426





</doc>
<doc id="64426" url="https://als.wikipedia.org/wiki?curid=64426" title="1425">
1425




</doc>
<doc id="64427" url="https://als.wikipedia.org/wiki?curid=64427" title="1424">
1424




</doc>
<doc id="64431" url="https://als.wikipedia.org/wiki?curid=64431" title="Fest des Fastenbrechens">
Fest des Fastenbrechens

S Fescht vum Faschtebräche oder ʿĪd al-Fitr () isch en islamisch Fescht im Aaschluss an dr Faschtemonet Ramadan in dr erschte zwee bis vier Däg vum Noofolgmonet Schauwāl. Je no Land un Region git s Unterschid in dr Duur un Art vum Fescht. Hegschtpunkt vum Fescht isch dr erscht Dag, wu mit dr Sichtig vum erscht Mondliecht noch em lääre Mond aafangt. Im Dirkisch haißt s Fescht Ramazan Bayramı („Ramadan-Fescht“) oder "Şeker Bayramı" („Zuckerfescht“), im malaiische Sproochruum Hari Raya Aidilfitri („Große Dag vum Faschtebräche“) oder "Hari Raya Puasa" („Große Dag noch em Faschte“). S Fescht wird mit dr Familie gfyyrt. S Fescht fangt aa mit em Feschtgebät "(ṣalāt al-ʿīd)", wu in ere Moschee oder im Freie bätet wird. Derno goot mer haim un fyyrt mit dr Familie. S git e Hufe Sießes zum Ässe un Gschänk. In islamische Länder sin d Schuele, Universitete un Ämter zue an dr Feschtdäg, au di maischte Gschäft hän zue.



</doc>
<doc id="64432" url="https://als.wikipedia.org/wiki?curid=64432" title="1423">
1423





</doc>
<doc id="64433" url="https://als.wikipedia.org/wiki?curid=64433" title="1422">
1422





</doc>
<doc id="64435" url="https://als.wikipedia.org/wiki?curid=64435" title="1421">
1421





</doc>
<doc id="64437" url="https://als.wikipedia.org/wiki?curid=64437" title="1420">
1420






</doc>
<doc id="64438" url="https://als.wikipedia.org/wiki?curid=64438" title="818">
818




</doc>
<doc id="64439" url="https://als.wikipedia.org/wiki?curid=64439" title="819">
819



</doc>
<doc id="64440" url="https://als.wikipedia.org/wiki?curid=64440" title="820">
820





</doc>
<doc id="64441" url="https://als.wikipedia.org/wiki?curid=64441" title="Erika Buhr">
Erika Buhr

D Erika Buhr (* 4. Oktober 1932 im Dodtmis as "Erika Diewald") isch e dytschi Dialäktdichteri.

D Buhr isch im Dodtmiser Wyler Höfli im e Schwarzwaldhuus mit drei Gschwischter ufgwachse un isch au im Dodtmis uf d Schuel gange. Noch em Chrieg isch si z Fryburg uf s Seminar fir Chindergärtnere gange. Noch em Exame het si e baar Johr lang in dr Dodtmiser Chinderschuel gschafft. Derno isch si fir zwai Johr uf Rom gange un het dert as „Bambinaia“ no dr Chinder vun ere italienische Familie gluegt. Si isch wider haimchuu un het dr Buechdruckermaischter Emil Buhr ghyrote. Mit ihm het si drei Dechtere un zwee Sihn. Si läbt z Ibach.

Scho ase Chind het si Gedicht fir Geburtsdäg un fir dr Nikelaus gschribe. Schließli het si au in ihre Muetersproch Alemannisch aafange schrybe. Wu d Chinder us em Huus gsi sin, het si ihri schriftstellerische Chänntnis in dr 1990er Johr mit eme Färnstudium an dr Goethe-Universitet Frankfurt wyter entwicklet un au no anderi Dichter-Seminar bsuecht.

Anne 1995 isch ihre erschte Gedichtband mit alemannisch Gedicht uusechuu: „Wa i am Weg no gfunde ha“. Di Badisch Zytig het 2004 iber ihre erschte Gedichtband gschribe:
Im Dezämber 2004 het d Buhr ihre zweete Gedichtband „Im Zitewind“ vereffetligt un 2010 „Mosaiksteine“ mit Haiku uf Alemannisch un Hochdytsch.

Derzue het si e Hufe Theaterstuck gschribe, wu regelmäßgi vu Chinder an dr Hauptschuel Üülinge ufgfiert wore sin, wel ihri Dochter Corinna Vogt scho lang z Üülinge wohnt. Zue dr 1200-Johr-Fyyr vu dr Gmai Üülinge im Johr 2016 het d Buhr mit „Im Wind der Zeit“ e Theaterstuck iber dr Üülinger Großunternämer Leo Vilinger un sy Familie un d Gschicht vum Dorf zwische 1889 un 1947 gschribe, wu unter dr Reschy vu ihre Dochter ufgfiert woren isch. Us däre Zämenarbet isch dr Theaterverain "Zeitschleuse" grindet wore. Fir dä het si au s Freiliechttheaterstuck „Zwischen den Welten“ noch em Buech „Die Amerikafahrt“ vum Heinrich Ernst Kromer gschribe, wu im Summer 2019 soll urufgfiert wäre.

Syt vyl Johr schrybt si au d Naarezytig fir d Dodtmiser Naarezumft.

D Erika Buhr isch aktiv Mitglid bi dr Muettersproch-Gsellschaft.






</doc>
<doc id="64444" url="https://als.wikipedia.org/wiki?curid=64444" title="821">
821




</doc>
<doc id="64445" url="https://als.wikipedia.org/wiki?curid=64445" title="Fidget Spinner">
Fidget Spinner

Dr Fidget Spinner (vom änglische "fidget", das bedüütet "ummewetze, zapple" und ou "Uruei oder Närvositäät", und "to spin", das heisst "chreise", "sech dräje" oder "ummewirbel") isch es Spiilzüüg, wo ane 2017 ganz schnäll i vilne Länder begchannt und populär worden isch. Es git derfür di düütsche Näme "Handchreisel" oder au "Propäller".

Das Gräät het zwöi Deili, i dr Middi e Bladde zum i d Finger nää mid emene Chugelelaager dinne, und drum ume en usseri Bladde mid Flügel, wo sech um s Chugelelaager dräit. I de Flügel usse het s Gwicht, und wäge dene dräit sech dr usser Ring we me ne agit ganz lang und me chan em zueluege. Mid de freie Finger vo dr Hand, wo d Middi hebt, oder au mid der andere Hand tuet me dr Flügel atriibe. Me cha s Spiilzüüg uf verschideni Arte hebe und derby chlyni Üebige mache.

Wär das Gräät erfunde het, isch umstritte. Me brichtet immer wider von ere erschte Form, wo d Catherine Hettinger, e Cheemikerin, ane 1993 gmacht und wo si derfür es Patänt übercho het. Das Objäkt het aber noni ganz so usgsee wie die aktuelle Fidget Spinner. Ane 2014 het dr Scott McCoskery es Metallobjäkt, wo sech es Deili dräit, erfunde, und är het s derno afo verchoufe. Und gly sind vo anderne Broduzänte äänlechi Sache usecho.

Im Monet März vom 2017ni het me blötzlech Filmli mit Fidget Spinner uf YouTube chönne gsee, und sofort het me zäntume vone gredt. Dr Artikel ghört denn im Summer 2017 schynts grad zu de gfrogteschte uf dr Internetverchoufspladdform Amazon. Und scho gids au kriteschi Stimme zu däm Trend oder "Häip".

Gly sind d Fidget Spinner i vilne Schuelhüüser vo de Schueler bruucht worde. Me seit sid em Afang – und au i dr Wärbig –, s Hebe vo somene Gräätli tüeg eim beruehige, wenn me agspannt oder närvös sig, und me chönn sech dermit besser konzäntriere, fasch wie scho sid langem mid de Chnätbäll. Das isch zwoor vo dr Forschig nid undersuecht oder bstätiget, es wird aber immer wytergseit. I deil Schuele isch das Spiilzüüg für wäret em Underricht scho wider verbotte worde.


</doc>
<doc id="64446" url="https://als.wikipedia.org/wiki?curid=64446" title="822">
822




</doc>
<doc id="64447" url="https://als.wikipedia.org/wiki?curid=64447" title="823">
823





</doc>
<doc id="64448" url="https://als.wikipedia.org/wiki?curid=64448" title="Bally Prell">
Bally Prell

D Bally Prell (* 14. Septämber 1922 z Minke; † 20. März 1982 z Minke; burgerli: Agnes Pauline Prell) isch e boirische Vortragskinschtleri, Gsangshumorischti und Volkssängeri gsi. Ihr Stimmlag isch a waxwoicher Tenor gwea, a gotzigardiche Stimm im Opereformat.

Gebore isch de Bally Prell z Schwabing in dr Leopoldstrass 77, wo si ihr ganzes Lebe lang gwohnt hot und wo au dr Bally-Prell-Brunne stoht. Ihr Vadder isch dr Komponist und Volkssänger Ludwig Prell gwea. Scho mid 5 Johr hot si im uusverkaufte "Odeon" z Minke Operettelieder gsunge. 

Beriehmt wore isch d Prell mit em humoristische Liad „Die Schönheitskönigin von Schneizlreuth“ im bairische Dialekt. Es isch e Karikatuur vom sällamol uffkommende Scheehoitswahn und Misswahle gwea. S Lied isch vo ihr am 31. Oktober 1953 im "Platzl" z Minke zum erschte Mol gsunge wore. Gschriem hot de grodeske Parodie ihr Vadder.

Bis in d 1960r Johr is si vom Vadder und vom Onkl Josef Amann mid dr Gidarr un dr Zither bgloidd wore. Spader hot si den Pianischde Herbert Loher engagiard. S Repertoire vom Stimmphänomen Bally Prell isch recht umfangreich gwea: Volkslieder, Operettelieder, Arie, romantischi Kunstlieder ond Schlager. Ab 1955 häd si ihre Vordräg mid em Tonbandgeräd ufzoichned. Daher sind ihre Lieder guat dokumendierd.

1956 un 1957 hot de Prell in zwoi Film midgspiild: in "Heiraten verboten" als Johrmarktssängeri und in "Zwei Bayern im Harem" als Leila, Rose der Nacht. 

Bally Prell Ufnahme 1958 - 1973, 2 CDs, Trikont





</doc>
<doc id="64449" url="https://als.wikipedia.org/wiki?curid=64449" title="Schwabenstreich">
Schwabenstreich

Unter em Schwobastroich verstoht ma im Schwäbische a bsonders kuraschierde, intelligänte Handlung mid em moischt guade Usgang. In dr dytsche Sproch dagege a tollpatschige, lächerliche und grotesk dumme Handlung. A nuie, neitrale Konnotation isch in Verbindung mid Stuttgart 21 entstande, a Schwobastroich als Usdrugg vo Protest.

Ursprung isch d Gschicht D Siebe Schwobe, wo scho in em Moischterliad vom Hans Sachs erschtmols niedergschriebe isch (als 9 Schwobe). D Schwobe als Ziil vo Spässle und Spott vo andre Landsmannschafte, als tollpatschig und grotesk dumm bschriebe.

Intressant isch, dass dr urspringliche Spott z Schwobe positiv umbewerded wore isch: D siebe Schwobe Spottfigure als Identifikationssymbol und Marke. Beispiil: "Sieben-Schwaben-Preis" z Augschburg, "Sieben-Schwaben-Karnevalsvereinigung" z Ulm, "Die 7 Schwaben" Theater z Kornweschte, "Theatergruppe Schwobastroich" z Messenga.

In dr Ballade "Schwäbische Kunde" vo Ludwig Uhland gohts um a Heldegschicht im 3. Kreizzug vom Kaiser Barbarossa (1189–1190). Es isch a makabr Gschicht, wo a Schwob umzingld isch, an Tiake zwoidoilt und so d Tiake in d Flucht schlogt und dafir vom Uhland d Usdrugg "Schwabenstreich" verwend wore isch.

Uf d Frog vom Kaiser, wo er sodde Stroich glernt häd, sogt dr Schwob in dr Ballad:

„Die Streiche sind bei uns im Schwang; 
Sie sind bekannt im ganzen Reiche, 
Man nennt sie halt nur Schwabenstreiche."
D Gschicht isch au vom Brediger Abraham a Sancta Clara 1683 in „Auff, auff, ihr Christen!“ ufgschriibe wore. 

Im Zämehang mid em Brojäkt Stuttgart 21 isch dr Schwobastroich als Form vo Protest und als Birgerbewegung aagseh wore. Im Spezielle isch a Vrknipfung vo Schwobastroich mid Zopfastroich entstande: protestiere zue e bstimmte Uhrzeit mid viil schreie un lärme.




</doc>
<doc id="64450" url="https://als.wikipedia.org/wiki?curid=64450" title="824">
824




</doc>
<doc id="64456" url="https://als.wikipedia.org/wiki?curid=64456" title="Oliver Gimber">
Oliver Gimber

Oliver „Olli“ Gimber (* 20. April 1963 z Pforzè) isch èn dütschè Unternämmer, Komiker, Wèbvideo-Broduzènt un Bedriiber vom YouTube-Kanaal "Witz vom Olli".

Nõch èm Bsuèch vo dè Hauptschuèl hèt dè Oliver Gimber Aafang vo dè 1980er Johr im Mòlerfachbedryb vo sinèrè Eltèrè è Uusbildung zum Mòler un Lackyrer. Als Mòler- un Lackyrermeischter hèt er 1992 d Gschäftsleitung vom elterlichè Bedryb übbernõ. Dè Gimber isch zuèdèm uusbildetè Raumdesigner un brüèftè Sachvoschtändigè für Schimmelpilzsanyrung. Er isch Eigèdümer von è baar Firmè. Uffgrund vo sim bruèflichè Engagement dauft er sich sèlber èn "Workaholic". Vill Wärt legt dè Gimber Oliver uff diè "aalte" Wärt wiè Püngtlichkeit un höflichi Aaschprõch vo dè Lüt. Ußerdèm unterschtützt er è baar soziali Brojèkt un dischtanzyrt sich vo Rassismus.

Oliver Gimber isch èn Vatter von èrè Döchter un läbbt z Pforzè.

Als Witzvozèller hèt dè Olli im Septèmber 2015 dè YouTube-Kanaal "Witz vom Olli" ygrichtet. Voruusgangè isch d Aafrõg vo èm Fründ, wo z Neuseeland gsi sich, dè Olli söll ym per WhatsApp è baar vo ym vozellti Witz schickè. Sèllè Fründ hèt diè vom Olli sèlbscht gmachtè Videoclips in è Videoportal uègladè. Druffhy hèt dè Olli s Publizyrè vo sinè Witz sèlber ubbernõ. 
I sim Kanaal ladèt er pro Woch è baar Videos uè. In eim Video drait er jewyls ein Witz vor. Jedès Video wörd mit èrè Smartphone-Kamera uffgnõ, diè allermeischtè devò nimmt dè Olli im Auto uff. Mittlerwyl bruucht er au anderi Locations, um sini Witz mit èm Smartphone uffznää, z. B. s eigene Sofa odder bim Mitfaarè in èm Tourèwagè. 

Am Aafang vo sinèrè Witzvozèller-Karrièrè hèt dè Olli sich us sim eigenè Repertoire vo uugfäär 5000 Witz bediènt. Inzwǜschè chriègt er meischtens per E-Mail massèwys Witz-Vorschlääg zuègschickt, wo nèr i dè Clips, nadürlich mit dè Nennung vom Urhebber, mengmòl zum Beschtè git. I dè Kommentär vo sim YouTube-Kanaal git s au no è baar Witz-Vorschlääg zum Aaluègè.

Èn Witz-Clip isch dramaturgisch immer glych uffbaut: Dè Olli leitet churz y un wyst im Witz è launigi, sèlbscht definyrti Kategory zuè. Denõch beschriibt er d Güètè vom Witz, ebbèso in èrè eigenè Kategory, z. B. "Europäische Wältglasse", "Ein Zwölfender des badischen Humors". Nõch dè Yfüürung chunnt dè Witz sèlber. Meischtens bricht er no vor dè Pointe in Glächter uus un klatscht mengmòl vor Begeischterung i d Händ. Am Ènd vom Witz widderholt er d Pointe un chriègt sich vor Lachè schyr nimmi iè. Bi Obberkracher chas èmòl vorchò, dass er schins Tränè lacht un sich sèlli us dè Augè wüscht. Witery Erkennungsmärkmòl vom Olli sin dè schräg nõch obbè uusgschtreckte Zeigefinger am Aafang un dè Pforzemer Dialèkt, wo im Südfränkischè odder gnauer im Mittelbaddischè zuègordnèt wörd.

Oliver Gimber isch als Alleiunterhaalter mit sim Live-Brogramm vor allem im süddütschè Ruum tätig. Er drèttèt ußerdèmm in Radio- un Fèrnseesendungé sowiè im Raamèbrogramm vo großè Sportvoaaschtaltungè uff. Mengi Radiosender straalèd sini Witz regelmäßig als Yschpiller uus odder biètèd si als Podcast aa.
Dè Olli beschriibt s Brogramm bi sinè Stand-up-Comedy-Uffdritt mit èm Motto "Blanlos durch di Nacht". Er beschtrittet bi nèm Uffdritt, wo uugfäär zwei Stund duèrèt, s komplette Brogramm oone Drèèbuèch un mit sim Repertoire vo übber 5000 Witz.



 


</doc>
<doc id="64458" url="https://als.wikipedia.org/wiki?curid=64458" title="Castries">
Castries

Castries isch d Hauptstadt vum karibische Inselstaat St. Lucia. Si het rund 3.661 Yywohner im Stadtbiet un 16.134 Yywohner im suburbane Berych. Si lyt im glychnamige Quarter an dr Nordweschtkischte vu dr Insle un isch rund 65 Kilometer ewäg vum martiniquesche Hauptort Fort-de-France.

Castries isch in dr Johr 1765 bis 1768 vu dr Franzose böue wore un 1785 noch em Charles Eugène Gabriel de La Croix de Castries, marquis de Castries, gnännt wore. Anne 1794 het dr Edward Augustus, Duke of Kent and Strathearn d Stadt no syre Mueter, dr Chenigi Charlotte vu Ängland in „Charlottesville“ umgnännt. Im April 1796 isch uf d Stadt mit Kanone gschosse wore, un s Fyyr, wu doderdur entstande isch, het d Stadt volständig verwieschtet. Au in dr Johr 1813, 1927 un 1948 isch d Stadt zue große Dail uusbrännt.


</doc>
<doc id="64462" url="https://als.wikipedia.org/wiki?curid=64462" title="WWF">
WWF

Dr WWF (World Wide Fund For Nature, bis 1986 "World Wildlife Fund") isch e Schwyzer Stiftig mit Sitz z Gland, Kanton Waadt. Si isch anne 1961 grindet wore un isch aini vu dr greschte internationale Natur- un Umwältschutzorganisiatione. S Woobedier vum WWF isch dr Groß Panda. Dr WWF setzt si yy fir dr Erhalt vu dr biologische Vylfalt vu dr Äärd, d noohaltig Nutzig vu natyrlige Ressourcen un d Verringerig vu dr Umwältverdräckig.

D Organisation isch in iber 80 Länder mit aigene Biro verdrätte un wird vu iber fimf Millione Mänschen unterstützt. Syt dr Grindig vum WWF sin wältwyt 11,5 Milliarden US-Dollar in iber 13.000 Projäkt inveschtiert wore. Dr WWF finanziert si vor allem iber Spände. Dr WWF het an dr Grindig vu vyl andere Organisationen un Initiativen mitgwirkt, dodrunter s Forest Stewardship Council un s Marine Stewardship Council.




</doc>
<doc id="64470" url="https://als.wikipedia.org/wiki?curid=64470" title="1419">
1419





</doc>
<doc id="64472" url="https://als.wikipedia.org/wiki?curid=64472" title="Hans-Arnold Metzger">
Hans-Arnold Metzger

Dr Hans-Arnold Metzger (* 5. Dezember 1913 z Stuegert, † 2. April 1977 z Esslenga am Necker) ischt a deitscher Kirchamusiker (Chorleider, Organischt ond Kombonischt) ond Hochschuellehrer gwäa. 

Dr Hans-Arnold Metzger kommt am 5. Dezember 1913 z Stuegert uff d Welt. Scho em Kendesalder lernt’r s Klaviir- ond Cello-Spiila. Noch seim Abidur belegt’r s Fach "Orgel" an dr Wirdabergischa Musikhochschuel en seira Hoimetstadt, ond hendrher studiirt’r noh Kirchamusik z Leipzig. Em Alder vo 19 Johr assischdiirt’r em graußa Albert Schweitzer bei-ra Konzertreis. Dodurch entstoht a Freindschaft zwischa deane zwoi Manna, wo s Leaba lang helt. Em Metzger sei erschda Stell als neababeruaflicher Kirchmusiker – er ischt emmer noh Student – ischt en Leipzig. De nächschde Stazioona vo seim Wirka send Eisleben ond schließlich fir a lengera Zeit Heilbronn, wo-nr Kantor ond Organischt an dr Kilianskirch wuud.

Em Zwoida Weltkriag wuud dr Metzger so stark vrwondet, dass mr-em sein lenka Ondrschenkl ampudiira muaß. S oinzich Guade do drbei ischt, dass jetzt dr Kriagsdenscht fir-en beendet ischt. So koo-nr em Johr 1942 ans Leipziger Konservadorium zruckganga, jetzt abr nemme als Student, sondern als Professor.

Glei noch-em Kriag grendet de Evangelisch Landeskirch vo Wirdaberg z Esslenga a oigena Schuel fir Kirchamusik ond macht da Metzger zom erschda Rekdor. Ab 1947 vrsiht’r neabaher noh s Amt vom Kantor ond Organischda an dr Esslenger Stadtkirch ond grendet dui "Chorvereinigung Esslingen".. Drzua baut’r noh a Orkeschtr auf. En de frihe 1950er Johr bis 1965 leidet dr Metzger au dui Abdeilong "Evangelische Kirchenmusik" an dr "Staatlichen Hochschule für Musik und darstellende Kunst" en Stuegert. Zeitweilig vorsiht der Moo au an Lehrauftrag an dr Musikhochschuel en Trossenga, wo-nr 1954 zom Professor ernannt wuud.

Am 2. April 1977 schliaßt dr Hans-Arnold Metzger z Esslenga seine Auge fir emmer. 63 Johr alt isch der Moo worra.

Viirstemmige Sätz fir en gmischda Chor 

De meischde Chorsätz send bloß gemäßigt modern ond au guat vo Laiacheer zo senga.




</doc>
<doc id="64473" url="https://als.wikipedia.org/wiki?curid=64473" title="Département Ain">
Département Ain

S Département Ain [] isch e Département z Frankrych, wo syn Name vom glychnamige Fluss überchoo hät. S ghert zur Region Auvergne-Rhône-Alpes un isch s 01. in dr alfabeetische Raiefolg vu dr franzesische Département.

S Département Ain isch umgäbe vo de Départemäte Jura, Saône-et-Loire, Rhône, Isère, Savoie un Haute-Savoie un gränzt au noo aa d Schwiiz.



</doc>
<doc id="64475" url="https://als.wikipedia.org/wiki?curid=64475" title="Aquileia">
Aquileia

Aquileia (furlanisch "Aquilee", dütsch "Aquileja" oder "Agley" oder au "Aglar") isch e chlyni Stadt mit öpe 3500 Ywooner i dr norditeliänische Provinz Udine im Friaul.

Im Biet vo dr hütige chlyne Gmeind isch i dr antike Zyt e grossi römeschi Stadt gsi. Wil Aquileia als politischs Zäntrum im Middelalter dur d Stedt Cividale, Grado und Venedig abglöst worden isch, sind no Ruiine vo de römische Gebäu erhalte blibe. Ane 452 hend d Hunne d Stadt Aquileia eroberet und kabut gmacht.

D Römerstrooss "Via Postumia" isch dur ganz Norditalie vo Genua bis uf Aquileia gange, und do isch dr Afang vo de Strosse id Provinze vo de öschtleche Alpe, uf em Balkan und z Griecheland gsi. Bis is Middelalter het Aquileia dr wichtigscht Hafe a dr Adria gha. Dr Plinius dr Elter het über d Hafestadt gschribe.

Scho früe sind z Aquileia Chrischte gsi, noch dr Legände het dr Evangelischt Markus dr häilig Hermagoras i dr Stadt als erschte Bischof ygsetzt. Bis ane 1751, wo s Bischtum ufghobe worden isch, sind d Bischöf vo Aquileia im Rang vo Patriarche gsi.

I dr grosse Bischofschile, dr Basilika vom 11. Joorhundert, het me bi Uusgrabige es Mosaik uf em Fuessbode us em 4. Joorhundert gfunde. Das isch s bedütendschte früechrischtleche Mosaik z Italie. D Basilika ghört zum UNESCO-Wälterb.



</doc>
<doc id="64477" url="https://als.wikipedia.org/wiki?curid=64477" title="Suhr">
Suhr

Suhr cha aini vo däne Bedütige ha:
Suhr isch en Namesbestandtail vo:


</doc>
<doc id="64482" url="https://als.wikipedia.org/wiki?curid=64482" title="Alois Burger">
Alois Burger

Dr Alois Burger (* 9. Novämber 1908 z Hàwenau; † 20. Mai 1959 z Neistadt isch e dytsche Haimetschriftsteller gsii.

Syni Eltere sin baidi vu Ebedinge chuu. Noch em Erschte Wältchrieg isch d Familie retuur chuu uf Ebedinge.

Dr Burger isch z Eschinge uf s Gimnasium gange un het urspringle welle ne Gwerblehrer gee. S Studium an dr Tächnische Hochschuel z Charlsrue het er aber wäg dr all schläächtere wirtschaftlige Lag mieße abbräche un het si derno freiwillig zum Rychsarbetdienscht gmäldet. Noch em Zweete Wältchrieg isch er uf Bonndorf retuurchuu. Är het zeerscht in dr Steinasäägi gschafft. Im Mai 1953 het er schließli uf dr Chraisverwaltig z Neistadt aafange schaffe. Är isch au langi Johr Laiter vu dr Volkshochschuel Neistadt gsii.

In syre Neistedter Zyt isch e Großdail vu syne Wärch entstande. Är het vor allem uf Alemannisch gschribe, näbe Gedicht au Verzellige au Heerspiil un Theaterstuck. Mer chännt hit no sy Stuck „De Fazi… oder de Nazi?“, e Kumedi iber e Burgermaischterwahl, un „S’Jakobs Brünnele“, e Volksspiil iber d Wassernoot z Ebedinge,
Di Badisch Zytig het zum 100. Geburtsdag iber en gschribe: 

Dr Südkurier het anne 2009 zue sym 50. Dodesdag gschribe:
An dr Faasnet het er als uf em Landsrootsamt Reede ghalte. Är het si au fir d Dier un Bflanze vu dr Region inträssiert, het vun e Hufe au di wisseschaftlige Näme gwisst.

In dr letschte Johr het dr Burger am e Roman iber e Flichtlingsschicksal gschafft, het dä aber nimi chenne abschließe. Am 20. Mai 1959 isch er im Alter vu 50 Johr an dr Folge vu me Häärzschlaag gstoorbe.




</doc>
<doc id="64483" url="https://als.wikipedia.org/wiki?curid=64483" title="Wind Gap (Pennsylvania)">
Wind Gap (Pennsylvania)

Wind Gap (Pennsilfaanisch Deitsch : "Gratdaal") isch e kleini Stadt im Northampton County im Bundesstaat Pennsylvania in de Vereinigte Staate vo Amerika. Si lit im Lehigh Valley un het 2,720 Iwohner (Stand: 2010).

Wind Gap lit 228 m über em Meer, 34 km nördlich vo Allentown un 80 km südöstlich vo Scranton.

Di Stadt het e Flächa vo 3,63 km².



</doc>
