<doc id="69311" url="https://als.wikipedia.org/wiki?curid=69311" title="Meyriez">
Meyriez

Meyriez (patois [mɛːˈriː]; tüütsch "Merlach;" alem. "Mèrlech") isch a politischi Gmiin im See/Lac im Kanton Fryybùrg, Schwyyz.

Meyriez liit ùf , 1 km südweschtlich vam Bezirkshùùptort Mùùrte am Südufer vam Mùùrtesee. Va de Gmiinflechi si 6,1 % landwirtschaftlichi Flechi, 6,1 % Waud, 81,8 % Sidligsflechi ù 6,1 % schüschtigi Flechi. Di iinzig Nachpuurgmiin va Meyriez isch Murten.

Meyriez isch zum eerschte Maul gnamset choo im Jaar 1055 aus "Meriei" (1228 "Merrie", 1551 "Merlach").

Quela: Bundesamt für Statistik 2005

De Uusländeraateel isch 2010 bi 9,2 % gläge.

60,9 % va de Yywoner si im Jaar 2000 evangelisch-reformiert gsii, 26 % römisch-katholisch.

Bi de Vouchszelig 2000 hii va de 547 Yywoner 81,2 % Tüütsch aus Hùùptspraach aaggää, 13,5 % Franzöösisch ù 5,3 % anderi Spraache.



</doc>
<doc id="69312" url="https://als.wikipedia.org/wiki?curid=69312" title="Mézières FR">
Mézières FR

Mézières (patois [a mɛˈʒiːrə]) isch a politischi Gmiin im Glâne im Kanton Fryybùrg, Schwyyz.

Mézières liit ùf , 2 km südsüdöschtlich vam Bezirkshùùptort Romont ùber de Glâne im Fryybùrger Mittelland. Zue de Gmiin Mézières ghööt o ds Dorf Berlens. Va de Gmiinflechi si 81 % landwirtschaftlichi Flechi, 13,4 % Waud ù 5,6 % Sidligsflechi. Nachpuurgmiine va Mézières si Romont, Villaz-Saint-Pierre, Massonnens, Vuisternens-devant-Romont ù Siviriez.

Mézières isch zum eerschte Maul gnamset choo im Jaar 1161 aus "Maseres" (1179 "de Maseriis").

Quela: Bundesamt für Statistik 2005

De Uusländeraateel isch 2010 bi 8,2 % gläge.

87,6 % va de Yywoner si im Jaar 2000 römisch-katholisch gsii, 5,9 % evangelisch-reformiert.

Bi de Vouchszelig 2000 hii va de 911 Yywoner 94,8 % Franzöösisch aus Hùùptspraach aaggää, 1,5 % Tüütsch ù 3,7 % anderi Spraache.

De aut frankoprovenzalisch Patois hii im Jaar 2000 na iigene Aagabe na 18 va de 911 Yywohner ggredt.



</doc>
<doc id="69313" url="https://als.wikipedia.org/wiki?curid=69313" title="Misery-Courtion">
Misery-Courtion

Misery-Courtion (patois [a mijəˈri], [a kurtjɔ̃]; tüütsch "Miserach") isch a politischi Gmiin im See/Lac im Kanton Fryybùrg, Schwyyz. D Gmiin isch zum 1. Jenner 1997 entstanne dür d Fusion va de Gmine Misery, Courtion, Cormérod ù Cournillens.
Misery-Courtion liit ùf , 9 km nordweschtlich va de Kantonshùùptstadt Fryybùrg öschtlich vam Chandon. Zue de Gmiin Misery-Courtion ghööre Misery (tüütsch Miserach), Courtion (tüütsch Curtion), Cormérod (tüütsch Kormerat) ù Cournillens (tüütsch Kurlin). Va de Gmiinflechi si 75,8 % landwirtschaftlichi Flechi, 17,8 % Waud, 6,1 % Sidligsflechi ù 0,3 % schüschtigi Flechi. Nachpuurgmiine va Misery-Courtion si Courtepin, La Sonnaz, Belfaux, Grolley ù Belmont-Broye im Kanton Fryybùrg ù Avenches im Kanton Waadt.

Misery isch zum eerschte Maul gnamset choo im Jaar 1176 aus "Misirie", Courtion 1138 aus "Cortiun".

Quela: Bundesamt für Statistik 2005

De Uusländeraateel isch 2010 bi 16,6 % gläge.

77,1 % va de Yywoner si im Jaar 2000 römisch-katholisch gsii, 10 % evangelisch-reformiert.

Bi de Vouchszelig 2000 hii va de 1232 Yywoner 86,4 % Franzöösisch aus Hùùptspraach aaggää, 9,3 % Tüütsch ù 4,3 % anderi Spraache.

De aut frankoprovenzalisch Patois hii im Jaar 2000 na iigene Aagabe na 18 va de 1232 Yywohner ggredt.



</doc>
<doc id="69314" url="https://als.wikipedia.org/wiki?curid=69314" title="Montagny FR">
Montagny FR

Montagny (patois [a mɔ̃taˈɲi, a mɔ̃taˈni]; tüütsch "Montenach"; alem. "Munte") isch a politischi Gmiin im Broye im Kanton Fryybùrg, Schwyyz.

Montagny liit ùf ), 4 Kilometer oschtsüdöschtlich va Payerne ùber em Tal va de Arbogne. Zue de Gmiin Montagny ghööre Montagny-les-Monts (tüütsch Montenach-Berg oder Ober-Montenach), Montagny-la-Ville (tüütsch Montenach-Stadt oder Montenach), Cousset, Mannens, Grandsivaz, Villarey, Tours, Les Arbognes ù Le Grabou. Va de Gmiinflechi si 58,3 % landwirtschaftlichi Flechi, 33,3 % Waud, 7,6 % Sidligsflechi ù 0,7 % schüschtigi Flechi. Nachpuurgmiine va Montagny si Belmont-Broye, Ponthaux, Noréaz, Prez-vers-Noréaz, Corserey ù Torny im Kanton Fryybùrg ù Payerne ù Corcelles-près-Payerne im Kanton Waadt.

D Gmiin isch zum 1. Jenner 2000 entstane us de Fusion va de Gmiine Montagny-les-Monts ù Montagny-la-Ville, zum 1. Jenner 2004 isch Mannens-Grandsivaz yygmiindet choo. Montagny isch zum eerschte Maul gnamset choo im 12. Jh. aus "Montaniacus".

Quela: Bundesamt für Statistik 2005

De Uusländeraateel isch 2010 bi 8,3 % gläge.

77,8 % va de Yywoner si im Jaar 2000 römisch-katholisch gsii, 11,1 % evangelisch-reformiert.

Bi de Vouchszelig 2000 hii va de 173 Yywoner 91 % Franzöösisch aus Hùùptspraach aaggää, 5,1 % Tüütsch ù 3,9 % anderi Spraache.

De aut frankoprovenzalisch Patois hii im Jaar 2000 na iigene Aagabe na 15 va de 1762 Yywohner ggredt.



</doc>
<doc id="69315" url="https://als.wikipedia.org/wiki?curid=69315" title="Montet (Glâne)">
Montet (Glâne)

Montet (Glâne) (patois [a mɔ̃ˈtɛ]) isch a politischi Gmiin im Glâne im Kanton Fryybùrg, Schwyyz.

Montet liit ùf , 10 km südweschtlich vam Bezirkshùùptort Romont im Tal va de Broye. Va de Gmiinflechi si 73,5 % landwirtschaftlichi Flechi, 21 % Waud, 4,6 % Sidligsflechi ù 0,9 % schüschtigi Flechi. Nachpuurgmiine va Montet (Glâne) si Ursy, Rue ù Ecublens im Kanton Fryybùrg ù Vulliens, Moudon ù Chavannes-sur-Moudon im Kanton Waadt.

Montet isch zum eerschte Maul gnamset choo im Jaar 1255 aus "Montez".

Quela: Bundesamt für Statistik 2005

De Uusländeraateel isch 2010 bi 11 % gläge.

64,7 % va de Yywoner si im Jaar 2000 römisch-katholisch gsii, 24,9 % evangelisch-reformiert.

Bi de Vouchszelig 2000 hii va de 2711 Yywoner 97,1 % Franzöösisch aus Hùùptspraach aaggää, 2,9 % Tüütsch ù % anderi Spraache.



</doc>
<doc id="69316" url="https://als.wikipedia.org/wiki?curid=69316" title="Morlon">
Morlon

Morlon (patois [a mɔrˈlɔ̃]; tüütsch "Morlung") isch a politischi Gmiin im Greyerzerbezirk im Kanton Fryybùrg, Schwyyz.

Morlon liit ùf , 2.5 km oschtnordöschtlich vam Bezirkshùùptort Bulle ùber em Weschtufer vam Greyerzersee. Va de Gmiinflechi si 74,7 % landwirtschaftlichi Flechi, 14,1 % Waud, 8,4 % Sidligsflechi ù 2,8 % schüschtigi Flechi. Nachpuurgmiine va Morlon si Bulle, Echarlens, Botterens ù Broc.

Morlon isch zum eerschte Maul gnamset choo im Jaar im Jahr 995 aus "Molas subteriores" (1038 "Mollon").

Quela: Bundesamt für Statistik 2005

De Uusländeraateel isch 2010 bi 8,3 % gläge.

83,3 % va de Yywoner si im Jaar 2000 römisch-katholisch gsii, 6 % evangelisch-reformiert.

Bi de Vouchszelig 2000 hii va de 480 Yywoner 93,3 % Franzöösisch aus Hùùptspraach aaggää, 2,9 % Tüütsch ù 3,8 % anderi Spraache.

De aut frankoprovenzalisch Patois hii im Jaar 2000 na iigene Aagabe na 15 va de 480 Yywohner ggredt.



</doc>
<doc id="69317" url="https://als.wikipedia.org/wiki?curid=69317" title="Muntelier">
Muntelier

Mùntelier (amtlich "Muntelier"; franzöösisch "Montillier") isch a politischi Gmiin im See/Lac im Kanton Fryybùrg, Schwyyz.

Mùntelier liit ùf , 1 km nordöschtlich vam Bezirkshùùptort Mùùrte am Südoschtufer vam Mùùrtesee. Va de Gmiinflechi si 35,4 % landwirtschaftlichi Flechi, 35,4 % Waud, 26,5 % Sidligsflechi ù 2,7 % schüschtigi Flechi. Nachpuurgmiine va Mùntelier si Murten ù Galmiz.

Mùntelier isch zum eerschte Maul gnamset choo im Jaar 1270 aus "Monteliers".

Quela: Bundesamt für Statistik 2005

De Uusländeraateel isch 2010 bi 10,3 % gläge.

60,4 % va de Yywoner si im Jaar 2000 evangelisch-reformiert gsii, 25,3 % römisch-katholisch.

Bi de Vouchszelig 2000 hii va de 719 Yywoner 86,6 % Tüütsch aus Hùùptspraach aaggää, 7,9 % Franzöösisch ù 5,5 % anderi Spraache.

De seislertüütsch Tialäkt va Mùntelier ghöört zum Hööjschtalemannisch.



</doc>
<doc id="69318" url="https://als.wikipedia.org/wiki?curid=69318" title="Neyruz FR">
Neyruz FR

Neyruz (patois [a neːry]; tüütsch "Rauschenbach") isch a politischi Gmiin im Saanabezirk im Kanton Fryybùrg, Schwyyz.

Neyruz liit ùf , 8,5 km weschtsüdweschtlich va de Kantonshùùptstadt Fryybùrg nördlich va de untere Glâne. Zue de Gmiin Neyruz ghööre o ds Quartier Le Marchet ù d Wyyler Wyyler Nierlet-le-Toit ù Les Allys. Va de Gmiinflechi si 60,6 % landwirtschaftlichi Flechi, 26,2 % Waud, 12,5 % Sidligsflechi ù 0,7 % schüschtigi Flechi. Nachpuurgmiine va Neyruz si Avry, Matran, Hauterive, Cottens ù La Brillaz.

Neyruz isch zum eerschte Maul gnamset choo im Jaar 1137 aus "Nuruols", Nierlet-le-Toit 1170 aus "Nuarler".

Quela: Bundesamt für Statistik 2005

De Uusländeraateel isch 2010 bi 11,9 % gläge.

82,2 % va de Yywoner si im Jaar 2000 römisch-katholisch gsii, 8,1 % evangelisch-reformiert.

Bi de Vouchszelig 2000 hii va de 1666 Yywoner 89,9 % Franzöösisch aus Hùùptspraach aaggää, 6,8 % Tüütsch ù 3,3 % anderi Spraache.

De aut frankoprovenzalisch Patois hii im Jaar 2000 na iigene Aagabe na 24 va de 1666 Yywohner ggredt.



</doc>
<doc id="69319" url="https://als.wikipedia.org/wiki?curid=69319" title="Noréaz FR">
Noréaz FR

Noréaz (patois [a nɔˈrɑja]) isch a politischi Gmiin im Saanabezirk im Kanton Fryybùrg, Schwyyz.

Noréaz liit ùf , 10 km weschtlich va de Kantonshùùptstadt Fryybùrg nördlich vam Lac de Seedorf. Zue de Gmiin Noréaz ghööre d Wyyler Seedorf ù Echeseby. Va de Gmiinflechi si 65,2 % landwirtschaftlichi Flechi, 28,2 % Waud, 4,8 % Sidligsflechi ù 1,7 % schüschtigi Flechi. Nachpuurgmiine va Noréaz si Ponthaux, Corminboeuf, Avry, Prez-vers-Noréaz ù Montagny.

Noréaz isch zum eerschte Maul gnamset choo im Jaar 1134 aus "Noarea".

Quela: Bundesamt für Statistik 2005

De Uusländeraateel isch 2010 bi 4,9 % gläge.

85,8 % va de Yywoner si im Jaar 2000 römisch-katholisch gsii, 8,7 % evangelisch-reformiert.

Bi de Vouchszelig 2000 hii va de 472 Yywoner 91,1 % Franzöösisch aus Hùùptspraach aaggää, 6,1 % Tüütsch ù 2,8 % anderi Spraache.

De aut frankoprovenzalisch Patois hii im Jaar 2000 na iigene Aagabe na 4 va de 472 Yywohner ggredt.



</doc>
<doc id="69320" url="https://als.wikipedia.org/wiki?curid=69320" title="Nuvilly">
Nuvilly

Nuvilly (patois [noveyi, nəvəʎiː, a nəvəˈjiː]) isch a politischi Gmiin im Broyebezirk im Kanton Fryybùrg, Schwyyz.

Nuvilly liit ùf , 9 km weschtsüdweschtlich va Payerne i de fryybùrgische Exklave Estavayer-le-Lac. Va de Gmiinflechi si 76,3 % landwirtschaftlichi Flechi, 18,6 % Waud ù 5 % Sidligsflechi. Nachpuurgmiine va Nuvilly si Estavayer ù Les Montets im Kanton Fryybùrg ù Valbroye ù Treytorrens (Payerne) im Kanton Waadt.

Nuvilly isch zum eerschte Maul gnamset choo im Jaar 1242 aus "Nuovillie" (1317 "Nuvilie").

Quela: Bundesamt für Statistik 2005

De Uusländeraateel isch 2010 bi 3,2 % gläge.

76,9 % va de Yywoner si im Jaar 2000 römisch-katholisch gsii, 11,9 % evangelisch-reformiert.

Bi de Vouchszelig 2000 hii va de 294 Yywoner 95,2 % Franzöösisch aus Hùùptspraach aaggää, 3,4 % Tüütsch ù 1,4 % anderi Spraache.



</doc>
<doc id="69321" url="https://als.wikipedia.org/wiki?curid=69321" title="Ponthaux">
Ponthaux

Ponthaux (patois [a pɔ̃ũˈtaː]) isch a politischi Gmiin im Saanabezirk im Kanton Fryybùrg, Schwyyz.

Ponthaux liit ùf , 9 km weschtlich va de Kantonshùùptstadt Fryybùrg i de Muelde vam Ruisseau des Chaudeires im Fryybùrger Mittelland. Zue de Gmiin Ponthaux ghöört o ds Dorf Nierlet-les-Bois. Va de Gmiinflechi si 71,3 % landwirtschaftlichi Flechi, 23,3 % Waud, 5,2 % Sidligsflechi ù 0,2 % schüschtigi Flechi. Nachpuurgmiine va Ponthaux si Grolley, Belfaux, Corminboeuf, Noréaz, Montagny ù Belmont-Broye.

Ponthaux isch zum eerschte Maul gnamset choo im Jaar 1142 aus "Pontet" (1170 "Pontouz", 1294 "Pontouzen").

Quela: Bundesamt für Statistik 2005

De Uusländeraateel isch 2010 bi 7,5 % gläge.

84,6 % va de Yywoner si im Jaar 2000 römisch-katholisch gsii, 10,2 % evangelisch-reformiert.

Bi de Vouchszelig 2000 hii va de 1350 Yywoner 89,1 % Franzöösisch aus Hùùptspraach aaggää, 8,8 % Tüütsch ù 2,1 % anderi Spraache.

De aut frankoprovenzalisch Patois hii im Jaar 2000 na iigene Aagabe na 2 va de 488 Yywohner ggredt.



</doc>
<doc id="69322" url="https://als.wikipedia.org/wiki?curid=69322" title="Pont-la-Ville FR">
Pont-la-Ville FR

Pont-la-Ville (patois [a pɔ̃navəlːa]; tüütsch "Ponnendorf, Ponndorf"; alem. "Bònedorf") isch a politischi Gmiin im Greyerzerbezirk im Kanton Fryybùrg, Schwyyz.

Pont-la-Ville liit ùf , 10 km nordnordöschtlich vam Bezirkshùùptort Bulle ùber dm Greyerzersee. Zue de Gmiin Pont-la-Ville ghöört o d Sidlig Sur Momont. Va de Gmiinflechi si 71,5 % landwirtschaftlichi Flechi, 16,4 % Waud, 11,3 % Sidligsflechi ù 0,7 % schüschtigi Flechi. Nachpuurgmiine va Pont-la-Ville si La Roche, Hauteville, Pont-en-Ogoz, Gibloux ù Treyvaux.

Pont-la-Ville isch zum eerschte Maul gnamset choo im Jaar 1228 aus "Pont la vila".

Quela: Bundesamt für Statistik 2005

De Uusländeraateel isch 2010 bi 7,9 % gläge.

87,1 % va de Yywoner si im Jaar 2000 römisch-katholisch gsii, 3,9 % evangelisch-reformiert.

Bi de Vouchszelig 2000 hii va de 459 Yywoner 92,4 % Franzöösisch aus Hùùptspraach aaggää, 4,6 % Tüütsch ù 3 % anderi Spraache.

De aut frankoprovenzalisch Patois hii im Jaar 2000 na iigene Aagabe na 31 va de 459 Yywohner ggredt.



</doc>
<doc id="69323" url="https://als.wikipedia.org/wiki?curid=69323" title="Prévondavaux">
Prévondavaux

Prévondavaux (patois [a prɛvɔ̃daˈvo]; tüütsch "Tiefental, Tiefenthal") isch a politischi Gmiin im Broyebezirk im Kanton Fryybùrg, Schwyyz.

Prévondavaux liit ùf , 7 km nördlich va Moudon i de fryybùrgische Exklave Surpierre. Va de Gmiinflechi si 66,7 % landwirtschaftlichi Flechi, 30,1 % Waud ù 3,3 % Sidligsflechi. Nachpuurgmiine va Prévondavaux si Cheiry im Kanton Fryybùrg ù Forel-sur-Lucens, Villars-le-Comte, Denezy ù Combremont-le-Petit im Kanton Waadt.

Prévondavaux isch zum eerschte Maul gnamset choo im Jaar 1177 aus "Profunda valle".

Quela: Bundesamt für Statistik 2005

De Uusländeraateel isch 2010 bi 4,8 % gläge.

44,4 % va de Yywoner si im Jaar 2000 römisch-katholisch gsii, 30,2 % evangelisch-reformiert.

Bi de Vouchszelig 2000 hii va de 63 Yywoner 90,5 % Franzöösisch aus Hùùptspraach aaggää, 7,9 % Tüütsch ù 1,6 % anderi Spraache.



</doc>
<doc id="69324" url="https://als.wikipedia.org/wiki?curid=69324" title="Prez-vers-Noréaz">
Prez-vers-Noréaz

Prez-vers-Noréaz (patois [a ˈpriː]) isch a politischi Gmiin im Saanabezirk im Kanton Fryybùrg, Schwyyz.

Prez-vers-Noréaz liit ùf , 11 km weschtsüdweschtlich va de Kantonshùùptstadt Fryybùrg am Fuess va de La Brillaz im Fryybùrger Mittelland. Va de Gmiinflechi si 73,2 % landwirtschaftlichi Flechi, 18,9 % Waud ù 7,9 % Sidligsflechi. Nachpuurgmiine va Prez-vers-Noréaz si Noréaz, Avry, La Brillaz, Corserey ù Montagny.

Prez-vers-Noréaz isch zum eerschte Maul gnamset choo im 12. Jh. aus "Pratellis".

Quela: Bundesamt für Statistik 2005

De Uusländeraateel isch 2010 bi 11,4 % gläge.

82,3 % va de Yywoner si im Jaar 2000 römisch-katholisch gsii, 9,8 % evangelisch-reformiert.

Bi de Vouchszelig 2000 hii va de 806 Yywoner 91,1 % Franzöösisch aus Hùùptspraach aaggää, 6,1 % Tüütsch ù 2,8 % anderi Spraache.

De aut frankoprovenzalisch Patois hii im Jaar 2000 na iigene Aagabe na 2 va de 806 Yywohner ggredt.



</doc>
<doc id="69326" url="https://als.wikipedia.org/wiki?curid=69326" title="Remaufens">
Remaufens

Remaufens (patois [a rəmoˈfɛ̃]) isch a politischi Gmiin im Vivisbachbezirk im Kanton Fryybùrg, Schwyyz.

Remaufens liit ùf , 8 km nordnordöschtlich va Vevey im Südweschte vam Fryybùrger Mittelland. Va de Gmiinflechi si 69,4 % landwirtschaftlichi Flechi, 25,6 % Waud ù 4,9 % Sidligsflechi. Nachpuurgmiine va Remaufens si Châtel-Saint-Denis ù Attalens im Kanton Fryybùrg ù Corsier-sur-Vevey ù Maracon im Kanton Waadt.

Remaufens isch zum eerschte Maul gnamset choo im 13. Jh. aus "Romulfens" (1309 "Remofens", 1367 "Remuffens", 1462 "Remouffens").

Quela: Bundesamt für Statistik 2005

De Uusländeraateel isch 2010 bi 14,5 % gläge.

74,9 % va de Yywoner si im Jaar 2000 römisch-katholisch gsii, 11,7 % evangelisch-reformiert.

Bi de Vouchszelig 2000 hii va de 744 Yywoner 94,8 % Franzöösisch aus Hùùptspraach aaggää, 1,1 % Tüütsch ù 4,1 % anderi Spraache.

De aut frankoprovenzalisch Patois hii im Jaar 2000 na iigene Aagabe na 11 va de 744 Yywohner ggredt.



</doc>
<doc id="69327" url="https://als.wikipedia.org/wiki?curid=69327" title="Riaz">
Riaz

Riaz (patois [a ˈrja]; tüütsch "Zum Rad") isch a politischi Gmiin im Greyerzerbezirk im Kanton Fryybùrg, Schwyyz.

Riaz liit ùf , 2,5 km nördlich vam Bezirkshùùptort Bulle a de Sionge, am Südfuess vam Gibloux. Zue de Gmiin Riaz ghööre o d Sidlige L'Etrey ù Joulin. Va de Gmiinflechi si 65,7 % landwirtschaftlichi Flechi, 24,4 % Waud, 9,6 % Sidligsflechi ù 0,3 % schüschtigi Flechi. Nachpuurgmiine va Riaz si Bulle, Vaulruz, Sâles, Marsens ù Echarlens.

Riaz isch zum eerschte Maul gnamset choo im Jaar 859 aus "Roda".

Quela: Bundesamt für Statistik 2005

De Uusländeraateel isch 2010 bi 13,8 % gläge.

83,9 % va de Yywoner si im Jaar 2000 römisch-katholisch gsii, 4,5 % evangelisch-reformiert.

Bi de Vouchszelig 2000 hii va de 1648 Yywoner 92,2 % Franzöösisch aus Hùùptspraach aaggää, 3,3 % Tüütsch ù 4,5 % anderi Spraache.

De aut frankoprovenzalisch Patois hii im Jaar 2000 na iigene Aagabe na 49 va de 1648 Yywohner ggredt.



</doc>
<doc id="69328" url="https://als.wikipedia.org/wiki?curid=69328" title="Ried bei Kerzers">
Ried bei Kerzers

Ried (amtlich "Ried bei Kerzers"; franzöösisch "Essert") isch a politischi Gmiin im Seebezirk im Kanton Fryybùrg, Schwyyz.

Ried liit ùf , 6 km oschtnordöschtlich vam Bezirkshùùptort Mùùrte, südlich vam Grosse Moos, im nördliche Fryybùrger Mittelland. Zue de Gmiin Ried ghööre o ds Dorf Agriswil ù de Wyyler Gurzelen. Va de Gmiinflechi si 81,4 % landwirtschaftlichi Flechi, 7,4 % Waud, 11 % Sidligsflechi ù 0,3 % schüschtigi Flechi. Nachpuurgmiine va Ried si Kerzers, Gurbrü, Ferenbalm, Gempenach, Murten ù Galmiz im Kanton Fryybùrg ù Müntschemier ù Gurbrü im Kanton Bärn.

Ried isch zum eerschte Maul gnamset choo im Jaar 1277 aus "Rieden" (1318 "Esser").

Quela: Bundesamt für Statistik 2005

De Uusländeraateel isch 2010 bi 16,9 % gläge.

76,8 % va de Yywoner si im Jaar 2000 evangelisch-reformiert gsii, 15,4 % römisch-katholisch.

Bi de Vouchszelig 2000 hii va de 831 Yywoner 91,2 % Tüütsch aus Hùùptspraach aaggää, 2,8 % Franzöösisch ù 6 % anderi Spraache.

De seislertüütsch Tialäkt va Ried ghöört zum Hööjschtalemannisch.



</doc>
<doc id="69329" url="https://als.wikipedia.org/wiki?curid=69329" title="Rue FR">
Rue FR

Rue (tüütsch "Rüw") isch a politischi Gmiin im Glanebezirk im Kanton Fryybùrg, Schwyyz.

Rue liit ùf , 12 km südweschtlich vam Bezirkshùùptort Romont ùber de Broye, im Südweschte vam Fryybùrger Mittelland. Zue de Gmiin Rue ghööre d Dörfer Promasens ù Gillarens ù d Wyyler Blessens ù Arlens. Va de Gmiinflechi si 73,9 % landwirtschaftlichi Flechi, 18 % Waud, 7,7 % Sidligsflechi ù 0,4 % schüschtigi Flechi. Nachpuurgmiine va Rue si Auboranges, Ecublens, Montet (Glâne), Ursy, Le Flon ù Chapelle (Glâne) im Kanton Fryybùrg ù Oron im Kanton Waadt.

Rue isch zum eerschte Maul gnamset choo im Jaar 1101aus "Rouda".

Quela: Bundesamt für Statistik 2005

De Uusländeraateel isch 2010 bi 8,8 % gläge.

73,4 % va de Yywoner si im Jaar 2000 römisch-katholisch gsii, 13,9 % evangelisch-reformiert.

Bi de Vouchszelig 2000 hii va de 948 Yywoner 96,9 % Franzöösisch aus Hùùptspraach aaggää, 1,3 % Tüütsch ù 1,8 % anderi Spraache.

De aut frankoprovenzalisch Patois hii im Jaar 2000 na iigene Aagabe na 21 va de 948 Yywohner ggredt.



</doc>
<doc id="69330" url="https://als.wikipedia.org/wiki?curid=69330" title="Saint-Aubin FR">
Saint-Aubin FR

Saint-Aubin (patois [a sɛ̃t ɑˈbɛ̃]; tüütsch "Sankt Albin") isch a politischi Gmiin im Broyebezirk im Kanton Fryybùrg, Schwyyz.

Saint-Aubin liit ùf , 9 km nordnordöschtlich va Payerne nördlich va de Broye, im nordweschtliche Fryybùrger Mittelland. Zue de Gmiin Saint-Aubin ghöört o d Ortschaft Les Friques. Va de Gmiinflechi si 83 % landwirtschaftlichi Flechi, 5,9 % Waud, 9,5 % Sidligsflechi ù 1,5 % schüschtigi Flechi. Nachpuurgmiine va Saint-Aubin si Belmont-Broye, Vallon ù Delley-Portalban im Kanton Fryybùrg ù Missy, Vully-les-Lacs ù Avenches im Kanton Waadt.

Saint-Aubin isch zum eerschte Maul gnamset choo im Jaar 1228 aus "Sanctus Albinus en Willie".

Quela: Bundesamt für Statistik 2005

De Uusländeraateel isch 2010 bi 15,3 % gläge.

66,7 % va de Yywoner si im Jaar 2000 römisch-katholisch gsii, 15 % evangelisch-reformiert.

Bi de Vouchszelig 2000 hii va de 1239 Yywoner 88,9 % Franzöösisch aus Hùùptspraach aaggää, 6,1 % Tüütsch ù 5 % anderi Spraache.

De aut frankoprovenzalisch Patois hii im Jaar 2000 na iigene Aagabe na 6 va de 1239 Yywohner ggredt.



</doc>
<doc id="69331" url="https://als.wikipedia.org/wiki?curid=69331" title="Saint-Martin FR">
Saint-Martin FR

Saint-Martin (patois [a sɛ̃ marˈtɛ̃]) isch a politischi Gmiin im Vivisbachbezirk im Kanton Fryybùrg, Schwyyz.

Saint-Martin liit ùf , 15 km weschtsüdweschtlich va Boll nördlich va de Mionna, im Hochland va de Haute-Veveyse. Zue de Gmiin Saint-Martin ghööre Saint-Martin mit de Wyyler Villard ù Le Jordil, Besencens mit de Wyyler Clos Devant ù La Jailla ù Fiaugères mit em Wyyler Haut de Fiaugères. Va de Gmiinflechi si 78,2 % landwirtschaftlichi Flechi, 15,8 % Waud, 5,2 % Sidligsflechi ù 0,8 % schüschtigi Flechi. Nachpuurgmiine va Saint-Martin si Le Flon, La Verrerie ù Semsales im Kanton Fryybùrg ù Maracon ù Oron im Kanton Waadt.

Saint-Martin isch zum eerschte Maul gnamset choo im Jaar 1228 aus "Sanctus Martinus ante Oruns".

Quela: Bundesamt für Statistik 2005

De Uusländeraateel isch 2010 bi 7,2 % gläge.

68 % va de Yywoner si im Jaar 2000 römisch-katholisch gsii, 15,8 % evangelisch-reformiert.

Bi de Vouchszelig 2000 hii va de 829 Yywoner 93,6 % Franzöösisch aus Hùùptspraach aaggää, 2,3 % Tüütsch ù 4,1 % anderi Spraache.

De aut frankoprovenzalisch Patois hii im Jaar 2000 na iigene Aagabe na 15 va de 829 Yywohner ggredt.



</doc>
<doc id="69332" url="https://als.wikipedia.org/wiki?curid=69332" title="Sâles">
Sâles

Sâles (patois [a ˈzɑːle]) isch a politischi Gmiin im Greyerzerbezirk im Kanton Fryybùrg, Schwyyz.

Sâles liit ùf , 6.5 km weschtlich vam Bezirkshùùptort Bulle am Ruisseau des Roubattes im südliche Fryybùrger Mittelland. Zue de Gmiin Sâles ghööre d Dörfer Maules, Romanens ù Rueyres ù d Wyyler La Roseire, Vers chez Descloux, Treyfayes ù Vers chez Monney. Va de Gmiinflechi si 74 % landwirtschaftlichi Flechi, 19,9 % Waud, 5,1 % Sidligsflechi ù 1,1 % schüschtigi Flechi. Nachpuurgmiine va Sâles si Vaulruz, Semsales, La Verrerie, Vuisternens-devant-Romont, Grangettes, Marsens ù Riaz.

D Gmiin isch zum 1. Jenner 2001 entstane us de Fusion va de Gmiine Sâles, Maules, Romanens ù Rueyres-Treyfayes.

Quela: Bundesamt für Statistik 2005

De Uusländeraateel isch 2010 bi 5,5 % gläge.

89,8 % va de Yywoner si im Jaar 2000 römisch-katholisch gsii, 2,8 % evangelisch-reformiert.

Bi de Vouchszelig 2000 hii va de 1191 Yywoner 96 % Franzöösisch aus Hùùptspraach aaggää, 1,5 % Tüütsch ù 2,5 % anderi Spraache.

De aut frankoprovenzalisch Patois hii im Jaar 2000 na iigene Aagabe na 90 va de 1191 Yywohner ggredt.



</doc>
<doc id="69333" url="https://als.wikipedia.org/wiki?curid=69333" title="Schmitten FR">
Schmitten FR

Schmitte (amtlich "Schmitten"; franzöösisch "Les Forges, Les Favarges") isch a politischi Gmiin im Seisebezirk im Kanton Fryybùrg, Schwyyz.

Schmitte ligt ùf , 9 km nordöschtlich vam Kantonshùùptort Fryybùrg öschtlich vam Dälihubu. Zu de Gmiin Schmitte kööre o d Wyyler Mülitau, Zirkels, Bunziwü, Burg, Lanthe, Fillistorf, Ried, Under Tützebärg ù Ober Tützebärg. Va de Gmiinflechi si 73,6 % landwirtschaftlichi Flechi, 14,2 % Waud, 11,8 % Sidligsflechi ù 0,4 % schüschtigi Flechi. Nachpuurgmiine va Schmitte si Wünnewü-Flamatt, Santoni, Tafersch, Düdinge ù Bösinge.

Schmitte isch zum eerschte mau gnamset choo im Jaar 1242 aus "Schmitton" (1447 "Smitten").

Quela: Bundesamt für Statistik 2005

De Uusländeraateel isch 2010 bi 10,5 % gläge.

70,7 % va de Yywoner si im Jaar 2000 römisch-katholisch gsii, 16,6 % evangelisch-reformiert.

Bi de Vouchszelig 2000 hii va de 3280 Yywoner 92 % Tüütsch aus Hùùptspraach aaggää, 2,2 % Franzöösisch ù 5,8 % anderi Spraache.

De seislertüütsch Tialäkt va Schmitte ghöört zum Hööjschtalemannisch.



</doc>
<doc id="69334" url="https://als.wikipedia.org/wiki?curid=69334" title="Semsales">
Semsales

Semsales (patois [ʃɛ̃θɑlɛ] ;) isch a politischi Gmiin im Vivisbachbezirk im Kanton Fryybùrg, Schwyyz.

Semsales liit ùf 866 m ü. M., 10 km weschtsüdweschtlich va Bulle im Fryybùrger Mittelland. Zue de Gmiin Semsales ghöört o de Wyyler La Rougève. Va de Gmiinflechi si 46,8 % landwirtschaftlichi Flechi, 47,5 % Waud, 3,3 % Sidligsflechi ù 2,3 % schüschtigi Flechi. Nachpuurgmiine va Semsales si Saint-Martin, La Verrerie, Sâles, Vaulruz, Gruyères, Haut-Intyamon ù Châtel-Saint-Denis im Kanton Fryybùrg ù Maracon im Kanton Waadt.

Semsales isch zum eerschte Maul gnamset choo im Jaar 1157 aus "Sessales".

Quela: Bundesamt für Statistik 2005

De Uusländeraateel isch 2010 bi 12,1 % gläge.

80,2 % va de Yywoner si im Jaar 2000 römisch-katholisch gsii, 8,4 % evangelisch-reformiert.

Bi de Vouchszelig 2000 hii va de 1019 Yywoner 93,8 % Franzöösisch aus Hùùptspraach aaggää, 2,8 % Tüütsch ù 3,4 % anderi Spraache.

De aut frankoprovenzalisch Patois hii im Jaar 2000 na iigene Aagabe na 17 va de 1019 Yywohner ggredt.



</doc>
<doc id="69335" url="https://als.wikipedia.org/wiki?curid=69335" title="Senèdes">
Senèdes

Senèdes (patois [a ˈsnrːd, səˈneːdə]) isch a politischi Gmiin im Saanabezirk im Kanton Fryybùrg, Schwyyz.

Senèdes liit ùf , 7 km südlich va de Kantonshùùptstadt Fryybùrg am Südhang vam Bois d’Amon im Fryybùrger Mittelland. Va de Gmiinflechi si 74 % landwirtschaftlichi Flechi, 10 % Waud ù 16 % Sidligsflechi. Nachpuurgmiine va Senèdes si Ependes, Ferpicloz, Le Mouret, Treyvaux ù Arconciel.

Senèdes isch zum eerschte Maul gnamset choo im Jaar 1233 aus "Senaide".

Quela: Bundesamt für Statistik 2005

De Uusländeraateel isch 2010 bi 5,7 % gläge.

92,7 % va de Yywoner si im Jaar 2000 römisch-katholisch gsii, 4,6 % evangelisch-reformiert.

Bi de Vouchszelig 2000 hii va de 109 Yywoner 94,5 % Franzöösisch aus Hùùptspraach aaggää, 4,6 % Tüütsch ù 0,9 % anderi Spraache.

De aut frankoprovenzalisch Patois hii im Jaar 2000 na iigene Aagabe na 7 va de 109 Yywohner ggredt.



</doc>
<doc id="69336" url="https://als.wikipedia.org/wiki?curid=69336" title="Sévaz">
Sévaz

Sévaz (patois [u ˈsiːva]) isch a politischi Gmiin im Broyebezirk im Kanton Fryybùrg, Schwyyz.

Sévaz liit ùf , 2.5 km oschtsüdöschtlich vam Bezirkshùùptort Estavayer-le-Lac zwüsche Nüüebùrgersee ù de Broye, im nordweschtliche Fryybùrger Mittelland. Va de Gmiinflechi si 89,5 % landwirtschaftlichi Flechi, 2,4 % Waud ù 8,1 % Sidligsflechi. Nachpuurgmiine va Sévaz si Estavayer ù Les Montets.

Sévaz isch zum eerschte Maul gnamset choo im Jaar 1056 aus "Silva" (1230 "Selva", 1337 "Seyva").

Quela: Bundesamt für Statistik 2005

De Uusländeraateel isch 2010 bi 18,4 % gläge.

76,6 % va de Yywoner si im Jaar 2000 römisch-katholisch gsii, 15,9 % evangelisch-reformiert.

Bi de Vouchszelig 2000 hii va de 145 Yywoner 89,7 % Franzöösisch aus Hùùptspraach aaggää, 6,2 % Tüütsch ù 4,1 % anderi Spraache.



</doc>
<doc id="69337" url="https://als.wikipedia.org/wiki?curid=69337" title="Siviriez">
Siviriez

Siviriez (patois [ʃəvəˈriː]) isch a politischi Gmiin im Glanebezirk im Kanton Fryybùrg, Schwyyz.

Siviriez liit ùf , 5.5 km südweschtlich vam Bezirkshùùptort Romont im Tal vam Ruisseau de Jogne, weschtlich va de Glâne. Zue de Gmiin Siviriez ghööre d Dörfer Prez-vers-Siviriez, Chavannes-les-Forts, Villaraboud, Villaranon ù Le Saulgy ù d Wyyler La Foule, La Pierraz, Les Buissons ù Bramafan. Va de Gmiinflechi si 74,7 % landwirtschaftlichi Flechi, 17,2 % Waud, 7,6 % Sidligsflechi ù 0,6 % schüschtigi Flechi. Nachpuurgmiine va Siviriez si Billens-Hennens, Romont, Mézières, Vuisternens-devant-Romont, Le Flon ù Ursy im Kanton Fryybùrg ù Lucens im Kanton Waadt.

Siviriez isch zum eerschte Maul gnamset choo im 12. Jh.aus "Seurei", "Seuirei" ù "Severiacus" (1228 "Sivrie").

Quela: Bundesamt für Statistik 2005

De Uusländeraateel isch 2010 bi 9,9 % gläge.

85 % va de Yywoner si im Jaar 2000 römisch-katholisch gsii, 6,3 % evangelisch-reformiert.

Bi de Vouchszelig 2000 hii va de 1850 Yywoner 94,6 % Franzöösisch aus Hùùptspraach aaggää, 1,9 % Tüütsch ù 3,5 % anderi Spraache.

De aut frankoprovenzalisch Patois hii im Jaar 2000 na iigene Aagabe na 31 va de 1850 Yywohner ggredt.



</doc>
<doc id="69338" url="https://als.wikipedia.org/wiki?curid=69338" title="Sorens">
Sorens

Sorens (patois [ʃoˈrɛ̃]; tüütsch "Soring, Soringen, Schoringen"; alem. "Schòring, Schoringe") isch a politischi Gmiin im Greyerzerbezirk im Kanton Fryybùrg, Schwyyz.

Sorens liit ùf , 6 km nördlich vam Bezirkshùùptort Bulle südlich vam Ruisseau de Malessert, am Südhang vam Gibloux. Zue de Gmiin Sorens ghöört o de Wyyler Malessert. Va de Gmiinflechi si 66,4 % landwirtschaftlichi Flechi, 26,3 % Waud ù 7,3 % Sidligsflechi. Nachpuurgmiine va Sorens si Marsens, Le Châtelard, Villorsonnens, Gibloux FR ù Pont-en-Ogoz.

Sorens isch zum eerschte Maul gnamset choo im Jaar 1150 aus "Sorans".

Quela: Bundesamt für Statistik 2005

De Uusländeraateel isch 2010 bi 7,4 % gläge.

86,1 % va de Yywoner si im Jaar 2000 römisch-katholisch gsii, 4,2 % evangelisch-reformiert.

Bi de Vouchszelig 2000 hii va de 836 Yywoner 95,7 % Franzöösisch aus Hùùptspraach aaggää, 2,9 % Tüütsch ù 1,4 % anderi Spraache.

De aut frankoprovenzalisch Patois hii im Jaar 2000 na iigene Aagabe na 97 va de 836 Yywohner ggredt.



</doc>
<doc id="69339" url="https://als.wikipedia.org/wiki?curid=69339" title="St. Silvester FR">
St. Silvester FR

Santifaschtùs (amtlich "St. Silvester") isch a politischi Gmiin im Seisabezirk im Kanton Fryybùrg, Schwyyz.

Santifaschtùs liit 10 Kilometer südöschtlich va de Kantonshùùptstadt Fryybùrg uf de linke Siite va de Ärgera. Va de Gmiinflechi si 53,7 % landwirtschaftlichi Flechi, 36,5 % Waud, 7,2 % Sidligsflechi ù 2,7 % schüschtigi Flechi. Nachpuurgmiine va Santifaschtùs si Giffers, Plasselb, Le Mouret ù Tentlingen.

Santifaschtùs isch zum eerschte Maul gnamset choo im Jaar 1148.

Quela: Bundesamt für Statistik 2005

De Uusländeraateel isch 2010 bi 1,4 % gläge.

84,9 % va de Yywoner si im Jaar 2000 römisch-katholisch gsii, 7,2 % evangelisch-reformiert.

Bi de Vouchszelig 2000 hii va de 955 Yywoner 94,8 % Tüütsch aus Hùùptspraach aaggää, 4,3 % Franzöösisch ù 0,9 % anderi Spraache.

De seislertüütsch Tialäkt va Santifaschtùs ghöört zum Hööjschtalemannisch.



</doc>
<doc id="69340" url="https://als.wikipedia.org/wiki?curid=69340" title="Surpierre">
Surpierre

Surpierre (patois [a syrˈpjera, a syˈpjɛra]; tüütsch "Überstein") isch a politischi Gmiin im Broyebezirk im Kanton Fryybùrg, Schwyyz.

Surpierre liit ùf , 11 km südweschtlich va Payerne (Luftlinie) i de fryybùrgische Exklave Surpierre. Zue de Gmiin Surpierre ghööre ds Dorf Praratoud ù d Wyyler ù Le Sensuis. Va de Gmiinflechi si 57,8 % landwirtschaftlichi Flechi, 35,6 % Waud, 5,8 % Sidligsflechi ù 0,7 % schüschtigi Flechi. Nachpuurgmiine va Surpierre si Surpierre ist Cheiry im Kanton Fryybùrg ù Valbroye, Henniez ù Lucens im Kanton Waadt.

Surpierre isch zum eerschte Maul gnamset choo im Jaar 1142 aus "Suprapetra" ù "Super Petram".

Quela: Bundesamt für Statistik 2005

De Uusländeraateel isch 2010 bi 8,9 % gläge.

68,3 % va de Yywoner si im Jaar 2000 römisch-katholisch gsii, 18,8 % evangelisch-reformiert.

Bi de Vouchszelig 2000 hii va de 560 Yywoner 93 % Franzöösisch aus Hùùptspraach aaggää, 4,9 % Tüütsch ù 2,1 % anderi Spraache.

De aut frankoprovenzalisch Patois hii im Jaar 2000 na iigene Aagabe na 6 va de 560 Yywohner ggredt.



</doc>
<doc id="69341" url="https://als.wikipedia.org/wiki?curid=69341" title="Rue">
Rue

Rue chan eini vo däne Bedütige ha:
Rue isch de Familiename vo däne Persone:
Rue, s französisch Wort för Strooss, z. B. Rue de Rivoli
rue isch:
Lueg au:


</doc>
<doc id="69342" url="https://als.wikipedia.org/wiki?curid=69342" title="Avry">
Avry

Avry isch de Name vo däne Ortschafte oder Gmeinde im Kanton Friburg:


</doc>
<doc id="69343" url="https://als.wikipedia.org/wiki?curid=69343" title="Torny">
Torny

Torny (patois [a tɔrˈni]) isch a politischi Gmiin im Glanebezirk im Kanton Fryybùrg, Schwyyz.

Torny liit ùf , 9 km nordnordöschtlich vam Bezirkshùùptort Romont weschtlich vam Tal va de Arbogne, im Fryybùrger Mittelland. Zue de Gmiin Torny ghööre d Dörfer Torny-le-Grand ù Middes ù d Wyyler Torny-le-Petit ù Le Rialet. Va de Gmiinflechi si 69,2 % landwirtschaftlichi Flechi, 25,3 % Waud, 5,2 % Sidligsflechi ù 0,3 % schüschtigi Flechi. Nachpuurgmiine va Torny si Montagny, Corserey, La Brillaz, La Folliaz ù Châtonnaye im Kanton Fryybùrg ù Trey ù Payerne im Kanton Waadt.

Torny isch zum eerschte Maul gnamset choo im Jaar 766 aus "Taurniaco Superiore" (1145 "Tornei").

Quela: Bundesamt für Statistik 2005

De Uusländeraateel isch 2010 bi 5,9 % gläge.

81,7 % va de Yywoner si im Jaar 2000 römisch-katholisch gsii, 8 % evangelisch-reformiert.

Bi de Vouchszelig 2000 hii va de 654 Yywoner 93,6 % Franzöösisch aus Hùùptspraach aaggää, 4,7 % Tüütsch ù 1,7 % anderi Spraache.

De aut frankoprovenzalisch Patois hii im Jaar 2000 na iigene Aagabe na 12 va de 654 Yywohner ggredt.



</doc>
<doc id="69344" url="https://als.wikipedia.org/wiki?curid=69344" title="Treyvaux">
Treyvaux

Treyvaux (patois [a trɛjˈvoː]; tüütsch "Treffels"; alem. "Trafels, Trafelts, Träffels, Träffùs") isch a politischi Gmiin im Saanabezirk im Kanton Fryybùrg, Schwyyz.

Treyvaux liit ùf , 9 km südlich va de Kantonshùùptstadt Fryybùrg im Fryybùrger Mittelland. Zue de Gmiin Treyvaux ghööre o d Wyyler Le Plan ù Pratzey. Va de Gmiinflechi si 63 % landwirtschaftlichi Flechi, 30,2 % Waud, 6,1 % Sidligsflechi ù 0,7 % schüschtigi Flechi. Nachpuurgmiine va Treyvaux si Arconciel, Senèdes, Le Mouret, La Roche, Pont-la-Ville ù Gibloux.

Treyvaux isch zum eerschte Maul gnamset choo im Jaar 1169 aus "Tribus Vallibus" (1235 "Tresvaux", 1246 "Trevaux", 1453 "Treyvaux").

Quela: Bundesamt für Statistik 2005

De Uusländeraateel isch 2010 bi 8,1 % gläge.

91,7 % va de Yywoner si im Jaar 2000 römisch-katholisch gsii, 3 % evangelisch-reformiert.

Bi de Vouchszelig 2000 hii va de 1248 Yywoner 93,3 % Franzöösisch aus Hùùptspraach aaggää, 3,3 % Tüütsch ù 3,4 % anderi Spraache.

De aut frankoprovenzalisch Patois hii im Jaar 2000 na iigene Aagabe na 114 va de 1248 Yywohner ggredt.



</doc>
<doc id="69345" url="https://als.wikipedia.org/wiki?curid=69345" title="Ueberstorf">
Ueberstorf

Überschtòrf (amtlich "Ueberstorf") isch a politischi Gmiin im Seisabezirk im Kanton Fryybùrg, Schwyyz.

Überschtòrf liit ùf , 13 km oschtnordöschtlich va de Kantonshùùptstadt Fryybùrg zwüsche Seisa ù Tafersbach. Zue de Gmiin Überschtòrf ghööre Obermettlen, Niedermettlen, Guldifeld, Bergli, Drittehüseren, Grossried, Geretsried, Riederen, Blattishus, Hermisbühl, Umbertsried ù Hostettlen. Va de Gmiinflechi si 74,4 % landwirtschaftlichi Flechi, 18,2 % Waud, 6,1 % Sidligsflechi ù 1,3 % schüschtigi Flechi. Nachpuurgmiine va Überschtòrf si Heitenried, St. Antoni ù Wünnewil-Flamatt im Kanton Fryybùrg ù Neuenegg, Köniz ù Schwarzenburg im Kanton Bärn.

Überschtòrf isch zum eerschte Maul gnamset choo im Jaar 1226 aus "Ibristorf".

Quela: Bundesamt für Statistik 2005

De Uusländeraateel isch 2010 bi 3,2 % gläge.

60,6 % va de Yywoner si im Jaar 2000 römisch-katholisch gsii, 32 % evangelisch-reformiert.

Bi de Vouchszelig 2000 hii va de 2115 Yywoner 97,1 % Tüütsch aus Hùùptspraach aaggää, 0,9 % Franzöösisch ù 2 % anderi Spraache.

De seislertüütsch Tialäkt va Überschtòrf ghöört zum Hööjschtalemannisch.




</doc>
<doc id="69346" url="https://als.wikipedia.org/wiki?curid=69346" title="Ulmiz">
Ulmiz

Ùumiz (amtlich "Ulmiz"; franzöösisch "Ormey") isch a politischi Gmiin im Seebezirk im Kanton Fryybùrg, Schwyyz.

Ùumiz liit ùf , 7 km öschtlich vam Bezirkshùùptort Mùùrte i de Talmuelde va de Bibere, im nördliche Fryybùrger Mittelland. Zue de Gmiin Ùumiz ghöört o de südlich Tül vam Wyyler Chäppelimatt. Va de Gmiinflechi si 68,9 % landwirtschaftlichi Flechi, 24,8 % Waud ù 6,3 % Sidligsflechi. Nachpuurgmiine va Ùumiz si Gempenach, Murten, Gurmels ù de Staatswaud Gaum im Kanton Fryybùrg ù Kriechenwil ù Ferenbalm im Kanton Bärn.

Ùumiz isch zum eerschte Maul gnamset choo im Jaar 1200 als "Hulmeis" (1250 "Ulmitz"; 1390 "Ormeis").

Quela: Bundesamt für Statistik 2005

De Uusländeraateel isch 2010 bi 3,1 % gläge.

80,2 % va de Yywoner si im Jaar 2000 evangelisch-reformiert gsii, 10,9 % römisch-katholisch.

Bi de Vouchszelig 2000 hii va de 359 Yywoner 96,7 % Tüütsch aus Hùùptspraach aaggää, 2,5 % Franzöösisch ù 0,8 % anderi Spraache.

De seislertüütsch Tialäkt va Ùumiz ghöört zum Hööjschtalemannisch.



</doc>
<doc id="69347" url="https://als.wikipedia.org/wiki?curid=69347" title="Ursy">
Ursy

Ursy (patois [a yˈʃi]) isch a politischi Gmiin im Glanebezirk im Kanton Fryybùrg, Schwyyz.

Ursy liit ùf , 9 km südweschtlich vam Bezirkshùùptort Romont öschtlich vam Oberlauf va de Broye. Zue de Gmiin Ursy ghööre d Dörfer Esmonts, Vauderens ù Vuarmarens ù d Wyyler Mossel, Invau, Fin de Vau, Pré du Château ù Morlens. Va de Gmiinflechi si 67,2 % landwirtschaftlichi Flechi, 25,4 % Waud, 7,4 % Sidligsflechi ù 0,1 % schüschtigi Flechi. Nachpuurgmiine va Ursy si Siviriez, Le Flon, Rue ù Montet (Glâne) im Kanton Fryybùrg ù Lucens ù Chavannes-sur-Moudon im Kanton Waadt.

Ursy isch zum eerschte Maul gnamset choo im Jaar um 1160 aus "Ursei" (1215 "Ursez", 1235 "Ursi").

Quela: Bundesamt für Statistik 2005

De Uusländeraateel isch 2010 bi 10,3 % gläge.

74,9 % va de Yywoner si im Jaar 2000 römisch-katholisch gsii, 12,6 % evangelisch-reformiert.

Bi de Vouchszelig 2000 hii va de 1910 Yywoner 92,9 % Franzöösisch aus Hùùptspraach aaggää, 1,7 % Tüütsch ù 5,4 % anderi Spraache.

De aut frankoprovenzalisch Patois hii im Jaar 2000 na iigene Aagabe na 27 va de 1910 Yywohner ggredt.



</doc>
<doc id="69348" url="https://als.wikipedia.org/wiki?curid=69348" title="Vallon FR">
Vallon FR

Vallon (patois [a vaˈlɔ̃]) isch a politischi Gmiin im Broyebezirk im Kanton Fryybùrg, Schwyyz.

Vallon liit ùf , 7 km nördlich va Payerne nördlich va de Broye, im nordweschtliche Fryybùrger Mittelland. Zue de Gmiin Vallon ghöört o de Wyyler Carignan. Va de Gmiinflechi si 88,9 % landwirtschaftlichi Flechi, 3,7 % Waud ù 7,4 % Sidligsflechi. Nachpuurgmiine va Vallon si Gletterens, Delley-Portalban ù Saint-Aubin im Kanton Fryybùrg ù Missy, Corcelles-près-Payerne ù Grandcour im Kanton Waadt.

Im Gebiet, wo hüt Vallon isch, hei d Röömer e schöns Landhuus bout gha. D Ruiine vo dem sind 1985 uusgrabe worde, und jetz isch do es modärns Römermuseum.

Dr Ortsnaame vo Vallon isch zum eerschte Maul gnamset choo im Jaar 1342 aus "Valons".

Quela: Bundesamt für Statistik 2005

De Uusländeraateel isch 2010 bi 12,7 % gläge.

66,3 % va de Yywoner si im Jaar 2000 römisch-katholisch gsii, 20,6 % evangelisch-reformiert.

Bi de Vouchszelig 2000 hii va de 267 Yywoner 87,3 % Franzöösisch aus Hùùptspraach aaggää, 10,9 % Tüütsch ù 1,8 % anderi Spraache.



</doc>
<doc id="69349" url="https://als.wikipedia.org/wiki?curid=69349" title="Vaulruz">
Vaulruz

Vaulruz (patois [a voːˈry]; tüütsch "Talbach, Thalbach") isch a politischi Gmiin im Greyerzerbezirk im Kanton Fryybùrg, Schwyyz.

Vaulruz liit ùf , 5 km weschtlich vam Bezirkshùùptort Bulle a de Sionge im südliche Fryybùrger Mittelland. Zue de Gmiin Vaulruz ghööre o d Wyyler Les Ponts-d'Avau ù Les Ponts-d'Amont Va de Gmiinflechi si 65,2 % landwirtschaftlichi Flechi, 26,2 % Waud, 8 % Sidligsflechi ù 0,6 % schüschtigi Flechi. Nachpuurgmiine va Vaulruz si Sâles, Riaz, Vuadens, Gruyères ù Semsales.

Vaulruz isch zum eerschte Maul gnamset choo im Jaar 1115 aus "Valle Rodulphi".

Quela: Bundesamt für Statistik 2005

De Uusländeraateel isch 2010 bi 8,3 % gläge.

86,6 % va de Yywoner si im Jaar 2000 römisch-katholisch gsii, 4,2 % evangelisch-reformiert.

Bi de Vouchszelig 2000 hii va de 875 Yywoner 96,3 % Franzöösisch aus Hùùptspraach aaggää, 2,4 % Tüütsch ù 1,3 % anderi Spraache.

De aut frankoprovenzalisch Patois hii im Jaar 2000 na iigene Aagabe na 66 va de 875 Yywohner ggredt.



</doc>
<doc id="69350" url="https://als.wikipedia.org/wiki?curid=69350" title="Villarsel-sur-Marly">
Villarsel-sur-Marly

Villarsel-sur-Marly (patois [a vərlaːˈʃi]; tüütsch "Villarsel ob Mertenbach") isch a politischi Gmiin im Saanabezirk im Kanton Fryybùrg, Schwyyz.

Villarsel-sur-Marly liit ùf , 6 km südlich va de Kantonshùùptstadt Fryybùrg ùber em Tal va de Ärgera im Fryybùrger Mittelland. Va de Gmiinflechi si 75,5 % landwirtschaftlichi Flechi, 18,9 % Waud, 3,5 % Sidligsflechi ù 2,1 % schüschtigi Flechi. Nachpuurgmiine va Villarsel-sur-Marly si Marly, Pierrafortscha, Tentlingen, Le Mouret ù Ependes.

Villarsel-sur-Marly isch zum eerschte Maul gnamset choo im Jaar 1228 aus "Vilarsel".

Quela: Bundesamt für Statistik 2005

De Uusländeraateel isch 2010 bi 20,7 % gläge.

87,8 % va de Yywoner si im Jaar 2000 römisch-katholisch gsii, 6,8 % evangelisch-reformiert.

Bi de Vouchszelig 2000 hii va de 74 Yywoner 89,2 % Franzöösisch aus Hùùptspraach aaggää, 6,8 % Tüütsch ù 4 % anderi Spraache.

De aut frankoprovenzalisch Patois hii im Jaar 2000 na iigene Aagabe na 4 va de 74 Yywohner ggredt.



</doc>
<doc id="69351" url="https://als.wikipedia.org/wiki?curid=69351" title="Villars-sur-Glâne">
Villars-sur-Glâne

Villars-sur-Glâne (patois [a vəˈlɑ]; tüütsch "Glanwiler") isch a politischi Gmiin im Saanabezirk im Kanton Fryybùrg, Schwyyz.

Villars-sur-Glâne liit ùf , 4 km weschtlich va de Kantonshùùptstadt Fryybùrg a de obere Glâne im Fryybùrger Mittelland. Zue de Gmiin Villars-sur-Glâne ghööre o d Quartier Cormanon, Les Daillettes ù Bertigny (tüütsch Brittenach), d Induschtrisidlig Moncor ù de Wyyler Sainte-Apolline. Va de Gmiinflechi si 35,6 % landwirtschaftlichi Flechi, 18,1 % Waud, 45,5 % Sidligsflechi ù 0,7 % schüschtigi Flechi. Nachpuurgmiine va Villars-sur-Glâne si Freiburg, Marly, Hauterive, Matran, Corminboeuf ù Givisiez.

Villars-sur-Glâne isch zum eerschte Maul gnamset choo im Jaar 1143 aus "Vilar" (1652 "Wyler ob der Glanen" ).

Quela: Bundesamt für Statistik 2005

De Uusländeraateel isch 2010 bi 30,5 % gläge.

71 % va de Yywoner si im Jaar 2000 römisch-katholisch gsii, 8,9 % evangelisch-reformiert.

Bi de Vouchszelig 2000 hii va de 9339 Yywoner 77,2 % Franzöösisch aus Hùùptspraach aaggää, 10,9 % Tüütsch ù 11,9 % anderi Spraache.

De aut frankoprovenzalisch Patois hii im Jaar 2000 na iigene Aagabe na 53 va de 9339 Yywohner ggredt.



</doc>
<doc id="69352" url="https://als.wikipedia.org/wiki?curid=69352" title="Villaz-Saint-Pierre">
Villaz-Saint-Pierre

Villaz-Saint-Pierre (patois [a vəla]) isch as Dorf un a ehmalegi politeschi Gmiin im Glanebezirk vam Kanton Fribùrg.

Villaz-Saint-Pierre liit ùf , 4 km nordöschtlich vam Bezirkshùùptort Romont am nordweschtliche Rand vam Tal va de Glâne, im Fribùrger Mittelland. Zue de Gmiin Villaz-Saint-Pierre hed o ds Dorf Fuyens ghöört. Va de Gmiinflechi si 63,3 % landwirtschaftlichi Flechi, 24,4 % Waud, 11,9 % Sidligsflechi ù 0,4 % schüschtigi Flechi gsi. Nachpuurgmiine va Villaz-Saint-Pierre si La Folliaz, Romont, Mézières, Massonnens, Villorsonnens ù Châtonnaye im Kanton Fribùrg ù Villarzel im Kanton Waadt gsi.

Villaz-Saint-Pierre isch zum eerschte Maul gnamset choo im Jaar 1177 aus "Villa". Vor am 2005 het sich d Gmiin na gagen a Fusion met Lussy u Villarimboud zur nüe Gmiin La Folliaz gweert. Uf en 1. Jenner 2020 hed denn Villaz-Saint-Pierre met La Folliaz zur nüe Gmiin Villaz fusioniert.

Quela: Bundesamt für Statistik 2005

De Uusländeraateel isch 2010 bi 13,5 % gläge.

83,3 % va de Iiwoner si im Jaar 2000 römisch-katholisch gsii, 6 % evangelisch-reformiert.

Bi de Vouchszelig 2000 hii va de 917 Iiwoner 89,3 % Franzöösisch aus Hùùptspraach aaggää, 2,8 % Tüütsch ù 7,9 % anderi Spraache.

De aut frankoprovenzalisch Patois hii im Jaar 2000 na iigene Aagabe na 14 va de 917 Iiwohner ggredt.



</doc>
<doc id="69353" url="https://als.wikipedia.org/wiki?curid=69353" title="Villorsonnens">
Villorsonnens

Villorsonnens isch a politischi Gmiin im Glanebezirk im Kanton Fryybùrg, Schwyyz.

Villorsonnens liit 6 km oschtnordöschtlich vam Bezirkshùùptort Romont am Nordfuess vam Gibloux, südlich vam Tal va de Glâne, im Fryybùrger Mittelland. Zue de Gmiin Villorsonnens ghööre d Dörfer Chavannes-sous-Orsonnens, Orsonnens, Villargiroud ù Villarsiviriaux ù d Wyyler Grange-la-Battiaz, La Fortune, Le Moulin ù Vers-le-Moulin. Va de Gmiinflechi si 66 % landwirtschaftlichi Flechi, 28,6 % Waud, 5,2 % Sidligsflechi ù 0,2 % schüschtigi Flechi. Nachpuurgmiine va Villorsonnens si Villaz-Saint-Pierre, La Folliaz, Chénens, Autigny, Gibloux, Sorens, Le Châtelard ù Massonnens.

D Gmiin isch zum 1. Jenner 2001 entstane us de Fusion va de Gmiine Chavannes-sous-Orsonnens, Orsonnens, Villargiroud ù Villarsiviriaux.

Quela: Bundesamt für Statistik 2005

De Uusländeraateel isch 2010 bi 7,9 % gläge.

79,2 % va de Yywoner si im Jaar 2000 römisch-katholisch gsii, 8,8 % evangelisch-reformiert.

Bi de Vouchszelig 2000 hii va de 1113 Yywoner 92,6 % Franzöösisch aus Hùùptspraach aaggää, 2,7 % Tüütsch ù 4,7 % anderi Spraache.

De aut frankoprovenzalisch Patois hii im Jaar 2000 na iigene Aagabe na 33 va de 1113 Yywohner ggredt.



</doc>
<doc id="69354" url="https://als.wikipedia.org/wiki?curid=69354" title="Vuadens">
Vuadens

Vuadens (patois [a vwaˈdɛ̃]; tüütsch "Wuading, Wüadingen") isch a politischi Gmiin im Greyerzerbezirk im Kanton Fryybùrg, Schwyyz.

Vuadens liit ùf , 3 km weschtlich vam Bezirkshùùptort Bulle südliche va de Sionge, am Nordfuess vam Moléson. Zue de Gmiin Vuadens ghööre o d Wyyler Les Moret, Les Crous ù La Place. Va de Gmiinflechi si 68,2 % landwirtschaftlichi Flechi, 22,3 % Waud, 8,8 % Sidligsflechi ù 0,8 % schüschtigi Flechi. Nachpuurgmiine va Vuadens si Bulle, Greyerz, Vaulruz ù eine Exklave von Echarlens.

Vuadens isch zum eerschte Maul gnamset choo im Jaar 516 aus "Wadingum" (929 "in curte Vuadingis", 1017 "Uadengis", 1145 "Wadens").

Quela: Bundesamt für Statistik 2005

De Uusländeraateel isch 2010 bi 12,3 % gläge.

85,2 % va de Yywoner si im Jaar 2000 römisch-katholisch gsii, 5,7 % evangelisch-reformiert.

Bi de Vouchszelig 2000 hii va de 1657 Yywoner 93,5 % Franzöösisch aus Hùùptspraach aaggää, 1,9 % Tüütsch ù 4,6 % anderi Spraache.

De aut frankoprovenzalisch Patois hii im Jaar 2000 na iigene Aagabe na 63 va de 1657 Yywohner ggredt.



</doc>
<doc id="69355" url="https://als.wikipedia.org/wiki?curid=69355" title="Vuisternens-devant-Romont">
Vuisternens-devant-Romont

Vuisternens-devant-Romont (patois [lu gro wyθernɛ̃, wyθernɛ̃, yθernɛ̃]; tüütsch "Winterlingen"; alem. "Wìnterlìnge") isch a politischi Gmiin im Glanebezirk im Kanton Fryybùrg, Schwyyz.

Vuisternens-devant-Romont liit ùf , 5 km südlich vam Bezirkshùùptort Romont im südweschtliche Fryybùrger Mittelland. Zue de Gmiin Vuisternens-devant-Romont ghööre o d Wyyler Les Moret, Les Crous ù La Place. Va de Gmiinflechi si 79,4 % landwirtschaftlichi Flechi, 14,8 % Waud, 5,2 % Sidligsflechi ù 0,6 % schüschtigi Flechi. Zue de Gmiin Vuisternens-devant-Romont ghööre d Dörfer Villariaz (), Estévenens (), La Neirigue (), Sommentier () ù La Joux () ù d Sidlige La Magne (), Lieffrens () ù Les Ecasseys (). Nachpuurgmiine va Vuisternens-devant-Romont si Mézières, Massonnens, Grangettes, Sâles, La Verrerie, Le Flon ù Siviriez.

Vuisternens-devant-Romont isch zum eerschte Maul gnamset choo im Jaar 929 aus "Winterningis".

Quela: Bundesamt für Statistik 2005

De Uusländeraateel isch 2010 bi 5,2 % gläge.

86,6 % va de Yywoner si im Jaar 2000 römisch-katholisch gsii, 5,8 % evangelisch-reformiert.

Bi de Vouchszelig 2000 hii va de 1812 Yywoner 96,1 % Franzöösisch aus Hùùptspraach aaggää, 2,4 % Tüütsch ù 1,5 % anderi Spraache.

De aut frankoprovenzalisch Patois hii im Jaar 2000 na iigene Aagabe na 113 va de 1812 Yywohner ggredt.



</doc>
<doc id="69356" url="https://als.wikipedia.org/wiki?curid=69356" title="Wünnewil-Flamatt">
Wünnewil-Flamatt

Wünìwüu-Flamatt (amtlich "Wünnewil-Flamatt") isch a politischi Gmiin im Seisabezirk im Kanton Fryybùrg, Schwyyz.

Wünìwüu-Flamatt liit 12 km nordöschtlich va de Kantonshùùptstadt Fryybùrg a de Seisa, im öschtliche Fryybùrger Mittelland. Zu de Gmiin ghööre Wünnewil, Flamatt, Oberflamatt, Sensebrücke, Eggelried, Balsingen, Bagewil, Amtmerswil, Staffels, Pfaffenholz, Elswil, Dietisberg ù Blumisberg. Va de Gmiinflechi si 64,7 % landwirtschaftlichi Flechi, 17 % Waud, 17,5 % Sidligsflechi ù 0,8 % schüschtigi Flechi. Nachpuurgmiine va Wünìwüu-Flamatt si Ueberstorf, St. Antoni, Schmitten ù Bösingen im Kanton Fryybùrg ù Neuenegg im Kanton Bärn.

Wünìwüu isch zum eerschte Maul gnamset choo im Jaar 1128 aus "Vilarswinum".

Quela: Bundesamt für Statistik 2005

De Uusländeraateel isch 2010 bi 17,3 % gläge. Yywoner si endi 2018 , 5'570 zeut worde.

43 % va de Yywoner si im Jaar 2018 römisch-katholisch gsii, 23 % evangelisch-reformiert.

Bi de Vouchszelig 2000 hii va de 4916 Yywoner 89,5 % Tüütsch aus Hùùptspraach aaggää, 1,8 % Franzöösisch ù 8,7 % anderi Spraache.

De seislertüütsch Tialäkt va Wünìwüu-Flamatt ghöört zum Hööjschtalemannisch.


Einwohnerzahl 31.12.2018


</doc>
<doc id="69357" url="https://als.wikipedia.org/wiki?curid=69357" title="Menzenschwand">
Menzenschwand

Menzèschwand isch èn heilklimatischè Kurort. S Dorf isch èn Ortsdeil vo dè Stadt St. Bläsy im Schwarzwald z Baddè-Württèbärg.

Menzèschwand bschtòt uss drei Dorfchärn, "Vorderdorf", "Mitteldorf" un "Hinterdorf", un ghört mit öppè 550 Ywooner zuè dè Stadt St. Bläsy im Landchrais Waldshuèt. S lyt am Süèdfuèß vom Fèldbärg-Massyv, wo mit èm 1493 Meter hochè Fèldbärg dè högschte Pungt im Schwarzwald z biètè hèt. S Dal vo dè Menzèschwander Alb fangt unterhalb vom Fèldbärg-Pass aa, also am Fuèß vom Seebuck. Bi dè Quällè vo dè Menzèschwander Alb lyt d Menzèschwander Hüttè, öppè 28 m unterhalb un 650 m èwäg vo dè Passhöchi. Vo dè Quällè wèg gòt s Dal als fascht 2,3 km langi Klamm gu Oschtè un biègt denn nõch rächts ab in Richtung Südè. Dört vohürõtet sich s änge Dal mit èm Nõchbòrdal, wo vom Oschthang vom Herzogèhorn obbè abbè chunnt, dört lyt au s Hinterdorf vo Menzèschwand. Uugfäär 850 m s Dal durab lyt s Mitteldorf, wo vo dè linkè Haaldè vo dè Menzèschwander Alb d Passschtrõß vom Ülèmer Chrütz obbè abbè chunnt. Am Fuèß vo dè Oschtsitè vom Ülèmer Chrütz lyt dè Weschtzipfel vom Schluchsee bi Aha. Obberhalb vo dè rächtè Dalhaalè thront s Spièßhorn. En halbè Kilometer unter m Mitteldorf lyt s Menzèschwander Vorderdorf. S Vorderdorf isch dè gröscht Ortsdeil vo Menzèschwand. 2,75 km unterhalb vom Vorderdorf vohürõtet sich d Menzèschwander Alb 3,75 km obberhalb vo St. Bläsy mit dè weschtlich volaufendè Bernauer Alb, ab dört heißt dè Südschwarzwälder Fluss denn Alb.

D Dallandschaft vo Menzèschwand isch brägt vo Glètscherschtrööm vom Fèldbärg-Glètscher, wo in è baar Iiszitè entschtandè isch. Dè Hauptglètscher, wo bis 300 Meter un mee hoch gsi isch, hèt weschtlich am Herzogèhorn aagfangè, mit è baar inènand gschachtlètè großè Karè. Bi sèllèrè Karlandschaft hèt s wannèförmige Krunkelbachdal aagfangè. S Dal vo dè Menzèschwander Alb gòt in èrè chlynèrè Dalschtufè mit èrè Höchi vo 20 Meter mit èm Krunkelbachdal zämmè. D Menzèschwander Alb hèt dört è Klamm mit chlynè Wasserfäll (ein dèvò künschtlich) iègschnittè. Öppis obberhalb chrützt èn markantè Èrdmoränèwall s Dal. Diè äng Durchbruchsschtellè vom Bach, d "Menzèschwander Klusè", isch früèner zum Uffstauè für d Holzschitledrift bruucht worrè. Dè beggèförmige Mündungsberych isch früèner èn See gsi, wo vo Sedimänt zuèdeggt isch. Èn Huufè Rundhögger brägt d Wisè vo dè unterè Haaldèabschnitt.

Weschtlich vom Hinterdorf lyt in èm Kar unter m Spièßhorn s chraisrunde Schiibèlächtèmoos, è Gebirgs-Hochmoor. Auch im Gipfelberych vo dè nördlich glègènè Bärhaaldè git s wärtvolli chlyni Moor in voschidènè Entwicklungsschtadiè.

Großi Deil vo dè Gemarkung ghörèd zum "Nadurschutzgebièt Fèldbärg".

Diè èrschti urkundlichi Erwäänung stammt uss èm Johr 1328.

Exischtenzgrundlaagè sin sit annèdubaki Vyhwǜrtschaft un s Holzmachè in Heimarbèt wiè Schnèflè, Drèchslè, Zainèmachè. D Näbbèarbèt isch voschtärkt nötig worrè durch diè zuènämmendi Fèldvoschplitterung im Deilungsbann vom Kloschter St. Bläsy.

Um 1770 isch dè Gmeindswald wägèm Holzyschlag fascht voschwundè gsi. S Holz hèt mò übber d Alb bis in Hochrhy abbè gflößt.

Um 1910 hèt dè Erbauer un Bsitzer vom Kurhuus z St. Bläsy, dè Otto Hüglin, è großaaglaits Brojèkt mit èm Luxus-Hotel z Menzèschwand un ènèrè Brivatbaanaabindung übber s Fèldbärg-Massyv blaant. S Brojèkt isch nit realisyrt worrè. 

Mit dè Chraisreform z Baddè-Württèbärg isch mit Wǜrkung vum 1. Januar 1973 d Gmeind Menzèschwand vom Landchrais Hochschwarzwald zum Landchrais Waldshuèt chò. Am 1. Juli 1974 isch Menzèschwand i d Stadt Sankt Bläsy ygmeindet worrè.

Menzèschwand isch als Dallandschaft witgehend brägt durch d Näbbèerwèrbslandwǜrtschaft (Vyh- un Milchwǜrtschaft, au Vodraagnadurschutz). 

Diè wesèntlichi Erwèrbsquällè isch abber dé Fremdèvokeer mit Behèrbärgungsbedryb, Ferièwoonungè un spezifischi Diènschtleischtungè. Dè hütige Ort voschtòt sich vorwygend als Winterschportort im Schigebièt Fèldbärg. Im Ort git s è Schischprungschtadion mit zwei Schanzè (im Winter õbends Sprungbedryb bi Fluètlicht), drei Lift i dè Ortslaag (ein isch gebüürèfrei) un füüf uff èm Fèldbärg, sowié s gröschte Nordic-Walking-Netz z Dütschland. È neuers Aagebot isch d Radontherapy.

Im Menzèschwander Krunkelbachdal git s è ryches Uranvorchò. Vo 1961 bis 1991 isch Uranärz abbaut worrè, offizièll isch d Krunkelbach-Gruèb abber nu èn „Uranuffsuèchungsbedryb“, dèm sin Hauptzwèck d Erkundung un nit dè Abbau sy sött. Nõch Énd vom Abbau im Juli 1991 isch d Gruèb bis zum Johresènd vollschtändig abgsoffè. S Land hèt d Rekultivyrung vo dè Haaldè übbernõ. Uffgrund vo radonhaltigé Wasservorchò uss èm stillglaitè Bärgwärch isch am 9. Oktobèr 2005 z Menzèschwand s èrschte Radonbad im Schwarzwald uffgmacht worrè, s "Radon Revitalbad Menzèschwand".

Uff Menzèschwand chunnt mò vo St. Bläsy uus odder übber d Schwarzwaldhochschtrõß, d B 500, wo bim Ort Unteraha am Weschtzipfel vom Schluchsee in è Landschtrõß übbergòt. Sèlli Landschtrõß gòt übber Obberaha un dè Wyler Äule übber d Passhöchi vom Ülèmer Chrütz un ènnè abbè bis zum Menzèschwander Mitteldorf. Im Winter isch d Strõß wèg dè Passhöchi nu ygschränkt befaarbar.


Sit 1308 wörd diè katholischi Gmeind – hüt: St. Martin – vo dé Benediktinermönch z St. Bläsy betreut. Anno 1604 isch è Kapèllè im Vorderdorf, diè hütig Sebaschtianskapèllè, wèllèrè 1687/88 è Kirchèneubau im Hinterdorf gfolgt isch.

Im Johr 1975 isch è neus Pfarrzèntrum un è neui Pfarrkirchè, wo am 30. Mai 1976 vom Weihbischof Karl Gnädinger konsekryrt worrè isch. Sit Oktobèr 2003 zellt d Pfarrei St. Martin, zämmè mit dè Pfarrei Herz-Jesu, Albdal un dè Pfarrei St. Blasius, zuè dè Seelsorgeeinheit St. Bläsy.

D Kirchè im Hinterdorf wörd nu vo dè evangelischè Kirchègmeind St. Bläsy bruucht.

Dè Porträtmòler un Lithograf Franz Xaver Winterhalder isch z Menzèschwand geborè worrè, ebbèso sin Bruèder Hermann Fidel Winterhalder (1808–1891).

D Mòlerin Hildegard vo Eylandt-Rheydt hèt ab 1929 z Menzenschwand gwoont.

Dè Bhindertèschportler Alexander Spitz (* 1968), hèt zwǜschè 1984 un 1994 bi Wältmeischterschaftè un Paralympics i dè Sportart Ski Alpin insgsamt 12 Gold-, 5 Silber- un 3 Bronze-Medaillè gwunnè, isch z Menzèschwand aasässig un Mitglyd vom Ski-Club Menzèschwand.

Dè dütsch-niderländischè Chünschtlèr Conrad Schierenberg isch z Menzèschwand ufgwachsè.




</doc>
<doc id="69359" url="https://als.wikipedia.org/wiki?curid=69359" title="Liste der Mitglieder des Grossen Rates des Kantons Aargau in der Wahlperiode 2017–2020">
Liste der Mitglieder des Grossen Rates des Kantons Aargau in der Wahlperiode 2017–2020

I de Lischte vo de Mitglider vom Grosse Rot vom Kanton Aargau in de Wahlperiode 2017–2020 sind alli Grossröt ufgführd, wo bi de Wahle am 23. Oktober 2016 i de Grossi Rot vom Kanton Aargau gwählt worde sind. Rücktritt und d Nachfolgende sind ineme witere Abschnitt verzeichned.


</doc>
<doc id="69360" url="https://als.wikipedia.org/wiki?curid=69360" title="Liste der Mitglieder des Grossen Rates des Kantons Aargau in der Wahlperiode 2013–2016">
Liste der Mitglieder des Grossen Rates des Kantons Aargau in der Wahlperiode 2013–2016

In dere Lischte sind alli ufgführt, wo am 18. September 2016 Mitglider vom Grosse Rot vom Kanton Aargau gsi sind:


</doc>
<doc id="69364" url="https://als.wikipedia.org/wiki?curid=69364" title="Val Müstair">
Val Müstair

Val Müstair isch e Gmaind i dr Region Engiadina Bassa/Val Müstair vom Bünderland.

D Gmaind liit im schwiizerische Deil vom Münschterdaal, wo vom Ofepass bis uf Müstair abe goot. Undedra isch d Gmaind Taufers im Vinschgau. Im Schwiizer Deil vom Daal ligge d Dörfer Fuldera, Lü, Müstair, Santa Maria, Tschierv und Valchava.

Weschtlech vom Ofepass und vom Piz Daint isch au no d Alp Buffalora mit dr Alp Jufplaun e Deil vo dr Gmaind Val Müstair. Ufem Bärghang vom Munt Buffalora sind no hüt Spuure vom alte Bärgbou z gsee. Usem Gebiet vo Jufplaun chunt dr Murtarölbach uf Buffalora abe und usem Bärgmassyv vom Piz Tavrü en andere Sytebach, und zäme bilde si denn de Ofebach, wo im Nazionalpark in Spöl mündet.

Dur s Daal ab flüsst dr Rambach, wo uf Romanisch "Rom" heisst. Dä chunt bi Glurns id Etsch.

D Strooss s Taal z’durabb isch e Abschnidd vo dr Schwiizer Hauptstross 28.

Uf der Südsyte vom Rambachdaal isch au ufem Gebiet vo Val Müstair s höch glägene, schmale Bärgdaal "Val Mora", wo s Wasser nid zum Rambach, sondern zum Livignosee und zum Spöl abe flüsst. "Döss Radond" heisst dr Übergang vom Val Mora zum aschlüssende Daal "Val Vau", won es Sytedaal vom Rambachdaal isch. I de beide zämehängende Dääler händ d Münschterdaaler Dörfer e Reje vo Alpe: d Alp Vau, d Alp Clastras, d Alp Sprella und d Alp Mora. D Alp Mora isch im 12. Joorhundert s erschte Mol as "alpis maior" erwäänt.

Usem Engadin chunt me vo Zernez uus dure Nazionaalpark und übere Ofepass is Münschterdaal. Vo Santa Maria us goot d Passtrooss übere Umbrail uf Itaalie is Veltlin, i de iteliänische Provinz Sondrio. Vo Fuldera und Tschierv us cha me z Fuess über de S-charl-Pass und de Costainaspass und vo Müstair us churz dur Itaalie und den über de Cruschettapass uf Schuls ggoo. De Val Mora-Pass a dr Landesgränze goot usem Moradaal is Fraeledaal z Itaalie.

Ufem "Döss Radond", em Ofepass und em S-charl-Pass lyt di kontinentaali Wasserscheidi zwüsche de Yzugsgebiet vo de Flüss zum Middelmeer und zum Schwarze Meer.

En chlyne Deil vom Schwiizerische Nazionalpark lyt bi Buffalora uf em Gmäindgebiet vo Val Müstair. Sid 2010 isch s Daal vo dr Äidgnosseschaft as regionaale Naturpark mid em Name "Biosfera Val Müstair" anerchannt.

D UNESCO het im Juni 2017 s Münschterdaal zäme mid Nochberlandschafte uuszäichnet as "UNESCO Biosfera Engiadina Val Müstair".

S Moradaal isch scho sid 1979 e Landschaftschutzzone.

Z Müstair isch im früene Middelalter, vilech uf Gheiss vom Karl em Grosse sälber, s Chlooschter Müstair ggründet worde. S Gebiet het em Bischof vo Chuur ghört.

Di ehemolige Gmäinde Fuldera, Lü, Müstair, Santa Maria, Tschierv und Valchava händ sech am 1. Jänner 2009 zunere einzigi grosse Gmäind zsämegschlosse.

Im Münschterdaal rede d Lüüt es bsunders Idiom vo de Rätoromanische Sprooch. Me seit däm Tieläkt s "Jauer".





</doc>
<doc id="69365" url="https://als.wikipedia.org/wiki?curid=69365" title="1102">
1102






</doc>
<doc id="69366" url="https://als.wikipedia.org/wiki?curid=69366" title="1103">
1103





</doc>
<doc id="69367" url="https://als.wikipedia.org/wiki?curid=69367" title="1104">
1104






</doc>
<doc id="69368" url="https://als.wikipedia.org/wiki?curid=69368" title="1105">
1105






</doc>
<doc id="69369" url="https://als.wikipedia.org/wiki?curid=69369" title="Museum Burghalde Lenzburg">
Museum Burghalde Lenzburg

S Museum Burghalde isch es Museum i dr Stadt Länzbrg im Aargau.

Under em Schloss Länzbrg stoot s schööne alte Huus, wo dr Name «Burghalde» het. Do drin isch ane 1985 s neue Stadtmuseum ygrichtet worde, wo s alte Museum abglöst het. Das isch vo 1937 bis 1971 im Alte Landgricht gsi.

S Museum het Uusstellige über d Gschicht und psunders über d Wirtschaft vo Länzbrg. Ane 2010 isch s Archyv vo dr Hero is Museum cho. Sid 2009 isch d Burghalde au zueständig für d Kunstsammlig vo dr Stadt.

Bedütendi Abtäilige sind d Uusstellig über d Urgschicht vom Seedaal und en Sammlig vo oschteuropäische Ikoone, wo dr Urs Peter Haemmerli em Museum gschänkt het.

S Museum wird vo 2017 bis 2018 nach emene neue Konzäpt umbout.

Im Joor 2018 macht d Burghalde zsäme mid dr Ortsbürgergmeind Länzbrg und dr Gmeind Otmisinge es Verastaltigsprogramm zur Erinnerig a d Mundartdichtere Sophie Haemmerli-Marti.

D Sammlig vom Museum ghört dr "Stiftig Museum Burghalde".




</doc>
<doc id="69372" url="https://als.wikipedia.org/wiki?curid=69372" title="Frank Wedekind">
Frank Wedekind

Dr Frank Wedekind (* 24. Juli 1864 as "Benjamin Franklin Wedekind" z Hannover; † 9. März 1918 z Münche) isch e düütsche Schriftsteller, Theaterautor und Schauspiiler gsi.

Dr Frank Wedekind isch dr Soon vom Arzt Friedrich Wilhelm Wedekind und vo dr Sängere Emilie Kammerer gsi. Er het drü Brüeder und zwöi Schöschtere gha: dr Armin (geb. 1863), dr William (geb. 1866), d Erika (geb. 1868), dr Donald (geb. 1871) und d Emilie (geb. 1876). Sid 1872 het d Familie uf em Schloss Länzbrg gwoont, wo dr Vatter gchauft gha het. 1879 bis 1884 isch dr Frank Wedekind a d Kantonsschuel uf Aarau, won er d Sophie Haemmerli-Marti het lehre gchönne. Derno het er z Losann und z Münche studiert und denn bi dr Maggi und a anderne Stelle gschaffet. Vo 1900 aa het er vor allem z Münche gläbt und isch as Journalischt, Schriftsteller, Schauspiiler und Gabaretischt tätig gsi.

Dr Nochlass vom Wedekind isch deils im Literaturarchyv z Münche und deils i dr Aargauer Kantonsbiblioteek.





</doc>
<doc id="69376" url="https://als.wikipedia.org/wiki?curid=69376" title="Erika Wedekind">
Erika Wedekind

D Erika Wedekind (* 13. November 1868 z Hannover; † 10. Oktober 1944 z Züri) isch e düütschi Operesängeri gsi.

Si het mit irere Familie, wo au dr Brueder Frank Wedekind dezue ghört het, uf em Schloss Länzbrg im Aargau d Jugendzyt erläbt und het zäme mit dr Sophie Haemmerli-Marti d Kantonsschuel z Aarau bsuecht.

Nach der Usbildig zur Sängeri het si sid 1894 a dr Opere vo Dresde gsunge, so au bi dr Uruffüerig vo dr Opere "Hänsel und Gretel" vom Engelbert Humperdinck. Si isch z Prag, z Moskau, z Sankt Petersburg, z Budapest, z Stockholm, z Paris und z London uufträtte.



</doc>
<doc id="69379" url="https://als.wikipedia.org/wiki?curid=69379" title="Vallon">
Vallon

Vallon isch de Name oder Namesteil vo däne Ort:


zuedäm gits de Kanton Vallon-Pont-d’Arc im Département Ardèche
Vallon isch de Familiename vo däne Persone:
Vallon isch au en französische Begriff för e Talschaft:


</doc>
<doc id="69380" url="https://als.wikipedia.org/wiki?curid=69380" title="Schmitten">
Schmitten

Schmitten isch de Name vo däne Ort:

Schmitten isch de Familiename vo däne Persone:
Lueg au:


</doc>
<doc id="69386" url="https://als.wikipedia.org/wiki?curid=69386" title="Welschkorn">
Welschkorn

Welschkorn isch en andere Name för:


</doc>
<doc id="69389" url="https://als.wikipedia.org/wiki?curid=69389" title="Iga Justo">
Iga Justo

Dr Ignaz Justo Wetter, au Iga Justo (* 4. April 1987), isch e schwizerisch-argentinische Künschtler.

Em Justo sy Vater isch Argentinier; är isch by sinere schwizer Mueter in dr Schwiz ufgwachse und het s Gymnasium bsuecht. Unter em eigene Label "567 Entertainment" het er 2014 afo Churzfilm dräie, unter anderem in Simbabwe s Dancehall-Musigvideo "Ndini Uya Uya" vom Soul Jah Love, wo über 400'000 mol aklickt worde isch. Als Traceur isch är au für d World’s Parkour Family vor und hinter der Kamera gschtande. 2015 het er es Bachelorstudium am HyperWerk mit em autobiografische Churzfilmprojäkt "Johnny Barrio" abgschlosse. Im gliche Johr isch syni Vaterlosigkeit es Thema vo der Fotiusstellig "Like Father Like Son" vom Tendai Matare gsy. Hüt leitet är im Basler Santihans-Quardier dr "quartier.club", en Träffpunkt für Künschtler.



</doc>
<doc id="69390" url="https://als.wikipedia.org/wiki?curid=69390" title="1012">
1012





</doc>
<doc id="69391" url="https://als.wikipedia.org/wiki?curid=69391" title="Simon Gfeller">
Simon Gfeller

Dr Simon Gfeller (* 8. April 1868 z Trachsuwaud; † 8. Januar 1943 z Sumiswaud) isch en Schwiizer Mundartschriftsteller us em Kanton Bärn gsi.

Dr Simon Gfeller isch als Soon vom Christian Gfeller und vo dr Annebarbara Fankhauser, wo ane 1851 ghürootet hend, uf em Hoof «Zuguet» i dr Gmeind Trachsuwaud ufgwachse und vo 1975 a id Primarschuel im Schuelhuus Thal im Dorf Düürgrabe ggange. Vo 1884 a het er s Lehrerseminar Hofwil bi Münchebuchse psuecht. Im Büechli "Seminarzyt" schrybt dr Gfeller vo de Erläbnis a dere berüemte Schuel. Ane 1887 isch är im Dorf Grüenematt Lehrer worde. 1893 het är d Lehrere Meta Gehrig ghürootet, wo im Schuelhuus Thal gschaffet het. Und si hei denn im Schuelhuus uf dr Egg z Lützuflüe Schuel ggä und ghuuset und chly spööter imene eigeti Huus chly under dr Egg gwoont. 1894 isch d Dochter Johanna, 1895 dr Soon Werner und 1897 d Dochter Hedwig uf d Wält choo.

Öppe vo 1900 hend sech dr Simon Gfeller und dr Bärner Literaturprofässer Otto vo Greyerz Briefe gschribe. 1929 het sech dr Gfeller lo pänsioniere, zum meh Zyt zum Schrybe z ha.

Vo 1910 a sind nodisno em Gfeller sini Büecher usechoo, die meischte dervo uf Bärndüütsch. S erschte het "Heimisbach" gheisse, und das isch denn au dr erscht Romaan im Tieläkt vom Ämmidaal gsi sid em Gotthälf. Me merkt, ass i däm Buech zimli gnau d Landschaft vom Düürgrabe dargstellt wird. Die gäget het drmit e schöni Beschrybig übercho wie sälten eini, und drum het d Ortschaft ane 1968 ire alt Name "Dürrgrabe" em Tichter z Eer au ofiziell uf "Heimisbach" ggänderet.

Grad am Afang vom erschte Kapitel im Buech über Heimisbach zeigt is dr Gfeller die Landschaft mit es baar Sätz:

Inere andere Schrift seit dr Simon Gfeller, wie s im Zueguet, wo-n-er uf d Wält cho isch, usgseh het:

Zwöi Passage us Arbete vom Simon Gfeller sind i dr Tegschtsamlig Holderbluescht, dere schööne Antology vo alemannische Schriftsteller und Autoorinne, abtrukt. I dene Erzälige über si Vater und si Mueter stoot no meh vo däm Ort, wo-n-er als Ching gläbt het:

1914 het dr Simon Gfeller es Buech uf Hochdüütsch useggä, wo "Geschichten aus dem Emmental" heisst. Süsch het er smeischte i dr Mundart gschribe. I sine Büecher het dr Gfeller vil vo sim Daal, em Heimisbach, und vom Läbe im Ämmidaal und im Bärnbiet und über Erläbnis vo iim sälber verzellt. Und so het är gly als eine vo de füerende Mundartautoore vom Kanton Bärn gulte.

Au as Dramatiker isch dr Simon Gfeller erfolgrych gsi. Sini Stück fürs Theater sind im 20. Joorhundert e bedüütende Deil gsi im Repertoire vo de Volchstheater im Bärnbiet. Em Gfeller sys erschte Theaterstück het «s’Zeiche» gheisse. Das isch en Übsersetzig is Bärndüütsche gsi, wo-n-är gmacht het. vo ane 1916 bis 1925 het är den sächs eigeti Theaterstück gschribe: "Hansjoggeli, der Erbvetter" het er nach em Tegscht vom Gotthälf verfasst, so wie au s Stück "Geld und Geist". S Bärner Heimetschutztheater und d Ämmedaaler Liebhaberbüüni und anderi Hüüser hend Stück vom Simon Gfeller ufgfüert.

Dr Gfeller het em Alfred Fankhauser d Idee ggä, sech mit dr Mundartliteratur z beschäftige. Sini Wärch sind e wichtigi Quälle vom Schwyzerischen Idiotikon, und er het däm sine Redaktion au Uuskümft zu sproochleche und volchskundleche Frooge ggää. Drüberuse sind sini Täggscht zäme mid dene vo anderne Mundartautoore vom Werner Hodler als Grundlaag für d Studie «Berndeutsche Syntax» pruucht worde.

Mit dr Schriftstellere Sophie Haemmerli-Marti usem Aargau, wo im glyche Joor wien är uf d Wält cho isch, het dr Gfeller fründleche Kontakt pflägt. D Haemmerli-Marti prichtet vo de Psüech bim Ämmedaaler Schriftsteller und vo dr gmeinsame Arbet für s Schrybe idr Mundart imene bsundere Kapitel.


S Schwiizer Radio het anne 1987 mit de Gschichte us em "Heimisbach" e Sery vo zwölf Höörspiil gmacht, wo der Ruedi Stalder glääse het. Und im Joor 2010 isch em Gfeller sis Buech "Heimisbach. Bilder u Bigäbenheiten us em Bureläbe" als Höörbuech, wo wider d Schtimm vom Ruedi Stalder z ghöören isch, nöi usechoo.

Ane 1934 het em Simon Gfeller d Uni Bärn dr Eeretokter ggä. Ane 1939 het är dr Gottfried-Keller-Prys vo dr Martin-Bodmer-Stiftig übercho.

Dr Nochlass vom Tichter isch im Gmeindhuus vo Heimischbach archiviert und wird vo dr Simon-Gfeller-Stiftig pflägt, wo im alte Schuelhuus z Heimisbach d "Simon-Gfeller-Gedänkstube" füert. Dä Erinnerigsort gits sid em Joor 1970. Fotine, Schrifte, Tagebüecher und anders Material zeige dört öppis vom Simon Gfeller sym Läbe und sym Schaffe, vo syne Bezieige zu anderne Bärner Schriftsteller wie öppen em Emanuel Friedli, em Rudolf von Tavel, em Carl Albert Loosli, em Karl Uetz, em Rudolf Münger und em Otto vo Greyerz, und derzue ane gseht me i dr Uusstellig au no, wie me zu Gfellers Zyte im Bärnbiet Schuel ggä het. D Elisabeth Schenk Jenzer isch d Presidäntin vo dr Simon-Gfeller-Stiftig, wo am 15. Septämber 1975 is Handelsregischter ytreit worden isch, d Therese Sommer isch d Vizepresidäntin, dr Walter Herren isch dr ehemoolig Presidänt und Eerebürger vo Trachselwald, d Vreni Heiniger tuet dr Gmeindroot vo Trachselwald im Stiftigsroot verträtte, d Ruth Hänni d Stifterfamilie, und dr Andreas Burri, Redakter am Schwyzerischen Idiotikon, dr Peter Glatthard, d Hedwig Gfeller und no nüün wyteri Persoone sind im Stiftigsroot (2017).

An Simon Gfeller tuet me sech im Ämmedaal uf vil Arte erinnere. Näbe de Aktivitäte vo dr Simon-Gfeller-Stiftig gits es baar Brüüch us dr neuschte Zyt, wie öppe dr Simon-Gfeller-Gedänkmarsch, wo dr Samariterverein Heimisbach ane 2017 scho zum fünfzigschte Mau organisiert het, jedes Joor uf emene andere Wääg, und au s Simon-Gfeller-Erinnerigschiesse, wo d Schützegsellschaft vo Trachsuwaud jedes Joor uf em Schiessstand vo Heimisbach mit Schütze, wo deils vo wyt här chöme, tuet durefüere.

Im 2018ni sis 150 Joor häär, sid dr Simon Gfeller uf d Wält cho isch.




</doc>
<doc id="69392" url="https://als.wikipedia.org/wiki?curid=69392" title="École nationale supérieure de chimie de Paris">
École nationale supérieure de chimie de Paris

D École nationale supérieure de chimie de Paris isch e Technischi Hochschuel z Paris (Frànkrich). Se isch Mitgliid vo der "Conférence des Grandes Écoles" ond vo dr "PSL Research University". 

D ENSCP isch au en dr "Conférence des Grandes Écoles" ond dr "ParisTech", Des isch a Grupp vo allgmoinwissaschaftlich ausgrichdade Enschinörschuala. 

Mid ama multi-disziplinären Lehrplaa em Chemiebreich bilded se en drei Joor Enschinör aus, mo drnooch hauptsächle en dr Wirtschaft arboidad. Ziel vo dr Ausbildung isch es sognannde Enschinörsdiplom 'Ingénieur Chimie Paris', mo ama Master endsprichd.




</doc>
<doc id="69394" url="https://als.wikipedia.org/wiki?curid=69394" title="1013">
1013




</doc>
<doc id="69395" url="https://als.wikipedia.org/wiki?curid=69395" title="1014">
1014





</doc>
<doc id="69398" url="https://als.wikipedia.org/wiki?curid=69398" title="Gisèle Pannatier">
Gisèle Pannatier

D Gisèle Pannatier (* 1958) isch e Schwiizer Dialäktoloogin usem Kanton Wallis.

D Gisèle Pannatier chunt vo Evolène im Bezirk Ering.

Si luegt für d Pfläg vo der regionale Mundart, wo zum Patois vom middlere Wallis ghört. Das isch e Variante vo der frankoprovenzalische Sprooch, wo überhoupt z Evolène no am beschte im Wallis gredt wird. D Gisèle Pannatier isch Redaktoorin vo dr Mundartzytschrift "L’Ami du Patois" und au d Presidäntin vom Verein "Fédération cantonâla des amis du patois" und het do derby au mit em Mundartschriftsteller André Lagger vo Chermignon ztue. In irem Dorf betröit sy s Museum vo Evolène.

As Wüsseschaftlere vo dr Romanistik het d Gisèle Pannatier am Zäntrum für Dieläktologii vo dr Uni Nöieburg gschaffet. Und si isch es Mitgliid gsi vo dr Arbetsgruppe für d Walliser Fluernameforschig.

Wo’s drum ggangen isch, em Maurice Casanova (1925–1995), emene ehemolige Redakter vom "Glossaire des patois de la Suisse romande", sys vorbereitete Patois-Wörterbuech vom Bangistaal zämezstelle, isch d Pannatier zäme mit de Redakzioonskollege Raphaël Maître und Eric Flückiger und mit Hilf vo dr "Société des patoisants de Bagnes" dra ggange, das Wäärch über die Waaliser Mundartregioon fertig z mache. Das Underwalliser Mundartbuech "Dictionnaire du patois de Bagnes. Lexique d'un parler francoprovençal alpin" isch im Joor 2019 usecho.





</doc>
<doc id="69399" url="https://als.wikipedia.org/wiki?curid=69399" title="Saint-Martin">
Saint-Martin

Saint-Martin (fr.) oder Saint Martin (en.) chan e Bedütig ha, wie under Sankt Martin beschribe isch.

Es isch aber au de Name vo däne Ort:

i de Schwiz:

z Frankriich:

z Italie:

uf de Kanalinsle:
Bauwärch:


</doc>
<doc id="69401" url="https://als.wikipedia.org/wiki?curid=69401" title="Sarajevo">
Sarajevo

Sarajewo (bosnisch: "Sarajevo";
) isch d Houptstadt vu Bosnie und Herzegowina. D Stadt het i irne vier Gmeinde Stari Grad ("Altstadt"), Centar ("Zäntrum"), Novi Grad ("Nöistadt") und Novo Sarajevo ("Nöi-Sarajevo") 291.422 Yywohner. I dr Aglomerazion Sarajevo lääbe öppe 515.000 und i dr Metropolregion Sarajevo 608.354 Yywohner (gmäss em Zensus 2013). Wäge de Yywohnerzahl und dr wirtschaftliche und bolitische Bedütig isch Sarajewo di einzigi bosnischi Metropole.

Dr Südostdäil vo dr Stadtsidlig ghört administrativ zu dr Stadt Istočno Sarajevo i dr Republika Srpska.

Drü Ereigniss hend Sarajewo im 20. Joorhundert wältwyt bekannt gmacht: s Attentat vu Sarajevo vum 28. Juni 1914, wo en Serb de öschtriichisch-ungarisch Thronfolger Franz Ferdinand ermordet hät, di Olympische Winterspiil 1984 und d Belagerig dur Druppe vu de Serbische Volksrepublik währed em Bosniechrieg vo 1992 bis 1995.




</doc>
<doc id="69403" url="https://als.wikipedia.org/wiki?curid=69403" title="Sofia">
Sofia

Sofia ( []; , []) isch d Hauptstadt vu Bulgarie. Si lyt i dr glychnamige Äbeni im Weschte vum Land. Mit 1.231.981 Yywohner (Stand 2015) isch Sofia di gröschti und bevölkerigsriichsti Stadt vo Bulgarie und s administrative Zäntrum vum Bezirk (Oblast) "Sofia-Stadt". Dodermit läbt öppe jede sächsti (17,5 Brozänt) Yywohner vo Bulgarie z Sofia. Sofia isch i 24 Bezirk underdeilt. Im Stadtgebiet befinde sich dr Fluss Iskar und mehreri chliineri Fliessgwässer.

D Stadt isch syt dr Jungstäizit kontinuierlich bsiedelt und dodermit eini vu dr eltischte Siedlige und Städt vu Öiropa. I dr Antike as "Serdica" oder "Sardica" und im Middelalter as "Sredez" bekannt, isch Sofia noo dr widererlangte Unabhängigkeit vu Bulgarie zur Hauptstadt gwäält worde. Es isch i dr Folg zum bolitische, wirtschaftliche und kulturelle Zäntrum vum Land worde. Us däm Grund sind z Sofia hüt di wichtigste Theater, Musee und anderi Kulturiirichdige vum Land.



</doc>
<doc id="69410" url="https://als.wikipedia.org/wiki?curid=69410" title="1015">
1015






</doc>
<doc id="69412" url="https://als.wikipedia.org/wiki?curid=69412" title="1016">
1016





</doc>
<doc id="69413" url="https://als.wikipedia.org/wiki?curid=69413" title="1017">
1017





</doc>
<doc id="69414" url="https://als.wikipedia.org/wiki?curid=69414" title="1018">
1018






</doc>
<doc id="69415" url="https://als.wikipedia.org/wiki?curid=69415" title="Alpthal">
Alpthal

Alpel (amtlich "Alpthal") isch e Gmeind im Bezirk Schwyz vom Kanton Schwyz.

Im Daal, wo der Fluss Alp dureflüsst, lige d Dörfer Alpel, Brunni und Eige. Undedra im Daal, also uf dr Nordsyte, lit d Gmeind Äisidle. Im Süüde goot d Gmeind bis unden a d Flüe vo de bäide Mythe und im Süüdoschte bis zum Brünnelistock i dr Nööchi vo dr Ibärgeregg. Dr Furgelestock isch dr höchscht Bärg vo dr Gmeind; er het d Hööchi vo 1655 Meter über Meer und isch e schööne Uussichtspunkt. Vo Brunni uus gaat a Luftsäilbaan uf d Holzegg.

A de Bärghäng beidsyts vom Daal hets vil Wälder.

Ane 1018 het dr Kaiser Heinrich II. s Daal vo dr Alp em Chlooschter Äisidle gschänkt.

Quälle: Bundesamt für Statistik 2005

De Uusländeraateil isch 2010 bi 6,4 % gläge.

86,5 % vu de Iiwoner sind im Jaar 2000 römisch-katholisch gsii, 7,6 % evangelisch-reformiert. Alpel het sit ane 1805 en eigeti röömisch-katoleschi Pfarrei. D Dorfchile isch dr häilige Appollonia als Schutzpatronin gwejt. Si isch im 19. Joorhundert im neugootische Styl bout und ane 1885 ygweit worde.

Zu dr Landwirtschaft und dr Holzwirtschaft mid de vier Schrynereie ane gits im Alpel Aagebot vom Turismus, im Sumer zum go wandere und im Winter zum Schiifaare.

Bi de Volchszellig 2000 hend vu de 445 Iiwoner 97,8 % Tüütsch als Hauptspraach aaggää u 2,2 % anderi Spraache. De Tieläkt vu Alppel ghöört zum Höuchschtalemannisch.


Im Alpel gits es baar Gsellschafte:

Dr Trychlerveräin Alpel isch ane 1992 ggründet worde.

D Theatergsellschaft Alpel, wo 1952 ggründet worden isch und als Veräin em Regionaalverband Zäntralschwiizer Volchstheater RZV aagschloossen isch, spiilt i dr Seson 2017–2018 s Mundartstück «Da chasch Gift druf näh» vo dr Janine Berger.




</doc>
<doc id="69416" url="https://als.wikipedia.org/wiki?curid=69416" title="Heinrich II. (HRR)">
Heinrich II. (HRR)

Dr Heinrich II. (* 6. Mai 973 oder 978 z Abbach oder z Hildesheim; † 13. Juli 1024 i dr Pfalz vo Grone) isch Herzog vo Bayern, röömisch-düütsche König, König vo Itaalie und vo 1014 bis 1024 Kaiser vom Heilige Röömische Rych gsi.

Dr Heinrich isch vo der Dynaschty vo de Ottoone cho und ane 1002 zum ostfränkische König gchröönt worde. Öppe um s Joor 1000 het er d Kunigunde vo Luxemburg ghürootet.

I dr Regierigszyt vom Heinrich II. isch dr Chrieg mit Poole e ständigs Probleem gsi. Ane 1006 isch der Heinrich em König Rudolf III. vo Burgund bigägnet. Dä het iim d Stadt Basel füs Rych abträtte und versproche, ass ganz Burgund spööter as Rych sell choo. Wo dr Heinrich ane 1024 gstorben isch, het dr Rudolf no gläbt; und so isch dr Übergang vo Burgund as Rych erscht under am nögschte Herrscher, em Konrad II., z stand choo.

D Chronik vom Thietmar vo Merseburg isch die beschti Kwäle fürs Läbe vom Heinrich II.


</doc>
<doc id="69417" url="https://als.wikipedia.org/wiki?curid=69417" title="Heinrich IV.">
Heinrich IV.

Heinrich IV. isch de Name vo däne Härrscher:

Heinrich IV. haisst zuedäm:


</doc>
<doc id="69423" url="https://als.wikipedia.org/wiki?curid=69423" title="Oslo">
Oslo

Oslo isch d Hauptstadt vo Norwege, wo zerscht Christiania (1624 bis 1924) und vo 1877/1897 bis 1924 "Kristiania" gheisse het. Si lyt in ere innere Fjordlag und isch vo Wald und Fjord umgäh. Si het 672.837 Yywohner Oslo bildet e äigeständigi Browinz (Fylke). Es isch zuedäm Verwaltigssitz für di benachbarti Browinz Akershus.

Mit 975.744 Yywohner isch Oslo mit Abstand de gröschti Balligsruum vom Land. I dr Groß-Oslo-Region läbed öppe 1,5 Million Mänsche, also fascht e Drittel vo de gsamte Bevölkerig vo Norwege, wo öppe 5,3 Millione zellt.



</doc>
<doc id="69425" url="https://als.wikipedia.org/wiki?curid=69425" title="Untereggen">
Untereggen

Underegge (amtlech "Untereggen") isch e politeschi Gmaind im Waalkrais Rorschach im Schwizer Kanton St. Galle.

S Dorf liit zwüsche St. Galle und em Bodesee. D Gmaind bestoht us de drü Ortstail: Vorderhof, Mittlerhof und Hinderhof. D Nochbergmainde sind Goldach im Norde, Rorschacherberg im Oschte, Eggersriet im Süde, St. Galle und Mörschwil im Weschte.

S Dorf isch ane 1409 s erscht Mol erwäänt worde.



</doc>
<doc id="69426" url="https://als.wikipedia.org/wiki?curid=69426" title="Silvesterklaus">
Silvesterklaus

E Silveschterchlaus isch e Persoon mit ere Masge und emene Goschtüüm, wo bim Silveschterchlause mitmacht.

Das isch en Bruuch, wo me im Kanton Apezäll Usserroode am Silveschter und no einisch am 13. Jänner, em "Alte Silväschter", begoot. Dä Bruuch isch id Lischte vo de lebändige Tradizioone vo dr Schwiiz yträit. S Schwiizerische Idiotikon het do dezue vil Kwelebeleeg gsamlet.

Es git drüü Arte vo Silveschterchlöis: die Schööne, die Schö-Wüeschte und die Wüeschte.

D Silveschterchlöis laufe schupelewys vo Huus zu Huus und wünsche de Lüüt mit Gschäll und Zäuerli es guets nöis Joor. Mit dr Silveschterchlöis sind au «Rollewyber», wo nid grossi Sänntumsschäle und Trychle, sondern Reie vo chlynere, chugelrunde Schäle träge, i vilne Schupel. I deil Dörfer gaat dr Silveschterchlaus mit emene Schnappesel us.

Ums Chlause im Apezäll gaats au im Chinderbuech «Wälti wird Silvesterchlaus» vo de Karin Antilli Frick und de Esther Ferrari.

Vo ane 2013 bis 2014 het s Apezäller Volchskund-Museum i dr Uusstellig "Of em Chopf" Huube und Hüet vo Silveschterchlöis zeigt, wo dr Bruno Räss (* 1952) vo Gossau und dr Kurt Hauser vo Schwellbrunn gmacht hend. Ane 2014 isch dr Film "The Silvesterchläuse of Hundwil" vom iteliäänische Reschissöör Michele Trentini (* 1974) usechoo.

I dr jüngere Zyt findet me dr Bruuch vo de Silväschterchlöis au a anderne Oort, wie zum Bischpiil z Stäfa.




</doc>
<doc id="69427" url="https://als.wikipedia.org/wiki?curid=69427" title="Carla Juri">
Carla Juri

D Carla Juri (* 2. Jänner 1985 z Locarno) isch e Schwizer Schauschpillere.

D Carla Juri isch drüsprochig (Italienisch, Dütsch und Englisch) z Ambrì (Gmaind Quinto) im Kanton Tessin ufgwachse. Ihre Vater hät as Aawalt gschaffed und ihri Muetter isch e Bildhaueri gsi. As Schüeleri hät si Iishockey bim HC Ambrì-Piotta gspillt und hät es Johr an ere Sport-Highschool i de USA verbrocht. Nocher isch si under anderem as Stürmeri für de SC Riinach i de Laischtigsklass A aktiv gsi. Vo 2005 bis 2010 hät si z Los Angeles und z London Schauspiil gstudiert. Sid em Churzfilm "Midday Room" us em Johr 2006 isch si as Film- und Fernsehschauspiileri tätig. 2011 hät si für ihri Darstellig im Episodenfilm "180°" (2010) de Schwizer Filmpriis i de Kategorii "Beschti Näberolle" übercho. S Johr druf isch si für ihri Hauptrolle im Spiilfilm "Eine wen iig, dr Dällebach Kari" mit em gliiche Priis as "Beschti Darstelleri" uszaichnet worde. Im 2013 ghört si zu de zäh europäische Nochwuchsschauspiller, wo im Rahme vo de Internationale Filmfestspiil z Berlin de Shooting Star übercho händ.

D Carla Juri hät i de Literaturverfilmig "Feuchtgebiete" us em Johr 2013 d Hauptrolle gspillt und isch dodefür im 2013 für de "Bambi" und im 2014 für de "Dütschi Filmpriis" nominiert gsi. Näbe dütschsprochige und schwizerdütsche Produkzione hät si au Uftritt i englisch- und italienischsprochige Film.





</doc>
<doc id="69428" url="https://als.wikipedia.org/wiki?curid=69428" title="Dani Arnold">
Dani Arnold

De Dani Arnold (* 22. Februar 1984 im Kanton Üri) isch e Schwiizer Extrembärgstiiger.

De Dani Arnold isch im Ürner Bärgdorf Biel im Schächetal üfgwagsä. Är isch sehr bekannt wordä, will är en Gschwindigkeitsrekord bi de Bestiigig vu de Eiger-Nordwand 2011 gmacht het. Är het d Wand ellei i 2 Stundä und 28 Minütä durstigä und isch drum 20 Minütä schnäuer gsi als de bisherig Rekordhauter Ueli Steck, wo de aber im 2015 em Arnold si Ziit um 6 Minütä unterbotä het.

I de Chlättrszenä isch de Arnold bereits vor 2011 bekannt gsi. Under anderem ai dur de Speedrekord vu 1 Stund und 35 Minütä am Westgrat vum Salbitschijen. Und witers isch es ihm 2010 glungä mit em Stephan Siegrist und em Thomas Sänf die erst Winterbestiigig vum Torre Egger z Patagoniä.

Im Jänner 2012 isch de Arnold z Schottland d Mixed-Chlätterrütä "The Hurting" als erste Nid-Schott Rotpunkt gchlätteret. "The Hurting" giutet als eini vu de wältwiit schwärste Trad-Miced-Chlättärrütä iberhaipt.

Im April 2013 isch äs ihm mit em David Lama glungä, d Erstbegehig vu de zentralä Headwall a de 1500 Meter hohe Ostwand vum "Moose’s Tooth" z Alaska. Das Duo het fir die Rütä, wo me "Bird of Prey" nennt, (6a, M7+, 90°, A2) rund 48 Stunde brüücht.

Am 22. April 2015 isch ihm di schnäuschti Solobegehig vu de Matterhorn-Nordwand i 1 h 46 Minütä glungä.

De Arnold isch en Bärgfüerer, verhiiratet und läbt z Birglä.



</doc>
<doc id="69429" url="https://als.wikipedia.org/wiki?curid=69429" title="Goldach SG">
Goldach SG

Goldach isch e politeschi Gmaind im Waalkrais Roorsche im Schwizer Kanton Sanggale.

S Dorf lit chli oberhalb vom Bodesee, s Gmaindsgebiet hät aber Seeaastooss.

D Nochbergmainde im Weschte, me oder weniger dur d Goldach trännt, sind d Thurgauer Exklave Horn; dänn Tübach und Mörschwil; im Süde liit Underegge und im Oschte isch Rorschacherberg und Roorsche.

S Dorf isch ane 789 s erschte Mol erwäänt.

Goldach hät en Bahof a de Baanschtrecki Rorsche–Sanggale. Au mit em Postauto isch Goldach an ÖV aapunde.




</doc>
<doc id="69430" url="https://als.wikipedia.org/wiki?curid=69430" title="Skopje">
Skopje

Skopje (, , ) isch d Hauptschtadt vu Nordmazedonie und mit öppe 540.000 Yywohner zuglych di gröschti Stadt vum Land. Öppe e Viertel vo de Bevölkerig vu Nordmazedonie läbt i dr Grossstadt. Skopje het e Bsidligsgschicht, wo meh als zwöi Jahrtuusendi alt isch und zellt dorum zu de eltischte no bestehende Städt vum Land.

D Stadt am Vardar isch sowohl Sitz vum Parlamänt als au vu dr Regierig. Si isch äbeso s kulturelle und wirtschaftliche Zäntrum vum Land, orthodoxe Bischofssitz und Sitz vum Grossmufti.

Skopje liit im Norde vo Nordmazedonie, öppe 18 Kilometer südlech vu dr Gränze zum Kosovo. Vu Weschte nach Oschte durfliesst dr Fluss Vardar s Stadtgebiet, im Süde erhebt sich dr Huusbärg Vodno.




</doc>
<doc id="69432" url="https://als.wikipedia.org/wiki?curid=69432" title="Goldach">
Goldach

Goldach isch de Name vo däne Ort:
Goldach isch de Name vo däne Gwässer:

Lueg au:


</doc>
<doc id="69433" url="https://als.wikipedia.org/wiki?curid=69433" title="Seekopf">
Seekopf

Seekopf isch de Name vo däne Bärg:
Lueg au:


</doc>
<doc id="69435" url="https://als.wikipedia.org/wiki?curid=69435" title="Kantonsschule Olten">
Kantonsschule Olten

D Kantonsschuel Olte isch e kantonali Mittelschuel i dr Stadt Olte, Schwiz. Ihres Bildigsagebot umfasst s MAR-Profil, e Fachmittelschuel und es Untergymnasium.

S Geböide vo der Kantonsschuel Olte isch zwüsche 1968 und 1974 vo de Architekte Marc Funk und Hans Ulrich Fuhrimann realisiert worde. Es ghört zum Inventar vo de schützenswärte Boute vom Kanton Soledurn.

Nochdäm as dr Soledurner Kantonsrot Endi 2012 grüens Liechte gä het für e Gsammtsanierig, hei si am 27. Juni 2016 mit de Bouarbete chönne aafo. D Renovation vo de Fassade und d Sanierig vom Hallebad sind im Herbst 2017 abgschlosse worde. E witeri Etappe gilt em Innebau. Di ganz Sanierig lauft parallel zum Schuelbetriib und söt bis Endi 2022 abgschlosse sii.




</doc>
<doc id="69436" url="https://als.wikipedia.org/wiki?curid=69436" title="2018">
2018







</doc>
<doc id="69441" url="https://als.wikipedia.org/wiki?curid=69441" title="Hanery Amman">
Hanery Amman

Dr Hanery Amman (vo Geburt: "Hanspeter Ammann;" * 2. Novämber 1952 z Interlake; † 30. Dezämber 2017) isch e Schwiizer Musiker gsi.

Är het ane 1971 d Mundartrock-Band Rumpelstilz ghulfe ggründe. Är het d Musig zu vilne Lieder vom Schwiizer Mundartrock komponiert. S bekantischte vo dene Lieder heisst "Alperose". Das isch ane 2006 inere Akzioon vom Schwiizer Färnsee als dr «grööscht Schwiizer Hit» usgwäält worde.

Dr Hanery Amman het derno i Projäkt für Chinder mitgmacht, au bi der Höörspiilserii vom Jimmy Flitz.




</doc>
<doc id="69442" url="https://als.wikipedia.org/wiki?curid=69442" title="Standseilbahn Schwyz–Stoos">
Standseilbahn Schwyz–Stoos

D Standsäilbaan Schwyz–Stoos isch e Säilbaan im Kanton Schwyz.

D Baan goot vom "Hindere Schlattli", gad am Iigang zum Muetital, aber no i dr Gmäind Schwyz zum Ferie- und Turismusort Stoos ufe, wo zu Morschach ghört. Si isch 1740 Meter läng und het vo dr Daalstazioon zu dr Bärgstazioon ufe e Höchidifferänz vo 744 Meter. D Näigig vo de Gläis isch däils bis zu 1110 Promill und drum isch si di stailschti Standsailbaan vo de Wält. Uf ihrer Strecki faart si öber zwee Brugge und dor drü Tunnel und cha pro Wage 136 Lüüt transportiere.

D Baan isch am 15. Dezämber 2017 eröffnet worde. Si lööst die alti Standsäilbaan, wo chly wyter daalabwärts ane 1933 bout worden isch, ab.

Wil s Trasse vo de Baan nöd immer gliich stail isch, sondern näb de staile au no fasch flachi Abschnitt hät, isch för die Baan e neui Technik entwickled worde, wo die Naigigsunderschiid för de Faargascht tuet uusgliiche. Jedi vo de vier Kabine und d Güeterplattform, wo pro Wage ufen und abe faart, cha hydraulisch bewegt wöre. Esoo isch de Bode vo de Fahrgäscht uf de ganze Faart immer waagrächt.



</doc>
<doc id="69450" url="https://als.wikipedia.org/wiki?curid=69450" title="Niederbüren">
Niederbüren

Niderbüüre (amtlech "Niederbüren") isch e Gmeind im Waalchrais Wil vom Kanton Sanggale i de Schwiz.

S Dorf liit a de Thur und a de Houptstross zwüsched Wil und Bischofzell.

D Nochbergmainde sind Bischofzell im Norde,
Niderhelfetschwil im Weschte,
Oberbüüre im Süde und Goossau und Waldcherch im Oschte.

S Dorf isch ane 737 s erscht Mol under em Name "Gaulichsbüren" in ere Schenkigsurkund as Chloschter Sanggale erwäänt worde.



</doc>
<doc id="69451" url="https://als.wikipedia.org/wiki?curid=69451" title="Pristina">
Pristina

Prischtina (; oder "Prishtinë;" ; ) isch d Hauptstadt vum Kosovo un mit rund 145.000 Yywohner (Stand 2011) au di grescht Stadt vum Land.

Prischtina isch Regierigssitz un dodermit s bolitisch Zäntrum vum Land. In dr Stadt sin dr Sitz vu dr Regierig, dr Barlemantssitz un dr Amtssitz vum Bresidänt. Derzue het s do d Hauptquartier vu dr UNMIK-, dr OSZE- un dr EULEX-Missione im Land. Im Mittelpunkt vum Amselfäld gläge, isch Prischtina au Verchehrschnotepunkt un wirtschaftli un kulturäll Zäntrum vu dr Republik Kosovo.

Zue dr Gmai Prischtina (, ), wu rund 200.000 Yywohner zellt, ghere näb em Stadtbiet no 41 Ortschafte drum ume. Prischtina isch derzue au Hauptstadt vum glychnamige Bezirk. Rund 98 % vu dr Yywohner sin ethnischi Albaner.




</doc>
<doc id="69459" url="https://als.wikipedia.org/wiki?curid=69459" title="Oberburg">
Oberburg

Oberburg isch de Name för de oberi Tail von ere mittelalterliche Burgaalag, im Gegesatz zu de "Underburg", s Vorwärch von ere Burg

Oberburg isch de Name vo däne Ortschafte:

Chlöster:

Höcheburge:

Niderigsburge:
Oberburg isch en Namestail vo däne Persone:


</doc>
<doc id="69460" url="https://als.wikipedia.org/wiki?curid=69460" title="Berg SG">
Berg SG

Bèèrg (amtlech "Berg SG") isch e politischi Gmeind im Waalkrais Rorschach im Schwizer Kanton St. Galle.

S Dorf liit i de Nöchi vom Bodesee oberhalb vo Arbon. D Nochbergmainde sind Stainach im Nordoschte, Mörschwil im Südoschte, Wittebach im Süde, Häggeschwil im Weschte und Thurgauer Gmainde Roggwil im Nordweschte und Arbon im Norde. S Gmaindsgebiet hät gschichtlich bedingt mit em Dorf Bärg en Hopttail und en Exklave mit de Wiiler Zwingestainhueb, Tannacker, Wiile und Neutröstli. I däm Ortstail, wo liecht höcher glägen isch und dor de Roggwiler Ort Fraidorf vom Dorf Bärg trännt wörd, isch au s Huebermoos, es Naturschutzgebiet, wo vo nazionaler Bedütig ischt. Im Thurgauer Fraidorf gits au en Bahof a de Linie Sanggale–Romanshorn, wo «Roggwil-Berg» ghaisst.

S Dorf isch ane 796 s erscht Mol erwäänt worde.

Im 9. Joorhundert isch s Dorf zum äbtische Grundbsitz vo Sanggale choo.

1777 het me d Pfarrchilche St. Michael pout.



</doc>
<doc id="69461" url="https://als.wikipedia.org/wiki?curid=69461" title="Fußball-Weltmeisterschaft 2018">
Fußball-Weltmeisterschaft 2018

D Ändrundi vu dr Fueßball-Wältmaischterschaft 2018 (, ) vu dr Manne isch di 21. Uusdragig vu dr Fueßball-Wältmaischterschaft, em wichtigschte Turnier fir Fueßball-Nationalmannschafte, gsii. Si het vum 14. Juni bis zum 15. Juli 2018 z Russland stattgfunde.

Am 29. Septämber 2012 het im Rahme vunere Färnsehshow mit em FIFA-Bräsidente Sepp Blatter und em russische Sportminischter Witali Mutko d elf Uusdragigsorte und zwöuf WM-Stadie bekanntgää. Jaroslawl und Krasnodar, wo no uf dr vorläufige Lischte figuriert hen, sin gstriche wore. Mit dr Usnahm vu Jekaterinburg, wo knapp 40 Kilometer östlech vu dr imaginären Drännlinie zwüsche Europa und Asie liit, liige alle Uusdragigsorte im europäische Dail vu Russland.

S Olympiastadion Luschniki z Moskau isch as Uusdragigssort vum Eröffnigsspiel und s Ändspiel vorgseh gsii. Fir de Bau und d Renovierig vu dr Stadie isch e Budget z Hechi vu 3,82 Milliarde US-Dollar veraaschlagt worde. Im Johr 2010 het dr ehemoligi Minischterbräsident Wladimir Putin di plante Investitione zur „Vorbereitig vu dr Stadie und dr umliigende Infraschtruktur“ uf 7,3 Milliarde Euro bzifferet. Wäge dr aagspannte Wirtschaftslag het Russland Aafang 2015 Iisparigsmaßnahme biim Stadionbou bschlosse. Dodrdur wird mit Zuestimmig vu dr FIFA in ainige Spielorte d Aazahl vu dr fest inschtallierte Sitzblätze vu 45.000 uf 35.000 reduziert. Im Juni 2015 het Russland erneut sii Budget gchirzt.

Russland isch as Gaschtgeberland per Reglement Dailnämmer am Turnier. Insgsamt hän si die 32 Nationalmannschafte us dr jewylige Kontinäntalverbänd qualifiziert:

D Fueßballnationalmannschafte vu Island und Panama sin zum erschten Mal an dr Ändrundi vun ere Fueßball-WM derby.



</doc>
<doc id="69467" url="https://als.wikipedia.org/wiki?curid=69467" title="Dreikönigen (Zürich-Enge)">
Dreikönigen (Zürich-Enge)

Dreikönig isch di römisch-katoleschi Pfarrchile vom Stadtdäil Ängi z Züri.

Es git Kwäle, wo zäiget, as es scho im 14. Jaarhundert i de Ängi en Kapäle mid em Patrozinium vo dr drei König ggee hät. D Zürcher Chilehischtoriker vermuetet, das gäng da druff zrugg, as me ane 1164, wo d Relikwie vo de häilige drü Könige vo Mailand uf Köln praacht worde sind, bimene Zwüschehalt z Züri die choschtbaare Sache im Süddurm vom Fraumöischter ufbewaart heg. Sid dänn häiget d Zürcher d König psunders vereert und drum für se die äiget Kapäle chly ussert de Stadtmuure pout.

Weg em Naame vo de Kapäle hät dänn die ehemaligi Gmäind Ängi d König in ires Wappe gmaalet und d Kwartierzouft, wo ane 1897 ggründet worden isch, sech de Naame «Zouft zu de drei König» ggee. Die alti Kapäle händ d Zürcher aber scho bi de Reformazioon profanisiert gha und später as Woonhuus pruucht. Und ane 1890 häpme de Bou abproche.

Wo im 19. Jaarhundert imer mee Katolike uf Züri cho sind, isch i dere reformierte Stadt wider en katoleschi Pfarräi entstande. Die hät ane 1874 im Usserssil d Chile St. Peeter und Paul poue, und ane 1939 isch am Dreikönigsdaag im Baanhof Ängi, wo d SBB churz verheer pout gha hät, di nöi Kapäle vo de drei König ygweit worde.

Ane 1946 händ d Katolike z Züri d Dreikönigs-Stiftig ggründet, wo für s Kwartier Ängi en nöji Chile plaanet hät. A de Schuelhuusstraass hät si en Bouplatz gchauft, und vo 1949 bis 1951 isch d Chile nach de Plään vo de Architekte Ferdinand Pfammatter und Walter Rieger pout worde. Am 24. Juni 1951 hät se de Bischof Christian Caminada vo Chuur gweit.

Es isch e modärni Betonchile mid em Grundriss vonere Basilika mit drü Schiff und ere halbrunde Choorapsis. De Beton isch uf de ganze Oberflechi verputzt oder mit Kunschtschtäi verchläidet. D Chile hät groossi farbegi Glasfäischter vom Glaskünschtler Paul Monnier (1907–1982). D Gleser sind ines Betongitter ygfüegt und zäiget d Motyv vo de Wienecht, vo de Karwuche, vo Oschtere, vo de Propheete und vo de föif Büecher vom Moses.

Dreikönig hät kän Chiledurm und au käs Glüüt, wil d Chilestiftig em vorheerige Psitzer vo dem Grundstück syni Bedingig schynz hät müsse akzeptiere, ass d Chile kä Glogge törf überchoo.





</doc>
<doc id="69468" url="https://als.wikipedia.org/wiki?curid=69468" title="1164">
1164






</doc>
<doc id="69471" url="https://als.wikipedia.org/wiki?curid=69471" title="Modena">
Modena

Modena [] ( veralted "Muden", "Mutina", im modenesische Dialäkt "Mòdna") isch en italieneschi Universitätsstadt mit Iiwohner (Stand ). Si isch d Hoptstadt vo de gliichnaamige Provinz und gilt as modärni Industriistadt mit eme historische Stadtchärn.

Modena, wo zu de Region Emilia-Romagna ghört, liit am südliche Rand vo de Po-Ebeni und am nördliche Fuess vom Apennin. Im Südweste vo de Stadt füert d Autobahn (A 1) verbii, wo Mailand mit Neapel vebindet. Im Nordweste zwigt en anderi Autobahn (A 22) vo däre Hoptlinie ab und füert öber Verona is Südtirol und witer öber de Brennerpass bis uf Innsbrugg. Im Norde vom historische Zentrum isch en Bahof vo de staatliche Isebahn, wos lokali und regionali Zugvebindige hät. D Schnällstrecki Mailand–Bologna, wo im Dezember 2008 eröffnet worde isch, macht im Norde en grosse Boge um Stadt.

Modena hät sin Ursprung i de etruskische Sidlig "Mutina". Si isch am Aafang vom 4. Johrhundert v. Chr. vo de keltische "Boier" eroberet worde und währed de Keltechrieg im Johr 222 v. Chr. in Bsitz vo de Römer cho. I de erschte Johr sind d Römer under Druck gsii; wäg Ufständ vo de iihaimische Boier und wäg em Iifall vom Hannibal z Norditalie. Ab 183 v. Chr. isch Mutina e römeschi Kolonii i de Provinz Gallia cisalpina worde.

Im 4. Johrhundert isch Mutina verfalle und erst gege Endi vom 9. Johrhundert wider ufbaut worde. Es isch Bischofsitz worde und zitewiis e freji Stadt gsii. Ab em Endi vom 13. Johrhundert isch si, me oder weniger, starch under em Iifluss vo de Adelsfamilie Este gstande.

Modena isch för di schnälle Ferraris bekannt, wo hüt im chli südlicher glägne Maranello produziert werded, aber s "Museo Enzo Ferrari" isch gad i de Nöchi vom Bahof vo Modena. E chli östlich vo Modena liit Sant’Agata Bolognese, döt isch d Firma "Automobili Lamborghini" dihai. Näb de Industrii spillt d Landwertschaft i de Umgebig vo Modena e wichtegi Rolle. Do dezue ghört, näb em Lambrusco, eme rubinrote, mängmol liecht schüümende Wii, sicher au de "Aceto balsamico" (Balsamessig), wo chli dickflüssiger isch as normale Essig, und e dunkelbruuni Farb und en süesssuure Gschmack hät.

Im Zentrum vo de Altstadt isch d "Piazza Grande" mit em romanische Dom "San Geminiano". Er isch e Kathedrale, um 1099 baut und em hailige Geminianus, em Schutzpatron vo de Stadt, gwait worde. Nordöstlich devo, vom Platz us gseh, hinder em Dom, stoht de 88 m höchi Gloggeturm "Ghirlandina", di „chlii Girlande“. Er isch nöd diräkt an Dom aapaut und s aigentliche Wohrzaiche vo Modena. Me hät en am Aafang vom 12. Johrhundert im romanische Baustiil aagfange baue und im 14. Johrhundert mit em gotische Turmspitz fertig gmacht. Im 1997 isch das Architekturensemble vo de UNESCO zum Wältkulturerb erchlärt worde.

De "Palazzo Comunale", s Stadthuus vo Modena, wo au a de "Piazza Grande" stoht, isch im 12. Johrhundert baut worde. S hütige Erschinigsbild häts aber erst im 16. Johrhundert überchoo. Ganz i de Nöchi isch au d Uni vo Modena, wo 1175 gründed worde isch und sit 1998 offiziell "Università degli Studi di Modena e Reggio nell’Emilia" ghaisst. Am Nordendi vo de "Piazza Giuseppe Mazzini" stoht e Synagoge us em Johre 1873. E paar Gasse witer nördlich isch de "Palazzo Ducale", de Herzög vo Modena ihren ehmolige Palast, wo 1634 dur de Francesco I. d’Este in Uuftrag gee, aber erst i de Mitti vom 19. Johrhundert fertig worde isch. Hinder de lange und imposante Schaufassade isch hüt di tradizionsriichschti Offiziersschuel vo Italie, d "Accademia Militare".

I de "Galleria Estense" und de "Biblioteca Estense" sind Kunstschätz vo de ehmolige Härrscher vo Modena underprocht. Do häts kolorierti Manuskript, Gmäld und au Skulpture.

D "Casa Museo Luciano Pavarotti" liit südlich, chli usserhalb vo de Stadt. Es widmed sich em Läbe und Schaffe vom (Tenor) und Operesänger Luciano Pavarotti (* 12. Oktober 1935 z Modena; † 6. September 2007 z Modena).



</doc>
<doc id="69483" url="https://als.wikipedia.org/wiki?curid=69483" title="Altendorf SZ">
Altendorf SZ

Altedorf (amtlich "Altendorf") isch e politischi Gmeind im Bezirk March vum Kanton Schwyz i de Schwyz.

Altedorf liit am südliche Ufer vum Obersee. Zue de Gmeind ghööred au d Wiiler Seestatt u Steinegg u d Ströüsidlige am Muschelberg, Mittlisberg, Vorderberg un im Schlipf. Vu de Gmeindflechi sind 52,6 % landwirtschaftlichi Flechi, 37,5 % Wald, 9,4 % Sidligsflechi u 0,4 % suschtigi Flechi.

Altedorf isch zum eerschte Maal gnennt worde im Jaar 972 als "Rahprehteswilare".

Quälle: Bundesamt für Statistik 2005

De Uusländeraateil isch 2010 bi 17,3 % gläge.

67 % vu de Iiwoner sind im Jaar 2000 römisch-katholisch gsii, 17,5 % evangelisch-reformiert.

Bi de Volchszellig 2000 hend vu de 4638 Iiwoner 91,1 % Tüütsch als Hauptspraach aaggää u 8,9 % anderi Spraache.

De Tieläkt vu Altedorf ghöört zum Höuchschtalemannisch.



</doc>
<doc id="69485" url="https://als.wikipedia.org/wiki?curid=69485" title="Galgenen">
Galgenen

Galgene (amtlich "Galgenen") isch e politischi Gmeind im Bezirk March vum Kanton Schwyz i de Schwyz.

Galgene liit am Uusgang vum Wägital zum Zürisee. Zue de Gmeind ghöört au e Teil vu de Ortschaft Sibne. Vu de Gmeindflechi sind 50,8 % landwirtschaftlichi Flechi, 39,8 % Wald, 9,0 % Sidligsflechi u 0,4 % suschtigi Flechi.

Galgene isch zum eerschte Maal gnennt worde im Jaar 1229 als "Galgênne".

Quälle: Bundesamt für Statistik 2005

De Uusländeraateil isch 2010 bi 17,8 % gläge.

68,2 % vu de Iiwoner sind im Jaar 2000 römisch-katholisch gsii, 14,7 % evangelisch-reformiert.

Bi de Volchszellig 2000 hend vu de 3927 Iiwoner 90,7 % Tüütsch als Hauptspraach aaggää u 9,3 % anderi Spraache.

De Tieläkt vu Galgene ghöört zum Höuchschtalemannisch.



</doc>
<doc id="69486" url="https://als.wikipedia.org/wiki?curid=69486" title="Gersau">
Gersau

Gersau isch e politischi Gmeind im Bezirk Gersau vum Kanton Schwyz i de Schwyz.

Gersau liit am Südhang vu de Rigi am Ufer vum Vierwaldstättersee. 0 Vu de Gmeindflechi sind 40,3 % landwirtschaftlichi Flechi, 52,4 % Wald, 5,7 % Sidligsflechi u 1,7 % suschtigi Flechi.

Gersau isch zum eerschte Maal gnennt worde im Jaar 1064 als "Gersouwe".

Quälle: Bundesamt für Statistik 2005

De Uusländeraateil isch 2010 bi 17,7 % gläge.

77,2 % vu de Iiwoner sind im Jaar 2000 römisch-katholisch gsii, 6,8 % evangelisch-reformiert.

Bi de Volchszellig 2000 hend vu de 1934 Iiwoner 90,6 % Tüütsch als Hauptspraach aaggää u 9,4 % anderi Spraache.

De Tieläkt vu Gersau ghöört zum Höuchschtalemannisch.



</doc>
<doc id="69489" url="https://als.wikipedia.org/wiki?curid=69489" title="Ingenbohl">
Ingenbohl

Ingäbohl (amtlich "Ingenbohl") isch e politischi Gmeind im Bezirk Schwyz vum Kanton Schwyz i de Schwyz.

Ingäbohl liit am Vierwaldstättersee. Nachbargmeinde sind Gersau, Lauerz, Schwyz u Morschach. Zue de Gmeind ghööred d Ortschafte Ingäbohl u Brunne u d Sidlige Unterschönebuech, Wylen u Schränggige. Vu de Gmeindflechi sind 31,0 % landwirtschaftlichi Flechi, 49,1 % Wald, 16,1 % Sidligsflechi u 3,8 % suschtigi Flechi.

Ingäbohl isch zum eerschte Maal gnennt worde im Jaar 1387 als "uff Ingenbol".

Quälle: Bundesamt für Statistik 2005

De Uusländeraateil isch 2010 bi 19,2 % gläge.

77,7 % vu de Iiwoner sind im Jaar 2000 römisch-katholisch gsii, 8,8 % evangelisch-reformiert.

Bi de Volchszellig 2000 hend vu de 7482 Iiwoner 88,9 % Tüütsch als Hauptspraach aaggää u 11,1 % anderi Spraache.

De Tieläkt vu Ingäbohl ghöört zum Höuchschtalemannisch.




</doc>
<doc id="69490" url="https://als.wikipedia.org/wiki?curid=69490" title="Innerthal">
Innerthal

Innertaal (amtlich "Innerthal", bis 1888 "Hinterwäggithal") isch e politischi Gmeind im Bezirk March vum Kanton Schwyz i de Schwyz.

Innertaal liit im hintere Wägital. 0 Vu de Gmeindflechi sind 34,9 % landwirtschaftlichi Flechi, 34,1 % Wald, 0,4 % Sidligsflechi u 30,6 % suschtigi Flechi.

Innertaal isch zum eerschte Maal gnennt worde im Jaar 1259 als "Wegental"

Quälle: Bundesamt für Statistik 2005

De Uusländeraateil isch 2010 bi 2,0 % gläge.

93,4 % vu de Iiwoner sind im Jaar 2000 römisch-katholisch gsii, 4,8 % evangelisch-reformiert.

Bi de Volchszellig 2000 hend vu de 167 Iiwoner 97,0 % Tüütsch als Hauptspraach aaggää u 3,0 % anderi Spraache.

De Tieläkt vu Innertaal ghöört zum Höuchschtalemannisch.



</doc>
<doc id="69492" url="https://als.wikipedia.org/wiki?curid=69492" title="Lachen SZ">
Lachen SZ

Lache (amtlich "Lachen") isch e politischi Gmeind im Bezirk March vum Kanton Schwyz i de Schwyz.

Lache liit am obere Änd vum Obersee. Vu de Gmeindflechi sind 26,7 % landwirtschaftlichi Flechi, 5,8 % Wald, 62,1 % Sidligsflechi u 5,4 % suschtigi Flechi.

Lache isch zum eerschte Maal gnennt worde im Jaar 1217-22 als "de Lachun".

Quälle: Bundesamt für Statistik 2005

De Uusländeraateil isch 2010 bi 28,5 % gläge.

66 % vu de Iiwoner sind im Jaar 2000 römisch-katholisch gsii, 15,7 % evangelisch-reformiert.

Bi de Volchszellig 2000 hend vu de 6272 Iiwoner 84,9 % Tüütsch als Hauptspraach aaggää u 15,1 % anderi Spraache.

De Tieläkt vu Lache ghöört zum Höuchschtalemannisch.



</doc>
<doc id="69493" url="https://als.wikipedia.org/wiki?curid=69493" title="Morschach">
Morschach

Morschach isch e politischi Gmeind im Bezirk Schwyz vum Kanton Schwyz i de Schwyz.

Morschach liit uuf ere Gletschermoräne über em Vierwaldstättersee. Zue de Gmeind ghöört au de Summer- u Wintersportort Stoos. Vu de Gmeindflechi sind 52,3 % landwirtschaftlichi Flechi, 36,2 % Wald, 2,9 % Sidligsflechi u 8,6 % suschtigi Flechi.

Morschach isch zum eerschte Maal gnennt worde im Jaar 1261 als "Morsacho".

Quälle: Bundesamt für Statistik 2005

De Uusländeraateil isch 2010 bi 15,3 % gläge.

74,1 % vu de Iiwoner sind im Jaar 2000 römisch-katholisch gsii, 6,8 % evangelisch-reformiert.

Bi de Volchszellig 2000 hend vu de 958 Iiwoner 89,0 % Tüütsch als Hauptspraach aaggää u 11,0 % anderi Spraache.

De Tieläkt vu Morschach ghöört zum Höuchschtalemannisch.



</doc>
<doc id="69494" url="https://als.wikipedia.org/wiki?curid=69494" title="Italienische Provinzen">
Italienische Provinzen

D Provinze vo Italie bilde zäme mid de Metropolitanstedt bi dr geografische Ydäilig vo Italie gmäss dr iteliänische Staatsverfassig die middleri Organisazioonsebeni.

Uf der obere Ebeni sind die 20 Regioone vo Italie, und in 19 vo däne giz die 92 Provinze und no 14 Metropolitanstedt. D Metropolitanstedt het mä sid äm Joor 2014 us 14 vorhärige Provinze pildet.

D Regioon Augschdaal i de Alpe isch nid no wyters in Provinze underdäilt. D Verwaltigsufgabe, wo a andernen Oorte d Provinze woornämme, wärde do vo dr Regionsverwaltig abdekt.

D Provinze Südtirol und Trient sind wäge der psundere Gschicht und de sproochlige Verheltnis vo däne Gebiet im Status vo Autonome Provinze und stönd politisch gsee praktisch uf dr glyche Ebeni wie d Regioone; d Regioon Trentino-Südtirol, wo über ine stoot, het drumm fasch käi eigeti Kompetänze mee.

Italie het uf e 1. Jänner 2015 d Behörde vo de Provinze ganz nöi ygrichtet. Die hend jetz en Provinzpresidänt und en Provinzroot, wo vo de Bürgermäischter und de Stadt- und Gmäindrööt vo de Provinz gwäält wärde, und dezue ane als wyters Organ d Versamlig vo de Bürgermäischter, d "assemblea dei sindaci".

Wider andersch ischs aber imer no bi de Autonome Provinze. Em Südtirol und em Trentino het me di diräkt vom Volch gwäälte Landtääg gloo, und dr Landeshoupme füert do wyter d Landesregierig. Im Trentino cha s Volch au no de Landeshoupme diräkt wääle, im Südtirol macht das dr Landtaag.



</doc>
<doc id="69495" url="https://als.wikipedia.org/wiki?curid=69495" title="Riemenstalden">
Riemenstalden

Riemestalde (amtlich "Riemenstalden") isch e politischi Gmeind im Bezirk Schwyz vum Kanton Schwyz i de Schwyz.

Riemestalde liit im Süde vom Kanton nid wyt wäg vom Vierwaldstettersee. Öppen i dr Middi vo dr Axestrooss chunt vo Oschte s Daal vom Riemestaldnerbach an See abe, und Riemestalde lyt zum gröschte Deil uf dr Nordsyte vo däm schmale Daal. Ganz hinden im Daal goot s Gmeindgebiet vo Riemestalde no a d Südflanke vom Daal bis uf d Alp Liderne und zu der Bärgchetti mit em Rossstock und em Chaiserstock ufe.

Uf dr Nordsyte het Riemestalde d Schwyzer Gmeinde Morschach und Muotathal näbedra. Zwüschem Riemestaldnerdaal und em Bärgmassyv vom Fronalpstock und dr Alp Stooss stoot dr scharf Bärggraat mid em Huuserstock und em Chlingestock und bis zum Sisiger Spitz. Am Ändi vom Daal uf dr Oschtsyte goot en Wääg über d "Höchi", wo uf 1487 Meter isch, is Daal vom Bürgelibach übere, wo uf em Gebiet vo Muotathal lyt.

Im Süde chunt d Gmeind an Kanton Uri mit de Gmeinde Sisike und Bürgle. Zum Dorf Riemestalden ufe chunt me mid Faarzüüg nur über d Strooss vo Sisike us.

Riemestalde het nid e gschlosseni Dorfsidlig, sondern usserhalb vom Wiiler "Dörfli", wo d Pfarrchile und s Schuelhuus sind, es baar versreuti Buurehööf im ganze Daal. Einzelni Dorfdeili heisse "Hüüsere", "Grossgehre", "Rosslaui", "Obergadme" und "Chäpelibärg".

Dr Riemestaldnerbach isch wäge hüüfige Hochwasser und Murgäng für d Lüüt vo Riemestalde und psunders vo Sisike und für d Vercheerswääg am See unde gfäärlech. I de Joore 1460, 1515, 1566, 1600, 1629 1669, 1762, 1831 und 1846 wird dervo prichtet, Sisike sig vom Bach überschwemmt worde. D Kantöön Schwyz und Uri hend immer wider Verbauige müesse yrichte.

Dr Ortsname wird erklärt als Zämesetzig vo dr Bezeichnig "Stalde" mit emene althochdütsche Personename, wo vermuetli "Reimar" oder "Raginmar" gheisse het.

S Dorf isch ane 1343 mid em Name vomene Maa us dem Dorf – "Chuͦnrad zer Loͧw von Reymerstalden" – s erschte Mol erwäänt.

Vom 14. Joorhundert bis ane 1803 het Riemestalde zu dr Pfarrei Morschach ghört.

Ane 1949 isch s erschte Poschtauto uf Riemestalden ufe gfaare, und 1950 het au s Dorf im Riemestaldnerdaal s elektrische Liecht übercho.

Quälle: Bundesamt für Statistik 2005
D Gmeind Riemestalde het die chlynschti Ywoonerzaal vo alne Gmeinde vom Kanton Schwyz.

De Uusländeraateil isch 2010 bi 4,6 % gläge.

Alli Iiwoner sind im Jaar 2000 römisch-katholisch gsii.

Bi de Volchszellig 2000 hend vu de 59 Iiwoner 100 % Tüütsch als Hauptspraach aaggää. De Tieläkt vu Riëmäschtaldä ghöört zum Höuchschtalemannisch.


Über d Bärge vom Riemestaldnerdaal hend d Schwyzer und d Urner Wanderwäägorganisazioon Fuesswäg signalisiert, wo über d Passhöchine und d Bärgrugge laufe.




</doc>
<doc id="69496" url="https://als.wikipedia.org/wiki?curid=69496" title="Rothenthurm SZ">
Rothenthurm SZ

Routeturä (amtlich "Rothenthurm") isch e politischi Gmeind im Bezirk Schwyz vum Kanton Schwyz i de Schwyz.

Routeturä liit im Hochtal vu de Biber. Zue de Gmeind ghööred au d Sidlige i de Altmatt un Biberegg u ds gröüscht Heidemoor vu de Schwiiz. Vu de Gmeindflechi sind 44,1 % landwirtschaftlichi Flechi, 48,6 % Wald, 4,2 % Sidligsflechi u 3,1 % suschtigi Flechi.

Routeturä isch zum eerschte Maal gnennt worde im Jaar 1487 als "bey dem rothen thurn".

Quälle: Bundesamt für Statistik 2005

De Uusländeraateil isch 2010 bi 13,2 % gläge.

79,7 % vu de Iiwoner sind im Jaar 2000 römisch-katholisch gsii, 6,7 % evangelisch-reformiert.

Bi de Volchszellig 2000 hend vu de 2089 Iiwoner 89,8 % Tüütsch als Hauptspraach aaggää u 10,2 % anderi Spraache.

De Tieläkt vu Routeturä ghöört zum Höuchschtalemannisch.



</doc>
<doc id="69497" url="https://als.wikipedia.org/wiki?curid=69497" title="Steinen SZ">
Steinen SZ

Schtäinä (amtlich "Steinen") isch e politischi Gmeind im Bezirk Schwyz vum Kanton Schwyz i de Schwyz.

Schtäinä liit zwüsched em Rossberg un em Lauerzersee. Vu de Gmeindflechi sind 52,7 % landwirtschaftlichi Flechi, 22,1 % Wald, 10,5 % Sidligsflechi u 14,6 % suschtigi Flechi.

Schtäinä isch zum eerschte Maal gnennt worde im Jaar 1124 als "Steina".

Quälle: Bundesamt für Statistik 2005

De Uusländeraateil isch 2010 bi 7,9 % gläge.

82,6 % vu de Iiwoner sind im Jaar 2000 römisch-katholisch gsii, 8,4 % evangelisch-reformiert.

Bi de Volchszellig 2000 hend vu de 2775 Iiwoner 94,6 % Tüütsch als Hauptspraach aaggää u 5,4 % anderi Spraache.

De Tieläkt vu Schtäinä ghöört zum Höuchschtalemannisch.




</doc>
<doc id="69498" url="https://als.wikipedia.org/wiki?curid=69498" title="Steinerberg">
Steinerberg

Schtäinerbärg (amtlich "Steinerberg") isch e politischi Gmeind im Bezirk Schwyz vum Kanton Schwyz i de Schwyz.

Schtäinerbärg liit am Rossberg über em Lauerzersee. 0 Vu de Gmeindflechi sind 62,7 % landwirtschaftlichi Flechi, 31,8 % Wald, 5,2 % Sidligsflechi u 0,3 % suschtigi Flechi.

Schtäinerbärg isch zum eerschte Maal gnennt worde im Jaar 1404 als "an steiner berg".

Quälle: Bundesamt für Statistik 2005

De Uusländeraateil isch 2010 bi 6,9 % gläge.

80,2 % vu de Iiwoner sind im Jaar 2000 römisch-katholisch gsii, 6 % evangelisch-reformiert.

Bi de Volchszellig 2000 hend vu de 896 Iiwoner 95,1 % Tüütsch als Hauptspraach aaggää u 4,9 % anderi Spraache. De Tieläkt vu Schtäinerbärg ghöört zum Höuchschtalemannisch.



</doc>
<doc id="69499" url="https://als.wikipedia.org/wiki?curid=69499" title="Vorderthal">
Vorderthal

Vordertaal (amtlich "Vorderthal", bis 1888 "Vorderwäggithal") isch e politischi Gmeind im Bezirk March vum Kanton Schwyz i de Schwyz.

Vordertaal liit im Wägital am Fuess vum Grosse Aubrig un gaat ufe bis uuf 1695 m. 0 Vu de Gmeindflechi sind 35,3 % landwirtschaftlichi Flechi, 59,8 % Wald, 2,0 % Sidligsflechi u 2,9 % suschtigi Flechi.

Vordertaal isch zum eerschte Maal gnennt worde im Jaar 1259 als "Wegental"

Quälle: Bundesamt für Statistik 2005

De Uusländeraateil isch 2010 bi 7,5 % gläge.

84,1 % vu de Iiwoner sind im Jaar 2000 römisch-katholisch gsii, 8,1 % evangelisch-reformiert.

Bi de Volchszellig 2000 hend vu de 988 Iiwoner 98,3 % Tüütsch als Hauptspraach aaggää u 1,7 % anderi Spraache. De Tieläkt vu Vordertaal ghöört zum Höuchschtalemannisch.



</doc>
<doc id="69500" url="https://als.wikipedia.org/wiki?curid=69500" title="Wangen SZ">
Wangen SZ

Wange (amtlich "Wangen") isch e politischi Gmeind im Bezirk March vum Kanton Schwyz i de Schwyz.

Wange liit uf em Schwemmgebiet vu de Wägitaler Aa geg de Zürisee. Zue de Gmeind ghööred d Dörfer Wange, Nuole, wo am Obersee liit, un e Teil vu de Ortschaft Sibne, am Iigang zum Wäggital. Vu de Gmeindflechi sind 64,9 % landwirtschaftlichi Flechi, 10,3 % Wald, 21,3 % Sidligsflechi u 3,6 % suschtigi Flechi.

Wange isch zum eerschte Maal gnennt worde im Jaar 844 als "Wangas".

Quälle: Bundesamt für Statistik 2005

De Uusländeraateil isch 2010 bi 14,4 % gläge.

69,7 % vu de Iiwoner sind im Jaar 2000 römisch-katholisch gsii, 16,4 % evangelisch-reformiert.

Bi de Volchszellig 2000 hend vu de 4540 Iiwoner 92,0 % Tüütsch als Hauptspraach aaggää u 8,0 % anderi Spraache.

De Tieläkt vu Wange ghöört zum Höuchschtalemannisch.



</doc>
<doc id="69502" url="https://als.wikipedia.org/wiki?curid=69502" title="Provinz Sondrio">
Provinz Sondrio

D Provinz Sondrio isch en Provinz i dr iteliänische Region Lombardei.

Dr Hauptort vo dr Provinz isch Sondrio, wo uf düütsch früener "Sünders" gheisse het. S Daal Vältlin macht de gröscht Deil vo de Provinz us, wo im Weschte au no s Daal vo Kleewe yschliesst.

Im Norde chunt d Provinz an Schwiizer Kantoon Bünderland aa, im Weschte as Tessin, und im Oschte an Vintschgau i dr iteliänische Autonome Provinz Südtirol.



</doc>
<doc id="69503" url="https://als.wikipedia.org/wiki?curid=69503" title="Provinz Como">
Provinz Como

D Provinz Como isch en Provinz i dr iteliänische Regioon Lombardei.

D Provinz chunt im Nordweschte ad Schwiizer Kantööon Tessin und Graubünde aa.

D Provinz Como chan in acht grossi Landschafte ydeilt wärde. Das sind s weschtleche "Alto Lario", di süüdleche "Lepontiner Alpe", s "Lario Intelvese", d Exklave "Campione d'Italia", wo vo Tessiner Gmeinde umggää isch, s "Lario-Drüegg", Como und Umgäbig, s undere Komaskerbiet und d "Brianza Comasca".

D Landschaft vo dr Provinz, wo am Südrand vo de Alpe liit, isch prägt vo Bärgzüüg und vo Gwässer. Dr wichtigscht Fluss, wo i dr Provinz entspringt, isch de Lambro. Die andere grössere Flüss sind de Seveso, d "Mera" und d "Lura". Alli Gwässer vo dere Landschaft laufe schliessli zum Po abe.

Wie d Alpenordsyte het Oberitalie sid dr Yschzyt es baar grossi Alperandseeè. Dr Comersee, wo uf Iteliänisch "Lario" heisst, und dr Luganersee, wo au dr Name "Ceresio" het, dominieret de Norddeil vo de Provinz. Am Comersee liget 31 Gmeinde vo dr Provinz Como. I dere Provinz git no sächs wyteri, chlyni Seeè: dr See vo Pusiano, dr See vo Alserio, dr See vo Montorfano, dr Segrinosee, dr Mezzolasee und dr Pianosee.

Dr högscht Bärg vo de Provinz Como isch dr Pizzo Paglia, wo uf dr Gränze zwüsche Italie und dr Schwiiz öschtlech vo de Bündner Region Moesa i dr Gmeind Grono lyt. Är het d Höchi vo 2593 Meter über Meer.


I de Gebiet vo dr Provinz Como rede die yhäimische Lüüt verschideni Tieläkt vom Lombardische.

Bi Como isch dr Gränzübergang vo grosse Vercheersachse, wo us em Ruum vo Mailand zum Gottert laufe, us Italie i d Schwiiz übere.


</doc>
<doc id="69504" url="https://als.wikipedia.org/wiki?curid=69504" title="France Gall">
France Gall

D France Gall (* 9. Oktober 1947 z Paris as "Isabelle Geneviève Marie Anne Gall;" † 7. Jänner 2018 z Neuilly-sur-Seine) isch e franzesischi Sängeri gsii. Noch eme erfolgryche Karrierestart z Frankrych het si 1965 fir Luxemburg dr Grand Prix Eurovision mit em Titel "Poupée de cire, poupée de son" gwunne. Vu 1966 bis 1972 het si unter anderem uf Dytsch gsunge. Anne 1988 het si mit "Ella, elle l’a" e Nummer-ais-Hit z Dytschland ghaa. Am 7. Jänner 2018 isch si an ere zwai Johr vorhär wider uusbrochene Chräbschranket gstorbe.

Ihri Familie isch arg musikalisch gsii: ihre Vater Robert Gall het unter anderem Chanson fir dr Charles Aznavour un d Édith Piaf gschribe. Unterstitzt vu ihre Eltere het si im Alter vu 15 Johr d Schuel abbroche un het ihri erschte Lieder ufgnuu. Doderfir het si si dr Name "France Gall" gee. Si het uf dr Rot vu ihrem Manager där Name gwehlt, wel mer ihre Vorname Isabelle scho dur e anderi franzesischi Sängeri, nämli d Isabelle Aubret, gchännt het. Scho ihri eerscht Single "Ne sois pas si bête (Sei nicht so dumm)" isch e volle Erfolg gsii. Ihri frie Karriere isch vor allem dur d Bekanntschaft mit em Sänger un Songschryyber Serge Gainsbourg gferderet wore. Mit schymber harmlose meedytige Täxt, wu vol gsii sin mit erotische Aaspiilige, isch si z Frankrych als belieber wore. 

D France Gall isch anne 1965 uusgwehlt wore, bim Grand Prix Eurovision de la Chanson z Neapel fir Luxemburg dailznee. Mer het ere e Uuswahl vu zee Lieder bresäntiert, wu si ihre Lieblingslied – "Poupée de cire, poupée de son" vum Serge Gainsbourg – uusgwehlt un interpretiert het. Dodermit het si dr Wettbewärb gwunne. Au vum Gainsbourg isch s zwaidytig Lied "Les sucettes" gsii, wu oberflechli gsää vun eme zuckrige Schlotzer ghandlet het – dr Täxt het aber au as Bschrybig vu Oralverchehr chenne verstande wäre. Speter het d France Gall derzue gsait, ass si des Lied nie gsunge hätt, wänn ere di ächt Bedytig vum Täxt klar gsii wär.

Um die Zyt isch si liiert gsii mit em Sänger Claude François (1939–1978).

D France Gall het 1966 Frankrych verloo, isch in d Bundesrepublik Dytschland gange un het dert bis 1972 uf Dytsch gsungeni Blatten ufgnuu. Si het doderby mit em Werner Müller zämegschafft. Fir "Zwei Apfelsinen im Haar" (ihri dytschi Version vu "A Banda," im Original vu Chico Buarque) het si 1968 e Guldeni Schallblatte iberchuu. Anne 1968 het si mit "Der Computer Nr. 3" am Dytsche Schlager-Wettbewärb dailgnuu un isch uf dr dritt Blatz chuu. 1969 isch si nomol Dritti wore bim Dytsche Schlager-Wettbewärb: Ihre Titel "Ein bißchen Goethe, ein bißchen Bonaparte" isch derzue bis uf Blatz 14 vu dr Chart chuu un isch dodermit ihri bis dert hegscht dytschsprochig Hitparadenotierigf gsii. Bim Dytsche Schlager-Wettbewärb 1970 isch si mit "Dann schon eher der Piano-Player" aadrätte un isch uf em vorletschte Blatz glandet. Si het unter anderem Stuck vum Heinz Buchholz un vum Giorgio Moroder gsunge.

Zue dr bekannteschte Lieder uf Dytsch zelle "Zwei Verliebte zieh’n durch Europa, Unga Katunga, Kilimandscharo, Mein Herz kann man nicht kaufen, Ali Baba und die 40 Räuber, Ein bißchen mogeln in der Liebe, Ich singe meinen Song, Ich hab’ einen Freund in München, Ich bin zuckersüß, Wassermann und Fisch, Links vom Rhein und rechts vom Rhein, Das war eine schöne Party, Wir sind keine Engel" oder "Ich liebe dich, so wie du bist". Wäg ihre Popularitet het si 1969 un 1971 dr Bronze un 1970 dr Silberig "Bravo Otto" vuz dr Jugedzytschrift Bravo iberchuu.

Speter het d France Gall gsait, d Zyt vu ihre Karriere z Dytschland sei nir di schenscht in ihrem Lääbe gsii, wel dúr ihre Bekannhaitsgrad un di ständigen Ufdritt heb si kai normali Juged ghaa. Ihri dytsche Schlager stehn stilistisch in starkem Kontrascht zue ihre spetere Karriere z Frankrych.

Vu 1969 bis 1974 isch si mit em Sänger Julien Clerc (* 1947) liiert gsii.

1973 het d France Gall bi re Autofahrt im Radio e Lied vum Michel Berger gheert. Si het speter gsait, si heeb aaghalte un dää Täxt uf si wirke loo. Um die Zyt isch d France Gall in ere Ibergangsphase in ihrem Lääbe gsii: si het nimi as „s chlai Maidli“ welle bresäntiert wäre, sundern as Frau. Si het gsait, ass si nie mee gsunge hätt, wänn nit dr Berger fir si Lieder gschribe hätt.

1974 het dr Michel Berger ere vorgschlaa, mit ere zäme s Lied "Mon Fils Rira Du Rock'n Roll" ufznee. Zwische ihne het si ne innigi Liebi entwicklet. No im nämlige Johr het dr Berger fir d France Gall s Lied "La déclaration (d’amour)" gschribe. 1976 hän si z Paris ghyrote, si hän zwai Chinder iberchuu (Pauline Isabelle, * 1978, un Raphaël Michel, * 1981). Dr Berger het e Hufe Hit gschribe, wu uf d France Gall zuegschnitte gsii sin, ihri Karriere het neii Hegschpinkt erläbt. In dr 80er Johren het si as Popsängeri wyteri Top-10-Erfolg gfyyrt z Frankrych mit Hit wie "Hong Kong Star" oder "Débranche".

Anne 1988 het d France Gall no iber 15 Johr Funkstilli ihre greschte Hit z Dytschland ghaa: Dr Titel "Ella elle l’a" („Ella, si het s“), e Hommage an d Jazz-Sängeri Ella Fitzgerald, het si vier Wuche lang uf Blatz 1 ghalte. In däm Johr isch s in dr Bundesrapublik di fimftmaischtverchauft Single gsii un dodermit sogar no erfolgrycher wie z Frankrych, dert isch dr Titel uf Blatz 2 vu dr Chart chuu. Au z Eschtrych isch s Lied uf Blatz 1 chuu, in dr Schwyz uf Blatz 5. "Ella elle l’a" isch bis hit e bekannte Radio-Hit un isch e baar Mol coveret wore, u. a. vu dr Alizée un vu dr Kate Ryan.

Am 2. Augschte 1992 isch ihre Mann iberraschend im Alter vu 44 Johr noch em Tennis spiile am e Härzinfakrt gstorbe. 1993 het si Bruschtchräbs kriegt.

Syt dr Vereffentlichung vu ihrem letschte Studioalbum "France" (1995), wu si ne Hufe Hit nei interpretiert het (au sonigi vum Berger), isch s rueig um si wore. Ihri Dochter Pauline isch anne 1997 im Alter vu 19 Johr an dr Stoffwächselchrranket Mukoviszidose gstorbe. Si het si im Große un Ganze us dr Effetligkait zruggzoge ghaa un het noch ere Zyt im Senegal wider z Paris gläbt. Si het si engaschiert fir obdachlosi Fraue.

Anne 1994 isch d France Gall zum Ritter vu dr franzesische Ehrelegion (Chevalier de la Légion d’Honneur) ernännt wore.



Sampler

Au uf Italienisch unter dem Titel "Io sì, tu no" bzw. uf Dytsch unter em Titel "Das war eine schöne Party".




</doc>
<doc id="69505" url="https://als.wikipedia.org/wiki?curid=69505" title="Engelberg OW">
Engelberg OW

Ängelbäärg (amtlich "Engelberg") isch ä Eywohnergmäind im Kanton Obwaldä i dr Schweyz. Huit isch Ängelbäärg ä beliäbte Wintersportort.

Engelberg isch ä Exklave vom Kanton Obwaldä, umggää vo dr Kantöön Bärn, Nidwaldä und Uri. Dr Ort liid 25 km südlich vom Vierwaldstättersee in eme Hoochtal uf 1000 m Hööchi zwüsched em 3238 m hooche Titlis und de Bäärgä "Ängelbäärger Rotstock", "Ruchstock", "Rigidalstock" und "Walenstöck". Zue dr Gmäind ghöört aü dr Fläcke "Grafenort" (570 m). Vo dr Gmäindflechi sind 28,5 % landwirtschaftlichi Flechi, 24,5 % Wald, 3,1 % Sidligsflechi und 43,9 % süschtigi Flechi. 

Dr Ort gaat uf di 1120 ggründet Benediktinerabtei Chlooschter Ängelbäärg zrügg.

De Uisländeraatäil isch 2010 bey 22,8 % glägä.

71,5 % vo dr Eywoner sind im Jaar 2000 römisch-katholisch gsii, 12,2 % evangelisch-reformiert.

Bey dr Volchszelig 2000 hend vo dr 3544 Eywoner 88,2 % Tuitsch als Haüptspraach aaggää, 1,8 % Franzöösisch und 8,7 % anderi Spraache. De Tieläkt vo Ängelbäärg ghöört zum Hööchschtalemanisch.





</doc>
<doc id="69508" url="https://als.wikipedia.org/wiki?curid=69508" title="Bad Ragaz">
Bad Ragaz

Bad Ragaz (bis 1937 nu "Ragaz") isch e politeschi Gmaind im Waalchrais Sargaaserland vom Kanton Sangale.

S Dorf Bad Ragaz lyt am Rand vo dr Rhyebeni, bim Usgang vo de Tamina us dr Taminaschlucht, wo sid em Middelalter es Hailbaad drinn gsi isch, s "Wildbad Pfeefers".

Gege Weschte goot s Gebiet vo dr Gmaind über wyti Alpe bis an Rand vom Bärgmassyv vom Pizol ue.

D Nochbergmainde vo Bad Ragaz sind Landquart, Mäiefäld, Fläsch, Pfeefers, Mels und Vilters-Wangs.

S Dorf Ragaz hät früener zäme mid de Wyler vom hütige Pfeefers zum Gebiet vo de ehemolige Abtei Pfeefers ghört. Am 6. Merze 1446 hät im Alte Zürichrieg i dr Auelandschaft am Rhy d "Schlacht bei Ragaz" stattgfunde. 

Im 19. Jaarhundert isch s warme Kwellwasser us dr Schlucht deils uf Ragaz use gfüert worde, und sid 1840 isch s Kurbaad vom Dorf, hüt "Grand Resort Bad Ragaz", wyt über d Landesgränze us berüemt. I de 1880er Joore hät d Johanna Spyri z Ragaz iry Gschichte vom Bärgmäitli Heidi gschribe.

Bad Ragaz isch im Inväntaar vo de schützenswärte Ortsbilder vo dr Schwiiz ISOS ufgfüert.

D Gmaind hät vil sehenswärti Gebäud:





</doc>
<doc id="69509" url="https://als.wikipedia.org/wiki?curid=69509" title="Landquart GR">
Landquart GR

Landquart isch e Gmaind vom Kanton Graubünde.

Di neui Gmaind, wo i de Bündner Region Landquart lyt, isch ane 2012 entstande, wo di beide ehemolige Gmainde Igis und Maschtrils zämegleit worde sind. Im nöje Gmaindwappe chunt dr Schlüssel vom Wappe vo dr alte Gmaind Maschtrils, wo scho ufem Gmaindsigel vo öpe 1600 vorchunt, und dr Schtaibock, wo es brönnends Holzschyt hät, vom früenere Igiser Wappe.

S Gmaindgebiet vo Landquart isch us zwäi grosse Flechene zämegsetzt, wo sech i dr Middi, bi dr Ymündig vo dr Landquart in Rhy, genau amene Punkt träffe. Im Oschte isch s früener Areaal vo Igis mit de Wyler Landquart, Landquart Fabrigge und Igis. Das Dorf lyt am Bärgfuess underhalb vo Valzeina, uf em wyte Schuttchegel under dr Schlundrüfi.

Maschtrils isch uf dr lingge Syte vom Rhy, under de steile Häng vom Galandamassyv. Dr Wääg zwüschet de baide Dörfer füert vo Maschtrils us über en Rhybrugg – d Tardisbrugg – und dur s Gmaindgebiet vo Mäiefäld und denn über d Landquartbrugg vo dr Kantonsstraass. Zum Gmainddeil Maschtrils ghööret d Wyler Isla, Tardisbrugg und Trätsch.

Dr Pizäluun – früener «Piz Alun» – uf dr Gränze zwüschet Landquart und Pfeefers, isch en prächtige Ussichtspunkt höch über em Rhydaal.

Igis isch s erschte Mol in ere Kwele öppe um 840 erwäänt, es het dän «Ovinae« gheisse. S Dorf Maschtrils erscht ane 1318 – denn no mid em Name "Ponstrils" gschribe. Me erklärt de Name «Mastrils» so: er chunt vom alte Wort «strigilis», was uf Latynisch «Strigel» bedüütet. Dr Fluss Landquart isch ane 1050 s erschte Mol beläit, i dr rätoromanische Form «Langorus», du druss isch erscht spoot ydüütscht «Landquart» worde, und vo däm chunt die Ortsbezäichnig, wo glych töönt, für s Dorf am Flussufer Dr Mülibach a dr Landquart, wos dra früener es baar Wasserwärch gha het, isch 1375 s erschte Mol erwäänt. Maschtrils het im Middelalter zum Hof Zizers ghöört.

Erscht sid em spoote Middelalter isch s Rhydaal bis uf Chur düütschsproochig worde. Z Mastrils sind hüt no vil romaneschi Fluernääme bekannt, wie öpe "Isla, Luemen, Dalavo, Marola, Prafieb, Präschenal, Pravisaschga, Valzauda, Pizalun, Vajuoza, Plamiobs, Trätsch" und "Punt". Im Spootmiddelalter sind Walser is Gebiet vo Maschtrils cho und hend am Bärg obe Puuerhööf und Sidlige gmacht. Drum sind au alti düütschi Fluernääme z finde: "Bärafalla, Balma, Boda, Egg, Grebi, Hohabüel, Matteli, Nussloch, Schluocht, Schluochteli, Schtei" und "Tanzboda".

Ane 1532 isch z Igis d Reformazioon duregsetzt worde. S Gebiet vom Dorf Landquart isch früener en Frakzioon vo Igis gsi.

S Schloss Marschlins bi Igis chunt von ere Burg us em Middelalter här. I de 1630er Joore het dr Ulysses Salis die Aaalag zum ene schöne Schloss mid emene Wassergraabe lo uuspoue.

1818 hend Igis und Zizers ires gmeinsam bewirtschaftete Land ufdeilt. Ane 1854 isch Maschtrils, wo vorhär zu Zizers ghöört het, en eigeti Gmaind worde.

1858 isch dr Baanhof Landquart-Au vo de Vereinigte Schwiizerbaane ygweit worde; bi dr Fyr isch dozmol dr erscht Zuug vo Rorschach über Landquart uf Chur gfaare. 1889 isch d Baanlinie vo Landquart uf Tafaas vo dr Räätische Baan dezuechoo, wo z Landquart iry Hauptwärchstatt het.


Grad bim Baanhof Landquart isch uf em Gmaindgebiet vo Zizers s grossi neue «Ychaufszäntrum Landquart».




</doc>
<doc id="69512" url="https://als.wikipedia.org/wiki?curid=69512" title="Pont-Saint-Martin">
Pont-Saint-Martin

Pont-Saint-Martin isch de Name vo däne Gmainde:

Lueg au:


</doc>
<doc id="69513" url="https://als.wikipedia.org/wiki?curid=69513" title="Engelberg">
Engelberg

Engelberg isch de Name vo däne geografische Objekt:

Ortstail:

Regione und Bärg:
Engelberg isch de Familiename vo däne Persone:
witers:
Lueg au:


</doc>
<doc id="69514" url="https://als.wikipedia.org/wiki?curid=69514" title="St. Margrethen">
St. Margrethen

Sammargrethe (amtlech "St. Margrethen") isch e politeschi Gmaind im Waalkrais Rhintl vom Kanton Sanggale i de Schwiz.

Sammargrethe liit am nördliche Ändi vom Sanggaller Rhintl, am Ufer vom Alte Rhy. D Gmaind isch nöd wit ewägg vom Bodesee, öschtlich vo Sanggale und weschtlich vo Breagaz. De Alt Rhy bildet d Gränze zwösched Öschtriich und de Schwiz und got ums Bruggerhorn.

D Nochbergmainde sind Au und Rhynegg im Kanton Sanggale, Walzehuuse und Lutzebärg im Kanton Appezäll Usseroode, Gaissau, Högscht und Luschtnau im Voralbärg.

Sammargrethe isch zum erschte Mol im Jahr 1384 als "sant Margarethen" gnännt wore.



</doc>
<doc id="69515" url="https://als.wikipedia.org/wiki?curid=69515" title="Rorschacherberg">
Rorschacherberg

Rorschacherbärg isch e politeschi Gmaind im Waalkrais Rorschach im Schwizer Kanton St. Galle.

D Gmaind liit am ene Hang oberhalb vo Rorschach und erstreckt sich bis zum Bodesee öschtlich vo Rorschach.

D Nochbergmainde sind Taal, de Usserooder Lutzebärg, Eggersriet, Underegge, Goldach und Rorschach.

Im Johr 2007 häts im Rorschacherbärg wäg ere plante Fusion mit Rorschach, und nomol im 2014, doozmol mit Rorschach und Goldach, Volksabstimmige gee. Di stimmberächtigt Bevölkerig vom Rorschacherbärg hät aber beedesmol abgleent.

Im Rorschacherbärg stönd d Schlösser "St. Annaschloss", "Wartesee", "Wartegg" und "Wigge".



</doc>
<doc id="69516" url="https://als.wikipedia.org/wiki?curid=69516" title="Winterbach">
Winterbach

Winterbach heißen folgende geographischen Objekte:

Gmainde:

Gmaindstail:

Es git au es paar Gwässer, wo de Name "Winterbach" träged.
Winterbach isch de Familiename vo däne Persone:


</doc>
<doc id="69525" url="https://als.wikipedia.org/wiki?curid=69525" title="Minsk">
Minsk

Minsk (, ) isch d Hauptschtadt vu Wiissrussland und glychzitig mit öppe 1,938 Million Yywohner (Stand 2015). Si isch zuedäm Hauptschtadt vu dr Minskaja Woblasz und Sitz vu dr GUS und s bolitische, wirtschaftliche und kulturelle Zäntrum vu Wiissrussland mit Hochschuel und Fachschuel und zahlriiche Chiuche, Theater und Museum.

Si liit a dr Swislatsch, e Näbefluss vu dr Bjaresina.

Im Johr 1499 het Minsk, wo zum Großfürstentum Litauen ghöört het, s Magdeburger Stadträcht und alli dadruus resultierende Privilegie übercho. Syt dr Union vu Lublin im Johr 1569 het Minsk zu Pole-Litaue ghört. 1793 isch d Stadt mit de polnische Teilig zu Russland cho und di polnischi Sprach isch denaa dur Russisch oder Wiissrussisch abglöst worde. Mit dr Uflösig vu dr Sowjetunion 1991 isch d Republik Wiissrussland mit Minsk als Hauptschtadt unabhängig worde.




</doc>
<doc id="69530" url="https://als.wikipedia.org/wiki?curid=69530" title="Tübach">
Tübach

Tübach isch e Gmeind im Waalchrais Rorschach im Kanton Sanggale i de Schwiz.

S Dorf liit öpe drüü Kilometer weschtlich vo Rorschach und knap 10 km nordöschtlich vo Sanggale. D Noochbergmainde sind Goldach im Südoschte, Mörschwil im Südweschte, Stainach im Nordweschte und Horn im Norde, wo zum Thurgi ghört und Tübach vom Bodesee trännt.

S Dorf isch ane 1207 s erscht Mol as "Tiuffenbach" erwäänt wore.

Zwüsched 1744 und 1746 isch d Pfarrcherche Mariahilf baue wore.

Ane 1905 hät s Kapuzinerinnechloschter St. Scholastika, wo 1616 z Rorschach gründet woren ischt, uf Tübach züglet.



</doc>
<doc id="69533" url="https://als.wikipedia.org/wiki?curid=69533" title="Christine Ferber">
Christine Ferber

D Christine Ferber (* 11. Mai 1960 z Nìedermorschwihr) ìsch a Zuckerbäckena, wo Kumfitüra un àndra Gniaßwàra harstellt. Dur d Quälität vu ìhra Produkta ìsch sa waltberiahmt worra.

Ìhrer Vàter, dr Maurice Ferber, ìsch Bäck gsìì. Ar hàt ìhra empfohla, Zuckerbäckena z wara, wo sa 15 Johr àlt gsìì ìsch. Sa ìsch drèi Johr làng uf Brüssel gànga ge lehra.

Ànna 1979 hàt sa d „Coupe de France des pâtissiers“ gwunna. Dur dàs hàt sa känna bim beriahmta Bäck Lucien Pelletier z Pàris ge schàffa.

Mìt 18 Johr àlt ìsch sa wìder zruck uf Nìedermorschwihr, fer ìhra Kunscht ìm Fàmìliaunternamma üsiawa. Ìm àltmeedischa Gschafft „Le relais des Trois-Épis“ wara ìhra Gniaßwàra verkàuift: Kumfitüra, Schokolà, Bredla, Traiteur-Wàr. D Christine Ferber verbrìngt lànga Taga ìn ìhrem Àtelier fer àn dr Produktion teilnamma. D beschta Quàlität ìsch verlàngt, egàl äb's tiirer müeß wara: sa verwandet numma frìscha Obst, ìn'ma sehr güeta Züestànd un vu lokàla Harkunft. D Àrwet wìrd vu Hànd gmàcht, ohna Züesàtzmìttel z brüücha.

25 Igstellta schàffa ìm Fàmìliaunternamma. Pro Johr gìtt's a Umsàtz vu 2 Milliona Euros, wo sìch aso verteilt: 35 % fer d Kumfitüra, 35 % fer s Gebäck, 25 % fer s Traiteur-Wàr. S Ziel entsteht àwer nìt ìn era greeßera Entwìcklung vum Gschaft, d Hàuiptsàch ìsch d Frèiheit ìn dr Harstellung z bhàlta.

Zitter 1984 hàt d Christine Ferber 400 Sorta Kumfitüra erstellt; 200 dervu fìndet ma ìn ìhrem Gschaft.




</doc>
<doc id="69535" url="https://als.wikipedia.org/wiki?curid=69535" title="Otto von Greyerz">
Otto von Greyerz

Dr Otto vo Greyerz (* 6. September 1863 z Bärn; † 8. Januar 1940 au dört) isch e Schwiizer Sproochforscher, Mundartschriftsteller und Dramaturg gsi.

Der Otto vo Greyerz isch der Soon gsi vom Pfarrer Otto vo Greyerz und vo der Pauline Luise vo Greyerz geboreni Locher. Är het a de Universitäte vo Bärn, Göttinge und Berlin Sprooche und Filosofii studiert und ane 1886 z Bärn s Exame als Gymnasiallehrer gmacht. Sid der Zyt vom Studium isch är i der Studänteverbindig Zofingia gsi und i de Joor 1886 und 1887 au dere ire Zentraalpresidänt. Ane 1887 het är mid ere Arbet übere Beat Ludwig vo Muralt s Dokterexame gmacht. Vo chly uf isch er befründet gsi mit em Mooler Rudolf Münger; er het däm den au mit Zitat us dr Literatur ghulfe, wo-n er dr Chornhuuschäller z Bärn usgmoolet het.

Den isch är als Lehrer für Düütsch und Französisch ane Schuel uf Istanbul ggange. Won är ane 1891 a der Universität Bärn habilitiert worden isch, het är as Tüütschlehrer am Gymnasium Chilefäld z Bärn afo schaffe, und sidem 1907ni isch är anere Schuel z Steckbore Lehrer gsi. Ane 1814 het är sech a der Universität Bärn mid ere Undersuechig über d Sprooch as Gägestand vom Düütschunderricht i der Schwiiz no es zweuts Mol habilitert.

Sid 1915 isch der vo Greyerz a der Universität Bärn agstellt gsi, vo 1921 a as Profässer für s Fach «Sprooch und Literatur vo der Dütschschwiiz und Metoodik vom Dütschunderricht». 1925 bis 1926 isch är dr Dekan vo der Filosofisch-Hischtorische Fakultät vo der Uni gsi. Ane 1933 isch dr Otto vo Greyerz pensioniert worde, und im Joor 1940 isch är z Bärn gstorbe.

As Schriftsteller het dr vo Greyerz Gedicht und Theaterstück uf Bärndütsch und au i der hochdüütsche Standardsprooch gschribe. Är het zu de Gründer vom Bärner Heimetschutzverein ghöört, isch der Leiter gsi vom Bärner Heimetschutztheater und het au d Bärner Volkshochschuel i der Afangszyt ghulfe ufboue.

Z Bärn het är als Kritiker vo der dozmolige Gägewartsliteratur gwürkt, und är het sech immer für d Mundartdichtig ygsetzt. Är isch mid de Schriftsteller Emil Balmer, Karl Grunder, Emanuel Friedli, Simon Gfeller, Josef Reinhart, Rudolf von Tavel und anderne befründet gsi. 1920 het är mid Kollege zäme d "Gnosseschaft vo de Schwiizerische Monetsheft" ggründet.

Als Germanischt het dr vo Greyerz bsunders über d Mundartliteratur und d Methode vom Düütschunderricht und über d Gschicht vom Volchslied i dr Schwiiz gschaffet. Do drzue het är es baar Arbete veröffentlecht, als Büecher und au als Byträäg für Tageszytige, und är het derzue Vortreeg im Radio ghalte.

Em vo Greyerz isch dra gläge gsi, e neui Methode füre Düütschunderricht z entwikle. Är het drfür plediert, vor alem s Sproochgfüül vo de Schüeler z fördere, iine Sproochkompetänz z vermiddle und i dr Schuel mee vo dr Literatur sälber als vo Literaturtheory z rede. D Mundart sig do drby e bessere Afang füre Sproochunderricht i dr Grundschuel und sell zerscht d Grundlage ggä, bevor me d Schüeler is Hochdüütsche tuet yfüere. Do het dr vo Greyerz en Idee ufgnoo, wo dr Jost Winteler im Aargäu und dr Gustav Adolf Seiler im Baselbiet scho chly früener verträtte hend.

Es grosses Wärch vonem isch d Arbet für nes bärndüütsches Wörterbuech gsi. Das isch noni fertig gsi, wo dr vo Greyerz gschtorben isch. D Ruth Bietehard het das Mundartwörterbuech denn wyter bearbeitet und ane 1976 fertig gha.

Em vo Greyerz sys bekanntischte Wärch bis hütt heisst Im Röseligarte. Es isch e Samlig vo Lieder, wo der vo Greyerz i sächs chlyne, hantleche Büechli useggä het, wo dr Rudolf Münger d Bildli derfür gmacht het. Näbe algemein bekante düütsche Lieder bringt die Samlig au vil alti und nöji Volchslieder us dr Düütschschwiiz.

Tank em vo Greyerz, seit dr Dialäktoloog Christian Schmid, sig i dr Düütschschwiiz d Mundartkultur wider meh uufchoo.








</doc>
<doc id="69536" url="https://als.wikipedia.org/wiki?curid=69536" title="Im Röseligarte">
Im Röseligarte

Im Röseligarte isch dr Titel von ere Samlig vo alte Lieder, wo dr Bärner Sproochforscher, Gimnasiallehrer und Mundartschriftsteller Otto vo Greyerz im früene 20. Johrhundert zämetreit und im Truck useggää het. Es isch bis hütt di gröschti Dütschschwiizer Liedersamlig.

Dr Otto vo Greyerz het als Sproochlehrer de schwiizerdüütsche Tieläkt bsunders i dr Schuel mee Gwicht welle ggää, so wien ers vom Jost Winteler und vo andere erfaare het, wone d Muetersprooch wichtig gsi isch. Är het über d Mundartliteratuur i dr Schwiiz gforschet und gschribe, und är het es bärndüütsches Wörterbuech agfange redigiere, wo aber erscht d Ruth Bietenhard fertig gmacht und ane 1976 useprocht het. Anderi Wärch vom vo Greyerz behandle s Schaffe vom August Corrodi und Tegscht usem Johann Peter Hebel sim «Rhinische Schatzchäschtli».

Mit sine Büecher über e Sproochunterricht und über d Gschicht vo de Volchslieder, mit wüsseschaftleche Arbete und eigete Theaterstück het dr vo Greyerz vil Neus für d Sproochkund, d Sproochdidaktik und d Bärner Mundartliteratur brocht. Am Ändi isch d Sammlig vo Volchslieder mit em Titel "Im Röseligarte" sis erfolgrychschte Wärch blibe.

Vom 1908i aa bis 1925 het dr Otto vo Greyerz nodisno die Serie vo Liederbüecher mit sächs Bänd im Francke-Verlag z Bärn useggää:

Es git au Versioone vo de Liederbüecher, wo s Noote für d Begleitig mit Musiginstrumänt drin het. D Versioon mit öppe hundert Lieder us em „Röseligarte“ und derzue Klaviermusig und Gitarrenoote het dr Sproochprofässer Gottfried Boonebluescht (1883–1960} em Wunsch vom vo Greyerz z’lieb ane 1913 zäme mit de Musiker Carl Hess vo Basel, em Musigdiräkter Paul Fehrmann (1859–1938) vo Sanggalle, em Dirigänt und Komponischt vo Volchslieder Otto Kreis (1890–?) usem Tuurgau, em Chordiräkter Karl Aeschbacher (1886–1944) z Langetu und em F. Marutzky vo Sanggalle bsorgt. Dr Boonebluescht schrybt im Vorwort vo däm Heft, die rächti Begleitig für nes Volchslied wäär eigentlech die freji Improvisazioon vo de Musiker, vilecht uf em Klavier odr dr Gitarre oder au dr Orgele, wil das aber nümm jede chönn sig halt so nes Nooteheft gwüss no gfrogt.

Wo di erschte föif Bänd truckt gsi sind, het dr Francke-Verlag ane 1916 es bsunders Liederbüechli mit ere Uuswahl vo de bekanntere Stück aabote. 

Ane 1976 isch die ganzi Reie bim Francke nöi usechoo. Und im glyche Joor het dr Musig-Hug z Züri e Sery vo de Lieder mit Noote für Blockflöte und schwiizerdütsche Tegscht trukt. E nöji Gsamtusgoob i eim Buech mit emene Vorwort vo dr Musigforschere Brigitte Bachme-Geiser hed dr Zytglogge-Verlag im Joor 2008 useprocht.
Wo dr Kunschtmooler Rudolf Münger, e Fründ vom vo Greyerz, es grosses Programm vo Wandmoolereie füre umbout Chornhuuschäller z Bärn plaanet het, isch’s em Sproochforscher si Uufgob gsi, es baar Titel und Liedafäng vo Volchslieder usz’wähle, wo denn dr Münger a d Dili het chönne schrybe. Do isch em vo Greyerz erscht ufgfalle, wie wenig ass me gwüsst het über die alti Kultur vo de Tieläktlieder und er isch dere Sach nocheggange. I de Johr drufabe isch denn au süsch vil gscheh i dr Forschig über d Singtradizioon i dr Schwiiz, so wie dozmol grad au i de andere Regioone vom dütsche Sproochgebiet. Die Schwiizerischi Gsellschaft für Volchskund het im 1906i d "Volchslied-Akzioon" agfange, zum im ganze Land di alte Lieder z samle, und si het s Schwiizerische Volksliederarchyv z Basel ggründet.

Zum dr Mundart i dr Schuel und au im öffentliche Läbe mee Platz z gää, het dr vo Greyerz empfole, me sell wider di alte yheimischi Lieder singe statt eifach nume di neue meerschtimmige hochdüütsche Gsäng, wie si im 19. Joorhundert bi de Chöör ufchoo und au dur d Schwiizer Gsangsbüecher verbreitet gsi sind. Es isch aber gar nid so eifach gsi, die alte Mundartlieder z finde. Dr vo Greyerz het sech vo Lüt ufem Land d Liedtegschte, wo si könnt händ, lo schicke. Und är het i Liederbüecher wie öpen em Wärch "Sammlung von Schweizer-Kühreihen und Volksliedern" us em Afang vom 19. Joorhundert und em Ludwig Tobler sim Band "Schwiizer Volkslieder", i alte Singheft und i privaten Archyv d Lieder und d Melodie, wo s derzue gää het, gsuecht. Dr Mundartschriftsteller Simon Gfeller, dr Ämmedaaler Tieläktoloog Emanuel Friedli, wo s Wärch "Bärndütsch als Spiegel bernischen Volkstums" gschribe und dank em vo Greyerz e Zytlang bim Schwiizerischen Idiotikon het chönne schaffe, dr Jurischt und spöter Bundesroot Karl Scheurer und anderi sind bi de Informante gsi, und au i dr Samlig vo alte Flugbletter, wo dr Pfarrer Ernst Müller vo Langnau im Ämmedaal zämetreit het, und im Siegmund Grolimund syne "Volkslieder aus dem Kanton Aargau" isch dr vo Greyerz fündig worde. Zu einzelne Lieder het me scho denn us verschidene Singtradizioone use mee als nume ei Melodie könnt, grad au wil s jo en alte Bruuch bi de Dichter gsi isch mängmol eifach z säge, me soll die Värs zu dere oder dere süscht scho beliebte alte Melody singe. Wenn em vo Greyerz zumene Lied doch niemer me d Musigg het chönne aggää, so het är deils nur d Wort im „Röseligarte“ abtruckt, und zu wenige het är usnaamswys vom Komponischt und Hochschuellehrer Gottfried Boonebluescht derzue nöji Noote lo setze, so dass me die Lieder au wider het chönne singe.

I de sächs Bändli vom „Röseligarte“ git’s gsamthaft 166 Lieder us der Zyt vom 16. bis zum früene 20. Joorhundert. Zu allne het dr Otto vo Greyerz wüsseschaftlechi Notize gschribe mit däm, won är über iri Gschicht, d Härkumpft und d Singtradizioon usegfunde het.


Es het drby Bischpiil vo fasch alne Gattige vo de Volchslieder, also öppe Liebeslieder, religiöösi und gschichtlechi und Soldatelieder, Spottvärs, Abschiids- und Truurlieder, Natur- und Heimatlieder, Puure- und Sennelieder und no meh. Dr vo Greyerz het d Uuswahl us em Liedguet eso troffe, ass Chinderlieder, politischi Lieder und au d Chlagelieder vo Lüüt am Rand vo dr Gselschaft, wo’s schlächt erggangen isch, fasch ganz fähle.

Es baar vo de bekanntischte Stück sind:
Im Band 3 bringt dr vo Greyerz e Reie vo gschichtleche Lieder us verschidene Joorhundert:

Uusnamswys het dr vo Greyerz doch au es ganz es nöis Gwächs i syn „Röseligarte“ pflanzt, so öppe im sächste Band dr Värs „Mir Purelüt si chäch“, wo dr Ämmedaaler Schriftsteller Simon Gfeller erscht grad ane 1918 füre Bärner Heimetschutztheater-Spielveräin, wo dr vo Greyerz Presidänt und Spylläiter gsi isch, tichtet het.

Im Vorwort zum erschte Heft vom „Röseligarte“, wo ane 1908 usecho isch, schrybt dr Liedersamler, wie-n-är uf dä Name cho isch. Är seit, me chönn i der Kultuur di eifache Volkslieder mit eme schöne Bluemegarte verglyche, wo s bi-m-ene Huus näb allem andere au no set ha, eifach wils schön sig d Roosen und di andere Gwächs azluege und bi dene im Bluemegarte chönne z verwyle. Vo däm Bild här het dr vo Greyerz also sin Titel „Im Röseligarte“ gha, wo me denn i dr Schwiiz gschnäll könnt und gärn gha het.

S Motyv vome "Roosegarte" chunnt au in gwüssne Lieder vo dr Samlig vor, wo s eint dervo ursprünglich usem Düütsche isch und wo me bim Singe nur halb in Tieläkt übersetzt het:

Dr vo Greyerz het nonig alli sächs Heft fertig gha, wo das Titelmotiyv grad imene ganz andere, nöi tichtete Lied vorcho isch. Das früsche Gedicht basst ganz guet zu dene alte Soldate- und Abschidslieder, wo me-n-au im „Röseligarte“ findet. Grad im Erschte Wältchrieg sind die Theeme wider aktuell worde, und es sind au nöji Milidäärliederbüechli für d Soldaate usecho. Bsunders beliebt sind i dr Schwiiz d Heft vom Musig- und Liedersamler und Sänger Hanns in der Gand gsi. Und do isch das nöje Lied vom Karl Geiser, wo dr Titel „Im Roosegarte z Mailand“ het, grad rächt cho. Das rassige und derby doch au chly schwärmüetige Lied isch a dr Schwiizerische Landesuusschtellig z Bärn im Joor 1914, churz vor em Chrieg, s erschte Mol gsunge worde. Mid vier churze Strofe verzellt das Gedicht, wie d Schwiizer Uuszüger früener, vor Joorhunderte, guet gluunet vo dehäime furt is Wälsche (gmeint isch: uf Itaalie) zoge sind, au wämme gwüsst het, ass mänge numme hei chöm. S Lied dütet ufe Fridhoof vo der Stadt Mäiland hi, und will me früener de Fridhööf äbe algemäin "Roosegarte" gseit het, isch dä schön Name im Lied es Sümbol derfür, wie viel Schwiizer i dr Chriegsgschicht z Italie yres Läbe gloo hend. I dr letschte Strofe vom Lied stoot den au:

Vo dem neue Lied het schynts au d Dichtere Sophie Haemmerli-Marti scho ghört gha, wo einisch in ire Schrifte au em vo Greyerz syni Liedersamlig erwäänt.

Em Geiser sis Lied isch sälber ganz gschnäl i di populäär Gsangskultuur vo der Schwiiz yggange, und so het s Wort "Röseligarte" i dr Umgangssprooch no vil mee Gwicht übercho. Es wird so gsi sy, ass me s Adänke a dä frömbd Fridhoof us em nöje Lied und dr Name vom vo Greyerz sine Büechli agfange het z verwächsle, au wen dr vo Greyerz s Lied vom Geiser nit i sini Reje ufgnoo het. Es isch jo chuum me öpper i de alte Vorwort go lääse, wie dr Bärner Profässer dozmol würklech uf sin Titel cho isch. Und i spötere Zyte sind i de vile Schwiizer Liederbüecher immer wider Stück us em „Röseligarte“ und em Geiser syn Värs „S’ wott aber e luschtige Summer gäh“ zäme abdruckt worde. S lüpfige Lied vom Karl Geiser findt me hüt i vil dütsche Liederbüecher.

Vo de Lieder im Röseligarte sind öpe 80 Stück, also so zimli d Helfti, i verschidene Tieläkt vom Schwiizerdüütsche gschribe; 72 Lieder sind hochdüütsch i verschidene Variante; es baar sind wäge der länge Singtradizioon au gmischt mit hochdüütsche und schwiizerdüütschen Usdrück und Värs; gwüssi Lieder sind sehr alt, ganz wenigi chömet, wo di Liedforschig zeigt het, usem Middelalter, und si überlifere drum altertümlechi düütschi und deils au alemannischi Sproochforme. Me muess au wüsse, ass dr vo Greyerz d Liedtegscht so redigiert het, wie-n är das für bassend agluegt het zum se em Volch vorz’legge; es sind nit kriteschi Tegschtusgabe ab de historische Kwelle. Und dr vo Greyerz het au d Tieläkt vo de Lieder für d Edizioon gar nid gnau undersuecht.

Es git Lieder, wo i dr ganze Düütschschwiiz oder ämel in es baar Kantöön gsunge worde sind; dr vo Greyerz zellt mängmol verschideni Kwelle uf. E Deil vo de Mundartlieder cha mr au nid eidüütig emene bestimte Tieläkt zueschrybe. Sowiso tuet me bim Singe die Volchslieder gärn dr eigete Sprooch abasse, und die schriftleche Underlage, wo dr vo Greyerz gha het, sind us underschidleche Sproochsituazioone gsi. Bi rächt vil Lieder vom „Röseligarte“ cha mer aber doch säge, wo si härchöme und i welem Tieläkt si ufgschribe sind:

Der Otto vo Greyerz het i synere Forschig d Gschicht vo de Lieder i der düütsche Schwiiz denn no gnauer agluegt und drüber es eigets Buech useggää. Bi de altertümleche Värs het er deils usegfunde, us welere Zyt und us welere Sproochtradizioon die Lieder cho sind. Scho bim mündleche Vortrag, bim Singe i verschidene Regioone und au bi dr Redakzioon vo de früeche trukte Liedersamlige sind Mundartwörter und hochdüütschi Uusdrück imer wider vermischt worde.

Es chöme hochdüütschi Lieder vor, wo wyt ume im düütsche Sproochruum zu de Repertoire vo de Chöör ghöret, und drnäbe Volchslieder, wo i dr Dütschschwiiz oder deils i bestimte Landesdeil entstande sind. Es het vil Lieder, wo au hüt no gsunge wärdet, und anderi, wo mee oder weniger vergässe ggange sind.

Und de wäär no z säge, ass de vo Greyerz in „Röseligarte“ keini Lieder i anderne Sprooche weder Dütsch ufgnoo het, au nit vo de andere Schwiizer Landessprooche.
D Titel vo de sächs Heft vom „Röseligarte“ und drzue alli Lieder sind mid Zeichnige und Vignette vom Ruedolf Münger verziert. Au die neue Usgoobe bringe die chreftige Bilder wider.

D Liederbüechli vom Otto vo Greyerz sind i dr Schwiiz im 20. Joorhundert beliebt gsi. Dr „Röseligarte“ hed vili Lieder nöi bekannt gmacht und ne derzue verhulfe, ass si drno au in anderi Singheft ufgnoo worde sind, zum Bischpiil is bekannte Singbuech vom APV Johanniter Basel. Gsäng usem „Röseligarte“ wärde bis hütt i dr Schuel und a Konzärt vortreit, au vo einzelne Sänger oder mit Musigbegleitig. Me findet es baar drvo au im Schwiizer Singbuech, em Schulliederbuech vo baar Oschtschwiizer Kantöön; es chan aber natürli au sy, ass gwüssi Lieder dört us anderne Kwelle usgwäält worde sind, au wenn si im „Röseligarte“ vorchöme. Vo Schwiizer Komponischte wien en Richard Sturzenegger, em Albert Moeschinger, em Fritz Brun und andere sind Chorsätz zu de Lieder gmacht worde.

I dr jüngschte Zyt, wo d Volchsmusigg immer vilfältiger wird, sind em vo Greyerz syni Liedli ganz nöi interpretiert worde, zum Bischpiil vom Roland Fink under em Motto "Folklore für Blockflöte und anderi Instrumänt" ane 1985. Modärni Fassige sind d CeeDee "Röseli Rock" vom Stephan Eicher usem Joor 2002 oder d Vortreeg i Konzärt vo dr Bänd Rumpelstilz. Ganz aktuell git’s Musig us em „Röseligarte“ au uf YuuTiub z lose, und d Noote het me bis ane 2017 online bim Musig Hug übercho, bis die Firma vom Luzärner Huus "Musigpunkt" übernoo worden isch.

Am Afang vom 20. Joorhundert sind au no anderi Liedersamlige entstande mit Gedicht und Gsäng, wo dr Otto vo Greyerz nid i syni Büechli ufgnoo het, au wenn er gwüss vo dene nöje Wärch ghört het. Und es isch den doch nit so usecho, wie är pessimistisch vermuetet het, äs chönn jo niemer me gueti nöji Gsäng tichte. Begabti Schriftsteller wie d Sophie Haemmerli-Marti und ire Kolleeg, dr Josef Reinhart, und anderi sind dra ggange, i der Mundart und i der Muettersprooch früschi Värse z mache, wo drzue grad die kreatyve Komponischte im Land bassendi und schöni Musiig gmacht hend. Das als het s Schwiizer Repertoire zum Singe im privaate Chreis und i de Chöör unerchant rych gmacht. Mid de Melodie vom Carl Hess sind der Haemmerli-Marti iry Värs und mid dene vom Casimir Meister em Reinhart syny schöns Kulturguet worde, und es sind die Gsäng us dere nöjere Tradizioon zäme mid de alte Lieder us em vo Greyerz sym „Röseligarte“, wo bis hüt de Chärn vo der tradizionelle Schwiizer Singkultuur usmache.





</doc>
<doc id="69537" url="https://als.wikipedia.org/wiki?curid=69537" title="Lieder der Sammlung „Im Röseligarte“">
Lieder der Sammlung „Im Röseligarte“

Lischte vo de Lieder, wo dr Otto vo Greyerz i dr Liedsamlig „Im Röseligarte“ useggää het.

Die Liedrsamlig het sächs Bändli, wo vo 1908 bis 1926 bim Francke-Verlag z Bärn erschine sind:

Ane 1976 het dr Francke die sächs Büechli as Faksimile nöi useggää. Und ane 2008 isch e nöji Gsamtusgoob im Zytglogge-Verlag usechoo.

Im Ganze sind i dere Samlig 166 Lieder, wo dr vo Greyerz i dr Dütschschwiiz gfunde und deils us alte Liederbüechli usezoge het. Do dervo sind öpe 80 i verschidene Tieläkt vom Schwiizerdüütsche gschribe; 72 Lieder sind hochdüütsch i verschidene Variante; es baar sind wäge der länge Singtradizioon au gmischt mit hochdüütsche und schwiizerdüütsche Usdrück und Värs; gwüssi Lieder sind zimli alt und überlifere drum altertümlechi düütschi und alemannischi Sproochforme.

Es chöme drin hochdüütschi Lieder vor, wo im ganze düütsche Sproochruum zu de Reprtoire vo de Chöör ghöre, und drnäbe Volchslieder, wo i dr Schwiiz oder deils i gnau bekante Regioone vonere entstande sind. Es het söddegi, wo hüt no gsunge wärdet, und anderi, wo me oder weniger vergässe ggange sind.



</doc>
<doc id="69538" url="https://als.wikipedia.org/wiki?curid=69538" title="Volkslied">
Volkslied

Es Volchslied isch es Lied, wo inere grosse soziale Gruppe von ere Regioon oder vomene Land wytume bekant isch.

So Lieder wärde vo vil Lüüt, meischtens inere Gruppe vo Sänger und Sängerinne, privat und öffentlech gsunge; das chan i dr Familie, i dr Schuel, bi Uftritt vomene Choor, bi Jugedorganisazioone, Studänteveräin wie dr Zofingia oder au in irgend emene andere Veräin sy. Und au so Gruppe wie d Soldate im Milidärdienscht singe glägetlech mitenand.

I dr Kulturgschicht tuet me de Begriff Volchslied tradizionell au pruuche, zum die Gsäng vom so gnänte «Kunschtlied» z underscheide, wo bi klassische Konzärt, als Deil vo Theater und vo Opere vo professionelle Interpreete vorträit wärde und wo die im Gsangstudium lehre, und wo d Usfüerig für Wort und Toon gnau vorgschriben isch.

Dr Ustruk «Volchslied» chunt vom Johann Gottfried Herder, wo-n-en ane 1773 inere Schrift pruucht het. Für d Lieder het sech i dr Schwiiz scho dr Johann Jakob Bodmer inträssiert.

E Zyt lang het d Forschig äänlech wie i dr Volchskund au suscht tänkt, deil Volchslieder wäre ganz vo sälber, «anonym» us em Zämeläbe vo de Mönsche entstande, und si würde en bestimti Art vom ene Volch tiräkt und unferfelscht usdrüke. Wie scho dr Bärner Liederforscher Otto vo Greyerz den aber zeigt het, sind au d Lieder meischtens Wärch vo Dichter und vo begabte Sänger und Musikante, wie mes öpen i dr Schwiiz vo Gedicht vo dr Sophie Haemmerli-Marti und vom Josef Reinhart weis. Au dr Jost Winteler het sech für d Pfläg vo de Mundartlieder ygsetzt.

Bi der läbige Singkultur vo de alte Lieder pilde sech i verschidene Regioone mängmol underschidlechi sproochlechi Forme vo einzelne Gsäng use, und me singt se au nid imer an alnen Oorten uf dr glyche Melody.

Im Sproochruum vom Alemannische isch sid em Middelalter en rychi Liedkultur entstande. Do gits näbed de hochdüütsche Lieder, wo me im ganze düütsche Sproochruum kennt, au vil Mundartlieder i de verschidene Tieläkt. Und es chöme vo Zyt ze Zyt nöji Lieder dezue, öpe wen e Song vonere Bänd oder au en Schlaager plözlech überal gsunge und gspiilt wird. Ane 2014 het s Schwiizer Radio bi de Höörerine und Höörer en Umfroog gmacht, weles as die beliebteschte Volchslieder vo dr Schwiiz siget. Gune het s Lied «».

Me underscheidet divärsi Gaddige vo Volchslieder, zum Bischpiil:

D Germanischte hend früech agfange, zäme mid de Määrli au di alte Lieder z samle. I dr jüngere Zyt intressiert das Thema mee d Musigetnolooge, so wie au scho dr Béla Bartók z Ungarn. Z Basel het di Schwiizerischi Gselschaft für Volchskund ane 1906 s Schwiizerische Volchsliedarchyv ygrichdet, wo under anderem au mi dr Schwiizerische Nazionalfonoteek zämeschaffet, und a dr Uni Fribeg isch sid ane 1914 s düütsche Volchsliedarchyv.





</doc>
<doc id="69543" url="https://als.wikipedia.org/wiki?curid=69543" title="Landquart (Fluss)">
Landquart (Fluss)

D Landquart isch en Fluss im Bünderland.

Si isch 38 Kilometer läng und en Sytefluss vom Rhy. Us de Bärge bim Vereinapass chöme dr Jöribach, dr Süser Bach und dr Vernelabach abe, wo zäme bi dr Alp "Vereina" dr Vereinabach bilde, und dä isch dr Oberlauf vo dr Landquart. Bi dr Ortschaft "Landquart" zwüschet de Gmainde Landquart und Malans isch d Mündig vom Fluss in Alperhy. Do hets uf ere churze Streki grad elf Brugge über d Landquart.

Ane 1050 isch dr Fluss s erschte Mol erwäänt. Mä het früener uf em Holz abegflösst.

Us de Tääler und Tobel uf beide Syte bringe d Bärgbech Gröll und Bärgschutt a d Landquart abe. I de töife Gräbe, wo i d Schifer- und Flyschbärge ygschnidde sind, chunts immer wider zu Murgäng. Früener het d Landquart sech imer wider es neus Flussbett müesse grabe, und si het der Bachschutt bis zum Rhy abe gschobe. Die gfärleche Bachlöif het me mit Dämm und Speermuure so guet es goot gsicheret; im Bachbett vom Schanielabach het me nach em grosse Hochwasser vo 1910 Sperine ybout; d Bachverbouig vom Arieschbach isch ane 1989 gmacht worde. Und s Chiis wird bi de Chiiswärch us de Gwässer gnoo und dr Bouwirtschaft ggää, so wie öpe bim Chiiswärch Arieschbach.

Am Fluss und deils a de Sytebech sind d Chraftwärch vo Chlooschters, wo s Wasser vom Davoser See bruucht, s Chraftwärch Chlooschters/Schlappin, das vo Chüblis mit em Usglychsbecki vom Plävigginersee, s Chraftwärch Taschinas am Schmittnerbach bi Grüsch und Schmitte und underhalb vo dr Chluus am Igiser Mülibach no s Chraftwärch Landquart. D Repower möcht i dr Chluus es nöis Chraftwärch boue.

Bi Malans hets früener am Mülibach, wo au grad under dr Chluus us dr Landquart chunt, e Saagi und es chlyses Chraftwärch gha.



</doc>
<doc id="69548" url="https://als.wikipedia.org/wiki?curid=69548" title="Rosen">
Rosen

D Roose sind e Gaddig us de Pflanzefamilie vo de «Roosegwächs».

Dr Name vo dere Pflanzegaddig chunt vom latyynische Wort «rosa». Es git en bsunderi Wüsseschaft, wo sech mit dene Pflanze befasst, das isch d «Rhodologii».

Zu dere Pflanzegruppe ghöret es baar hundert Aarte. Si hend d Bsunderhäit, ass si a de Stängel Stachle hend – i dr Mundart seit me-n-e «Doorne» – und us de Blüete im Spootherbscht spezielli Frücht, d Hagebudde mache, wo vo de Biolooge zu de «Sammelnussfrücht» grächnet wärdet.

D Gärtner underscheidet d Wildroose vo de Kulturroose. Mä het die Bluemepflanze scho i der Antike als öpis wärtvols aagluegt und ere schynts denn scho d «Chönigin vo de Blueme» gsäit. Si het fasch obligatoorisch zu de Pflanze i de Chlooschtergärte ghört, grad au wil verschideni Pflanzedäili i dr tradizionelle Volchsmedizin pruucht wärde. Dr Albärt dr Gross het i sym Wärch «Vo de Pflanze» empfole, ime guete Garte au Roose z haa. Und au i de spötere Bluemegärte hepmä se sider gärn gsee. Mid irem Ööl – em Rooseööl – machd me bis hüt Parfüüm. 

As däils höch züchdeti Pflanze, wo in Gärte und Päärk und au uf öfentleche Grüenflechene vo Stedt und Dörfer mängmol ghüüft gsetzt wärdet, sind d Kulturroose afellig für vil Chrankete, bsunders uf e Befall mid baar Pilzarte, und Schedling.

Im Gebiet vo de alemannische Tieläkt findt mä schööni um berüemti Roosegärte, zum Bischpiil d Roose vom Schlosspark vo Ludwigsburg, de «Roosenöihäitegarte» z Baade, de Roosegarte vo Haigerloch, de Roosesortimäntsgarte z Nöggeschwiil, denn i dr Schwiiz dr Garte vom Schloss Häidegg im Kanton Luzärn, de Roosegarte vo Bärn, de z Winti, d Samlig vo hischtorische Roose bi dr Kartause Ittige, und psunders bekant isch de iteliänisch Roosepark uf dr Insle Mainau im Bodesee. D Gsellschaft vo de Schwiizer Roosefründ het es Buech usegge, wo drin d Gäärte, wo me cha psueche, ufglischtet sind.

D Roose het e symboleschi Bedüütig i dr Kultuur. Si chunt hüüfig als Zäiche in Wappe vor, i dr Regel mid em stilisierte Bild vo dr «heraldische Roose», so wie bi de Stedt Rapperschwil, wos au es baar Roosegärte zum Aaluege git, und Stäffis am See.




</doc>
<doc id="69552" url="https://als.wikipedia.org/wiki?curid=69552" title="Zuzwil SG">
Zuzwil SG

Zuezwil isch e politeschi Gmaind im Waalchrais Wiil vom Kanton Sanggale i de Schwiz.

D Gmaind liit im Försteland zwüsched Wiil und Goosse. Zum Gmaindsgibiet ghörid d Dörfer "Zuezwil", "Züberwange" und "Waiere". Zuezwil liit a de Houptstross 7.

D Nachbergmeinde sind Wuppenòu, Niderhelffetschwil, Ozwil und Wiil.

De Name vom Dorf isch ane 761 s erschtmol erwäänt worde.



</doc>
<doc id="69553" url="https://als.wikipedia.org/wiki?curid=69553" title="Gommiswald">
Gommiswald

Gomiswald (amtlech "Gommiswald") isch e Gmaind im Waalchrais See-Gaschter im Kanton Sanggale i de Schwiz.

D Gmaind liit öppe 4 km öschtlech vo Uzne am Ricke. Zum Gmaindsgebiet ghöred d Dörfer Ernetschwil, Gebertinge, Gomiswald, Ricke, Riede und Üetliburg.

D Nachbergmainde sind Wattwil, Ebnet-Chappel, Chaltbrunn und Uzne.

D Gmaind isch uf de 1. Jänner 2013 grösser worde, wel di bisherige Gmainde Gomiswald, Ernetschwil und Riede fusioniert händ.




</doc>
<doc id="69554" url="https://als.wikipedia.org/wiki?curid=69554" title="Département Alpes-de-Haute-Provence">
Département Alpes-de-Haute-Provence

S Département Alpes-de-Haute-Provence [] isch e Département z Frankrych. S ghert zur Region Provence-Alpes-Côte d’Azur un isch s viert in dr alfabeetische Raiefolg vu dr franzesische Département.

S Département Alpes-de-Haute-Provence lyt im Sidoschte vu Frankrych. S gränzt an d Département Alpes-Maritimes, Var, Vaucluse, Drôme un Hautes-Alpes un gränzt au noo an Italie.

Bis 1970 het s Département dr Name "Basses-Alpes", dytsch "Niederalpen" bzw. "Nieder-Alpen" gfiert.



</doc>
<doc id="69562" url="https://als.wikipedia.org/wiki?curid=69562" title="Sewastopol">
Sewastopol

Sewastopol (ukrainisch un russisch , wisseschaftligi Transliteration "Sevastopol<nowiki>'</nowiki>", von "Sewastúpolis", krimtatarisch "Акъяр"/"Aqyar") isch di greescht Stadt uf dr Halbinsle Krim. Si isch unter russischer Bsetzig anne 1783 grindet wore un lyt am sidweschtlige Rand vu dr Krim uf dr Uuslaifer vum Krimgebirg diräkt am Schwarze Meer. Si isch Haimethafe un Hauptstitzpunkt vu dr russische Schwarzmeerflotte, bis 2014 au vu dr ukrainische Marine. D Yywohnerzahl vu dr Agglomeration lyt bi rund 416.263 (1. Jänner 2016).

Syt em 21. Merz 2014, no dr Annexion vu Dail vum Territorium vu dr Ukraine (Autonomi Republik Krim un d Stadt Sewastopol) dur Russland, sään Russland un d Sezessionsregierig vu Sewastopol d Stadt as Federationssubjäkt un dodermit Dail vu Russland aa. Des isch international dur d Resolution 68/262 vu dr UN-Generalversammlig («Territoriali Integritet vu dr Ukraine») nit anerkännt. D Ukraine siit die Biet (u. a. d Stadt Sewastopol) as bsetzti Biet vum Territorium vu dr Ukraine aa.

S Klima vo Sewastopol isch nöch zu subtropisch. De chèltischte Mönet isch Februar (mittlere Temperatur vo +2.8 °C), de wärmschte isch Juli (mittlere Temperatur vo +22.4 °C).



</doc>
<doc id="69563" url="https://als.wikipedia.org/wiki?curid=69563" title="Medel (Lucmagn)">
Medel (Lucmagn)

Medels (amtlich und rätoromanisch "Medel/Lucmagn", uf Dütsch und bis 1943 offiziell "Medels im Oberland") isch e Gmeind im Bünderland.

Medels lyt im Bündner Oberland und ghört politisch zur Region Surselva.

Zum Gmaindsgebiet ghöre d Dörfer im "Val Medel", wo zwüsche Disentis und em Lukmanierpass liged. Das sind daalufwärts gsee: "Soliva, Mutschnengia, Fadretsch, Baselgia, Drual, Matergia, Pardé, Fuorns, Acla" und "Sogn Gions".

Dur s Hauptdaal flüsst dr Medelser Rhy, wo en Näbefluss isch vom Vorderrhy. S Medeldaal het uf dr Oschtsyte d Sytedääler "Val Cristallina, Val la Buora" und "Val Plattas". Gäg em Vorderrhy zue sind die oberen Abschnidd vom "Val Gierm" und vom "Val da Crusch" im Gmeindgebiet.

Under de Passhöchi vom Lukmanier isch de Sankt Maria-Stausee. Im Oschte vo dr Gmeind lauft d Gmeindgränze zimli gnau uf de Bärggrööt duure. Oben im Daal ziet sech dr Rand vom Gmeindbann, wo doo au d Gränzen isch zum Kanton Tessin, vo dr Kapälle uf dr Passhöchi in ere graade Linie kwer über s Daal vom Medelser Rhy bis uf e Bärgspitz vom "Piz Scai". D Bärgdääler mid de Kwellflüss vom Medelser Rhy, s Cadlimodaal und s Terminedaal, sind uf Tessiner Bode. Im Weschte goot d Gmeindgränze au wider über d Bärgchetti, bis si bi "Cavorgia", öpe en Kilometer oben am Vorderhy, en scharfe Rank macht gäge Oschte, und oben am Dorf "Mumpé Medel", wo zu Disentis ghört, goot si über de Medelser Rhy und ufe zu der Alp "Soliva".


S Dorf isch sid em Middelalter e Stazioon gsi am Wääg vo Düütschland und vom Gebiet vom Rhy uf Itaalie.

1949 het d Atel d Lukmanierläitig bout.

Dr Lukmanier isch sid de Röömerzyt als Wääg pruucht worde. Ane 1374 het s Chlooschter Disentis uf em Bass es Hoschpiz bout. 1872 het de Kanton Graubünde en Fahrstrooss ufe Pass bout.



</doc>
<doc id="69567" url="https://als.wikipedia.org/wiki?curid=69567" title="Poschiavo">
Poschiavo

Poschiavo (im lombardische Ortsdialekt "Pus’ciav" , /) isch e Gmaind im Südoschte vom Bündnerland.

D Gmaind lyt i dr Bündner Region Bernyna. Si bildet zäme mid dr Gmaind Brusio d Daalschaft Puschlaaf (uf iteliäänisch: "Val Poschiavo"). S obere Puschlaaf isch es längs Daal mit es baar Sytedääler, wo vom Bärgmassyv vom Bernyna mit em Piz Palü (3901 m ü. M.) und vom Passübergang vo dr Forcola di Livigno abe chöme. Dur das Daal abe flüsst dr Bärgbach "Poschiavino", wo unden a dr Forcola di Livigno afoot, bi San Carlo dr Sytebach Cavagliasch ufnimt, den de Varunaschbach und de Bach us em Ursédaal und no vil anderi churzi und steili Bäch vo beide Bärghäng, bis er unden a Tirano i d Adda mündet. Im grosse Gmaindgebiet hets ganz vil Seeè. Uf em Bernynaplatoo lyt dr "Lago Bianco"; unden am Dorf Poschiavo isch dr Puschlaafersee, dr gröscht See im Daal. Im Sytedaal zum Val Violapass lyt zäme mid vil andere Seeè dr Saoseosee, wo als eine vo de schönschte Seeè nid nur vom Bündnerland, sondern vo de ganzen Alpen aagluegt wird. Noch derby isch s Bärghuus "Rifugio Saoseo" vom SAC.

Am Piz Palü, am Piz Cambrena, em Piz Varuna und uf dr Oschtsyte vom Dorf am "Piz Paradisin" het Poschiavo uf sym Gebiet es bar Gletscher.

S Dorf Poschiavo isch öpe 15 Kilometer südlech vom Berninapass. Üer dèè Pass goot d Strooss us em Engadin vo dr Gmaind Pontresina hèèr bis uf Itaalie zu dr Stadt Tirano im Veltlin.

Im Gmaindgebiet sind im Daal unde d Sidlige "Borgo" – dis isch s Dorfzäntrum vo Poschiavo sälber –, "Cologna, Pisciadel, San Carlo, Somaino, Lareit, Pedemonte, Angeli Custodi, Raviscé, Percosta, Cadera, Vederscion, Permunt, Sant’Antonio, Campiglione, Li Curt, La Rasiga, Prada, Annunziata, Le Prese, Madreda, Cantone, Pagnoncini" und "Miralago".

D Gmeind- und Landesgränze lauft im Weschte und im Oschte über d Bärggipfel und d Gräät, zimli gnau dr Wasserscheidi no. D Nochbergmainde vo Poschiavo sind i dr Schwiiz: nördlech vom Bernynapass Pontresina und wyter unden im Daal Brusio, und ännet dr Landesgränze – im Weschte und im Oschte vom Daal – i dr iteliänische Provinz Sondrio d Gmainde Livigno, Valdidentro, Grosio, Grosotto, Chiuro und Lanzada.

Dr Name "Poschiavo" chunt vom latynische Uusdruk «post clavem» här. S erschte mol chunt er in ere Urkunde vo 824 vor. Dr Name bedütet wörtlech «hinder em Schlüssel» oder au «hinder em Rigel», und i däm Fall isch demit gmäint: «oben am Ängpass vom Daal».

Im Middelalter het s Gebiet em Bischof vo Chuur ghört, bis es ane 1350 zu Mailand choo isch. 1406 het sech Poschiavo vo dere lombardische Stadt glöst und isch 1408 em Gottshuuspund byträtte.

Ane 1547 het dr Dolfino Landolfi z Poschiavo di erschti Trukerei vom Bünderland ygrichtet.

Am Afang vom 20. Joorhundert isch d Bernynabaan is Daal choo, wo im Gebiet vo Poschiavo grad nüün Stazioone het: die bim Bernynahoschpyz, d Stazion uf dr Alp Grüm, wo für Bärgtuure im Palügebiet guet isch, d Chrüzigsstazioon vo "Cavaglia", d Haltstelle "Cadera" und "Privilasco", de Baanhof vo Poschiavo und wyter unden no d Haltstelle "Li Curt" und "Le Prese", und de no "Miralago" am Ändi vom Puschlaafersee.

D Mundart vo Poschiavo ghört wie die i de anderi Bündner Süddääler zu de alpynlombardische Tieläkt. Me seit dere Mundart s "Pus’ciavin".

Poschiavo het en schööne Dorfchärn, alti Hüüsergruppe im ganze Daal und wärtvolli einzelni Gebäud. Drum isch s Dorf mid bsundere Hüüser i de Infäntaar vo hischtorische Bouwärch ufgfüert.




</doc>
<doc id="69569" url="https://als.wikipedia.org/wiki?curid=69569" title="Heinrich Brennwald">
Heinrich Brennwald

De Heinrich Brennwald (* 1478 z Mänidorf; † 26. April 1551 z Züri) isch e Kleriker und Chronischt gsi.

De Brennwald isch inere Stadtzürcher Patrizierfamili ufgwachse. Vo 1494 bis ane 1495 hät er z Basel studiert, 1496 isch er Pfaarer vo Lufinge und 1498 Choorherr z Embrach worde.

Öpe i de 1510ner Jaare hät er en groossi Schwiizer Chronik gschribe. Die hät vier Deil:

Das Wärch isch in ere alte Kanzläispraach gschribe, wo deilwys vo de alemannische Mundart prägt isch.

1518 hät de Raat vo Züri de Brennwald ufe Poschte vom Probscht am Choorherrestift Embrach gsetzt. Wo das Huus bi de Refermazioon uufghobe worden isch, das isch am 19. Septämber 1524 bassiert, hät sech de Brennwald em Zwingli sinere Bewegig aagschlosse. Är hät d Margareta Lautenschlager us Embrach ghüraate. Z Züri hät er spööter d Ämpter vom Almooseobme und vom Amme im Chlooschter Töss überchoo.

Wo de Heinrich Brennwald ane 1551 gstorben isch, häpmen bi de Predigerchile begrabe, wo dän wäge de Refermazioon scho nümm as Chile pruucht worden isch und wo hüt zu de Zäntraalbiblioteek ghöört.



</doc>
<doc id="69570" url="https://als.wikipedia.org/wiki?curid=69570" title="Eggersriet">
Eggersriet

Eggersriet isch e Gmaind im Kanton Sanggale i dr Schwiiz.

S Dorf liit am Südhang vom Rorschacherberg a de Strecke zwüsched Sanggale und Hääde und bstoht us de Wiiler Dorf, Wise, Egg und Grueb.

D Nochbergmainde sind Sanggale, Underegge, Rorschacherberg, Lutzeberg, Hääde, Grueb,
Reechtobel und Spiicher.

S Dorf isch ane 1260 s erscht Mol erwäänt worde.



</doc>
<doc id="69572" url="https://als.wikipedia.org/wiki?curid=69572" title="Äulemer Kreuz">
Äulemer Kreuz

S Ülèmer Chrütz isch è hoch glègèni Passhöchi im Hochschwarzwald.

D Passschtrõß übberquert èn Bärgruggè, wo vom Fèldbärg-Massyv wèg gu Südoschtè d Brugg zuè dè Alblandschaft südlich vom Schluchsee schlaat. Nordweschtlich vom Ülèmer Chrütz übberragt dè Chapèllèchopf (), südöschlich d Schnepfhaaldè () d Passhöchi. Sèllè Pass vobindet dè Wyler Äule, èn Ortsdeil vo Schluchsee, a dè Oschthaaldè un Menzèschwand, im Obbèrè Albdal, a dè Weschthaaldè. Anderschd gsait, übber s Ülèmer Chrütz wörd Menzèschwand, wo gu Weschtè un Nordè im Schattè vom Fèldbärg-Massyv lyt, a dè Schluchsee aabundè. Diè nägscht Passhöchi lyt knapp 6,5 km èwäg im Nordweschtè un öppè 110 m höcher, sèll isch dè Fèldbärgpass. 

Dè Nammè "Ülèmer Chrütz" gòt uff è Wägchrütz bi dè Passhöchi zrugg, wo nõch èm witter unnè a dè Oschthaaldè glègènè Wyler Äule benamst isch.

Am Ülèmer Chrütz git s è baar Parkblätz, wo Uusgangspüngt für Wanderungè im Fèldbärg- odder im Schluchseegebièt sin odder èn guètè Uusbligg übber s Menzèschwander Dal biètèd.

Im Winter isch d Passhöchi Uusgangspungt vo zwei Langlaufloipè:
Übber Deile vo dè beidè Loipè (vo dè Farnwitti () bis zuè dè Roßhüttè ()) volauft è acht Kilometer langs Deilschtugg vom 32 km langè Fèrnschiwanderwäg Hinterzartè–Schluchsee.


</doc>
<doc id="69573" url="https://als.wikipedia.org/wiki?curid=69573" title="Zizers">
Zizers

Zizers isch e Gmaind vom Kanton Graubünde.

D Gmaind Zizers lyt i dr Region Landquart und nüün Kilometer nördlech vo Chur. S Gmaindgebiet goot vom Rhy bis uf s Bärgmassyv im Oschte mit em Cyprianspitz als höchschte Bärg. Dä het d Höchi vo 1774 Meter. Uf dr Nordsyte chunt d Gmaind mit emene schmale Egge im Gebiet "Öpfelwuer" und "Au" am Underlauf vom Landquarter Müibach bis a d Ymündig vo de Landquart in Rhy. Do stoot uf em Bode vo Zizers s grosse nöje Ychaufszäntrum «Landquart Fashion Outlet».

D Gmainde rund um Zizers sind Landquart, Valzeina, Trümmis, Untervaz und Mäiefäld.

S Dorf Zizers chunt in ere Urkunde vo 824 s erschte Mol vor.





</doc>
<doc id="69575" url="https://als.wikipedia.org/wiki?curid=69575" title="Corine Mauch">
Corine Mauch

D Corine Mauch (* 28. Mai 1960 z Iowa City, USA; vo Düüfedaal und Züri) isch e Schwiizer Politikeri vo de SP und sid 2009 d Stadtpresidänti vo Züri.

D Corine Mauch isch i de USA als schwiizerisch-amerikaneschi Dobbelbürgeri uf d Wält choo. Iry Mueter isch d Ursula Mauch, wo für de Kanton Aargäu vo 1979 bis 1995 Nazionalrääti gsi isch, ire Vater de Ingeniöör Samuel Mauch. Si isch i de USA und im Aargäu uufgwachse und hät a de ETH Züri Agrarökonomy und als zwäits Studium a de Uni Züri Sinology studiert und dän na a de Uni Lausanne de Master i de Politik- und Verwaltigswüssechaft gmacht.

Si hät zerscht as Umwältbeuufträiti bi de Stadt Uuschder, für di Schwiizerisch Gselschaft für Umwältforschig und Ökology, bim Büro "Interface Politikstudien Luzern" und as Projäktläiteri bi de Parlamäntsdienscht vo de Schwiizerische Bundesversamlig z Bärn gschaffet.

D Corine Mauch isch sid 1999 für d SP im Gmäindraat vo Züri gsi. Am 2. Dezämber 2008 hät d SP sii as Kandidati fürs Amt vom Stadtpresidänt nominiert. Ane 2009 isch si im zwäite Waalgang vo de Zürcher und Zürcherine zur Stadtpresidänti gweelt worde. Und da drmit isch si au d Läiterin vo dr stedtischen Exekutyve, em Stadtraat vo Züri.

Bi de Stadtratswaale ane 2010, 2014 und 2018 häpme se i dem Amt bestätiget.




</doc>
<doc id="69576" url="https://als.wikipedia.org/wiki?curid=69576" title="900">
900





</doc>
<doc id="69579" url="https://als.wikipedia.org/wiki?curid=69579" title="Zuoz">
Zuoz

Zuoz – früener uf Düütsch au Zutz oder Zuz – isch e Gmaind vom Kanton Graubünde.

D Gmaind Zuoz lyt i de Region Maloja und im Engadin.

S Dorf isch uf em flache Bode über em Port vom Inn, zwäi Kilometer unden a Madulain und au öpe zwäi Kilometer oben a S-chanf. Dr Baanhoof vo de Rätische Baan isch grad am südleche Dorfrand, und vo da uus cha me zu de Innbrugge abe goo. Di alti Daalstrooss dur s Engadin chunt zmitz dur s Dorf, und di nöi Schnällstrooss isch bi Zuoz uf de Süüdsyte vom Inn näb em Golfplatz.

Am Bärghang uf dr Nordsyte goot s Land stäil über d Alpweide bis zu de Bärgchöpf "Piz Belvair, Piz Viroula, Pizzet, Botta Cuolm" und "Piz Griatschouls". Oben a dr Alp Spih sind grossi Lawyneverbauige, un undedra no dr Bannwald, zum s Dorf vor de Lawyne z schütze.

Gäge Weschte lyt s seperate Gebiet under em "Piz Kesch" (3418 m.ü.M.); am Bärgfuess stoot d Keschhütte vom SAC.

Im Süüde het s Gmaindgebiet vo Zuoz ännet em Inn es grosses steils Waldgebiet mit em «Lawynewald» (uf Romanisch: god lawiners) am Ygang zum Arpigliadaal, wo drin d Arpigliaalp isch. Dr Arpigliabach (ova d’Arpiglia) het chly oben a dr Mündig in Inn en schööne Wasserfall, wo eis vo de Engadyner Naturspektakel isch. S Alpgebiet isch von ere Bärgcheddi wienes Halbrund abgschlosse, mit de Bärge "Piz Murtiröl, Piz Arpiglia, Piz Uter, Il Corn" und "Piz Mezzaun".

Am Graat vom "Corn" isch dr nördlech Deil vom Gmaindbann vo Zuoz nur uf emene ganz churze Stuck mit em südleche Deil vom Gmaindgebiet verbunde, wil sech d Nochberoort vor Joorhundert uf die Verdäilig vom alte grosse Gmaindgebiet ggeiniget hend. Zuoz het im länge Chamueradaal der middleri Abschnidd und de no dr Däil ganz im Süüde. Die andere Gebiet vom Daal sind im Bann vo La Punt-Chamues-ch und en Exklaafe vo Madulain.

Ganz im Süüdoschte isch d Gmaindgränze grad au d Landesgränze vo dr Schwiz zu Itaaliä. Über d Bärgsäddel hets chlyni Bärgwääg is iteliänische Livignodaal übere, d "Fuorcla Lavirun", d "Fuorcla Federia" und mid um Umwääg über d Strettaalp im Faindaal, wo zu dr Gmaind Pontresina ghöört, der Bass "La Stretta", en alte Soumpfaad. Uf em Bass sind es baar Hüüser. Dr "Piz la Stretta", wo uf iteliänisch "Monte Breva" häisst, mit 3103 Meter und dr "Munt Cotschen", wo praktisch glych höch isch mit syne 3104 Meter, sind di höchschte Bärge vo Zuoz. Si ghöred zu de Regioon vo de Livignoalpe. Über beid lauft d Landesgränze.

Z Zuoz redet d Lüüt hüt meerhäitlech Düütsch (zu öpe 55 Prozänt); dernäbet hät s Rätoromanische – und zwar i dr Spraachvariante vom Oberengadyner Puter – no en Adäil vo öpe 25 Prozänt als Hauptspraach. Iteliänisch redet öpe 10 Prozänt.

Bis am Ändi vom 19. Jaarhundert hend no fasch ali Ywooner vo Zuoz Romanisch gredt. Hüt isch es imerhin no di offiziell Amtsspraach vo dr Gmaind, wo d Helfti vo de Lüüt im Dorf no guet chönd rede.

Im Middelalter het Zuoz em Bischof vo Chur ghöört. Das Dorf isch früener dr alt Zäntralort vo dr Gäget "La Plaiv" gsi. D Pfarrchile vo La Plaiv isch z Zuoz gstande. Si het s Patrozinium vom Häilige Luzi, em Schutzhäilige vom Bischtum.

Ane 1367 het sech Zuoz em Gotteshuuspund aagschlosse. Im 16. Joorhundert hend sech d Dörfer S-chanf (1518), La Punt-Chamues-ch (1528) und Madulain (1534) vo dr alte gmeinsame Pfarrei "La Plaiv" und vo Zuoz abglöst zum eigeti Gmainde z pilde. Zuoz isch für d Kulturgschicht und für d Usformig vo dr rätoromanische Schriftspraach en wichtige Platz gsi.

1904 isch d Bouzyt gsi vo dr Schuel "Lyceum Alpinum Zuoz", und 1913 isch d Linie vo dr Räätische Baan dur s Engadin uufggange.

Bis 1998 isch bim Zuozer Ortstail Resgia jewils s Ziil vom Engadin Skimarathon gsii.





</doc>
<doc id="69581" url="https://als.wikipedia.org/wiki?curid=69581" title="Maienfeld">
Maienfeld

Maiefèld isch e Gmaind und e Stadt vom Kanton Graubünde.

Maiefèld isch en Oort, wo scho sid em Middelalter au s Stadträcht hät. Er lyt i dr Bündner Herrschaft und i dr Region Landquart. Zu Maiefèld ghört au d Sankt Luzistäig, wo en nidere Bärgübergang is Fürschtedum Liechteschtäi isch.

Dr Name vo Maiefèld wird scho im 4. Joorhundert s erschte Mol erwäänt, und zwar i dr spootrömische Stroossecharte, wo dr Name «Dafele vom Peutinger» träit. Uf dere charte häisst de Oort "Magia". Es isch e Stazion gsi am Wääg vo de Bündner Bärgpäss uf Züri.

Im 14. Joorhundert sind Walser i das Gebiet im Rhydaal cho und hend d «Walsergmaind Bäärg» mit de Wyler Rofels, Bovel, Guscha, Stürfis und Vatscherin ggründet. Ass Maiefèld s Stadträcht hät, isch erscht vo ane 1434 überliferet. 1436 isch d Gmaind em Zäägrichtpund byträtte.

Z Maiefèld isch es alts, grosses Räbgebiet, wo mee als 100 Hektaare Flechi het.

D Gschicht vom Chinderroman Heidi vo dr Schriftstellere Johanna Spyri wird mit Maiefèld i Verbindig procht. Drum häpme dr Raschtstett a dr Autobahn de Name «Heidiland» ggä.



</doc>
<doc id="69588" url="https://als.wikipedia.org/wiki?curid=69588" title="Steinach SG">
Steinach SG

Stainach (amtlech "Steinach") isch e politeschi Gmaind im Waalkrais Rorschach im Schwizer Kanton Sanggale.

S Dorf liit am Bodesee südöschtlich vo Arbon. S Dorfzäntrum isch nööch bi de Mündig vom Fluss Stainach in Bodesee.

Stainach ghört zum Iizugsgebiet vo de Stadt Sanggale, wo s wirtschaftli und kulturäll Zäntrum vo de Region bildet.

D Noochbergmainde sind Arbon im Norweschte, Bèèrg im Weschte, Mörschwil im Süde, Tübach und Horn im Oschte. Arbon und Horn ghöred zum Thurgau, di andere sind Sanggaller Gmainde.

S Dorf isch ane 769 im Zämehang mit de Rückfüerig vom Liichnam vom Hailige Otmar vo de Insle Wärd bi Eschez z erst Mol erwäänt wore. En Urkund vo 782 erwäänt im Dorf e Landschänkig a s Chloschter Sanggale. 1459 isch d Vogtei Stainach a d Stadt Sanggale abtrete wore, wo 1473 s Gredhuus baue loo het.

Währed de Helvetik vo 1798 bis 1803 het Stainach zum Kanton Säntis ghört, denoo zum nöi gründete Kanton Sanggale. Vu 1803 bis 1832 sind au di benachbarte Ort Tübach und Bärg Täil vo de Gmaind Stainach gsii – 1833 sind all drüü sälbständig wore.



</doc>
<doc id="69589" url="https://als.wikipedia.org/wiki?curid=69589" title="Orgel">
Orgel

D Orgele isch es Musiginschtrumänt, wo mit Luft funkzioniert und drum zu de Äärofoon zelt wird.

En Orgele het e ganzi Räje vo Orgelepfyyffe, wo d Luft dureblooset wird und wäge enere Lippe oder eme Zungeblatt is Schwinge grootet, was denn dr Doon macht. Wie d Luft dur d Pfyyffe flüsst, tuet dr Organischt amene Spiiltisch mit Taschte und Pedaal und Regischter stüüre. D Taschte sind inere Räje uffere Klafiatuur montiert, und vo de Taschte uus goot e mechanischi Yrichtig, d «Traktuur», zu de Fäntyl, wo me demit d Luft us dr Luftpumpi – i dr Orgelesprooch heisst das «Windwärch» – dur d Luftkanääl zu de «Windlääde», wo druff d Orgelepfyyffe stönd, cha läite. Früener isch d Luftpumpi vo Hilfspersoone mit Bloosbälg gfüllt worde, hüt macht en elektrische Motoor dr nötig Luftdruck.

Orgele gits sid dr antike Zyt, zerscht als chlyneri Musiginschtrumänt, wo me chan umeträäge. Im Middelalter het me dene chlyne Orgele drum «Portatyyf» gseit (das chunt vom latynische Wort «portare» – das heisst «träge»); und es git au Orgeleposityyf. Sid em höche Middelalter hepmä grösseri Orgele fescht i de Chile yypout. Das sind denn deils spöter seer grossi Apperäät worde, wo vil hundert Pfyyffe hend, psunders sid dr Barockzyt. D Pfyyffe sind bi grosse Orgele nach Sorte und Toonfarb in Regischter aaggordnet, wo deils wäg der Äänlechkäit vo de Töön d Näme vo anderne Musiginschtrumänt und sogar vo Singvögel hend.

D Orgele sind öpis wichtigs für d Chilemusig. Es git aber au vil grossi Orgele i Konzärtsääl und Feschthalle.

D Orgelekultur vo Düütschland isch ane 2017 is Verzäichnis vom «Immaterielle Kulturguet vo dr Wält» uffgnoo worde, wo d UNESCO füert.




</doc>
<doc id="69590" url="https://als.wikipedia.org/wiki?curid=69590" title="Christa de Carouge">
Christa de Carouge

D Christa de Carouge (* 6. Augschte 1936 z Basel; † 16. Jänner 2018; burgerlige Name "Christa Furrer") isch e Schwyzer Koschtimdesaineri un international renommierti Modeschepferi gsii.

D Christa Furrer isch zäme mit vier Gschwistrig z Züri ufgwachse. Ihri Mueter isch e Schnyyderi gsii, ihre Vater dr Schef vu dr chalte Chuchi im Zürcher Fimf-Stäärn-Hotel Baur au Lac.

Si het dr Vorkurs vu dr Chunschtgwäärbschuel Züri (di hitig Zürcher Hochschuel vu dr Chinscht ZHdK) bsuecht un het no Zwischestazione in mehrere Grafikatelier bi dr Wäärbeagäntur Gisler & Gisler gschafft. Anne 1963 het si dr Rudi Hegetschweiler ghyrote. Ab 1965 het si as Modidisaineri gschafft. Z Gämf hän di baide di seli erfolgrych «Boutique pour Monsieur» gfiert un bal druf e zweete Laade «La Garçonne». D Chundschaft het si um ihri Waar grisse, di baide hän im Iberfluss gläbt. Anne 1971 het si si schaide loo: «Myy Mann het si z vyyl Mätresse glaischtet». Vu ihrem zweete Mann, eme St. Galler Textilfachmann, het si si no grad emol nyyn Moonet drännt. Im Johr 1978 het si ne aige Atelier im Gämfer Vorort Carouge ufgmacht. D Christa Furrer het si derno, no Ruggsprooch mit em domoolige Burgermaischter, entschlosse, dr Chinschtlername Christa de Carouge aaznee. Anne 1983 het si ihri erscht Kollektion ganz in Schwarz bresäntiert. Dr Atelierlaade in dr Müli Tüüfebrunne z Züri het si fimf Johr speter ufgmacht. Ab 2004 het si nume no in dr Stadt an dr Limet gläbt un gschafft. Ihre ussergwehndlige Moodischaue sin mee Performance gsii. Mit uusgstaitem wyssem Salz, lääbige Schoof, eme Bett us hundert griene Salaatchepf het si s Publikum iberrascht. Ihri umfassend Chlaiderkollekzion isch in Schwaarz ghalte, d Chalider chenne in Schiichte iberenander drair wääre. Di praktisch schwaarz Chlaidig isch ihre Markezaiche gsii. D Carouge doderzue: «Schwarz isch d Kunzäntrazion us s Wääsentli». Di bruuchte Matriaalie wie Syyd, Wull- un Böuwullstoff sin zmaischt us dr Schwyz gsii, ab un zue vu Peking oder Marrakesch. Mänkmol het si au tibetanisch Root oder deckt Wyss yygsetzt. Ändi 2013 het si ihre Gschäft in dr Müli Tüüfebrunne zuegmacht. D Desaineri het au im Danz- un Theaterberyych gstaltet, het Workshop gee un het Uusstellige gmacht. Im Novämber 2017 isch im Chunschthuus Zug en Uusstellig ufgmacht wore, wu vu ihre kuratiert woren isch. Die Uusstellig het e Gsamtschau iber ihre Schaffe im Textildisain bote.

Im Jänner 2018 isch d Christa de Carouge an Chräbs gstorbe.






</doc>
<doc id="69591" url="https://als.wikipedia.org/wiki?curid=69591" title="Buchs SG">
Buchs SG

Buggs (amtlich "Buchs") isch e politeschi Gmaind und sit es paar Johr e Stadt, wo zum Waalchrais Werdeberg im Kanton Sanggale i de Schwiz ghört.

Buggs liit im Zäntrum vom obere Sanggaller Rhintl. De Rhii isch im Oste d Gmainds- und Staatsgränze zum Liechtasta. Dur e Stroosse- und e Ysebahnbrugg öber de Alperhii isch Buggs mit de Liachtastaaner Gmaind Schaa verbunde. De tüüfschti Punkt isch uf und de höchschti Punkt isch uf em Glannachopf mit 

Zu Buggs ghöred d Ortstail Buggs, Altedorf, Räfis und Burgerau. D Nochbergmainde sind Grabs, Gams, Seevele und Sennwald, im Förschtatum Liachtaschta usserdem no d Gmainde Escha, Schaa und Vadoz.

S Dorf isch ane 765 im Testament vom Churer Bischof Tello s erschte Mol erwäänt worde. Im Mittelalter het de Ort zur Grofschaft Werdebärg ghört. 1526 isch vom Glarner Landvogt Jost Tschudi ou z Buggs d Reformazioon iigfüert worde. Ab 1798 hät d Gmaind innerhalb vo de Helvetische Republik zum Kanton Linth und 1803 schliesslech zum Kanton Sanggale ghört. Si isch bis Endi 2002 Bezirkshauptort vom ehmolige Bezirk Werdebärg gsi.

Im 1970gi isch z Buggs s "Neu-Technikum Buchs (NTB)" eröffnet wore. Träger vo däre Fachhochschuel sind d Kantön Sanggale und Graubünde und s Förstetum Liechtasta. Sit 1999 isch s NTB aini vo de vier Tailschuele vo de Fachhochschuele Ostschwiz FHO. D Schuel ghaisst sit dänn "Interstaatliche Hochschule für Technik Buchs", d Abchörzig NTB isch aber blebe.

Im Johr 1858 hät Buggs en Bahof öbercho, will de Abschnitt Rhinegg–Chur vo de Rhiitallinie (Bahnstrecki Chur–Rorschach) eröffnet woren isch. Im Oktober vo 1872 isch de erst Zug öber de Rhii uf Schaan und witer bis uf Feldkirch gfahre. Wäge däm isch Buggs en Gränzbahof för de internazonal Persone- und Güetervecheer wore und de Rangierbahof hät möse rächt uusbaut wöre. Underdesse gits z Buggs no en witere Bahof, d Haltstell Räfis-Burgerau, wo zwösched Buggs und Seavala liit.

Buggs liit a de Hoptstrooss 13, wo vo Samagrethe ufe chunnt und em Rhii noo witer uf Sargans goht. Zuesätzlich gits d Hoptstrooss 16, wo vo Buggs öber Gams, Grabs und Wildhuus is Toggeburg und witer bis uf Wiil abe füert. Uf däre Strecki fahred Postauto vo Buggs bis Nesslau. Buggs hät sit de 1970er-Johr o en Autobahnaaschluss a de A13 (Samagrethe–Bellinzona).

Am 31. Dezember 1992 hät d Gmaind Buggs s erschtmol öber 10-tuusig Iiwohner gha und ischt sit do rain statistisch gseh a Stadt. Im 2014 hät da Gmaindroot bschlossa, as Buggs sich o as Stadt söll bezaichne und us em Gmaindroot en Stadtroot söll wäre. Uf de 1. Jänner 2015 isch dänn o s Logo aapasst wore.



</doc>
<doc id="69592" url="https://als.wikipedia.org/wiki?curid=69592" title="Podgorica">
Podgorica

Podgorica (; Uussprooch []; dytsch veraltet "Podgoritz") isch d Hauptstadt vu Montenegro. D Stadt het 185.937 Yywohner (Stand: 2011). Vu 1946 bis 1992 het d Stadt noch em Josip Broz Tito Titograd ghaiße.

Podgorica lyt in ere wyte Ebeni an dr Mindig vu dr Zeta in d Morača, wu vu Norde no Side dur Podgorica fließt.

Anne 1326 isch Podgorica s erscht Mol as chlaini Sidlig gnännt wore. Langi Zyt isch si im Schatte vu Shkodra, Medun un dr Kischtestedt Bar un Budva gstande, speter derno au vu Cetinje. Ab dr Mitti vum 14. Johrhundert het d Stadt zum serbische Rych vum Zar Stefan Dušan ghert, derno zue dr Firschtedum vu dr Balšić (bis 1421), Lazarević/Branković (1421–1439/1444–1452) un dr Crnojević (bis 1466).

Ab 1466 isch Podgorica Dail vum Osmanische Rych gsii. D Osmane hän do ne großi Feschtig böue. Uf em Berliner Kongräss anne 1878 isch Podgorica em Firschtedum Montenegro zuegsproche wore.

Im Erschte Wältchrieg isch Podgorica vu 1916 bis 1918 under eschtrychischer Bsatzig gstande. Ab 1918 het d Stadt mit en Chenigrych Montenegro zum Chenigrych Jugoslawie ghert. Im Zweete Wältchrieg isch d Stadt vu dr Italiener (1941–1943) un vu dr Dytsche (1943–1944) bsetz wore.

Syt em 2. Apriu 1992 haißt d Stadt wider "Podgorica".

Podgorica het Partnerschafte mit deäne Stedt:




</doc>
<doc id="69603" url="https://als.wikipedia.org/wiki?curid=69603" title="Flurname">
Flurname

En Fluername isch dr Name, wo d Lüüt emene Stück Land oder emene bestimte Punkt vom Bode uf dr Ärdoberflechi ggä hend. Es isch e geografischi Bezäichnig vomenen Oort, wo im Gländ gnau definiert und äng begränzt isch im Underschiid zu de Nääme vo ganze Landschafte.

D Fluernääme sind i vilne Fäll alti Züüge vo dr Sprooch- und dr Kulturgschicht.

S Fachgebiet, wo sich mit de Fluer- und de Ortsnääme befasst, isch d Oortsnameforschig oder "Toponomastik".

I verschidene Sproochregioone git’s underschidlechi Wörter für die Sach. I dr Düütschschwiiz isch s Wort "Fluername" üblech, in düütsche Mundarte chunt au dr Begriff "Gwannname" vor, und i deil Gebiet kennt me au s Wort "Riedname".

Im Französische pruucht mä dr Usdruk "nom de lieu".

I dr Verwaltigssprooch bruucht men au dr Begriff «Lokalname».

Vo de Fluernääme underscheidet me au d Nääme vo den Ortschaften und Sidlige, den Oortsnääme. En wyt gfasste Tachbegriff isch «Toponym».

Im algemäine tuet men i dr nöie Geoinformatik alli geografische Bezeichnige, vo de Ländernääme, de Landschaftsnääme und de Nääme vo Verwaltigsregioone über d Orts-, Fluer-, Gwässer- und Bärgnääme bis hii zu de Strossenämme alles zu de Toponym rächne.

D Fluernääme chamä in Sachgruppe ydeile. Es git Nääme emal für Oort i dr Fäldfluer oder äbe de Gwann, wo dèè Berych vo de Kulturlandschaft usmache, wo me landwirtschaftlech tuet nutze, also d Ächer und d Matte, und au d Hoschdete und d Almänd, und derzue ane au die für d Waldstuck und d Alpweide, wenn si als Flechi vo de tradizionelle Kulturlandschaft agluegt wärde.

Im Gägesatz do drzue stoot d Naturlandschaft, also dä Deil vo dr Landschaft, wo nid landwirtschaftlech pruucht wird, sondern wo mr nume higoot zum nüzlechi Sache samle, so wie s Holz und s Wildhöi und d Jagddier, oder Beeri und anderi ässbari Sache, oder au allergattig Bodeschetz wie bi de Schteibrüüch und Chiisgruebe und de Bärgwärch. Für d Naturumgäbig bruucht mä Nääme für d Auegebiet a de Flüss und d Seeuufer, für Höger und Bärgen und Sümpf, und au no für d Gletscher.

En eigeti Gattig vo geografische Nääme sind die für d Gwässer, also für Bech, Flüss und Kwelle und für d Seeè und d Meer, und drzue für die künschtleche Wasserflechine so wie bi de Kanääl und de Häfe und de Stauseeè.

D Zoone vo dr Natur wärde vo Vercheerswääg ferschnidde, und es het drin in neuerer Zyt imer mee Wasserchraftwärch, Freizytaalage und au Yrichtige vom Milidäär – und bi al dene Aktivitääte vo de Möntsche wärde sid dr alte Zyt ständig nöji Fluernääme ygfüert. Au di alte Nääme für d Fuess- und d Fahrwääg sind Elemänt vo dr Kulturlandschaft.

Uf d Fluernääme gryfft me a vilnen Oorte zrugg wemme nöji Stroossenääme mues finde. So sind die modärne Nääme es Middel zum sech a die ehemoligi Kulturlandschaft erinnere wo jetz mit Hüüser zuebout isch. Was d Stadt Züri agoot, het men usegfunde, ass öppe d Helfti vo alne aktuelle Stroossenääme i dr Stadt vo Fluernääme chöme.

Im Louf vo dr Zyt chunt’s vor, ass früeneri Ortsnääme vo so Oort, wo niemerts me woont – mä säit dene au «Wüeschtige» –, spöter wyters no as Fluernääme pruucht wärde, so wie bi de Überräscht vom middelalterleche Stedtli "Glanzebärg" bi Züri oder dr Walsersidlig "Guscha" bi Mäjefäld im Bünderland.

Und denn tüend alti Fluernääme vo Areaal, wo i dr jüngeri Zyt mit nöje Sidlige überbout worde sind, no a d Gschicht vo dr alte Kulturlandschaft erinnere, so wie öpe dr Name vom Gellert z Basel. Grad für d Sidligsforschig und d Ortsnamechund sind d Fluernäme also gueti Kwelle, wo mängmol uralti Wortforme vo früenere Sprooche überlifere und dr Wortgschicht schwiregi Rätsel stelle. Im alemannische Sproochgebiet sind d Wurzle vo vil Fluernääme im Althochdüütsche z sueche, i dene Gebiet, wo sech die alemannische Mundarte aber erscht spoot usbräitet hend, den au i de eltere romanische Namensforme, so wie’s grad im Bärnbiet, im Bünderland und im Sangaller Rhyntel guet undersuecht isch.

S Wort "Flur" isch scho us em Althochdütsche als Lehnwort is Rätoromanische überno worde, wie men im Dicziunari Rumantsch Grischun online cha läse: Flur.

Im Wörterbuech "Dicziunari Rumantsch Grischun" het me vo Afang a vil Wärt gleit druuf, au d Gschicht vo de Fluernääme azluege, wil i dene vil Wortgschichtlechs überliferet isch. Drum isch s DRG e rychi Kwelle für romanischi Nääme im Bündnerland und i de Nochbergebiet; das Material isch im Rätische Naamenuech und i nöiere Publikazioone abtrukt, öpen im Buech über d Toponym z Truns, wo der Carli Tomaschett, der Scheffredakter vom DRG, gmacht het.

Es läidigs Thema isch für vil Lüüt i dr Schwiiz d Froog, wie me d Fluernääme uf den amtliche Plään und Chaarte sell schrybe; me het sich sit em 19. Joorhundert nie richtig chönne einig wäärde wie nooch d Nääme, wo men uf d Chartewäärch trukt, bi dr mundartlichen Uussprooch selle sy. Ane 1948 het s Äidgnössische Justiz- und Polizeidepartemänt e Richtlinie für d Schrybig vo de «Lokalnääme» bi dr Grundbuechvermässig i dr Düütschschiiz erloo. Im 21. Joorhundert chunt uf de Schwiizer Charte bi vil Fluernääme wider ender e mundartlichi Form vor. Dr Christoph Landolt het 2016 d Schrybpraxis vo de Schwiizer Geometer und Namenskommissioone kritisch analysiert, wil si z wenig konsequänt isch und künschtlichi Namensforme ygfüert het, wo nit em Sproochgebruuch entspräche.

I de Gränzregioone zwüsche de Länder, de kulturelle Bezirk und de Sproochgebiet isch es hüüffig, as me gwüssne geografischi Oort i dr Gschicht mee weder ei Name ggöö het. So heisst öppe s Matterhorn, wie men em uf düütsch seit, vo Itaalie här gsee «Cervino». Und bi Regioone mit ere Minderhäitesprooch isch dr Name vom Plätz i dr Landschaft bi de Lüüt, wo dört woone, vilmol nit glych wie i dr Sprooch vor der überregionale Standardsprooch.

D UNO het es eigets Greemium ygsezt zum d Namensgäbig wältwyt z koordiniere; das isch d UNGEGN.

D Fluernääme wärde als wichtigi sproochgschichtlichi Kwelle i vilne Regioone sistematisch zämetreit, gschichtlech dokumäntiert, etimologisch erklärt und publiziert.

I dr Schwiiz git’s kantonali Namebüecher für e ganzi Räie vo Kantöön.




</doc>
<doc id="69605" url="https://als.wikipedia.org/wiki?curid=69605" title="Gertrud Burkhalter">
Gertrud Burkhalter

D Gertrud Burkhalter (* 9. Jänner 1911 z Biel im Bärnbiet; † 6. Mai 2000 z Züri) isch e Schwiizer Erziehere, Bibliotekarin und Mundartschriftstellere gsi.

D Burkhalter isch z Pieterle bi Biel uufgwachse, het di Höcheri Töchtereschuel z Züri psuecht und het den as Sekretärin vom Schriftstelleer Max Pulver, und au as Huusleerere und Jurnalischtin gschaffet. Vo 1946 bis 1973 isch si Bibliotekarin vo dr Pestalozzi-Biblioteek z Züri gsi.

Ane 1942 het si s erschte Wärch useggä, es Theaterstuck für Laieschauschpiiler. Drufabe het si gueti Gedicht gschribe, wo in Samelbänd usechoo und i dr Schwiiz sofort guet ufgnoo worde sind. Us deil Gedicht sind Lieder gmacht worde, mit Melodie vom Komponischt Alfred Stern, useggä bim Musig-Hug z Züri. Ane 1980 sind dr Gertrud Burkhalter iry Dichtige bim Wyss-Verlag z Bärn erschine.

Es bekants Gedicht isch öpe ".

Für ires literarische Schaffe het d Burkhalter Uuszäichnigen übercho:

Dr Nachlass vo dr Gertrud Burkhalter isch idr Burgerbiblioteek Bärn.





</doc>
<doc id="69608" url="https://als.wikipedia.org/wiki?curid=69608" title="Löwe">
Löwe

De Löi (latynisch: "Panthera leo", höchdüütsch: "Löwe") isch en Dierart, wo zu dr Familie vo de Chatze ghört.

I de Natur chunt de Löi hüüt z Afrika im Süüde vo de Wüeschti Sahara in Steppe und Graaslandschafte und au z Indie vor. I dr Wildnis lääbe hüüte no öpe drissgtuusig Löie, wie me nach de Zaale vo de IUCN, de «Internazionaale Union für d Erhaltig vo de Natuur und vo de natürleche Ressource», wo iren Sitz i de Waadtländer Gmäind Gland i de Schwiiz hät, chan anèè.

Dr Löi isch nachem Tiger die zwäitgröschti Chatz, und z Afrika isch er s gröschte Landraubdier. D Männli chönd öpe 190 Kilo Gwicht haa, d Wiibli öpe 125 Kilo. So Löie, wo in Zoo und Dierpäärk ghalte wärdet, sind schynts au scho bis gäge drüühundert Kilo schwäär worde. S Fääli vo de Löie het en hällbruuni Farb.

D Löie hände de Mänsche scho sid de Urzyt en starche Ydruck gmacht. Eis vo de eltischte gschnitzlete Wèrch, wo en Künschtler gmacht hät, isch d Figuur vomene Löiemänsch, wo vor Jaartuusete us emene Stooszahn vomene Mammut gmacht worden iisch und wo me in de Hööli Hohlenstein-Stadel bi Aoschtelfenge in Baade-Württebèèrg gfunde hät.

Dr Name vom Löi chunt vom Latynische, er isch vom Wort "leo" abgläitet, und das gaat uf s alte griechische "leōn" zrugg. 

I vilne Kulture gilt dr Löi als Chönig vo de Dier. Er isch i de Heraldik äis vo de edelschte Dierbilder für d Wabbe sid em Middelalter. Do derby tuet me de Löi meischtens stilisiert zäichne, gèrn au so dass er uf de Hinderbäi staat. En Löi im Wappe trääge öpe:




</doc>
<doc id="69609" url="https://als.wikipedia.org/wiki?curid=69609" title="Muolen">
Muolen

Muele (amtlech "Muolen") isch e politeschi Gmaind im Kanton Sanggale i de Schwiz.

S Dorf liit öppe 4 km südöschtlech vo Amerschwiil a de Hoptstross Amerschwiil–Sanggale und isch di nördligscht Gmaind im Kanton Sanggale.

D Gmaind bstoht us de Dörfer Muele, Hueb, Karlshuuse, Oberegg, Rotzewiil, Underegg und Winkesteig.

D Nochbergmainde sind Amerschwiil im Norde, Egnach im Oschte, Häggeschwil und Hauptwil-Gottshuus im Süde und Ziilschlacht-Sitterdoorf im Weschte. Häggeschwil isch wie Muele e Sanggaller Gmaind, sös send s ales Thurgauer Nochbuure.

S Dorf isch ane 1155 s erscht Mol erwäänt worde.



</doc>
<doc id="69612" url="https://als.wikipedia.org/wiki?curid=69612" title="San Marino (Stadt)">
San Marino (Stadt)

San Marino () isch d Hauptschtadt vu dr Republik San Marino. Si isch mit über 4 000 Yywohner uf 7,09 km² noo Yywohnerzahl di drittgrööscht, noo Gmeindflächi di viertgrööscht Gmeind vum Land. S Gmeindbiet gränzt a di san-marinesische Gmeinde Acquaviva, Borgo Maggiore, Fiorentino und Chiesanuova und im Weschte a di italiänisch Gmeind San Leo (Browinz Rimini).

D Stadt liit uf em Bärg Titano. Zum Stadtgebiet ghöre d Ortsteil "Cà Berlone, Canepa, Casole, Castellaro, Montalbo, Murata" und "Santa Mustiola".

Dr Legende noo isch d Stadt 301 vum Heilige Marinus grindet worde, wo sich als Einsidler uf de Monte Titano zruggzooge und dert e Kapell und e Chloschter errichtet hegi.

Z San Marino befindet sich d "Accademia internazionale delle scienze San Marino" (Internationali Akademii vu dr Wüsseschafte San Marino).



</doc>
<doc id="69613" url="https://als.wikipedia.org/wiki?curid=69613" title="Panama-Stadt">
Panama-Stadt

Panama-Stadt () isch d Hauptschtadt und dr Regierigssitz vum mittelamerikanische Schtaat Panama und mit öppe 813.097 Yywohner di gröschti Stadt vum Land. Si lyt im Süde i dr Browinz Panamá a dr pazifische Kischte, diräkt östlech vum Panamakanal. Di moderni Stadt isch s wirtschaftliche, bolitische, touristische und kulturelle Zäntrum vum Land. Z wirtschaftliche Hinsicht isch si e Wältstadt.

1671 isch d Stadt vum änglische Pirat Henry Morgan zerstört worde. Denno het me si öppe 5 km südweschtlig dodervo, a irer hütige Stell, nöi ufboue.



</doc>
<doc id="69614" url="https://als.wikipedia.org/wiki?curid=69614" title="Silja Walter">
Silja Walter

D Silja Walter (* als "Cécile Walter" am 23. April 1919 z Rickebach; † 31. Jänner 2011 im Chlooschter Fahr bi Züri) isch e Schwiizer Chlooschterfrau und Schriftstellere gsi.

Als Chlooschterfrau het si dr Name «Schwöschter Hedwig (OSB)» gha.

D Silja Walter isch e Dochter gsi vom Verleeger und Schriftsteller Otto Walter. Si het d Primarschuel z Rickebach, d Bezirksschuel z Hägedorf und dän s Lehrerinneseminar z Mänzinge psuecht und derno a dr Universität Friburg und a dr Uni Basel s Fach Literatur studiert. E Zyt lang hät si uf der Zäntrale vo der Schwiizerische Blauring-Organisazioon gschaffet.

Ane 1948 isch si is Chlooschter Fahr a dr Limet yträtte. Wo si am 11. Oktober 1949 d Ordesglüpd abgläit het, isch ere dr Name "Schwester Maria Hedwig" ggä worde. Aafangs 2011 isch si im Alter vo 91 Joor im Chlooschter gstorbe, si isch mee als sächzg Joor lang im Chlooschter Fahr gsi.

In irem Läbe het d Silja Walter Gedicht, lengeri Wärch, Oratoorie, Gibät und öpe sibezg Theaterstuck und au no Höörspiil gschribe. Agfange Schryybe het si scho bevor si ins Chlooschter ggangen isch. Do het si denn imene Värs d Uufgabe vo dem Chlooschter churz beschribe: «Kloster Fahr / am Rand der Stadt, / an der Lände einer eingegangenen Fähre, / was es war / und sein zu hat, / seinem Sinn, dem Evangelium / nach, wäre: […] / Welt, in der sich Erd und Himmel / stets begegnen / […] Ort für Gott, die Menschheit immer / neu zu segnen.»

Es git mee as sächzg Wärch und en Autobiografy vo dr Dichtere. Si hät i dr Literaturkommission für liturgeschi Tegscht mitgschaffet. D Gedicht vo de Silja Walter sind vom Publikum guet uufgnoo worde. Grad au d Wort vo irem berüemte «Gibät vom Chlooschter am Rand vo dr Stadt», wo s drin häisst (id Mundart überträit): "«öpper mues deheime sy, Herr, wänn du chunsch»", hend vilne Lüüt blibende Ydruck gmacht, und es isch vilmol wyterggä worde.

S Archiv vo dr Silja Walter wird im Schwiizerische Literaturarchyv z Bärn uufbewahrt.

S Chlooschter Fahr het ane 2016 eis vo syne Zimmer i dr Probschtei als «Silja-Walter-Ruum» ygrichtet. Me chan sech drin mit Tegscht, Bilder und Tondokumänt as Wèèrch vo de Schriftstelleri erinnere.

Bi de Arbete vo dr Silja Walter hets au es baar Stück, wo i dr alemannische Mundart, also im Schwiizerdüütsch gschribe sind. Für d Lüüt im Rhywald im Bündnerland hät si ane 1984 im Walser Tieläkt s Fäschtspiil «’s Walserschiff» gschribe. I dèm Wärch wird verzellt, wie d Lüüt vo Schpliigä s Land für nes ryysigs Chraftwärchprojäkt söddeet verchaufe. Eine vo dene Puure erinneret im Spiil an d Gschicht und mäindt, er müsst für d Walser es Schiff baue wie d Aarchä vom Noa, wen dr Stausee chèèm: S Chraftwärch im Daal isch dän wäge starchem Widerstand doch nid bout worde.

<poem>
Schi chommä!
Di eerschtä Walser chommä!
Ueber da Pänädiiner!
Us em Wallis! Ins Riiwaald!
Gchöörscht duu, Urschla, gchöörscht duu, schi chommä!
«Rächt hescht, Walter!
Nuu witer, Männer!
Sibähundert Jaahr het nisch dr Bodä
ernäärt,
ünsch, ds Walservolch im Riiwald!»
</poem>

D Silja Walter het für ires Wärch verschideni Uszäichinge übercho. D Stadt Züri het ere de Literaturpryys und Kulturpryys ggää, di Schwiizerisch Schillerstiftig het ere zwöimol ggeert, und vom Kanton Soledurn het si dr Kunschtpryys gha.



D Gsamtusgaab vo dr Silja Walter irem Wärch het d Ulrike Wolitz füre Paulusverlag z Friburg gmacht. Die zää Bänd sind vo 1999 bis 2005 erschine:




</doc>
<doc id="69615" url="https://als.wikipedia.org/wiki?curid=69615" title="Montevideo">
Montevideo

Montevideo isch d Hauptstadt und Primatstadt vu Uruguay.

Si liit am Mündigstrichter vum Río de la Plata, het öppe 1,3 Million Yywohner und isch s wertschaftliche, administrative und kulturälle Zäntrum vum Land.

Montevideo zeut zue de zää sicherste Stedt vu Latiinamerika und isch zuedäm noo ere Schtudie die südamerikanisch Stadt mit dr höchschte Lääbesqualität. D Economist Intelligence Unit het Montevideo i Bezug uf d Lääbesqualität i irer Schtudie us em Johr 2012 hinter Buenos Aires und Santiago de Chile a di dritt Stell vu de latiinamerikanische Stedt und uf Position 65 wältwyt gsetzt.

De Name vo Montevideo chunt vo de alte spanische Bezäichnig «monte», was Bärg" bedütet, und em Name «Vvyty», wo di früenere Urywooner em Bärg näbe däm Ort ggä gha händ.

Vo öpe 1724 aa händ d Spanier aagfange, do am Meer e neui Sidlig z boue. Ane 1726 isch d Stadt ofiziel ggründet worde, und d Spanier händ bim Hafe es Fort ufgstellt.

Z Montevideo isch dr Club Nacional de Football dihai, wo i de oberste Spiilklass vo Uruguay spillt. 



</doc>
<doc id="69617" url="https://als.wikipedia.org/wiki?curid=69617" title="Andwil SG">
Andwil SG

Andwil isch e Gmeind im Kanton Sanggale i dr Schwiiz.

S Dorf liit nördlech vu Goosse. Zur Gmeind ghöre näbe em glychnaamige Dorf, d Wiiler Oberarnegg, Fronackere und Hinterbärg und ds Andwilermoos.

D Nachbergmeinde sind Waldcherch, Gaiserwald und Goosse.

S Dorf isch ane 846 s erscht Mol erwäänt worde.

Am 21. Juni 1803 isch di modern Gmeind Andwil ggründet worde.



</doc>
<doc id="69619" url="https://als.wikipedia.org/wiki?curid=69619" title="Rudolf Brun">
Rudolf Brun

Dr Rudolf Brun (* ca. 1290–1300; † 17. Septämber 1360 z Züri) isch vo 1336 bis ane 1360 de eerscht Bürgermäischter vo Züri gsi.

De Brun isch z Züri als Soo vonere Ridderfamilie uf d Wält choo, wo scho sid Generazioone vorhär chan nochegwise wärde. Es sind Dienschtlüüt gsi vom Fraumöischter. De Vater vom Rudolf Brun isch de Jakob Brun gsi, wo z Züri vo 1305 bis ane 1309 Schulthäiss gsi isch. De Rudolf Brun het am Neumarkt 3 gwoont und d Margaretha Fütschi ghüraate. Sid em Jaar 1332 isch er zytewys im Stadtraat gsi.

Ane 1336 isch es z Züri zunere Revoluzioon cho. De Ridder Götz Mülner hät versuecht, di ganz Macht im Stadtraat z überchoo; er isch aber no im glyche Jaar gstorbe. Zum de Yfluss vo de Ridder doch wider z sterche, hät derna de Rudolf Brun zäme mid de Handweercher vo de Stadt gege d Raatsmehrhäit agfange agitiere. Am 7. Juni 1336 isch e Gruppe vo Stadtbürger is Raathuus ytrunge; de Stadtraat hät aber no vorheer chönne da druus flüchte. Am 8. Juni hät den e Volchsversamlig de Rudolf Brun zum Bürgermäischter gweelt, und dè hett das s Läbe lang selle blybe. Die i de Stadt, won mit dem nid yverstande gsi sind, psunders di alte Stadträät, sind us de Stadt verbannt worde. Es sind 22 Persone gsi. Vil vo dene sind Chauflüüt gsi, wo bis zu de Revoluzioon d Meerhäit im Raat gha händ. Jetz sind di alte Familene vom Stadtadel a de Macht gsi, zäme mid de Pruefslüüt vo de Handweerch, wo sech derna i de 13 Zöuft gruppiert händ. Wege deene säit me dem neue Zuestand di «Bruunschi Zouftverfassig».

De Brun hät jetz äigentli di ganz politisch Macht z Züri gha. Syni Gägner i de Stadt hät er mit alne Middel verfolgt. Die, wo furtggange sind, händ z Rapperswil Zueflucht gfunde. Imene Chriegszug vo de Zürcher isch bi Grynau a de Linth es Uufgebot vo de Habsburger, wo de Stadt Rapperswil ghulfe hät, gschlage.

Am 23. Februar 1350 händ die Verbante versuecht, mit Hilf vo Fründ i de Stadt wider uf Züri zruggzcho und de Brun abzsetze. I de Nacht uf de 24. Februar händ si de Aagriff agfange; wil me se aber em Brun verraate hät, isch de Aaschlag gschyteret, es hät Dooti ggee, und es baar vo de Agryyfer sind gfange gnaa und drufabe hygrichtet worde. Do hät de Brun d Stadt Rapperswil militärisch agriffe, d Burg Alt-Rapperswil z Altedoorf zerstört und au d Burg obena Rapperswil und d Stadtmuure vo dem Stedtli lo schlysse.

Zum sech abzsichere, hät de Brun am 1. Mai 1351 en Pund mit de vier Innerschwiizer Waldstett gschlosse. Jetz sind d Habsburger mit ere Armee vor Züri cho, zum d Stadt defüür z’bestraafe, ass si die habsburgische Burge am obere Zürisee kabutt gmacht hät. Züri isch belageret worde. Nach lange Verhandlige isch en Fride z Stand cho, wo dän aber d Innerschwiizer nid demit yverstande gsi sind. Ane 1353 isch es wider zum Chrieg cho. Und dänn isch sogar s Rychsheer under em Kaiser Karl IV. uf Züri cho, zum de Fride durezsetze. De Brun hät 1355 de nöi Fride aggnaa, wo vor allem bedüütet hät, ass Züri jetz mit de Habsburger verbündet gsi isch. Habsburg hät 1356 de Zürcher garantiert, ass d Zouftverfassig sell gültig blybe. Und de Brun isch dänn sälber en Dienschtmaa vo Öschtrych woorde.

Wo de Rudolf Brun am 17. Septämber 1360 gstorben isch, hämpme-n-en im Sankt Peeter begrabe. 

Ane 1951 hät d Stadt d Brugg über d Limet, wo sid yrem Bou ane 1913 «Uraniabrugg» ghäisse hät, umdauft: es isch jetz d Rudolf-Brun-Brugg.




</doc>
<doc id="69620" url="https://als.wikipedia.org/wiki?curid=69620" title="Lexikon der Berner Schriftstellerinnen und Schriftsteller">
Lexikon der Berner Schriftstellerinnen und Schriftsteller

D Literapedia wird vo der Universitätsbiblioteek Bärn betreut, wo au d Qualitätskontrolle vo de Biiträg macht. S Projäkt wird vo dr Burgergmeind Bärn finanziert.

S Ziil vo Literapedia isch es, ahand vom Wikisyschtem e grösseri neui Uuflaag vo dr «Bibliographie der Berner Schriftstellerinnen und Schriftsteller», wo ane 1997 usechii isch, z mache. D Isabelle Kirgus, wo d Läiterin vom Projäkt isch, wott derzue luege, ass d Literapedia Bern e Bouschtei vomene no Bernensia‐Portaal im Internet wird. Bis jetz umfasst s Lexikon öppe tusig Biografie.



</doc>
<doc id="69621" url="https://als.wikipedia.org/wiki?curid=69621" title="Paul Bocuse">
Paul Bocuse

Dr Paul Bocuse (* 11. Hornung 1926 z Collonges-au-Mont-d’Or (Département Rhône); † 20. Janner 2018 àm gliicha Ort) ìsch a beriahmter frànzeescher Koch gsìì. Ar hàt zu da greeschta ìn sim Fàch gheert, hàt Restaurant ìn dr gànza Walt dirigiart un ìsch a Botschàfter vu dr frànzeescha Gastronomie gsìì. Ànna 1987 hàt'r dr ìnternàtionàla Kochwettbewerb „Bocuse d’Or“ grìnda. 

Dr Paul Bocuse gheert zu-n-era Fàmìlia wo ma zitter mehrera Generàtiona Koch ìsch. Si Großvàter uf dr Vàtersitta, dr Joseph Bocuse (1869–1942) hàt s Restaurant „Bocuse“ z Collonges-au-Mont-d'Or bsassa, un sina Großeltra uf dr Müetersitta han s „Hôtel du Pont“, nìt witt dervu, ghàà. Sina Eltra, dr Georges Bocuse (1901–1959) un d Irma Roulier (1905–1982) han ànna 1936 ìns Hotel ìnschtàlliart un han d „Auberge du Pont“ drüs gmàcht. Dr Paul Bocuse ìsch scho àls Kìnd ìn dr Kucha vum Fàmìliarestaurant gsìì.

Noh zwei Johr ìn dr frànzeescha Àrmee, ìsch dr Paul Bocuse àls Lehrling bi dr Drèi-Starna-Kächa Eugénie Brazier, z Pollionnay, kumma.

Ar hàt ìm beriahmta Restaurant „Lucas Carton“ z Pàris mìt em Koch Gaston Richard gschàfft. Do hàt’r d Käch Pierre un Jean Troisgros lehra kenna un ìsch Frìnd mìt ìhna worra.

Ar ìsch aui ìm Restaurant „Fines Fourchettes“ z Charbonnières-les-Bains Koch gsìì.

Ìn da 1950. Johra ìsch’r mìt da Briader Troisgros, sina Frìnd, ìm Restaurant „La Pyramide de Vienne“, ìn dr Neecha vu Lyon, ààgstellt gsìì. Do hàt dr Paul Bocuse àcht Johr mìt em Chef Fernand Point verbrocht, un ìsch stàrk vu-n-ìhm igflusst worra.

Ànna 1958 ìsch’r zruck ìns Fàmìliarestaurant kumma, z Collonges. S Restaurant „L’Abbaye de Collonges“, wo-n-’r ufgnumma hàt, ìsch a sehr güeta Àdrassa worra.

Ar hàt sina Àrtivität aui ìn àndera Lander entwìckelt; ànna 1982 hàt’r dr „Pavillon de France“ (speeter „Chefs de France“ umgnannt) ìm Frèizittpark Epcot Center z Orlando, ìn Florida, mìt da Roger Vergé un Gaston Lenôtre.

Ànna 1994 hàt’r z Lyon sina erschta Wìrtschàft „Le Nord“ ufgmàcht, un dernoh, ànna 1995 „Le Sud“, ànna 1997 „L’Est“, un z’letscht „L’Ouest“.

Ànna 2004 hàt‘r sina Stìftung „Fondation Paul Bocuse“ grìnda, fer si Kunscht ìwertràga. Ìm Hornung 2013, hàt’r a Schüel-Restaurant ìm àmerikànischa Koch-Inschtitut vu New York ufgmàcht: a Wìrschàft wo „Restaurant Bocuse“ heißt. Ìn dr gànza Walt gìtt’r Kächa, wo na àls Modell betràchta.

Dr Paul Bocuse hàt nìt numma fer riicha Kunda wälla kocha: ànna 2008 hàt‘r z Lyon a Quàlität-fast-food ufgmàcht. Teil vu sina Rezapta wara àls Tiafkiahlerprodukta ìn gwehnliga Gschafter verkàuift.

Ar hàt a großa kommerziella Àktivität entwìckelt: si Gesàmtumsatz geht ìwer 50 Milliona Euros pro Johr.

Ìn sina letschta Johra hàt‘r àn dr Parkinson-Krànket glìtta. Ar hàt àlso nìmm so vìel känna kocha, trotzdam ìsch’r noch ìn sim Restaurant gstorwa, àm 20. Janner 2018.



Kurz vor sim 80. Geburtstàg hàt‘r sina Memoire veräffentligt: „Le feu sacré“ (S heilig Fiir). Ìn dam Büech erfàhrt ma àss’r Johrzehnta làng mìt drèi verschìedena Fràuia glabt hàt. Ar hàt ànna 1946 d Raymonde Duvert ghirota, sa han ànna 1947 a Tochter, Françoise, bikumma. Nawesbii hàt’r aui a Beziehung mìt dr Müeter vu sim Suhn Jérôme ghàà, un aui mìt dr Patricia Zizza, dr Mìtgrìndera vu sinera Firma „Les Produits Paul Bocuse“ un Müeter vu sim Tochter Ève-Marie Zizza-Lalu.



</doc>
<doc id="69622" url="https://als.wikipedia.org/wiki?curid=69622" title="Val-de-Travers">
Val-de-Travers

Val-de-Travers isch de Name vo däne geografische Objekt:
Lueg au:


</doc>
<doc id="69630" url="https://als.wikipedia.org/wiki?curid=69630" title="Wynental- und Suhrentalbahn">
Wynental- und Suhrentalbahn

D Wyynedaal- und Suuredaalbaan (WSB) isch e privati Ysebaangsellschaft im Aargau. Si betribt vo Aarau us Baanlinie is Wyynedaal bis Mänzike und is Suhredaal bis Schöftle.

Di elektrischi "Aarau-Schöftle-Baan (AS)" het ane 1901 dr Betriib ufgnoo und drufabe au d "Wyynedaalbaan (WTB)" vo Aarau uf Rinech ane 1904. Im 1958i hend sech die beide Baangsellschafte zu einere zämegschlosse. Sider heisst d Firma "Wyynedaal- und Suuredaal-Baan (WSB)". Sid em Joor 2002 ghört d Baangselschaft zäme mid dr Gsellschaft "Busbetriib Aarau" zu dr Tachgsellschaft AAR bus+bahn.

D WSB het zwei Baanstrekene, wo früener von enand trent vo beid Syte zum SBB-Baanhof vo Aarau cho sind und wo sech jetz aber im eigete WSB-Baanhof träffe. S ganze Strekenetz isch 32,2 Kilometer lang. Es goot dur 17 Aargauer Gmäinde. D Wyynedaallinie goot vo Aarau us uf Buchs, Suhr und Gräniche, denn under dr Burg Liebegg dure und uf Töifedaal, Underchulm, Oberchulm, Gonteschwiil, Zetzbu, Leimbach und uf Riinech und Mänzike. D Linie durs Suuredaal goot vo Aarau au us i die anderi Richdig, zerscht dur es Dunäll und den uf Underämpfälde, Oberämpfälde, Mue und bis uf Schöftle. Bim Baanhof vo Schöftle isch s Depot für d Züüg und au d Wärchstatt vo dr WSB.

Bis 1977 het d WSB no Baanposchtvercheer und bis 2012 au no Güetervercheer gha.

Dr Kanton Aargau als Hauptakzionäär wott, ass d WSB mid de Brämgarte-Dietike-Baan zämegoot.




</doc>
<doc id="69633" url="https://als.wikipedia.org/wiki?curid=69633" title="Lima">
Lima

Lima isch d Hauptstadt vu Peru und di mit Abstand gröschti Stadt vum Land. Im Verwaltigsgebiet vu dr Stadt, dr Browinz Lima, läbe 8.890.792 Mönsche (Stand 2015) I dr Konurbation vu Lima mit dr Hafestadt Callao läbe insgsamt zää Millione Yywohner. Bäidi Stedt biude d Metropolregion Lima "(Área Metropolitana de Lima)".

Lima isch e wichtige Verchehrschnotepunkt und s bedütendste Wertschafts- und Kulturzäntrum vu Peru mit zahlriiche Universidääte, Hochschuele, Musee und Baudänkmol. D Altstadt vu Lima isch 1991 vu dr UNESCO zum Wältkulturärb erchlert worde.




</doc>
<doc id="69634" url="https://als.wikipedia.org/wiki?curid=69634" title="Sevelen SG">
Sevelen SG

Seavala (amtlech "Sevelen") isch e Gmeind im Waalkreis Werdeberg im Kanton Sanggale i dr Schwiiz.

S Dorf liit im Rhintl weschtlich vu Vadoz a dr Gränze zu Liechtestei. D Gmeind umfasst näbe em Dorf Sevele d Wiiler Rans, Oberräfis, St. Ulrich und Sevelerbärg.

S liit am Oschthang vu dr Alvierkette.

D Nachbergmeinde sind Buchs, Graps, Walestadt und Wartou, im Förschtatum Liachtaschta noo a d Gmeinde Vadoz und Tresa.



</doc>
<doc id="69635" url="https://als.wikipedia.org/wiki?curid=69635" title="Péry-La Heutte">
Péry-La Heutte

Péry-La Heutte isch e Yywohnergmeind im Verwautigs-Chreis Bärner Jura vom Kanton Bärn ir Schwyz.

D Gmeind Péry-La Heutte liit im Bärner Jura, oberhaub vu dr Tuubelochschlucht, zwüsche Biu und Sonceboz. Dür s Gmeindsgebiet fliesst d Schüss.

Uf de 1. Jänner 2015 hei di vormalige Gmeinde La Heutte und Péry zur nöie Gmeind «Péry-La Heutte» fusioniert.

Quäuue: Bundesamt für Statistik 2005
Mit Yywohner (Stand ) ghört Péry-La Heutte zu de grössere Gmeinde vum Bärner Jura.

D Gmeindspräsidenti isch d Nelly Schindelholz (Stand 2016).

Stimmeaateil vu dr Parteie bi dr Nationalratswau 2015: SVP 44,7 %, SP 20,4 %, FDP 9,3 %, BDP 8,5 %, GPS 7,4 %, glp 2,2 %, EDU 2,1 %, CVP 1,9 %, EVP 1,4 %, SD 1,2 %.



</doc>
<doc id="69636" url="https://als.wikipedia.org/wiki?curid=69636" title="Amerikanisch-Samoa">
Amerikanisch-Samoa

Amerikanisch-Samoa (samoanisch: Sāmoa Amelika) isch e Deil vu dr US-amerikanisches Ussegebiät im südliche Pazifik. Amerikanisch-Samoa isch Deil vu dr Samoainsle und schliesst südöschtlich a de Unabhängige Schtaat Samoa aa. D flechi- und bevöukerigsmässig gröscht Insle vu Amerikanisch-Samoa isch Tutuila mit em Houptort Pago Pago.

Währed em Zwöite Wältchrieg het Amerikanisch-Samoa 1942–1945 übergangswiis grösseri strategische Bedütig für di Veräinigte Staate gha, wo me sich zum Bou von ere Marinebasis und eme Flughaafe (Pago Pago International Airport) entschlosse het.

E bsunders kulturells Merkmol vu dr gsamte Inslegruppe isch s Näbenander vu modernem amerikanischem Lääbestil und samoanische Tradizioone.




</doc>
<doc id="69637" url="https://als.wikipedia.org/wiki?curid=69637" title="Sils im Engadin/Segl">
Sils im Engadin/Segl

Sils im Engadin (rätoromanisch ) isch e Gmäind im Kanton Graubünde.

D Gmäind lyt in dr Region Maloja am Silsersee und em Silvaplanersee. Es hät i dr Gmäind die bäide Ortsdeil oder Frakzioone "Sils Maria" am rächte Daalrand und "Sils Baselgia" i dr Daalebeni usse.

Uf dr Nordsyte vom Daal gaat dr felsig Bärghang steil z duruuf bis zum Piz Lagrev, im Süüde lyt s Fexdaal, wo z’oberscht bim Tremoggiagletscher und bim chlyne Fexgletscher a de Landesgränze afaat. De Bach im Fexdaal isch d Fedecla, wo unden i der Ebeni nid diräkt in Fluss Inn ymündet, sondern zum Silvaplanersee gläitet isch. Im Fexdaal het me früener d Fexerpladde gunne.

Vo Sils Maria uus gaat sid em Jaar 1972 e Säilbaan uf Furtschellas am Westhang vom Corvatsch.

I dr Spezialzoone Föglias a dr Kantonsstraass, wo da imer wider vo Lawyyne gfärdeet isch, schaffet verschideni Gwärbbetriib.

S Dorf «Silles» isch im 9. Jaarhundert, öpe ane 850, s erschte Mol erwäänt.




</doc>
<doc id="69639" url="https://als.wikipedia.org/wiki?curid=69639" title="Oberbüren">
Oberbüren

Oberbüre (amtlech "Oberbüren") isch e Gmeind im Waalchrais Wil vom Kanton Sanggale i dr Schwiiz.

S Dorf lyt im Fürsteland a dr Yymündig vu dr Glatt i d Thur. Zue de Gmeind ghöre d Derfer "Oberbüre", "Niderwil" und "Sonnetal" und de Wiiler "Staubhuuse".

D Nachbergmeinde sind Zuezwil, Niderhelffetschwil, Niderbüre, Goosse, Flowil, Oberozwil und Ozwil.

S Dorf isch ane 817 s erschte Mol erwäänt worde.

Ab 1843 het s uf em Gmeindbiet a dr Glatt d Chaltwasser-Heilaastalt Bad Buchetaal gää.



</doc>
<doc id="69640" url="https://als.wikipedia.org/wiki?curid=69640" title="Petit-Val">
Petit-Val

Petit-Val isch e politischi Gmeind im Verwautigs-Chreis Bärner Jura im Kanton Bärn, Schwyz.

D Gmeind Petit-Val liit im e chlinne Tal vom Jura am Oberlauf vo de Sorne, wo en lingge Näbefluss vo de Birs isch. Nochbergmeinde sind im Norde Rebévelier und Haute-Sorne (Kanton Jura), im Oste Perrefitte, im Südoste Champoz, im Süde Valbirse, Loveresse und Saules, im Südweste Saicourt und schliesslig im Weste Lajoux (wider Kanton Jura).

D Gmeind isch uf de 1. Jänner 2015 entstande, wöu di vormalige Gmeinde Châtelat, Monible, Sornetan und Souboz zur nöie Gmeind mit em Name «Petit-Val» fusioniert hei. D Verwautig vor neue Gmeind isch im aute Schuelhuus z Souboz.

Quäuue: Bundesamt für Statistik 2005
Mit Yywohner (Stand ) ghört Petit-Val zu de chliinere Gmeind vum Bärner Jura.

D Gmeindspräsident isch dr André Christen (Stand 2015).

Stimmeaateil vu dr Parteie bi dr Nationalratswau 2015: SVP 47,6 %, SP 16,2 %, GPS 10,1 %, BDP 9,8 %, EVP 5,4 %, FDP 3,3 %, EDU 3,2 %, PdA 1,6 %, glp 0,6 %, CVP 0,3 %.



</doc>
<doc id="69641" url="https://als.wikipedia.org/wiki?curid=69641" title="Niederhelfenschwil">
Niederhelfenschwil

Niderhelffetschwil (amtlech "Niederhelfenschwil") isch e Gmeind im Waalchrais Wil im Kanton Sanggale i dr Schwiiz.

S Dorf liit uf em Plateau nördlig vu Thur zwüsched de alte Stedt Wil und Bischofszäll. D Gmeind bstoot us de Ortschafte "Niderhelffetschwil", "Lenggewiu" und "Zuckeriet".

D Nachbergmeinde sind Wuppenou, Kradolf-Schönebärg, Bischofszäll, Niderbüüre, Oberbüüre und Zuezwil.




</doc>
<doc id="69644" url="https://als.wikipedia.org/wiki?curid=69644" title="Seehofer">
Seehofer

Seehofer isch de Familiename vo däne Persone:


</doc>
<doc id="69646" url="https://als.wikipedia.org/wiki?curid=69646" title="Artur Beul">
Artur Beul

Artur Beul (* 9. Dezämber 1915 z Äisidle; † 9. Jänner 2010 z Chüsnacht) isch en Schwiizer Komponischt gsi.

Dr Artur Beul het sin Vatter verlore, won-er zwäi Joor alt gsi isch. Er isch derno z Äisidle bi sinere Mueter und dr Grosmueter ufgwachse. Er het d Stiftsschuel i sym Dorf psuecht, derno a dr Uni Friburg und dr Uni Züri studiert. Vo ane 1940 aa het er als Lehrer gschaffet, und spööter het er meischtens z Zolike am Zürisee gwoont. Am Konsi z Züri het er au no Musig studiert.

Als Lehrer het dr Beul agfange für d Schuelchind Lieder z mache; er het d Tegscht und au d Melodie dezue sälber gfunde. Vil dervo sind Gsäng i dr Mundart. En Deil vo syne Lieder isch i dr Düütschschwiiz seer bekant und beliebt worde, grad au die, wo vom dozmol populääre Trio vo de «Geschwister Schmid» gsunge worde sind. Zum mid dere Gruppe zämezschaffe het er d Schuel ufgggèè und sech ganz dr Musig gwidmet. Öpen achzg Lieder vom Beul sind dozmol uf Schallpladde ufgnoo worde.

Anderi Sänger und Sängerine, wo dr Artur Beul für se Lieder und Schlaager gschribe hät, sind s Duo Martheli Mumenthaler–Vreneli Pfyl, dr Vico Torriani, d Lys Assia und dr Hans Albers gsi. Ane 1949 het dr Beul di düütsch Sängeri Lale Andersen ghürootet, wo di berüemtischti Interpreetin vom Lied Lili Marleen gsi isch. Au für d Andersen het er Lieder komponiert, uf Hochdüütsch. Syni zwöiti Frou isch d Pat Gysin gsi, wo bim Schwiizer Radio gschaffet het.

Ane 1985 het dr Artur Beul en "Guldegi Schallpladde" übercho, wil er scho mee as 50'000 Toontreeger verchauft gha het. Es baar vo de schöne und ygängige Lieder vo iim sind zu äigetleche modärne Schwiizer Volchslieder worde. Tondokumänt vom Komponischt hets i dr Schwiizerische Nazionalfonoteek z Lugano.





</doc>
<doc id="69651" url="https://als.wikipedia.org/wiki?curid=69651" title="Collegium Carolinum (Zürich)">
Collegium Carolinum (Zürich)

S Collegium Carolinum isch e theoloogeschi Schuel z Züri gsi, wo grad nach dr Reformazioon ane 1525 ggründet worden isch.

S Collegium het wärend Joorhunderte d Funkzioon vo der philosophisch-theoloogische Hochschuel vo Züri gha, bis es vo dr theoloogische Fakulteet vo der Uni Züri abglöst worden isch.

Dr Huldrych Zwingli het sech für en neui Schuel vo de refermierte Pfäärer nach dem Modäll grichtet, wo ane 1517 dr Erasmus vo Rotterdam z Löwen agfange het. Z Züri het dr Root ane 1523 us em ehemolige Chorherrestift bim Grossmöischter en Hochschuel gmacht. Us emene Däil vo de Chorherreämter sind Profässuure worde. Zerscht het me dere Bibelschuel no „Lektorium“ oder öpen au „Prophezei“ gseit, sit 1559 denne „Schola Tigurina“. Sid em Joor 1601 het die Schuel zum nöi pildete „Collegium Carolinum“ ghört, und dernäbet isch denn au die zweiti Hochschuel, s „Collegium humanitatis“, ygrichtet worde. Dr Name vom Carolinum chunt vom Karl em Grosse, wo s Grossmöischter gründet gha het.

D Schuel het für d Entwicklig vo dr refermierte Theologii i dr Afangszyt nach dr Refermazioon wyt über d Schwiiz use e massgäblichi Rolle gspiilt. Die früene Zürcher Theolooge hend für d Uslegig vo dr Bible und au für d Vorgschicht vo dr modärne Sproochwüsseschaft Bedüütends gleischtet.

Ane 1833 het dr Kanton Züri d Uni ggründet, und do derby isch s Collegium Carolinum zu dere irere Theologische Fakulteet gmacht worde. Dr Johann Caspar von Orelli, wo am Collegium Carolinum sit 1819 Profässer für Rhetorik und Hermeneutik gsi isch, het d Gründig vo dr Uni mit präägt.

Vo de bedüütende Glehrte vom Collegium Carolinum sind öpe z erwääne:



</doc>
<doc id="69653" url="https://als.wikipedia.org/wiki?curid=69653" title="Opernhaus Zürich">
Opernhaus Zürich

S Ooperehuus Züri isch es grosses Theaterhuus i dr Stadt Züri.

S Ooperehuus lyt am Sächsilüüteplatz, naa am Zürisee. Bis ane 1964 hät’s ”Stadttheater“ ghäisse, eerscht sid dänn isch es s ”Ooperehuus“.

Vorhèèr hät’s z Züri s ”Akzietheater“ ggèè, wo ane 1834 uufggangen isch. Das isch i de ehemalige Barfüesserchile am Hirschegraabe ygrichtet gsi, und wo’s i de Neujahrsnacht uf 1890 abebränt isch, hät d Stadt s nöi Theater am See planet. Das Huus staat hüt under Dänkmalschutz. Ane 1891 hät me s Ooperehuus mit de Uuffüerig vo der Oopere ”Lohengrin“ vom Richard Wagner eröffnet. Wo ane 1926 z Züri s Schauspiilhuus pout worden isch, hät sech s Ooperehuus uf Oopere, Operette und Balet ygschränkt. I de Zyt vo 1982 bis 1984 isch s Huus umpout worde. Ane 1994 hät s Stimmvolch vom Kanton Züri zuegstume, dass s Ooperehuus vom Kanton übernaa wèèrd.

Grad näbet em Ooperehuus isch s Bärnhard-Theater.

S Ooperehuus hät Stuck vo bekante Komponischte i syni Programm uufgnaa, so vom Jacques Offenbach, em Carl Maria von Weber, vom Giuseppe Verdi und vom Paul Hindemith, vom Richard Strauss, vom Othmar Schoeck, em Arthur Honegger und vil anderne. Vil Uuruffüerige sind z Züri über d Büüni ggange, öppe d Oopere "Lulu" vom Alban Berg, em Paul Hindemith syn "Mathis der Maler", em Arnold Schönberg sys Wèèrch "Moses und Aron", und au Stuck vom Heinrich Sutermeister und vom Giselher Klebe.

Vo de berüemte Sänger und Sängerine, wo am Ooperehuus uufträtte sind, cha mer öppe die bsunders erwèène: Lisa della Casa, Kirsten Flagstad, Alfredo Kraus, Agnes Baltsa, Edita Gruberová, Cecilia Bartoli, Vesselina Kasarova, Anja Silja, Elena Moșuc, Leo Nucci, Ruggero Raimondi. 

Es git im Ooperehuus au Konzärt, Liederabig und Jazzkonzärt, und dezue spezieli Uuffüerige für Chind und für Familene. 

S Orcheschter vo de Oopere heist jetz "Philharmonia Zürich", und d Ooperehuus-Tanzgruppe isch s "Balet Züri".

S Ooperehuus macht regelmässig a de Programm vo de Zürcher Feschtspiil mit.




</doc>
<doc id="69655" url="https://als.wikipedia.org/wiki?curid=69655" title="Strauhof">
Strauhof

De Strauhoof isch es Uusstelligshuus i dr Stadt Züri.

Das Instituut isch imene alte stedtische Bürgerhuus, wo öpen im 16. Jaarhundert bout worden isch und vo alters här ”Strauhoof“ heisst. Das Huus isch i dr Barockzyt ane 1772 umgstaltet worde. Es stoot a dr Adrässe Auguschtynergass 9 zmitz i dr Altstadt vo Züri, am linggen Ufer vo dr Limet, i däm verwinklete Stadtdäil zwüschet de chrischtkatholische Augistinerchile und am Sankt Peeter.

Öpen i de 1950er Jaare hät d Stadt Züri agfange i dem Huus kultureli Aaläss durezfüere. Ane 1989 hät si’s umpout und vo dän aa als Oort für Uusstelige pruucht. Mid de Zyyt sind das mee und mee Uusstelige zu de Literatur woorde, wo de Berych ”Literatur“ vo de stedtische Presidiaalabtäilig gmacht hät. So hät de Strauhof d Posizioon von ere Aart Museum für Literaturgschicht ygnaa. Dem Betriib ghört aber ekäi äigeti Samlig vo kulturelem Material – weder Objäkt na Dokumänt –, und da demit entspricht das Huus nid eme würkleche Museum. Es hät aber de Name trozdem aagna zum im kulturele und im politischen Umfäld als Instituzioon besser gsee z weerde.

Öpe sid 2013 isch s Huus ine schwiregi Laag cho, wo mä z Züri d Förderig vo de Literatur nöi hät wele organisiere. Em Strauhoof wèèr d Role als Literaturmuseum verloore ggange, und me hèt’s wele für anderi Zwek pruuche; das wèèr s «Junge Literaturlabor JULL» gsii, wo’s de Schuelchind ermöglichet, diräkt mid Schriftsteller z rede. Wil das e zimli e grosse kulturelle Verluscht gsi wèèr – de Strauhoof isch ja, wie syni Lüüt betoonet, s äinzig spezialisierte Literaturmuseum vo dr ganze Schwiiz – isch dän e starchi öfentlechi Diskussion da dezue entstande, und dän hät d Stadt doch pschlosse, de Strauhoof chön es Huus für Litraturuustelige blybe. Imene Weppeweerb sind Vorschleeg gsuecht woorde, wie me das in Zuekumpft chönt organisiere. En Jury, wo d Publizischtin Klara Obermüller gläitet hät, hät d Ideeè prüeft, und d Stadt hät ane 2015 de Betriib em «Veräin Literaturmuseum Züri» übergèè. Im Juli 2017 hät de Stadtraat vo Züri gsee, ass di erschti drüüjäärig Probezyt vom neue Strauhoofbetriib guet glooffe sig, und er hät em Gmäindraat vorgschlage, die Lösig wyter z finanziere und em Veräin Literaturmuseum Züri sogar na chly mee Gäld z ggèè. Das hät dänn de Gmäindraat a de Sitzig vom 28. Nofämber 2017 au so pschlosse, und drum chan de Strauhoof bis ane 2022 mit sym Programm mit Projäkt zu gschichtleche und gselschaftleche Fraage rund um d Literatur wytermache. Bi de Uusstelige, Verastaltige, Inszenierige und de anderne Aagebot gaat’s em drum, s Wüsse über d Literatur wyterzgèè und bi de Lüüt s Inträsse a de Literatur z ferstèèrche.

Wämme d Programm vom Strauhoof i de letsche Jaar aalueget, so gseet’s so uus, wie wänn d Mundartliteratuur daa ender sälte zum Zug chèèm.




</doc>
<doc id="69660" url="https://als.wikipedia.org/wiki?curid=69660" title="Kirchdorf">
Kirchdorf

Kirchdorf isch de Name för en Sidligstyp, e Sidlig um e Cherche ume

Kirchdorf isch au de Name vo däne Gmainde und Ortschafte:

Gmainde


Gmaindstail


witers: 
Lueg au:


</doc>
<doc id="69661" url="https://als.wikipedia.org/wiki?curid=69661" title="Jonschwil">
Jonschwil

Jonschwil isch e Gmaind im Waalchrais Wil vom Kanton Sanggale i de Schwiz.

S Dorf liit uf de rächte Site vo de Thur zwösched Wil und Oberozwil.

Zu de Gmaind ghöred d Dörfer "Jonschwil" und "Schwarzebach", de Wiiler "Bettnau" und en Tail vom "Oberrindal".

D Nochbergmainde sind Wil, Ozwil, Oberozwil, Lötischborg, Chirchbärg und im Thurgau Rickebach.

Jonschwil isch zum erschte Mol im Johr 796 als "Johannis vilare" gnännt worde.

Um 1200 isch s Schloss Schwarzebach erbaut worde.

1803 hend sich d Dörfer zur Gmaind Jonschwil zämegschlosse.

Zwüsched 1893 und 1899 isch de Schriftschteller Heinrich Federer Kaplan z Jonschwil gsii.




</doc>
<doc id="69662" url="https://als.wikipedia.org/wiki?curid=69662" title="Port-au-Prince">
Port-au-Prince

Port-au-Prince (französisch []; ; ) isch d Hauptstadt vu Haiti und glychzytig di gröscht Stadt vum Land. Si lyt am Golf vu Gonaïves. D Stadt het öppe 1.275.000 Yywohner (Stand 2006). Im Balligsruum läbe öppe 2,2 Millione Mänsche (Stand 2010). E Grossdeil vun ene läbt in ärmliche Verhältnis in Slum a de Häng rund um d Stadt.

Zum ere änglische Eroberig entgegewirke, hän d Franzose 1749 d Stadt Port-au-Prince grindet. 1770 het si Cap-Haïtien als Hauptstadt vu dr franzesischi Kolonii ersetzt, 1804 isch si Hauptstadt vum unabhängige Staat Haiti worde.



</doc>
<doc id="69664" url="https://als.wikipedia.org/wiki?curid=69664" title="Giuliana Farfalla">
Giuliana Farfalla

D Giuliana Farfalla (* 23. April 1996 z Härwelze als "Pascal Radermacher", aigetlig "Giuliana Radermacher") isch e ditsch Transgendermodel un e Reality-TV-Dailnämmeri.

D Farfalla stammt vu Härwelze im Brisgäu. Si isch als Bue uf d Wält kumme, im Alter vu 16 Johr het si di erschte gschlächtsaaglichende Operatione ghet.

Aafangs 2017 isch si Kandidati vu dr zwelfte Stapfle vu "Germany’s Next Topmodel" gsii, wu si uf dr elft Blatz kumme isch. Im Jänner 2018 isch si di erscht Transsexuäll uf em Cover vum ditsche Playboy gsii un isch im im sälwe Monet Dailnämmeri bi dr zwelfte Stapfle vu dr Sändung "Ich bin ein Star – Holt mich hier raus!" gsii. Si het am 6. Dag s Camp als erschti Dailnämmeri verlosse.



</doc>
<doc id="69666" url="https://als.wikipedia.org/wiki?curid=69666" title="Tirano">
Tirano

Tirano isch en iteliäneschi Stadt i dr Provinz Sondrio.

Dr Oort lyt im Vältlyn am Fluss Adda. Bi Tirano chunt s Sytedaal vom Poschiavino, s "Val Poschiavo", is Vältlyn abe. Dur das Daal und d Schwiizer Gmaind Poschiavo goot d Strooss übere Berninapass is Engadin, und dur s Daal lauft au d Berninabaan, e Zwäiglinie vo dr Räätische Baan.

Im 12. Jaarhundert isch Tirano e freji Gmäind gsi. Vo ane 1335 aa het d Stadt zu Mailand ghört, bis si ane 1512 vo de Bündner eroberet worden isch. 

1797 het sech s Vältlyn dr Cisalpinische Republik aagschlosse. 




</doc>
<doc id="69667" url="https://als.wikipedia.org/wiki?curid=69667" title="Sondrio">
Sondrio

Sondrio (uf Tüütsch au Sünders oder Sonders, alpinlombardisch "Sondri," ) isch d Hauptstadt vo dr iteliäänische Provinz Sondrio.

D Stadt lyt im Vältlyn und isch au di gröschti Stadt vo dèm Taal. Dr Name goot uf di latynischi Form ”Sundrium“ zrugg.

Ane 1487 händ d Pündner e Schlacht bi Sondrio gege d Mäiländer gwunne, und vo 1512 bis 1797 isch z Sondrio mit churze Underbrüch d Bünder Verwaltig vom Vältlyn gsi.



</doc>
<doc id="69668" url="https://als.wikipedia.org/wiki?curid=69668" title="Samedan">
Samedan

Samaade (dütsch "Samaden;" ofiziel oberängadinisch: Samedan ) isch e Gmaind im Kanton Graubünde.

D Gmaind lyt in dr Region Maloja, wo en Dail vom Oberengadyn umfasst.

S Dorf Samaade sälber lyt uf dr linke Syte vom Inn, zwüschet Celerina und Beever. Bi Samaade flüsst dr Flaz, wo vo Pontresyna usem Bernynagebiet abechunt, unden a dr Pischte vom Flugplatz Samaade vo rächts in Inn ine. Und au dr Champagnabach mündet fascht a dr glyche Stell in dè Fluss, und zwar bim Ried und em See, wo hinder em Sytedamm vom Inn entstanden isch. S Wasser vom Champagnabach wird imene Chraftwèèrch bi Gravatscha usgnützt. Vo links flüsst dr Beverynbach näbet Beever em Inn zue, und i dem Bach isch d Gmaindgränze vo Samaade zu Beever.

Dr Flaz hät i vilne Jaar ufem Gebiet vo Samaade mit starche Hoochwasser Schaade agrichtet. Sid 1875 hät me-n-en mit Däntsche probiert abz’halte, aber erscht die grössere Dämm, wo vo 1956 bis 1958 bout worde sind, händ mee Würkig zäigt. Bi neue Hochwasser i dr jüngere Zyt hät me gse, das au die Schutzboute vilech mol z wenig gross sind, und so hät dr Kantoon dr Gmaind Samaade befole, bis ane 2005 en besseri Löösig für das Probleem z finde. Do hät d Gmaind en grosszügegi Variante pschlosse, und so isch dr Flaz vo "Punt Muragl" aa ines ganz es nöis Flussbett gläit worde, wo uf dr Oschtsyte vom Flugplatz dure gaat bis zu dr nöje Mündig in Inn drüü Kilometer wyter unde. Im alte Flusslauf, wo früener mit herte Schteimuure verbout gsi isch, isch en chlyne Bach mid ere wytere, natürleche Auelandschaft. Das Projäkt isch die gröschti Verlegig vomene Fluss in dr Schwiiz sid 80 Jaar gsi.

S Auegebiet am Inn bi Samaade, vom Golfplatz am Flaz bis zum Gravatschasee und uf Beever abe, isch en wichtige Platz für t Wasserfögel. Es isch eis vo de Wasserfogelgebiet, wo i dr Schwiiz nazionaali Bedütig händ, und s äinzige im Pündnerland. S Wassergebiet vo Sameede isch für de Naturschutz und speziell als Raschtplatz für d ”Limikoole“, das sind d Waatfögel, wichtig; und es isch au es guets Bruetgebiet für Zwärgtaucher und d Rejeränte. . D Qualitèèt vom Biotoop isch wider verbesseret worde, wo d Gmainde Samaade und Beever agfange händ, em Inn, wo sid em Jaar 1850 in es baar Projäkt für de Hochwasserschutz kanalisiert worden isch, a gwüssen Oorte wider mee Platz z ggèè und en – wie me dèm i dr Spraach vo de Landschaftsplaaner säit – z ”revitalisiere“. T Auegebiet bi de Mündige vom Flaz und vom Beveryn sind vergrösseret worde und händ jetz grossi Chiisflechene, wo für d Dier guet sind.

Bi dr Geografy vom Gmaindgebiet vo Samaade falt uuf, dass es zwai grossi Tail hät. Dä Ruum, wo s Dorf Sameede sälber drin lyt, gaat uf baide Syte vom Daal bis ganz uf d Bärge ufe. Im Nordweschte, über em Dorf, gaat s Gmaindgebeit oben a dr Alp "Clavadatsch", dr Alp "Muntatsch" und em höch glägen Dääli "Valletta" bis zum "Piz Ot"; dèè romaanisch Name heist uf Düütsch «Höche Bärg»; dr Gipfel vom Piz Ot hät d Höchi vo 3247 Meter über Meer (m.ü.M.). D Wälder oben am Dorf sind als Ruezoone für’t Wilddier und Schutzgebiet für t Pflanze definiert.

Samaade hät im wytläufige Gmaindbann zimli viel Alpweide. D Alp- und Chèèsereignosseschaft vo Sameede pachtet das Land uf de Bèèrge vo dr Gmaind. I de gschichtleche Dokumänt vo Samaade findt me vil Informazioone über öppe 22 verschideni Alpareal, wo im Lauf vo de Jaarhunderte ufem Gmaindsgebiet bestande händ. Im 16. Jaarhundert hätt d Gmaind d Alpwirtschaft komplett nöi organisiert. Ane 1554 hät si s Land uf de Bèèrge uf zää Alpe uuftäilt und defüür au zää Alpgselschafte pildet: sächs Alpe sind im Roseggdaal gsi, drüü im Beeverdaal und im Oschte na d Murail-Alp. Ane 1554 isch vo dr Gmaind die grossi nöi Alpoornig erloo worde, wo uf latynisch d ”Magna Charta Alpium de Samaden“ ghäisse het. Mit dr Zyt sind nümmen alli Alpe pschtoose worde, und sid em 19. Jaahrhundert hät me d Alpwirtschaft de nöje Zyt apasst.

Am Groot vom "Piz Ot" zum "Piz da la Funtauna" isch d Gmaind noni fertig, im Weschte drvoo lyt dr ganz middler Dail vom Beeverdaal mid dr Alp "Suvretta" und au s ”Samaadener Suvrettadaal“, wo am Suvrettapass under am Suvrettahorn afoot, au no uf em Biet vo Samaade. D Gränzverlöif sind bi dr Güetertäilig vo Samaade mit Beever ane 1538 bis 1546 feschtgläit woorde. Uf dr Nordsyte isch s Beeverdaal und dr Gmaindbann vo Samaade begränzt vo dr Bärgchettti vom "Piz Bial" (3060 m.ü.M.) und em "Piz dals Vadrettins" (2977 m.ü.M.) – uf düütsch: ”Bärg vo de Gletscherli“ – über d "Bottas Glischas" und bis zum "Dschimels" und em "Piz da las Blais", wo sech d Areal vo vier Bündner Gmainde träffe: vo Samaade, Beever, La Punt-Chamues-ch und Bergün Filisur.

Im Beeverdaal isch d Alp "Zember da Palüd Marscha", wo dr Fuesswääg gege Norde über de Saddel vo de "Fuorcla Crap Alv" zum Albulapass dure gaat. Im Süüde vo "Zember da Palüd Marscha" hät’s am "Piz Marsch" no bis jetz en chlyne Gletscher, dr "Vadret Palüd Marscha".

Z’oberscht im Suvrettadaal lyt uf Samaadener Bode zwüschet am Corvigliahorn und em "Piz Nair" au no es chlyses Gebiet vom wyte Schyareal vo Sankt Moritz. Am Schlattainpass und im Pêschdaal stoot dr Sässellift "Lai da la Pêsch", womä dermit vom Piz Nair uf "Marguns" chunt, und er isch uf em Bode vo Samaade.

D Saluver-Bärgchetti und s ganze Alpegebiet vo Bergüün bis zum Malojapass hät de Geolooge vil Interessants z tue ggèè zum d Gschtai gnau z beschryybe, und es isch für se nid äifach gsi z verschtoo, wie dä Dail vo de Alpe entstanden isch. Das weschtleche Gebiet vo Samaade pildet i dr geologische Zoone vom «Oschtalpyn» en uffelligen Oort, wo a de stäile Bärghäng rund um e "Piz Ot" und de "Piz Saluver" dr Uufbou vo de Gschtai guet chan beobachtet wärde. Die Felse sind dails us uralte Schichte zämegsetzt, wo scho lang vor dr Zyt, wo d Alpe entstande sind, ferbroche und überenand gschobe worde sind, und bim Uuftürme vo de Alpe hend sech d Forme und d Laag vo de Schichte in es baar Faase alewyl na mee ggänderet. Me hät vil verschideni Material a de Felse beobachtet, Granit, Gnais, Vulkangschtai, Brekzie, Flysch, Chalch, Schifer, Gips und Gmisch vo verschidene Mineraal, wo me au mol grad als «Saluver Gschtai» bezaichnet het. I dr «Saluver-Formazioon» hät’s Doggerchalch, dr Piz Nair bestoot us Dolomit. Am "Piz Ot" chunt vor alem Granit vor, und zwar d Sorte, wo «Juliergranit» haisst.
Im Oschte vom Dorf Samaade liget d Sytedääler "Val Champagna" und "Val Muragl", wo zwüschet drin dr Bärgvorsprung "Muottas Muragl" isch mid em berüempte Bärghuus und Hotèl "Muottas Muragl", vilech ufem schöönschten Uusichtspunkt vom Oberengadyn, wo me mit ere alte Standsäilbaan hiichunt; das isch die eltischti sötegi Baan vom Engadyn und si isch ane 1907 bout worde. D Daalstazioon vo dr Baan isch bi dr Haltstell "Punt Muragl" vo dr Räätische Baan und grad näbet em Muraglbach.

Uf de Süüdsyte vom Muragl-Daal isch ufem Groot am "Piz Muragl" d Segantinihütte, wo wegem Mooler und Tichter Giovanni Segantini so heist. Das chlyne Huus isch alerdings knapp änet dr Gmaindgränze, es bar Meter ufem Bode vo Pontresyna. Dr högscht Bärg z’oberscht über dene Sytedääler vo Samaade, über em hüpsche Muraglsee, isch dr "Piz Vadret", mid dr Hööchi vo 3199 m.ü.M. Dr Name "Piz Vadret" haist uf düütsch «Gletscherbärg». Und tatsächlech gseht me uf de alte Charte vo dèm Gebiet under de Bärggipfel no chlyni Gletscherfläke, wo jetz so guet wie ganz verchwunde sind. Dr Muraglpass ganz im Oschte isch en Bärgwanderwääg is Prünadaal übere, wo zu La Punt-Chames-ch ghört.

T Bärge im Oschte vo Samaade mit em "Piz Clüx" (3129 m.ü.M.) sind en Dail vom Läbensruum vo dr grosse Schtaibockkolony vom Languardmassyv. Die Populazioon goot uf en psunders erfolgrychi Akzioon vom Afang vom 20. Jaarhundert zrugg, wo’s drum ggangen isch, d Schtaiböck, wo im Pündnerland usgrottet gsi sind, afen im Engadyn wider azsidle. Es isch middlerwyle di gröscht Kolony i dr Schwiiz mit fascht zwäituusig Dier. I de Bèèrge vo Sameede und Pontresyna hät d Engadyner Turimusorganisazioon s «Schtaibock-Paradys» für Psuecher ygrichtet.

Vier Kilometer vom grössere Dail vom Gmaindbann vo Samaade wegg lyt das Gebiet im Roseggdaal, wo au zu Samaade ghört. Nur en ganz en churze Abschnidd unden i dem Daal isch uf em Bode vo Pontresyna. S obere Daal, wo en Exklaafe vo Samaaden isch, het ä Lengi vo zwölf Kilometer bis uf di hööch Bärgchetti mit em "Piz Roseg" (3936 m.ü.M.) und em "Piz Bernyna" (4049 m.ü.M.). Ufem Daalbode chunt vo unde här gsee zerscht d "Alp Prüma" (uf Düütsch: ”di erscht Alp“), dän d "Alp Seguonda" (”di zwäit Alp“) und derna s Bèèrghuus Rosegg, und wyter obe d Alpe "Misaun, Ot Suot, Ota" und "Surovel". D Rosegg-Alpe sind scho imene Samaadener Archyvdokumänt usem Jaar 1456 erwèènt. .
Wyter hinde isch das riisige Gröllgebiet mit de Morääne unden a de grosse Gletscher: Tschiervagletscher, Sellagletscher und Rosegggletscher, wo s Wasser von-en abe in Flaz flüsst. Naa bi de Gletscher sind zwäi Bèèrghütte vom SAC: D Tschiervahütte ghört dr SAC-Sekzioon Bernyna. Si isch ane 1951 bout worde, wil s alt Huus wyter unde uf dr Moräne vom Tschiervagletscher nüm hät chöne pruucht wärde; ane 2003 isch d Hütte mit äre modärne Architektur vergrösseret worde. D Tschiervahütte isch berüemt, wil da dr Aastiig zum Biancograat afaat; das isch es schmals Firnfäld uf dr Kreete zwüschet em Tschiervagletscher und em Morteratschgletscher, und übere schmaal und stotzig Schneegraat gaat dr spektakulèèr Wääg uf d Bernyna.

D Coazhütte am Rosegggletscher ghört dr Sekzioon Rätia vom SAC, wo se ane 1926 gmacht und 1964 und namal 1982 erwyteret hät; vorhèr isch da sit 1877 es chlyses Steihüttli gsi, d "Chamanna Mortèl". Dr Name vo dr Coazhütte erinneret an Pündner Forschtingeniöör und Fermässer Johann Wilhelm Fortunat Coaz (1822–1918), wo als Topograaf vo dr Äidgnosseschaft ane 1850 als erschte uf d Bernyna gstigen isch. De Coaz hät au vilne vo dene Bärge d Nääme ggèè.

Dr Name ”Barnyna“ chunt im ene Dokumänt vo ane 1429 als Fluername s erschte Mol vor, wo d Gmaind Bergell en Alp im Minordaal naach bim Berninapass gchauft hät. D Berninagruppe, wo s hööchschte Bärgmassyv vo den Oschtalpen isch, het geoloogisch gsee vor allem krischtallyni Gschteischichte, vor allem us Granit.

D Gmaindgränze isch uf dr Bärgchetti vom Fuorclaspitz bis uf d Bernyna grad au t Landesgränze vo dr Schwiiz zu Itaalie, und do druff isch d Wasserscheidi zwüschet de Yzugsgebiet vo dr Donau im Noorde und vom Po uf dr Südsyte. Im Süüde vo dr Kreete isch di iteliäänisch Provinz Sondrio. Dr Bärg zimli im Südweschte, wo uf Romanisch "Piz Glüschaint" (3594 m.ü.M.) heist, het im Iteliäänische dr Name ”Cima Sondrio“, wil er vo Süüde us gsee als Apschluss vom Malencodaal erschynt, wo bi dr Stadt Sondrio zwänzg Kilometer wyter unde vom Fältlyn abzwäigt.

Näbet de drüü grosse Gletscher hät’s im Roseggdal au no zwölf chlyneri Gletscher oder Firnflechene: dr Misaungletscher, dr Chly Misaungletscher, s ”Tschiervagletscherli“ (uff romanisch: "Vadrettin da Tschierva"), s Firn- und Yschgebiet under dr "Fuorcla Prievlusa", wo äigentlech früener zum Yzuugsgebiet vom Tschiervagletscher gört het, dr Gletscher uf dr Schneechuppe (uf romanisch: "Muotta da Neiv"), dr Aguaglioulsgletscher, dr Chapütschingletscher, dr Gletscher am "Piz dal Lej Alv", dr Gletscher bi dr "Fuorcla dal Lei Sgrischus", dr Murtégletscher, dr "Vadret da l’Alp Ota" und dr Corvatschgletscher, wo druff d Schipischte vo de Corvatschbaane afoot. Au s Bärghuus ”Corvatsch Panoramarestaurant“ (3303 m.ü.M.) staat uf em Gmaindgebiet vo Samaade, au wän’s d Poschtadrässe vo Silvaplana hät; d Corvatschbaan säit in yrere Wärbig, das grosse Huus uf em Corvatsch sig ”s hööchschte Restaurant vom Pündnerland“.

D Bärgchetti uf dr Nordweschtsyte vom Roseggdaal, wo drüber d Gmaindgränze vo Samaade zu Sils, Silvaplana, Sankt Moritz und Celerina lauft, hät e Räje vo ungfäär glych hööche Bèèrge: agfange vom "Piz Glüschaint" sind das dr "Chapütschin", dr "Piz Corvatsch" (3451 m.ü.M.), dr "Munt Arlas", dr "Piz Surlej" (3187 m.ü.M.), dr "Piz San Gian" (3134 m.ü.M.) und dän na dr "Piz Mezdi" – was uf Düütsch als «Mittagsspitz» chan übersetzt wèèrde; er staat ebe gnau im Süüde, wämme vo Celerina und vo Samaade us luegt.

Die Bärgräje ghört geologisch au no zum Bernynamassyv. D Geolooge säget ere d ”Covatschseryy“. Es hät drin Gschtai vo verschidene Aarte, Gneis, Marmor, Schifer, Dolomitechalch und anderi, und druff lyt dr Piz Corvatsch, wo en grosse Granit- und Schiferblock isch.

Dr Oort Samaade wird sid öpen em Jaar 1137 in historische Dokumänt erwäänt. Es isch eini vo de grosse alte Pfarreie im Oberengadyn gsi. Sid ane 1550 isch d Chile refermiert. Erscht im Jaar 1911 hät’s wider e katoleschi Chile z Samaade ggèè, scho früener, ane 1872, für d Turischte en änglischi Chile. 1895 isch s Chreisspitaal vom Oberengadyn z Samaade bout worde.

Bi Samaade verzwäige sech d Vercheerswääg dur s Engadin und ufe Bernynapass. 1903 isch d Ysebaan cho, mit dr Albulalinie. Dr Baanhof vo Samaade isch eine vo de wichtige Chrüüzigsbaanhööf vo dr Räätische Baan; vo da uus hät’s vier Linie: die dur de Albuladunnel uf Chur, d Linie uf Sankt Moritz, d Streki s Engadyn z’durabb und d Bernynabaan uf Poschiavo und uf Tirano z Itaalie.

Ane 1937 hät dr Flugplatz vo Samaade uuftaa, wo psunders für d Feriestazioon Sankt Moritz wichtig isch; drum häist er hütt au ofiziel «Engadin Airport St. Moritz–Samedan». Bim Flugplatz hät di Schwiizerisch Rettigsflugwacht iry Engadyner Baasis.





</doc>
<doc id="69669" url="https://als.wikipedia.org/wiki?curid=69669" title="Merlischachen">
Merlischachen

Merlischache isch en Ort im Bezirk Chüsnacht im Kanton Schwyz. Bekannt isch Merlischache für syni bluemegschmückte Schwyzer Hüüser, wie zum Byschpil em "Swiss-Chalet", eme Gaschtrobetrieb für Hochsige oder Seminar. Am 1. August findet für Schwimmer en 1,8 Kilometer langi Seeüberquärig vo Greppe uf Merlischache statt.

De Name Merlischache söll sich vom latinische merula („Amsle“) und vom dütsche Schache (chline Wald) ableite laa und bedütet also „Amselwäldli“.

S Geländ am Vierwaldstättersee wird 1168 erschtmalig erwähnt, wo de Ritter Hermanno de Merlascachen in ere Schänkigsurkunde als Züüge uftritt. Är het im ene Turm gwohnt, a de no immer d Liegeschaft Burg erinneret. D Wiese, Wälder und Räbbärge und die Fischeryyrächt hend de Chlöschtere Luzärn und Ängelbärg ghört. Mit de Auswytig vo de Eidgenosseschaft hend d Schwyzer zuegriffe: Sie hend 1440 für 60 rhynischi Goldgulde d Herrschaftsrächt gchauft und hend Merlischache mit Chüsnacht zämetaa. Um 1450 het de ryychi Hans Schnider die erschti Kapälle gschtiftet, 1792 isch d Kaplanyy gründet worde.



</doc>
<doc id="69670" url="https://als.wikipedia.org/wiki?curid=69670" title="Bünzen">
Bünzen

Bünzen haiße die Ortschafte:


</doc>
<doc id="69671" url="https://als.wikipedia.org/wiki?curid=69671" title="Tegucigalpa">
Tegucigalpa

Tegucigalpa (schpanischi Uussprooch [] oder []) isch d Hauptstadt vu Honduras. Si het öppe 870.000 Yywohner und isch di gröschti Stadt vum Land. Zuedäm isch d Hauptstadt vum Bezirk Francisco Morazán.

Si lyt im südliche Deil vu Honduras imene Hochbecke am Ufer vum Fluss Río Choluteca uf öppe 940 Meter über Meer.

Im 19. Johrhundert sind zur indigene und zur öiropäische Bevölkerig noo zwöi wytere Ethnie choo: Araber und Chinese. Die bäide Bevölkerigsgruppe sind ou hüt noo i dr Stadt presänt.

Um 1930 isch d Stadt Comayagüela, wo uf dr andere Syte vum Choluteca-Fluss lyt, ygmeindet worde. I dr Verfassig, wo syt 1982 giltig isch, wird Comayagüela trotzdäm zäme mit Tegucigalpa als Hauptstadt erwäänt.



</doc>
<doc id="69678" url="https://als.wikipedia.org/wiki?curid=69678" title="Silvaplana">
Silvaplana

Silvaplana (rätoromanisch: ) ische Gmaind vom Kanton Graubünde.

D Gmaind lyt in dr Region Maloja am Silvaplanersee. Das isch dr middler vo de drüü Oberengadyner Seeè, und er hät drüü Abschnidd, dr Silvaplanersee sälber und dr Undersee und no dr Champfèrsee. Dur d Gmaind flüsst dr Inn.

S Dorf "Silvaplana" lyt uf dr linke Syte vom Daal, uf em Schuttchegel vom Bach "Ova dal Vallun", wo us em Julierdääli, vo dr "Alp Güglia" (”Julieralp“) und vom Julierpass obenabe chunt und bim Zältplatz vo Silvaplana in Silvaplanersee mündet. Uf dr Oschtsyte vom See lyt s Dorf "Surlej". Im Nordoschte ghört s Dorf "Champfèr" zu dr Gmaind Silvaplana. Uf dr Nordsyte vom Dorf isch dr Bärg "Piz Julier" (3380 Meter über Meer), im Süüde dr "Piz Murtèl" mit 3432 m.ü.M.

Im Dorf Silvaplana träffe sech d Kantonsstrooss dur s Engadyn und die, wo vo Thusis uus über Tüüfekaschta und de Julier is Engadyn chunt.

Wyter oben im Daal isch d Gmaind Sils , wyter unde Sankt Moritz. Im Weschte lauft d Gmaindgränze zu Surses über d Wasserscheidi uf em Julierpass, und im Oschte berüert Silvaplana uf em Bärgmassyv vom Corvatsch s Gebiet vo de Gmaind Samaade.

Bi Silvaplana-Surlej isch e grossi Daalstazioon vo de Bärgbahne vom Corvatsch.

Silvaplana isch wie s Engadyn algemäin bis is 19. Jaarhundert en rätorromaneschi Gmaind gsi. Im 20. Jaarhundert hend sech d Spraachverheltnis ggänderet, und hütt sind öppe drü Viertel vo de Yywooner dütschspraachig.




</doc>
<doc id="69679" url="https://als.wikipedia.org/wiki?curid=69679" title="1106">
1106





</doc>
<doc id="69680" url="https://als.wikipedia.org/wiki?curid=69680" title="1107">
1107






</doc>
<doc id="69681" url="https://als.wikipedia.org/wiki?curid=69681" title="1108">
1108






</doc>
<doc id="69685" url="https://als.wikipedia.org/wiki?curid=69685" title="1109">
1109






</doc>
<doc id="69686" url="https://als.wikipedia.org/wiki?curid=69686" title="1110">
1110






</doc>
<doc id="69687" url="https://als.wikipedia.org/wiki?curid=69687" title="1111">
1111





</doc>
<doc id="69689" url="https://als.wikipedia.org/wiki?curid=69689" title="1112">
1112





</doc>
<doc id="69691" url="https://als.wikipedia.org/wiki?curid=69691" title="Gams SG">
Gams SG

Gams isch e politeschi Gmaind im Waalchrais Werdebärg vom Kanton Sanggale i de Schwiiz.

S Dorf liit im Werdebärg a de Hoptstross 16, wo vom Rhintl uf Wildhuus ufi und witer is Toggeburg füert.

D Nochbergmaind sind Sennwald, Bugs, Grabs und Wildhuus-Alt Sanktjohann.

Im 10. Johrhundert sind Bsitzige z Gams vom Stift Aisidle und spöter vo de Abtei Disentis verbrieft. S Dorf isch dänn in Bsitz vo de Freiherre vo Sax cho. D Herrschaft Hochesax isch am Endi vom 14. Johrhundert vo de Habsburger öbernoo wore.

Im Alte Zürichrieg isch es z Gams 1446 zum ene bluetige Gfächt choo. Appezäller und Toggeburger sind vo öschtriichische Truppe under em Hans vo Rechberg wuchtig zruggschlage wore, hend aber öber drühundert Maa verlore.




</doc>
<doc id="69692" url="https://als.wikipedia.org/wiki?curid=69692" title="Managua">
Managua

Managua isch d Hauptstadt vu Nicaragua und Verwaltigssitz vum glychnamige Departamento.

"Managua in nahuati" bedütet „dert, wos e große Wasseroberflechi git“ und bezieht sich uf di große Seeä und Lagunä vu dr Hauptstadt, wo sich öppe 20 Kilometer am Südufer vum Managuasee entlang ziet. D Stadt het meer als e Million Yywohner (Stand 2012), im Balligsruum läbe sogar 2,1 Millione Yywohner, houptsächlich spanischsproochegi Kreole und Wiissi, und isch dodermit di greschti Stadt vum Land und di zweitgreschti Stadt z Zäntralamerika noo Guatemala-Stadt. S Stadtbiet isch mehrfach vu Ärdbebe zerstört worde. S schwerschte het 1972 öber 90 Brozänt vu dr Bausubschtanz zerstört.

S Archiv vu dr nazionale Alfabetisierigskampagne vu Managua isch 2007 i dr Lischte vum Wältdokumäntärb vu dr UNESCO ufgnomme worde.



</doc>
<doc id="69695" url="https://als.wikipedia.org/wiki?curid=69695" title="Tunis">
Tunis

Tunis (, ) isch d Hauptstadt vu Tunesie und Browinzhauptstadt vum glychnamige Gouvernemänt. Si isch di greschti Stadt vu Tunesie und im Johr 2014 het si 1.056.247 Yywohner gha. I dr Agglomerazioon hets öppe zwöi Millione Yywohner (Juni 2014). Ihre historische Chärn, d Médina, stoot uf dr UNESCO-Wältärb-Lischte.

Nachdäm d Stadt e bscheides Dorf im Schatte vu Karthago, Kairouan und denno Mahdia gsi isch, isch si am 20. Septämber 1159 (5. Ramadan 554 vum muslimische Kaländer) under dr Regierig vu dr Almohaade als Hauptstadt gnännt worde. Ihre Status isch denoo im Johr 1228 vu de Hafside und ou noo dr Unabhängigkeit vu Frankrych am 20. Merz 1956 bstetigt worde.

Tunis isch äbefalls di ökonomisch und kommerziälli Hauptstadt vu Tunesie. Ihres dichte Stroosse- und Autobaannetz und ihri relativ fortgschrittene Flugaabindige mache si zum ene Konvergänzpunkt vum Nationalvercheer. Die Situazioon isch e Ergäbnis vun ere lange zäntralistische Bolitik, wo doderzue biidrage het, dass mer alli wichtigi Instituzioone z Tunis finde chan.

Im Louf vum 20. Johrhundert het sich d Agglomerazioon usserhaub vu dr Gränze vu dr Gmeind erwiiteret. Zurziit erstreckt sich Tunis öber vier Gouvernorat: Tunis, l’Ariana, Ben Arous und La Manouba, und wird s grosse Tunis gnännt.

Im Johr 2017 het Tunis uf em 113. Blatz vu dr Wältranglischte vu dr läbeswertischte Stedt und uf em 1. Blatz z Nordafrika gstande.





</doc>
<doc id="69702" url="https://als.wikipedia.org/wiki?curid=69702" title="Gams">
Gams

Gams bezaichnet
Gams isch de Name vo däne Ort:
Gams isch de Familiename vo däne Persone:
GAMS isch d Abchörzig vo:
Lueg au:


</doc>
<doc id="69706" url="https://als.wikipedia.org/wiki?curid=69706" title="École nationale supérieure de mécanique et des microtechniques">
École nationale supérieure de mécanique et des microtechniques

D École nationale supérieure de mécanique et des microtechniques esch e technischi Hochschuel uf em Gländ vo dr Universität vo dr Franche-Comté z Besançon (Region Bourgogne-Franche-Comté, Frànkrich). Si isch Mitgliid vo dr "Conférence des Grandes Écoles" und vo dr "Polymeca". 

Si isch 1902 als "Laboratoire de Chronométrie" vo dr Universität vom Departemänt Franche-Comté gründet worde. Bekannt isch d Ingenieurschuel au under dr Abchürzig ENSCMB (École Nationale Supérieure de Chronométrie et Micromécanique de Besançon), dr Name, wo si 1961 übercho het. Si isch spezialisiert i dr Bereich vo dr Uhrmacherei und dr Mikrotechnik. 



</doc>
<doc id="69708" url="https://als.wikipedia.org/wiki?curid=69708" title="Bever GR">
Bever GR

Beever ( isch e Gmaind im Kanton Graubünde.

D Gmaind lyt i de Region Maloja.

S Dorf isch im Oberengadyn zwüschet de Ortschafte Samaade und La Punt-Chamues-ch. Zum Gmaindbann ghört au en Deil vom Beeverdaal.

Im Baanhof vo Beever isch d Verzweigig vo de Baanlinie durs Engadin und zu dr Albulalinie.

Öppe sibezg Prozänt vo de Ywooner redet Düütsch. Bis im 19. Jaarhundert isch z Beever fasch nur Rätoromanisch gredet worde.




</doc>
<doc id="69709" url="https://als.wikipedia.org/wiki?curid=69709" title="Madulain">
Madulain

Madulain () isch e Gmaind vom Kanton Graubünde.

S Dorf lyt i dr Region Maloja, zwüschet de Gmainde La Punt-Chamues-ch und Zuoz. Madulain isch di chlynschti Gmaind vom Oberengadyn.

Z Madulain redet d Lüüt meerhäitlech Düütsch und zum chlynere Däil na Rätoromanisch. Bis gege s Ändi vom 19. Jaarhundert isch s Romanische vorherschend gsi; sid dän het d Bedütig vom Düütsche imer mee zuegnoo.



</doc>
<doc id="69711" url="https://als.wikipedia.org/wiki?curid=69711" title="James Joyce Stiftung Zürich">
James Joyce Stiftung Zürich

D James Joyce Stiftig Züri (änglisch: "Zurich James Joyce Foundation ZJJF") isch en Samlig vo Dokumänt us em Läbe vom Schriftsteller James Joyce und en Kulturinstituzioon z Züri.

D Stiftig hät yre Platz im Strauhof i dr Altstadt vo Züri.

Wil dr James Joyce e Zyt lang z Züri gläbt hät und ane 1941 au da gstorben isch, hät me zur Erinerig a iin ane 1985 di Stiftig ggründet. D Middel da dzue sind äinersyts vo de Schwiizerische Bankgselschaft und vo anderne Firme und andrersyts vom Kanton Züri choo.

D James Joyce Stiftig macht Uusstelige und wüssechaftlechi Verastaltige rund um s Wèèrch vom Schriftsteller. Si isch au es Literaturarchyv und hät en grossi Fachbiblioteek mit vil Uusgabe vo Wèèrch vom Joyce, und dezue Fotene und anderi Bilder, Brief, Autograafe, Zytschrifte und Truksache, audiovisueli Meedie und es baar Objäkt us em persönliche Psitz vom Schriftsteler.



</doc>
<doc id="69719" url="https://als.wikipedia.org/wiki?curid=69719" title="Rüthi">
Rüthi

Rüthi (bis 1994 offiziäll "Rüthi (Rhintl)" gnännt) isch e Gmeind im Waalkrais Rhintl im Kanton Sanggale i de Schwiz.

S Dorf liit am Fuess vum Bärg Höche Chaschte im Rhiital zwüsched Altstetta und Buchs.

D Nachbergmeinde sind Oberriet im Norde und d Exklave Lienz, wo zu Altstetta ghört, im Süde. De Rhii bildet d Gränze zu Öschtriich mit Fealdkirch und Moanege.

Iidrücklich isch de Hirschesprung, da isch di eng Stell zwüsched em Blattebärg und em Brunnebärg, wo d Hoptstrooss mit de Nummere 13 nordwärts öber de Rechig und s Moos uf Oberriet füert. De Hirschesprung isch o im Wappe vo Rüthi abbilded. D Autobahn A 13 und d Isebahn gönd zwüsched em Blattebärg und em Rhii nordwärts.

S Dorf isch als "Reuti" ane 820 in ere Urkund vum Chloschter Sanggale s erschte Mol erwäänt. 

Ane 1538 het d Chloschterherrschaft dur Verchouf a d Hoflüüt vu Rüthi ufghört.

Zwüsched 2006 und 2008 isch e Projäkt zum Hochwasserschutz und Renaturierig vum änge Kanal realisiert worde.




</doc>
<doc id="69720" url="https://als.wikipedia.org/wiki?curid=69720" title="Graz">
Graz

Graz isch d Landeshauptstadt vum Bundesland Steiermark und mit 289.440 Yywohner (Stand 1. Jänner 2018) di zweitgröscht Stadt vo Öschtriich. D Stadt liit a bäide Syte vo de Mur im Grazer Becki. D Metropolregion Graz isch mit 622.259 Yywohner (Stand 2016) noo de Metropolregion Wian und Linz di drittgröscht Metropolregion vo Öschtriich. De Grossruum Graz isch i de letschte zää Johr dä Balligsruum vu Öschtriich gsi, wo am schnällschte gwachse isch.

S Grazer Fäld isch i de römischi Chaiserziit e dicht bsidleti Agrarlandschaft gsi. Im 6. Johrhundert isch do ne Burg bout worde, wo sich de Naame Graz devo abläitet (alpeslaw. "gradec" bedütet "chliine Burg"). S Stadtwappe het Graz 1245 übercho, vo 1379 bis 1619 isch Graz habsburgischi Residänzstadt gsi und het i dem Ziitruum mehrere osmanischi Aagriff widerschtande. 2003 isch Graz Kulturhauptstadt vo Öiropa gsi.

Graz het sich zue re Uniwersiteetsstadt mit insgsamt fascht 60.000 Studierende (Stand 2. Jänner 2017) entwicklet. Si isch zur Menscherächtsstadt ernännt worde und isch Trägeri vum Öiropabryys. D Altstadt vo Graz und s Schloss Eggebärg ghöret syt 1999 bzw. 2010 zum UNESCO-Wältkulturärb. Graz isch Bischofssitz vo de Diözese Graz-Seckau. Syt Merz 2011 isch Graz als "UNESCO City of Design" Teil vom Creative Cities Network.




</doc>
<doc id="69728" url="https://als.wikipedia.org/wiki?curid=69728" title="Liste der Friedhöfe in Zürich">
Liste der Friedhöfe in Zürich

D Lischte vo de Fridhööf vo Züri informiert über d Fridhööf, wo s i de Stadt Züri git.





</doc>
<doc id="69730" url="https://als.wikipedia.org/wiki?curid=69730" title="Kapellenkopf">
Kapellenkopf

Dè Chapèllèchopf isch èn hochè Bärg im Hochschwarzwald südöschtlich vom Fäldbèrg-Massyv un weschtlich vom Schluchsee im Landchrais Briisgau-Hochschwarzwald. D Weschthaaldè vom Chapèllèchopf ghört zum Yzugsgebièt vo dè Menzèschwander Alb, d Oschthaaldè entwässerèt in Aahabach un dõdemit in Schluchsee. 
Dè Chapèllèchopf ghört zuè nèrè Bärgchettè, wo s Fèldbärg-Massyv mit èm Bläsiwalder Bärgland vobindèt. Sèll Bärgland zwǜschè Schluchsee un èm Bläsiwälder Dal bschtòt us èm Habsbärg un sinè Näbbèbüggel sowiè dè Schnepfhalde. D Schnepfhaldè isch s Gschpönli vom Chapèllèchopf, isch 26 m höcher wiè dè Chapèllèchopf un isch durch d Passhöchi Ülèmer Chrütz vom Chapèllèchopf abdrènnt.
Dè Gipfel vom Chapèllèchopf lyt 1400 m öschtlich vom Menzèschwander Hinterdorf un 1600 m weschtlich vom Obberdorf vo Aha.
Dè Chapèllèchopf è Gschpönli in uumittelbarer Nöchi, sèll isch dè Silberfelsè, wo 1277 m hoch isch un dõdemit 4 m höcher wiè dè Chapèllèchopf isch. Dè Silberfelsè lyt zwǜschè Chapèllèchopf un èm Ülèmer Chrütz. Vo irer Form hèr, sowoll horizontal un vertikal aagluègèt, erinnèrèt an è wyblichi Bruscht, s Gräble zwüschè dè Brüscht, ergo dè eigentlich Busè isch d Schartè, welli è Schartèhöchi vo öppè 50 m.



</doc>
<doc id="69732" url="https://als.wikipedia.org/wiki?curid=69732" title="Lichtensteig">
Lichtensteig

Liestig (amtlech "Lichtensteig") isch e Stadt und e Gmäind im Kanton Sanggale i dr Schwiiz. S Dorf ghört zum Waalkrais Toggeburg.

S Dorf liit uf dr rächte Syte vom Thur und am Fuess vom Wasserflueh.

D Nochbergmeinde sind Oberhelffetschwil, Bötschwil-Gantertschwil und Wattwil.

S Dorf isch ane 1228 s erschte Mol erwäänt worde.

D UBS-Filiale z Liestig, gründet als Toggeburger Bank im Johr 1863, isch Ursprung vo de hüüt gröschte Bank vo de Schwiiz.



</doc>
<doc id="69733" url="https://als.wikipedia.org/wiki?curid=69733" title="Rote Liste der gefährdeten Säugetiere in Baden-Württemberg">
Rote Liste der gefährdeten Säugetiere in Baden-Württemberg

Uf dr Roote Lischt vu dr gfeerdete Suuger z Baade-Wiirtebäärg sin im Joor 2001 46 vu dr insgsamt 73 fir s Biet noogwisene Suugeraarte gstande. Ufgnuu sin alli Aarte, wu im Zytruum ab em Mittelalter bis hit in sicher noogwisene Populazioone im Biet vum hitige Baade-Wiirtebäärg gläbt hän, au soonigi, wu mittlerwyyli uusgstoorbe sin. Aarte, wu nit gfeerdet sin, wäre nit ufgfiert.
Legänd:




</doc>
<doc id="69735" url="https://als.wikipedia.org/wiki?curid=69735" title="Emil Klöti">
Emil Klöti

De Emil Chlöti (hoochtüütsch Klöti; * 17. Oktober 1877 z Winterthur; † 30. Septämber 1963 z Züri) isch en Zürcher Politiker gsy.

De Emil Chlöti isch als Soo vom Lehrer Konrad Chlöti und der Elisabeth Chlöti-Baumgartner am 17. Oktober 1877 uf d Wält cho. Er hät a de Uni Züri Volchswirtschaft gstudiert. Er isch Sozialdemokrat und Mitglid vom VPOD gsy. Vo 1902 bis 1907 isch er bim Kanton Züri aagstellt gsy. Ane 1907 isch er in Stadtraat vo Züri gwèèlt worde, won er vor alem als Bouvorstand gwürkt hät, und vo 1928 bis 1942 hät er als eerschte Sozialdemokrat Stadtpresidänt vo Züri ggamtet. Er hät de Stadtraat au dur di ganz Zyt vo de 1930er Jaar, wo z Züri üsserscht dramatischi politischi Verheltnis ghèrscht händ, gfüert.

Im Jaar 1919 hät me n en im Kanton Züri dezue ane in Nazionalraat gwèèlt, und bis 1930 hät er i dèm Raat d Bundespolitik mitprèègt. Vo 1930 bis 1955 hät er dän na de Kanton Züri im Ständeraat verträtte. 

De Chlöti hät sich z Züri für de gnosseschaftlich Wonigsbou ygsezt. Er hät d Regionalplanig gförderet und e wichtigi Role gspilt, wos drum ggangen isch, dass d Stadt Züri wyteri Nachbergmäinde chönt ufnèè; das isch i de grosse Runde vo Ygmäindige ane 1934 dän au glunge und d Stadt Züri isch, was d Flechi agaat, öppen uf di dopplet Gröössi gwachse, und d Stadtbevölkerig vo 250'000 uf 320'000 Ywooner.

Bi de Vorberäitige vo de Landesuusstelig z Züri ane 1939, de «Landi», hät de Chlöti au maasgäblich mitgwürkt, und won er s zstand praacht hät, ass di Schwiizerisch Landwirtschaftsusstelig au i d Landi integriert wird, isch dèè Grossalass eerscht rächt für s ganz Land interessant worde.

Wo de Chlöti ane 1963 gstorben isch, hät sogar d NZZ de sozialdemokratisch Politiker als «staatsmännischi Persönlichkeit» gwürdiget. An Politiker erinneret hüt na d Emil-Chlöti-Straass i de Kwartier Wipkinge und Höngg.





</doc>
<doc id="69739" url="https://als.wikipedia.org/wiki?curid=69739" title="Mosnang">
Mosnang

Moslig (amtlech "Mosnang") isch e Gmeind im Waalkrais Toggeburg im Kanton Sanggale i dr Schwiiz

Moslig lyt nordöschtlich vu dr Hulftegg, wo e 1867 eröffnete Passstrooss ins Tösstal im Kanton Züri drüber fiert.

Zur Gmeind ghöre d Derfer "Libinge", "Mülirüti" und "Dreie".

D Nachbergmeinde sind Chirchbärg, Fischinge, Fischetaal, Eschebach, Wattwil, Bötschwil-Gantertschwil und Lütischburg.

S Dorf isch ane 854 s erschte Mol erwäänt worde.



</doc>
<doc id="69740" url="https://als.wikipedia.org/wiki?curid=69740" title="Brisbane">
Brisbane

Brisbane [] isch d Hauptstadt vom Bundesstaat Queensland im Nordoschte vo Auschtralie.

D Stadt liit am Brisbane River i de Nöchi vo de Mündig i d Korallesee. De Balligsruum het zwöi Millione Iiwohner. Brisbane isch katholische (Erzbischtum Brisbane) und ou anglikanische Erzbischofssitz. E wichtige Wirtschaftszwiig isch d Erdölinduschtrii. Brisbane isch 1824 unter em Name "Moreton Bay" als Strafkolonie gründet worde und isch spöter no em Sir Thomas Brisbane, em domolige Gouverneur vo New South Wales, gnännt worde.

Me kännt Brisbane für siini Hochschuele (u. a. d Queensland University of Technology, d University of Queensland und d Griffith University) und ou für d Feriebaradiis Sunshine Coast und Gold Coast im Norde und Süde vo de Stadt, für d Meereslag und s allgmein guet Wätter.

Im australische Änglisch wird Brisbane mänkmol ou "Brissie" gnännt, scherzhaft ou "Bris Vegas" oder "Brisneyland".



</doc>
<doc id="69744" url="https://als.wikipedia.org/wiki?curid=69744" title="S-chanf">
S-chanf

S-chanf ( isch e Gmaind vom Kanton Graubünde.

D Gmaind lyt im Engadin und i dr Region Maloja. S Dorf S-chanf isch uf dr linke Syte vom Inn under dr Felswand vom "La Sassa", und zu dr Gmaind ghöre d Wyler und Frakzioone "Chapella, Susauna" und "Cinuos-chel". Nördlech vo Cinuos-chel isch d "Punt Ota", en alti Brugg über de Bach, wo "Ova da Punt Ota" heisst und d Gränze zwüschet em Oberengadin und em Underengadin bildet.

Uf dr rächte Talsyte chunt dr Varuschbach zum Inn abe; dä Sytebach entstoot us de beide Bärgbech Chaschaunabach und Trupchunbach. S Trupchuntaal lyt im Schwiizerische Nazionalpark.

Im Norde vo S-chanf isch s Sytetaal "Susauna". Vo dem chunt dr Bach "Vallember" bi "Chapella" zum Inn. Vom Susaunataal uus chamer über de Scalettapass oder de Sertigpass uf Tafaas übere goo.

Oben a S-chanf lyt im Engadin d Gmaind Zuoz, undedra isch Zernez.

Di meischte Lüüt vo S-chanf redet Rätoromanisch, und zwar s Idiom "Putèr".




</doc>
<doc id="69745" url="https://als.wikipedia.org/wiki?curid=69745" title="Kleinstadt">
Kleinstadt

E Chlystadt isch e Gmaind, wo nach statistische Kriteerie oder us gschichtleche Gründ als Stadt definiert isch und derby käi sehr grossi Bevölkerigszaal het.

Z Düütschland gälte ofiziel Stedt, wo zwüschet 5.000 und 20.000 Ywooner hend, als Chlystedt.

Historeschi Stedt wärdet au wyterhin zu de Stedt grächnet – grad au i dr Schwiiz –, au wänn si nur e ganz e chlyni Ywoonerzaal hend.

Grösseri Stedt tüend d Geograafe und d Statistiker als "Middelstedt" bezäichne, wänn si zwüschet 20'000 und 100'000 Ywooner hend. Stedt mit mee als 100'000 Persoone gälte als Grossstedt.

Modärneri Modäll möchdet d Obergränze vo chlyne Stedt bi der Zaal vo 50'000 Ywooner asetze. Wider anderi Diskussioone git’s do drüber, ob dr Status von ere Stadt au vo generelle geograafische Faktoore, vom kulturelle Aagebot, wäg de Zentraalfunkzioone oder nach anderne Gsichtspünkt chönt bestimt wärde.


</doc>
<doc id="69763" url="https://als.wikipedia.org/wiki?curid=69763" title="Celerina/Schlarigna">
Celerina/Schlarigna

Celerina () isch e Gmaind vom Kanton Graubünde.

D Gmaind lyt i dr Region Maloja und im Engadin. Obedra isch St. Moritz, wyter unden im Daal Samaade und im Südoschte, em Berninapass zue, Pontresina.

Bi Celerina flüsst dr Flaz, won usem Roseggdaal chunt, in Inn. Im Weschte vom Dorf isch s Daal "Saluver" mit em nördleche Deil vom Schygebiet vo St. Moritz und dr Bärghütte "Chamanna Saluver". 

Uf dr Südsyte vom Inn lyt s grosse Waldgebiet, wo dr Stazersee drin isch, wyter oben isch d Stazeralp und überem Ygang vom Roseggdaal dr "Piz da Staz".

D Meerhäit vo de lüüt z Celerina redet hüt Düütsch, und das isch au di ofiziel Behördespraach i dr Gmaind.

Bis im 19. Jaarhundert isch Celerina e Gmaind gsi, wo die mäischte Rätoromanisch gredt hend und wo zum Tradizionele Rätoromanische Spraachgebiet ghört het.

Celerina isch eini vo de grossi Engadiner Feriestazioone.




</doc>
<doc id="69764" url="https://als.wikipedia.org/wiki?curid=69764" title="La Punt-Chamues-ch">
La Punt-Chamues-ch

La Punt-Chamues-ch oder La Punt Chamues-ch (s git beed Schrybwyse, , italienisch und bis 1943 offiziell "Ponte-Campovasto") isch e Gmaind vom Kanton Graubünde.

D Gmaind lyt i dr Region Maloja. Si lyt zwüschet Bever und Madulain.

Vo La Punt uus gaat d Bärgstraass über de Albulapass uf Bergün.

Z La Punt redt no fasch d Helfti vo de Lüüt Rätoromanisch.




</doc>
<doc id="69786" url="https://als.wikipedia.org/wiki?curid=69786" title="St. Moritz">
St. Moritz

St. Moritz () isch e Gmaind vom Kanton Graubünde.

D Gmaind lyt in dr Region Maloja. Si het d Ortsdäil "St. Moritz-Dorf, St. Moritz-Bad, Suvretta" und "Champfèr".

Under em Dorf isch dr St. Moritzersee, wo eine vo de Oberengadiner Seeè am Inn isch.

Bis zu dr Middi vom 19. Jaarhundert hend d Lüüt z St. Moritz Rätoromanisch gredt, und zwar s Idiom Putèr. Hüt redet vil mee vo de Ywooner düütsch und Iteliänisch.

St. Moritz isch eini vo de bedüütendschte Feriestazioone nid nu vom Bünderland, sondern au vo dr Schwiiz und vo de ganze Alpe und e wältwyt bekanten Ort für de Sport.





</doc>
<doc id="69787" url="https://als.wikipedia.org/wiki?curid=69787" title="Agatha von Catania">
Agatha von Catania

Die Häilegi Agatha oder alemannisch Agete (au "Agathe") isch gmäss dr Überliferig vo dr katholische Chile e Jungfrau gsi, wo im 3. Joorhundert i dr sizilianische Stadt Catania gläbt het und öppen um s Joor 251, i dr Zyt vo dr Herrschaft vom römische Kaiser Decius, als Märtireri gstorben isch.

Me fyret ires Adänken am 5. Februar.

D Gschicht vom Läbe vo dr Agatha vo Catania chame imene Buech, wo öppe ane 1000 gschribe worden isch und dr Nazionalbiblioteek vo Frankrych ghört, s erschte Mol läse. D Agate sig, wie d Legände verzelt, z Catania als Dochter vo vermögende Eltere uf d Wält cho. Si heig ires Läbe in dere Zyt, wo d Chrischte im römische Rych no starch verfolgt gsi sind, scho in junge Joore mid em Säge vom Bischof vo Catania em Dienscht vom chrischtleche Gott gweit. Wo den dr römisch Stathalter uf Sizilie, dr "Prokonsul" Quintinian, wärend ere stränge Kampagne gäge d Chrischte se heig welle hüroote zum se vor dr Stroof z schütze, het si das doch abgleent. Dr hooch römisch Funkzionäär heig das nid akzeptiert und se dr Hoofdame Afrodisia ggä, ass die se würd vom chrischtleche Glaube abbringe. Wil das nid glunge sig, heig dr Statthalter d Agate vor s Gricht zitiert und mid ere dischgeriert. Den het er se zum Gfängnis und dr Foltere verurtäilt. Die heig do drin bestande, ass men ere d Brüscht abgschnitte heig. Im Gfängnis sig den gmäss dr Legände dr Häilig Petrus dr Verwundete erschyne und heig se pflägt. So het si d Foltere überläbt, und wo dr Quintinian do dervo ghört heig, sig d Agate derzue verurteilt worde, ass me se uf glüejegi Choole leggi. Do dra isch si am 5. Februar ane 251 gschtorbe.

D Forschig, wo sid langem d Läbensgschicht undersuecht het, isch druf cho, ass d Agatha vo Catania würklech e Person gsi isch, wo als chrischtlechi Märtirere gstorben isch. Wie das dozmol gnau bassiert isch, cha mer aber us dr legändehafte Überliferig nit gnau säge.
Bi de Chrischte isch d Agatha eini vo de bsunders hüüfig vereerte häilige Persone. Ane 470 isch ere z Rom schon e Chile gweit worde. Si chunt sid em früene Middelalter in chirchleche Tegscht vor, und vil Künschtler hend Bilder vo irere Gschicht gmoolet. Mängi Chile isch dr Sant Agatha gweit, i dr Stadt Catania sälber git’s näbem Dom, wo drin no hüt d Relikwie vo dr Heilige sind, no grad sibe anderi Agate-Chilene.

D Agate isch d Schutzpatronin vo dr Stadt Catania, vo Sizilie, vo Malta, vo Spanie, vo dr Republik San Marino, vo vil andere europäische Stedt, vo dr öschtrychische Gmeind St. Agatha bi Linz, den überhaupt vo alne chrischtleche Märtyrer, vo chranke Fraue, vo Guldschmid, Gloggegüüsser und Beck, und si wird als Hälferin gäge Füür und vil Naturkatastroofe agruefe. Bsunders isch si drum au die Häilegi vo dr Füürweer.
D Vereerig vo dr heilige Agate kännt me-n au öppe bi dr uralte Chile vo Agathazäll bi Burgbeärg, z Friibeg in dr Chile vom Stadtteil Hochdorf, z Hoaschdedda, wo en Stadttäil isch vo Mäßschdedda, z Mìnkhüse un z Mìchelbàch im Elsass, z Möischter i dr Agatha-Pfarrei z Nüderef, z Bueri, i dr Sankt-Agate-Kapälle z Schwyz, z Dietike, z Fislisbach, z Äredinge, z Zeinige, im Chlooschter Wettige-Mehrerau bi Bregenz, i dr alte Agatha-Kapälle vo de Bärglüüt am Krischtbärg im Silberdaal vom Mantafuu, z Rotzige, z Alteschried, i dr Agatekapälle bi Disentis am alte Wäg zum Lukmanierpass und z Scharans im Domleschg.

Als heilsam het s "Agetebroot" ggulte, aso Broot, wo mer am Voroobig oder am Agetedaag pache het und i de Chile het lo sägne. Ghulffe het das gäge Füür, gäge Veezauber, zum Verloores wider finde, gägen ali mügleche Chrankete vo Mäntsch und Tier (under anderem gäge Heiwee) und dass s Vee folgsamer sig.




</doc>
<doc id="69788" url="https://als.wikipedia.org/wiki?curid=69788" title="251">
251





</doc>
<doc id="69789" url="https://als.wikipedia.org/wiki?curid=69789" title="Gossau SG">
Gossau SG

Goosse (amtlech "Gossau") isch e Gmeind im Kanton Sanggale i dr Schwiiz.

Goosse isch iibettet zwüsched Alpstei und Bodesee und vu de Tore vu dr Kantonshauptstadt gläge.

D Gmeind umfasst d Kwartier "Mettendorf", "Niederdorf", "Oberdorf", "Watt" und d Wiiler "Albertschwil", "Enggetschwil", "Geretschwil", "Hochschoren", "Hueb," "Matten", "Neuchlen", "Rain", "Rüeggetschwil", "Rüti", "Wilen", "Zinggenhueb", "Erlen", "Herzenwil", "Stöcklen" und s Dorf "Arnegg" samt de Wiiler "Hölzli", "Landegg", "Neuegg". Oberarnegg ghört zur Gmeind Andwil.

D Nachbergmeinde sind Gaiserwald im Oschte, Waldcherch und Andwil im Norde, Niderbüüre, Oberbüüre und Flowil im Weschte und Herisau im Süde.

Goosse isch zum erschte Mol im Jahr 824 als "Cozesaua" gnännt wore.

Goosse liit im Schnittpunkt vu de Verbindigsachse Sanggale–Züri und Süddütschland–Thurgau–Appezällerland.

D Gmeind liit a dr SBB-Hauptlinie Gämf–Bärn–Züri–Sanggale.

D FC Goosse isch d Tschutiverei vo de Stadt Goosse.



</doc>
<doc id="69790" url="https://als.wikipedia.org/wiki?curid=69790" title="Wittenbach SG">
Wittenbach SG

Wittebach (amtlech "Wittenbach") isch e Gmeind im Kanton Sanggale i dr Schwiiz.

S Dorf liit nördlig vu dr Stadt Sanggale.

D Gmeind bstoot us de Derfer "Kronbühl", "Bruggwaldpark" und "Hinterberg".

D Nachbergmeinde sind Roggwil, Bèèrg, Mörschwil, Sanggale, Waldcherch, Gaiserwald und Häggeschwil.

S Dorf isch ane 1297 s erscht Mol erwäänt worde.

Am 3. Oktober 1910 isch d Bodesee-Toggeburg-Baan (BT) mit em Bruggwaudtunnel, wo zumene großi Deil i dr Gmeind Wittebach liit, ufgmacht worde.



</doc>
<doc id="69792" url="https://als.wikipedia.org/wiki?curid=69792" title="Frank Huttelmeier">
Frank Huttelmeier

De Frank Huttelmeier (* 7. Jänner 1943 z Friburg) isch e ditscher Dialektautor.

De Huttelmeier isch z Friburg ufgwachse. Er het langi Johr as Laitende Aagstellte bi de Friburg Energi- un Wasserversorgigs-AG (FEW) gschafft. Sit er in Rente isch, lebt er mit sire ditsch-franzesische Frau Regina Huttelmeier-Ciccione di meischt Zit im Johr im sidfranzesische Tourves.

Aagfange mit Alemannisch schriiwe het er in de 1980er Johr. In de Firmezittig vu de FEW het si unter em Name „FEW-Bruddli“ mit de Zueständ im Bedrib ussenandergsetzt: „In der Mundart lassen sich knallharte Dinge sagen und sie klingen trotzdem verbindlich.“ 

Anne 2010 het er bim Mundartwettbewerb, wu d Muettersproch-Gsellschaft, di Badisch Zytig un de SWR mitenander veraastaltet hän, mit de Verzellgi „D Steuersünder“ de 1. Priis in de Kategori Prosa gwunne. Im nämlige Johr het er e Uuswahl vu Anekdote un autobiografische Verzellige unter em Titel „Mir Alemanne“ im Friburger Lavori-Verlag uusegee. Er schribt zum Deil au uf Markgreflerisch un orientiert si do an de lange Tradition vu de Markgrefler Dialektliteratur. Zum Dialekt in sim erschte Buech „Mir Alemanne“ het er emol gsait: „Sprachlich habe ich mich an dem orientiert, was rheinaufwärts von Freiburg gesprochen wird. Man kann ja einen Schwarzwälder Bauern nicht Freiburgerisch schwätzen lassen, das glaubt einem ja niemand.“ Newe sine Gedicht, Witz un Schnurre uf Alemannisch schribt er au uf Hochditsch. Im Johr 2015 het er e zwait Biechli mit Gschichte unter em Titel „Ich wander us“ vereffentligt.

E mänkmol dritt de Huttelmeier zäme mit em Hans-Peter Burget uf, wu eigene Lieder im Markgräfler Dialekt vordrait.




</doc>
<doc id="69794" url="https://als.wikipedia.org/wiki?curid=69794" title="Gunther Lehmann (Dichter)">
Gunther Lehmann (Dichter)

Dr Gunther Lehmann (* 18. Merz 1936 z Lohr) isch e dytsche Architäkt un Dialäktdichter.

Dr Lehmann isch z Lohr ime Huus in dr Goethestroß ufgwachse as Suhn vum Bankchaufmann Hans Lehmann. Är het vu syne Eltere ne humanistischi Bildig kriegt mit Literatur, Musik un Gschicht. Är het Querflete glehrt un isch mit eme Pflanzebstimmigsbuech groß wore. Dr Alldag im Elterehuus hebe altbadischi Grundsätz bregt, wän syy Vater derhaim gsii isch, heb s nume badisch Ässe gee. Sy Mueter isch us em Schwebische chuu.

Noch em Abitur am Lohrer Gimnasium het er an dr Tächnische Hochschuel z Charlsrue bim Egon Eiermann Architäktur gstudiert. Noch em Abschluss as Diplom-Ingenieur het er zerscht no am Lehrstuel gschafft, speter het er z Haidelbärg un z Kähl gschafft, Schließli het er si 1964 z Lohr as Architäkt sälbschtändig gmacht. Är het mit syne Mitarbaiter Gebei fir d Induschtry böue un Wohnhyyser, aber au Sportstätte un Schuelgebei. No drei Härzimfarkt, ere Niere- un ere Härzoperazion isch er 1994 in Ränte gange un het het s Biroo an syni Mitarbaiter ibergee.

Syterhär duet er schrybe, uf Hochdytsch un uf Alemannisch, Prosa un Gedicht, nyyn Johr lang jet er au Kolumne uf Alemannisch fir d Lohrer Zytig gschribe. Derzue duet dr Lehmann Musik mache. Är spiilt Gydarre un singt dezue Lieder un macht au Musik mit dr Lohrer Huus- un Stubemusik. Syni Gedicht un Verzellige duet er als uf Lääsige vordrage, au duet er ab un zue Vordreeg halte iber Regionalgschicht. Är isch Mitglid in dr Muettersproch-Gsellschaft.

Anne 2015 het er Biechli mit Churzgschichte uf Dytsch un Alemannisch unter em Titel „Erlebte Gschichtli un Erinnerunge“ uusegee.

Dr Gunther Lehmann het si scho frie au in dr Bolitik engaschiert. Är isch Grindigsmitglid vu dr Freie Wehler z Lohr gsii, e Zytlang Vorsitzer vum Ortsverband un vu 1984 bis 1989 isch er fir di Freie Wehler im Lohrer Gmairot ghockt.

Är wohnt z Nonnewier in dr ehmolige „Fischerklause“, wun er sälber zue me Fachwärchhuus umböue het. In zwooter Eh isch er ghyrote mit dr Brigitte Lehmann geb. Walter. Mit ihre het er zwai Chinder. Nomol zwai Chinder het er us ere erschte Eh.




</doc>
<doc id="69795" url="https://als.wikipedia.org/wiki?curid=69795" title="Martin Grüner">
Martin Grüner

Dr Martin Grüner (* 19. Juli 1929 z Stuegert; † 4. Februar 2018 z Bonn) isch e dytsche Bolitiker (FDP) gsii. Är isch vu 1972 bis 1987 Barlemäntarische Staatssekreteer bim Bundesminischter fir Wirtschaft un vu 1987 bis 1991 bim Bundesminischter fir Umwält, Naturschutz un Reaktorsicherhait gsii.

Noch em Abitur 1949 z Schramberg het dr Grüner Rächtswissenschaft z Dibenga un z Hamburg studiert. S Studium het er agschlosse mit em erschte un 1959 mit em zwaite juristische Staatsexame. Derno het er bis 1968 as Syndikus un Gschäftsfierer im "Verband der Schwarzwälder Uhren-Industrie e. V." z Schwenninge gschafft. Anne 1961 isch er as Rächtsaawalt zuegloo wore. Vu 1968 bis 1972 isch dr Grüner Hauptgschäftsfierer vum "Verbandes der Deutschen Uhren-Industrie" gsii.

Syter anne 1950 isch dr Grüner Mitglid vu dr FDP gsii; in sye Studiezyt z Dibenga het er di Liberal Hochschuelgruppe glaitet. Vu 1963 bis 1967 un vu 1969 bis 1988 het er em FDP-Landesvorstand z Bade-Wirttebärg aaghert. Mitglid vum FDP-Bundesvorstand] isch er vu 1976 bis 1990 gsii.

Vu 1964 bis 1972 het d Grüner em Gmaitrot vu sym Haimetort Schramberg aaghert.

Är isch vu 1969 bis 1994 Mitglid vum Dytsche Bundesdag un derrt vu 1969 bis 1972 bildigsbolitische Sprächer vu dr FDP-Bundesdagsfraktion gsii. Derzue isch er Mitglid im sozialbolitischen Uusschuss un im Haushaltsuusschuss vum Bundesdag gsii.

Dr Martin Grüner isch alliwyl iber d Landeslischt Bade-Wirttebärg vu dr FDP in dr Bundesdag yyzoge.

Am 15. Dezämber 1972 isch dr Grüner as Barlemäntarische Staatssekreteer bim Bundesminischter fir Wirtschaft in di vum Bundeschanzler Willy Brandt gfiert Bundesregierig gruefe wore. In däm Amt het er au dr Kabinett vum Helmut Schmidt aaghert, bis er noch em Bruch vu dr sozial-liberale Koalition am 17. Septämber 1982 zerscht us em Amt uusgschiden isch.

No dr Wahl vum Helmut Kohl zum Bundeschanzler isch dr Grüner scho am 4. Oktober 1982 wider zum Barlemäntarische Staatssekreteer bim Bundesminischter fir Wirtschaft wore. Vu 1974 bis 1987 isch er au Koordinator vu dr Bundesregierig fir di dytsch Luft- un Ruumfahrt. No dr Bundesdagswahl 1987 isch er am 12. Merz 1987 in dr glyche Funktion zum Bundesminischter fir Umwält, Naturschutz un Reaktorsicherhait gwächslet. No dr Bundesdagswahl 1990 isch er derno am 18. Jänner 1991 us em Amt gschide, isch aber bis 1994 Mitglid vum Dytsche Bundesdag blibe. Im 12. Dytsche Bundesdag isch dr Martin Grüner Mitglid vum Finanzuusschuss un Vorsitzer vu dr Arbetsgruppe „Finanze un Styyre“ vu dr FDP-Fraktion gsii un au Mitglid vum Uuswärtigen Uusschuss.

In dr 12. Legislaturperiod isch er au Mitglid vu Enquetekummission „Vorsorge zum Schutz der Erdatmosphäre“ vum Dytsche Bundesdag gsii.



</doc>
<doc id="69796" url="https://als.wikipedia.org/wiki?curid=69796" title="Oberhelfenschwil">
Oberhelfenschwil

Oberhelffetschwil (amtlech "Oberhelfenschwil") isch e Gmeind im Waalchreis Toggeburg im Schwyzer Kanton Sanggale.

S Dorf lyt uf ere Aahöchi zwüsched de Flüss Thur und Necker.

Zur Gmeind ghöre d Derfer "Necker" und "Wasserfluh" und d Wyler "Metzwil, Rennen, Schwanden, Wigetshof" und "Füberg".

D Nochbergmeinde sind Bötschwil-Gantertschwil, Neckertal, Wattwil und Liestig.

S Dorf isch ane 882 s erscht Mol erwäänt worde.

1874 sind d Ortschafte Hof, St. Loretto und Blatte vu dr Gmeind Oberhelffetschwil a Liestig ibertrage worde. 1952 hend Mogelschpërg und Oberhelffetschwil eme Gebietsabduusch zuegstumme.



</doc>
<doc id="69802" url="https://als.wikipedia.org/wiki?curid=69802" title="Bure">
Bure

Bure stoht für:
Bure isch de Name vo däne geografische Objekt:

Gmainde:

Ortschafte:

und witers:
Bure isch de Familiename vo däne Persone:


</doc>
<doc id="69803" url="https://als.wikipedia.org/wiki?curid=69803" title="Trimmis">
Trimmis

Trimmis isch e Gmaind vom Kanton Graubünde.

D Gmaind lyt in dr Region Landquart. Sid ane 2008 isch s Dorf Says, wo sech 1880 vo Trimmis abtrent het, wider en Deil vo dr Gmaind.

Trimmis isch uf dr rächte Syte vom Rhy, am Bach vom Valturtobel, zwüschet dr Stadt Chur und dr Gmaind Zizers. Obena Trimmis stoot s Bärgmassyv mid em "Cyprianspitz", em "Hochwang", em "Ful Bärg" und em "Montalin". Öschtlech dervo isch dr ober Deil vom Valzeinatal mit dr Sayser Alp und dr Alp "Falsch" im Gmaindgebiet vo Trimmis. Ufem Bärgsaddel, wo dr Wäg vo Trimmis und Says is Valzeina übere goot, isch s Bärgdorf Stams.

S Dorf Trimmis isch s erschte Mol ane 765 als "Tremune" im Testamänt vom Bischof Tello erwäänt.

Oben am Dorf stönd d Ruine vo de Burge Trimmis, Ober Ruchebärg und Alt Aspermont.

Zwüschet em Dorf und em Rhy sind d Kantonsstrooss, d Ysebaanlinie und d Autobaan, wo a dere Stell für die beide Richtige zwei von enand es Stück tränti Trasse het.

Bim Bahnhof Undervaz-Trimmis stoot d KVA Trimmis vo dr gevag.



</doc>
<doc id="69804" url="https://als.wikipedia.org/wiki?curid=69804" title="1019">
1019





</doc>
<doc id="69812" url="https://als.wikipedia.org/wiki?curid=69812" title="Malans GR">
Malans GR

Malans isch e Gmaind vom Kanton Graubünde.

D Gmaind lyt in dr Region Landquart, i dr ”Püntner Herschaft“. Im Süde isch iry Gränze in dr Landquart. S Gmaindgebiet goot vo dr Ebeni im Rhydaal bis uf s Bärgmassyyv vom Vilan ufe. Dr Gipfel vom Vilan, wo zringsetum frei stoot und e wyti Uusicht git, het d Höchi vo 2375 Meter über Meer. Uf dr Syte vo Malans het er im oberschte Deil e stäili Felsflanke, wo drunder dr Bach afoot, wo bim Dorf unde durs Ülltobel flüsst. Mit ere Säilbaan, wo s Schwiizer Milidäär und d Gmaind ane 1941 baut hend, chunt me em Höibärg verby ganz ufe zum Älpli vo Malans, und vo da uus über en stäile Graatwääg grad uf dr Gmaindgränze zwüschet Malans und Jenins ufe Bärggipfel. Gege Süde goot d Flue bis zum Fadäraschtei, wo au en schöne Uussichtspunkt überem Rhydaal isch. Im Oschte isch s Ändi vom Gmaindgebiet a dr Landquart bim Ygang zu dr Chlus, a de Brugge vo de Stroosse is Prättigä und bim Chlusdunnel vo dr Baan, noch bi dr Burgruine Fragschtei, wo ane 1338 erwäänt wird. Die alte Prättigauerstrooos isch usem Rhydaal vo Malans us uf dr rächte Syte vo der Landquart is Daal ine ggange.

Am Wuer i dr Chlus zwygt dr Malanser Mülibach vo dr Landquart ab, öppen a dr glyche Stell, wo uf dr andere Flusssyte au dr Induschtrykanal vo Landquart afoot, wo ane 1825 bout worden isch. Ane 1857 het d Gmaind Malans mit em Prättigauer Gricht Schiers und Seewis en Vertrag drüber apgschlosse, wie s Wasser vo dr Landquart het törfe deilt wärde. Do derby isch gnau abgmacht worde, wie Malans s Wuer i dr Chlus het müesse mache. Dr Bach lauft z Malans under em Räbgebiet, bi dr ehemolige Saagi verby, dur d Mülimatt und am Malanser Baanhof vo dr Rätische Baan noo und flüsst den wyter uf Jenins und Mäiefäld und Fläsch, won er in Rhy mündet. Nach dr Müli het’s am Bach, wo deils au für d Wässerig vo de Fälder gsi isch, früener chlyni Chraftwärch gha, zytewys au fürne Glashütte, und chürzlech het d Gmaind Malans em Bach wäg de Fisch vo 1994 bis 1997 wider es natürlechs Bachbett bout. D Repower möcht jetz es nöis Chraftwärch mit eme Maschinehuus bi Trimmis mache, und das würd vilecht s Wasserreschym vom Malanser Mülibach und au vom Mülibach vo Landquart zimli ändere; die betroffene Gmainde a dr Landquart hend ane 2015 d Wasserkonzessioon bewiliget.

D Nochbergmainde vo Malans sind Mäiefäld, Landquart, Jenins und Seewis.

Im Daal unde het Malans e grossi Flechi mit Buureland. E schöne Deil dervo wird für Hoschtete und sid uralte Zyte au für Wyräbe pruucht. Vo Malans, won es baar grossi Wybuure schaffed, chöme bekanti Wysorte.

Im Urbar vom Rychsguet z Räzie isch dr Ort s erschte Mol öppe 842 erwähnt mit dr Ortsagaab «in villa Mellanze». Dr Name wird vo dr Ortsnamechund deils so erklärt, ass er vom ene latynische Wort oder gnauer vomene Fluername chunt, wo mit ”Öpfel“ oder ”Öpfelbaum“ oder algemäin ”Obscht“ z tue gha het.

D Dorfchile, wo s Patrozinium vom heilige Kassian het, stoot ufem Platz vo eltere Chile, wo z Malans sid em 6. Joorhundert gsi sind. Spöteschtens im 12. Joorhundert het si em Bischof vo Chur ghört.

Ane 956 het dr König Otto I. em Bischof Räbbärge bi Malans gschänkt.

Oben em Dorf lige d Ruine vo de Burge Wynegg und Chlingehorn, bi Jenins ganz noch dervo au no d Ruine Neu Aspermont.

Malans isch zäme mit Mäiefäld und Jenins sid ane 1509 es Undertanegebiet vo de Püntner gsi; sid Joorhunderte het’s do dr einzig Wuchemäret i dr Bünder Herschaft ggä. 1803, nach der Zyt vo dr Helvetik, isch Malans en eigeti Gmaind worde.

S Dorf Malans mit schöne alte Hüüser und Paläscht stoot i dr Lischte vo de Ortsbilder, wo für d Schwiiz e nazionali Bedütig hend.





</doc>
<doc id="69815" url="https://als.wikipedia.org/wiki?curid=69815" title="Vogtsberg">
Vogtsberg

Vogtsberg isch de Name vo däne geografische Objekt:
Lueg au:


</doc>
<doc id="69816" url="https://als.wikipedia.org/wiki?curid=69816" title="Fläsch">
Fläsch

Fläsch isch e Gmaind vom Kanton Graubünde.

D Gmaind lyt in der Region Landquart und i dr «Büntner Herschaft». Si isch d Gmaind vom Bünderland, wo am wytischte im Norde lyt, das isch im Rhydaal unde, näbet Mäiefäld und wisawi vo Bad Ragaz, wo zum Kanton Sangale ghört. Gäge Norde chunt me vo Fläsch us übere Fläscher Bärg und d Sankt Luzisteig uf Balzers im Fürstetum Liechtestein.

Änet em Falknis het Fläsch es grosses Alpegebiet mit dr Sarinaalp. Dr diräkt Wääg vo Fläsch zu däm abglägne Fläscher Alpenareaal goot über s Gebiet vo Mäiefäld und über ne stotzige Bärghang zum ”Fläscher Fürggli”, wo uf 2247 Meter oben isch.

Dr Ort isch ane 831 s erschte Mol erwäänt.

Sid 1509 het Fläsch als Undertaneland zu de drei Bünd ghört, und ane 1803 isch s en eigeti Gmaind worde.



</doc>
<doc id="69818" url="https://als.wikipedia.org/wiki?curid=69818" title="Fürstenau (Begriffsklärung)">
Fürstenau (Begriffsklärung)

Fürstenau isch de Name vo däne geografische Objekt:

z Dütschland
i de Schwiz


</doc>
<doc id="69819" url="https://als.wikipedia.org/wiki?curid=69819" title="Jenins">
Jenins

Jenins () isch e Gmaind vom Kanton Graubünde.

D Gmaind lyt in dr Region Landquart und in dr ”Pündner Herschaft“. S Dorf isch under em Bärg Vilan, zwüschet de Gmainde Malans und Mäiefäld. S Gemaindgebiet isch wien en schmale Streife, wo vom Rand vom Rhydaal dr Bärg zduruff uf d Höchi goot und hinder em Vilan no chly ins Nochberdaal übere lampet, wo zwüschet em Mässhaldespitz und em Ruuchebärg s Obersäss vo dr Jeninser Alp lyt. Änet em Bärg chunt Jenins bis a d Gmaind Seewis im Prättigau. Dr Bärgwääg vo Jenins uf d Alp goot wyt und zimli steil dure Bärgwald, bi dr Müli und a dr Burg Neu Aspermont verby, durs Schlossguet und ufs Undersäss. Den muemmer es Stükli dur Mäiefälder Bode zum is Middelsäss z cho, wo grad oben a dr Baumgränze lyt. Vom Middelsäss isch dr Wääg em Alpbach noo nüm so steil und scho isch mer im Obersäss. Ganz im Oschte vo dr Jeninser Alp, wo grossi Riedflechine het, sind d Kwelle, wo ”Sibe Brünne“ heisse und als Naturschönheit bekant sind.

Am Weschtrand vom Dorfgebiet lyt s chlyne Alpgebiet vo "Piols" und "Vadella". Das sind alti Fluernääme, wo no us dr Zyt chömet, wo Jenins no zum Sproochgebiet vom Rätoromanische ghört het. Öppen im spoote Middelalter het das ggänderet, und d Lüüt z Jenins hend wie ali Dörfer vo dr Püntner Herschaft agfange Tüütsch z rede. Anderi romaneschi Fluernäme vo Jenins sind zum Bischpiil " Bofel, Chastalarsch, Pramanos, Quarta, Carnellis" und "Luvadina".


S Dorf Jenins isch ane 1139 s erschte Mol erwäänt, d Chile, wo s Patrozinium vom Sankt Moritz het, ane 1209.



</doc>
<doc id="69820" url="https://als.wikipedia.org/wiki?curid=69820" title="Wildhaus-Alt St. Johann">
Wildhaus-Alt St. Johann

Wildhuus-Alt Santihann (amtlech "Wildhaus-Alt St. Johann") isch e Gmeind im Kanton Sanggale i dr Schwiiz.

Wildhuus-Alt Santihann ghört zum Waalkrais Toggeburg. D Nochbergmeinde sind Amde, Graps, Nesslau, Quarte und Walestadt.

D Dörfer Alt Santihann und Underwasser ligged im obere Thurtal.

S Dorf Wildhuus liit uf de Passhöchi vo da Strooss, wo vo Gams im Rhiital noch Underwasser und witer dors Toggeborg uf Wattwil füert.

D Gmeind isch uf de 1. Jänner 2010 entstande, wel di bisherige Gmeind Wildhuus und Alt Santihann fusioniert händ.



</doc>
<doc id="69821" url="https://als.wikipedia.org/wiki?curid=69821" title="Ebnat-Kappel">
Ebnat-Kappel

Ebnet-Chappel (amtlech "Ebnat-Kappel") isch e Gmeind im Waalkrais Toggeburg im Kanton Sanggale i dr Schwiiz.

S Dorf lyt im obere Thurtal. Zur Gmeind ghöre d Wiiler "Brandholz", "Wintersberg" und "Bendel".

Dr höchscht Bärg vu Ebnet-Chappel und glychzytig dr höchscht Nagelfluehbärg vu Öiropa isch dr "Speer" mit 

D Nachbergmeinde sind Nesslau, Hemberg, Wattwil, Gomiswold, Chaltbrunn, Schänis und Amde.

Per 31. Dezämber 2019 isch d gsamt Bevölkerig vo Ebnet-Chappel 4964 gsi.




</doc>
<doc id="69822" url="https://als.wikipedia.org/wiki?curid=69822" title="Falera">
Falera

Fellers (uf Rätoromanisch: Falera) isch e Gmaind vom Kanton Graubünde.

D Gmaind lyt in dr Region Surselva. S Dorf isch uf ere Gländterasse, wo uf dr Nordsyte über em Daal vom Rhy lyt.

Dr Gmaindbann goot vo dr Gländkante, dr "Gonda", obena Sagens und Schleuis über d Fälder bim Dorf und s Gebiet vo de Mäiesäss "Cavarschons" und "Cursius" bis ufe zu de Alpe "Alp Dado" und "Alp Dadens", und den no wyter gäge Norde über de Bärgchamm mid em "Crap Sogn Gion" – was uf Tüütsch ”Schtäi vom häilige Johannes“ häisst – und em Sialagroot is Bärggebiet vo de "Fuorcla" ufe. Dr nördlechscht Punkt vo dr Gmaind isch ufem Chly Vorab "(Vorab Pign)" mit 2896 Meter über Meer. Dr Vorabgletscher uf dr Nordsyte vom Chly Vorab isch usserhalb vom Gebiet vo Fellers uf em Bode vo dr Nochbergmaind Laax und vo dr Gmaind Glarus Süd. En grosse Deil vom wytume berüemte Schygebiet vom "Crap Sogn Gion" isch im Gmaindbann vo Fellers.

Rund um s alte Dorf sind im 20. Jaarhundert Gruppe vo Feriehüüser entstande.

D Nochbergmainde vo Fellers sind Ilanz/Glion, Laax, Sagens und Schleuis.

No hüt redet di meischte Lüüt vo Fellers als Mueterspraach Rätoromanisch, und zwar s Idiom Sursilvan oder "Oberländer Romanisch".

Ane 1998 hat s Rätoromanische Radio z Fellers mit em Mannechoor ”Chor viril Falera“, wo ane 1898 gründet worden isch, e romaneschi Sändig uufgnoo und uf CD useggä, wo ghäisse het «Falera suna e conta» (uf Düütsch: ”Fellers töönt und singt“). 2017 het me z Fellers s romanische Bezirksgsangsfescht vo dr Surselva duregfüert.

Uf em Hügel "Muota" grad bim Dorf zue het me d Räschte vomene chlyne Dorf us dr Bronzezyt und dr Ysezyt gfunde, und derby en uffellegi Gruppe vo grosse Steine, vo ”Megalithe“, wo deil Lüüt dänket, es sig einisch wyt zrugg in dr Urzyt en Kultort gsi, wo vilech mit emene früene Sunekult chönt z tue gha haa.

S Dorf "Falariae" chunt im Tschtamänt vom Churer Bischof Tello vo ane 765 s erscht Mol vor.

Am Rand vo dr Gmaind überem Schleuiser Tobel stoot d Ruine vo dr Burg Wildebärg, wo uf Romanisch "Chischlatsch" häisst. Vo dr alte Burg, wo uf zwäi Hügel gstanden isch, sind hüt fasch keine Spuure me z gsee. D Herre vo Wildebärg sind es alts Adelsgschlächt vo dr Surselva gsi. Si hend au Bsitz im Engadin gha und sind zytewys d Vögt vo de Chlöschter Disentis und Pfäfers gsi.

Bim Hügel "Muota", chly usserhalb vom Dorf, stoot di alti Chile vo Fellers, wo au s Wappebild vo dr Gmaind git. Gwüss isch a dere Stell scho d Chile in dr Karolingerzyt gsi, und derno au die, wo ane 1045 in ere Urkunde erwäänt isch und scho denn s Patrozinium vom heilige Remigi gha het; dä häisst uf Romanisch ”Sogn Rumetg“. Die hütigi Chile isch im 13. Jaarhundert bout und im 15. und im 18. Jaarhundert deils veränderet worde. Si het schöni Wandmolereie us dr Barockzyt. Ane 1903 het dr Architekt August Hardegger vo Sanggale im Dorf di nöi Chile bout, wo em ”Härz Jesu“ gweit isch und sider als Pfarchile dienet.

1959 isch dr Vercheersveräin vo Fellers gründet worde. Drü Jaar spöter sind di erschte Schylift am Crap Sogn Gion bewiliget worde, 1968 isch d Säilbaan vo Laax ufe Crap Sogn Gion fertig gsi und sid 1974 chamer vo Fellers us mit eme Sässellift ufs Mäiesäss "Curnius" faare. I de spötere Zyt sind im Bärggebiet rund um e Sialagroot no mee Bärgbahne dezuecho. E Säilbaan gaat uf d Stazioon "Crap Masegn", wo s Bärgestaurant ”Elephant“ isch. Dr Schiylift vo dr Alpt Ruschein us chunt ganz zoberscht uf s Gebiet vo Fellers, und mit de höchschte Baane i dr Nochbergmaind Laax chunt mer bis zum Vorabgletscher und zum Laaxer Stöckli ufe. 1996 isch di ”Wyssi Arena“ gründet worde, und ane 2000 hend Fellers, Flims und Laax di gross Organisazioon bildet, wo s Feriegebiet gmäinsam füert, im Winter mit em Name "Laax" und im Sumer under em Leibel "Flims".




</doc>
<doc id="69823" url="https://als.wikipedia.org/wiki?curid=69823" title="Laax">
Laax

Laax isch e politeschi Gmaind vom Kanton Graubünde.

Di offizielli Sprooch z Laax isch Surselvisch. De Ortsname (ursprünglig "Lags") bedüted «Seeä» und nöd öpe Lachs – au wänn dä Fisch im Wappe ase ussiet.

D Gmaind lyt in dr Region Surselva. Si isch di nördlechschti Gmaind vo dere Region.

Einzelni Ort bi Laax sind ane 765 im Teschtamänt vom Churer Bischof Tello erwäänt.

Im 20. Jaarhundert isch uf de Bärge oberhalb vo Laax, Flims und Fellers (Falera) bim "Crap Sogn Gion" es grosses Schygebiet entstande.





</doc>
<doc id="69829" url="https://als.wikipedia.org/wiki?curid=69829" title="Schluein">
Schluein

Schleuis (rätoromanisch: Schluein) isch e Gmaind vom Kanton Graubünde.

D Gmaind lyt in der Region Surselva. S Dorf isch am Vorderrhy grad under dr Gmaind Fellers. Im Weschte isch Ilanz.

Schleuis isch em Joor 1298 als "Sluwen" erwäänt.

Bi Schleuis isch d Burg "Löieschtei" gsi.


</doc>
<doc id="69830" url="https://als.wikipedia.org/wiki?curid=69830" title="Sumvitg">
Sumvitg

Somvix (uf Rätoromanisch Sumvitg) isch e Gmaind vom Kanton Graubünde.

Dr Name chunt vom latynische ”summus vicus“, was uf Düütsch ”s oberschte Dorf“ bedüütet.
D Gmaind isch in der Region Surselva.

Uf em wytlöifige Gmaindgebiet sind d Sidlige "Cumpadials, Clavadi, Sumvitg, Siltginas, Sogn Benedetg, Runs, Luven, Tschuppina, Pardomat-Dado, Falens, Laus, Surrein, Portas" und "Val". 

S Dorf isch ane 1175 als "summovico" s erschte Mol erwäänt.




</doc>
<doc id="69841" url="https://als.wikipedia.org/wiki?curid=69841" title="Buseno">
Buseno

Buseno isch e Gmaind vom Kanton Graubünde.

D Gmaind lyt in dr Region Moesa im undere Deil vom Calancadaal. Zum Dorf "Buseno" ane het’s i dr Gmaind au no d Sidlig "Molina", wo ganz unden im Daal isch, und d Wyler "Giova, Scata, Fontana, Mazzucan, Porta" und "San Carlo" uf Bärgterasse wyter obe. S "Val de Mosghe" z’duruff chunt mer oben am stäile Waldgebiet zum "Mot Ciarin", wo Buseno es zimli es chlyses Alpgebiet het. Die beide Alpweide vo Buseno heisse "Ciarin Bass" und "Ciarin Alt", slso uf düütsch ”Underciarin“ und ”Oberciarin“. Die underi Ciarinalp isch no im Wald in ere Liechtig, s obere Ciarin isch über dr Waldgränze.

D Giorgia Savioni vo Mesocco het en Arbet über die mundartliche Fluernäme im Gmeindbann vo Buseno gschribe.

Bi Buseno isch dr Fluss Calancasca im See "Laghet de Buseno" ufgstaut, wo zum Chraftwärch Calancasca ghört. Das isch tank ere Wasserrächtskonzessioon vo 1918 im Uftrag vo dr Aluminium-Induschtry z Nöihuuse entstande. S Wasser wird vo da us imene länge Stolle dure Bärg uf Roveredo abe gläitet, wo s uf d Turbine im Bärg inne und derno undenuse id Moesa flüsst.

Bi Buseno findt me schöni Cheschtelewälder.

Z Buseno redt me en Tieläkt vo dr Lombardische Sprooch. 





</doc>
<doc id="69843" url="https://als.wikipedia.org/wiki?curid=69843" title="Cama GR">
Cama GR

Cama isch e Gmaind vom Kanton Graubünda.

D Gmaind lyt in dr Region Moesa. S Dorf isch am Fluss Moësa im undere Misox, am Bärghang uf dr rächte Syte vom Daal. Uf dere Syte isch nur ganz en chlyne Deil vom Gmaindgebiet. Das goot drfür uf dr andere Syte obenam Dorfdeil "Al Pont", was uf Dütsch ”bi dr Brugg“ häisst, bäidsyts vom Sytedaal "Val Cama" ganz uf die höche Bärge. Im Norde isch dr "Piz Croch" dr högscht Gipfel mit 2377 Meter über Meer, im Südweschte dr "Pizzo Paglia" mit dr Höchi vo 2550 Meter. Am Ändi vom Camadaal stoot dr Bärggraat, wo vom Paglia zum "Piz Martel" und zum "Sasso Bodengo" und zum "Piz d’Uria" lauft. Über die Bärgchetti goot au d Landesgränze zwüsche dr Schwiiz und Itaalie. Ufem Bodengo träffe sech dezue ane d Gebiet vo de iteliänische Provinze Como und Sondrio.

Im Camadaal isch bim Camasee "(Lagh de Cama)" deils uf Gmaindgebiet vo Cama und deils uf Bode vo Verdabbio in dr Gmaind Grono die schöni Alp "Alp de Lagh", wo hüt no als Gäissenalp pruucht wird. Mit Hilf vo dr Organisazioon "ProSpecieRara" tuet me do di Graui Bärggäiss "(Capra grigia)", wo als eini vo de starch bedrote Schwiizer Gäissearte gilt, wyter züchte. Us em Camadaal flüsst der Valcamabach zu dr Moesa abe.

Wyti Berych vo de andere alte Alpweide wärde scho lang nümm bestosse und sind ganz vom Wald zuetekt. Höch überem Camasee lyt dr Sambrogsee, wo zu Verdabbio ghört.

S Dorf "Norantola" mit dr alte Burgruine, , d Frakzioon "Ogreda" und dr Wyler "Aosa" sind au i dr Gmaind Cama.

Bi Cama isch am Schluss no dr Ändbaanhof gsi vo dr ehemolige Ysebaanlinie vo Castione-Arbedo is Misox, dr "Ferrovia Bellinzona-Mesocco".

D Dorfchile, wo s Patrozinium vom Sankt Moritz het, isch ane 1219 erwäänt worde. D Pfarrei Sankt Moritz het sech ane 1611 vo San Vittore trännt.





</doc>
<doc id="69844" url="https://als.wikipedia.org/wiki?curid=69844" title="Wattwil">
Wattwil

Wattwil isch e Gmeind im Waalkrais Toggeburg im Kanton Sanggale i dr Schwiiz.

S Dorf liit uf halbem Weg zwüsched Wil und Wildhuus. D Gmeind isch noo dr Yywohner di gröscht und noo dr Flechi di viertgröscht Toggeburger Gmeind und giltet as Houptort vum Toggeburg.

S liit uf öppe a dr Thur.

Zur Gmeindbiet ghöre d Dörfer Wattwil, Ricke, Chrinou und d Wiiler bzw. Kwartier "Bleiken", "Scheftenau", "Bunt", "Hochsteig", "Chrummbach/Heiterswil", "Hummelwald", "Schönenberg", "Steintal", "Laad", "Ulisbach", "Schmidberg" und "Hänsenberg".

D Nachbergmeinde sind Bötschwil-Gantertschwil, Ebnet-Chappel, Eschebach, Gomiswold, Hemberg, Liestig, Moslig, Neckertal und Oberhelffetschwil.

Wattwil isch im Joor 897 als "Wattinwilare" erwäänt worde. Im 19. Johrhundert und aafangs vum 20. Johrhundert isch Wattwil e bedütende 
Zäntrum für d Teggstilindustrii worde.

Uf de 1. Jänner 2013 isch au Chrinou per Fusion zue Wattwil cho.



</doc>
<doc id="69845" url="https://als.wikipedia.org/wiki?curid=69845" title="Lütisburg">
Lütisburg

Lütischborg (amtlech "Lütisburg") isch e politeschi Gmeind im Waalchrais Toggeborg im Kanton Sanggale i de Schwiz.

Lütischborg liit mehrhaitlich uf de öschtliche Site vo de Thur, gad noch de Mündig vom Necker.

Zur Gmeind ghöred d Dörfer und Wiiler: "Lütischborg", "Tuffertschwil", "Altgonzebach", "Neugonzebach", en Tail vo "Lütischborg-Stazion", "Grüehügel", "Hasle", "Mühlau", "Oberwiis", "Underrindal", en Tail vo "Oberrindal", "Altegg", "Riemeschberg", "Winzebärg", "Wildehof", "Herreschberg", "Schaueberg" und "Dottewil".

D Nochbergmeinde sind Bötschwil-Gantertschwil, Tegersche, Jonschwil, Cherchberg, Moslig, Neckertal und Oberozwil.



</doc>
<doc id="69846" url="https://als.wikipedia.org/wiki?curid=69846" title="Castaneda GR">
Castaneda GR

Castaneda isch e Gmaind vom Kanton Graubünde.

D Gmaind lyt in dr Region Moesa. S Dorf isch zunderscht im Calancadaal.

Rundume sind d Gmainde Buseno, Calanca, Santa Maria in Calanca und Grono.

S Dorf isch ane 1295 s erschte Mol erwäänt.




</doc>
<doc id="69847" url="https://als.wikipedia.org/wiki?curid=69847" title="Gibraltar">
Gibraltar

Gibraltar ( [], []) isch e britischs Überseegebiet a dr Südspitz vu de Iberischi Halbinsle. Es stoht syt 1704 under de Souveränidäät vum Vereinigte Königriich und isch 1713 vu Schpanie offiziäll im Friede vu Utrecht abträte worde, bis hüt stellt Schpanie aber Aaspruch uf Gibraltar.

Gibraltar liit a d Nordsyte vu de Meerengi Strooss vu Gibraltar, wo Europa und Afrika sich am nächschte sind. S Territorium umfasst e Landflechi vu 6,5 km, d Gränze zwüsched Gibraltar und Spanie isch aber nu 1,2 Kilometer lang isch.

Gibraltar gilt as s Ruckzugsbiet vu de Neanderdaaler z Europa. Gsichereti Spure wiise druf hii, dass d Gorham-Höhle noo vu öppe 28.000 Joor bsidlet gsii isch.

Im Alterdum het Gibraltar as eini vu de Säule vum Herakles gulte. Me het keini Spure vu dr Römer z Gibraltar (lat. „Mons Calpe“) gfunde. Uf d Römer sind d Weschtgote gfougt, wuo di Iberisch Halbinlse eroberet hend.

711 isch Gibraltar dur di muslimische Araber und Berber yygnomme worde. Dr Naame Gibraltar stammt us em Arabische ( "Dschabal Ṭāriq", „Bärg vum Tarik“), noch em Tāriq ibn Ziyād, eme maurische Fäldherr, wo d strategisch Bedütig vu Gibraltar für d Eroberig vu Schpanie erkännt und als erschte Muslim e Stück vu Schpanie eroberet het.



</doc>
<doc id="69849" url="https://als.wikipedia.org/wiki?curid=69849" title="Rossa GR">
Rossa GR

Rossa isch e Gmaind vom Kanton Graubünda.

D Gmaind lyt in der Region Moesa im Calancatal, wo es Sytetal vom Misox isch.

Es isch die oberschti Gmaind im Tal. Si isch ane 1982 in dr hütige Form entstande, wo sech Rossa mit de baide vorhärige Gmainde "Augio" und "Santa Domenica", wo chly wyter unde im Calancatal liget, zämetoo het.

Bi Augio lyt s Kwartier "Al Tarch", bi Rossa grad änet em Fluss Calancasca dr Wyler "Sabbion" und im Talabschnitt obena Rossa d Sidlige "Valbella, Scandalasc, La Fontana, La Graggia, Pro de Leura, La Motta, Valbella" und "Pian d’As".

Dr Talbode isch äng und schmaal, und so hend d Dörfli nur wenig Platz für Fälder und Matte in dr Nöchi. Dur die stäile Bärgsyte und über d Felse linggs und rächts vom Tal chamer uf schmale Fuesswääg uf d Mäiesäss und zu de Alpen ufe goo, wo im Calancatal aber deils scho sid langem nümme regelmässig pruucht wärde. Die Bärgweide und Alpe heisse "Piöv di Dent, Alp del Pagan, Naucal, Alp de Cascinarsa, Mont de Corona, Stabiorel, Alp de Remia, Remolasch, Alp del Pianasc, Alp de Revi" und "Alp de Pertüs" rächts am Bärg obe und "Alp Rodond, Passit, Alögna, Arbeola, Bedoleta, Alp de Trescolmen, Alp del Largè, Mont del Gaia, Ganan, Alpe del Sentiero, Ri dedent, Ri defora, Piotela, Carnalta, Ör, Alp del Calvaresc" und "Nomnom" linggs am Bärg. Die Alpenäme sind alti Fluernäme vo dr yhäimische alpinlombardische Sprooch.

Es bar Bärgwääg gönd dur d Bärgchettine im Weschte und im Oschte id Tääler uf dr andere Syten übere. Dure "Giümela"-Pass (2117 Meter über Meer) chunt mer vo Rossa uus gäge Weschte uf "Pontirone" und Biasca im Kanton Tessin. Übere die höche Bärgsäddel vom "Pass de Remolasch" und vom Cima Rossa-Pass wyter im Tal hinde git’s gar keini rächte Wääg. Uf dr Oschtsyte, is Misox übere, lige über d Bärgchetti linggs vom Calancatal d Bärgwääg vom Omenitpass, vom Passitpass, vo dr "Bocca de Rogna", vom Trescolmenpass und vom Buffalorapass.

Bi Valbella sind zwäi Wasserfassige a dr Calancasca und am "Ria de Campalesc", emene Sytebach vo dr Calancasca. S Wasser wird vo do uus dur Rööre im Bärg uf s Chraftwärch bi Spina im Misox gläitet.

Dr wyt Talchessel z’oberscht im Calancatal ghört nid zu dr Gmaind Rossa. S Tal isch do stelewys ganz äng, und vo unde här chunt me gar nid so eifach a d Bärgen ufe. Vil eifacher goot dr besser Fuesswääg uf die oberschte Calancascer Alpe, d "Alp Stabi" und d "Alp de Pertüs", vo San Bernardino im obere Misox us übere Omenitpass.

Vom Passitpass us füert en höche Bärgwanderwääg, dr "Sentiero Alpino Calanca", dur d Felse und über d Alpweide dr Bärgchetti vom "Piz Pian Grand" noo bis zu dr Foraalp bi Braggio.

D Hüüser vo Rossa bilde-n e schöni alti Baugruppe, und drum stoot s Dorf im Infäntaar vo de Ortsbilder, wo i dr Schwiiz nazionali Bedütig hend.





</doc>
<doc id="69850" url="https://als.wikipedia.org/wiki?curid=69850" title="Misox">
Misox

S Misox (yhäimisch: Val Mesolcina, und uf iteliänisch: Valle Mesolcina) isch es Daal im Kanton Graubünde.

S Misox lyt uf dr Südsyte vom Alpehauptkamm, südlech vom San-Bernardino-Pass. Es isch dr Hauptdeil vo dr Region Moësa, wo bi dr Pündner Gebietsreform gmacht worden isch. Vorhär sind i dem Gebiet d Chreis Misox, Roveredo zäme mit em Chreis Calanca im alte Bezirk Moësa gsi, wo jetz dur die Region abglöst worden isch.

Dur s Misox z’durab flüsst d Moësa, wo bi Lumino über d Kantonsgränze in Kanton Tessin chunt und churz vor Bellinzona in Fluss Tessin mündet. S gröschte Sytedaal, wo men aber nid zum Gebiet vom Misox sälber rächnet, isch s Calancatal im Nordweschte, es Sytedaal im Oschte isch s Camadaal.

Im Oschte berüert s Misox uf de Bärge die iteliäänische Provinze Sondrio und Como.

S Misox isch eis vo de Bündner Süddääler, wo d Lüüt nid Düütsch oder Romanisch, sondern die alpynlombardeschi Sprooch rede.

Im Misox (also ohni s Calancatal) sind die Gmainde:

Im Middelalter isch s Daal zerscht lang vo de Freiherre vo Sax verwaltet und dänn ane 1480 a d Familie Trivulzio vo Mailand verchauft worde. Scho gly hend sech d Daallüüt mid em Graue Pund ännet de Bärge zämetoo, ane 1549 het sech s Daal ganz vo Mailand chöne lööse, und sider isch es en Deil vom Bündnerland.

D Passtrooss übere San Bernardino, wo uf Düütsch ”Vogelbärg“ heisst, het dr Kanton i de Jaar 1818 bis 1882 usbout, und ane 1967 isch die modärni Schnällstrooss mit em Dunnel under em Pass dure ufggange. Im 20. Jaarhundert hend d Misoxer Chraftwärch 10 Wasserchraftwärch bout. D Misoxerbahn isch früener vo Bellinzona uus bis uf Mesocco ggange.


</doc>
<doc id="69851" url="https://als.wikipedia.org/wiki?curid=69851" title="Moesa (Fluss)">
Moesa (Fluss)

D Moesa, früener au "Moësa" gschribe, isch e Fluss i de Kantöön Graubünde und Tessin.

Es isch en Näbefluss vom Tessin, und er chunt vom San-Bernardino-Pass abe und flüsst durs Misox zdurab. Bim Dorf San Bernardino het er en Stausee, dr "Lago d’Isola".

Die grössere Bärgbech, wo us de Sytedääler i d Moësa ymünde, sind dr "Ri de Fontanalba", dr "Ri de Seda", dr "Ri de Gratela", d "Gesena", dr Forcolabach, d "Montogna", dr "Rià de Mondan", d "Rià de la Molera", dr Camataalbach "(Rià de Val Cama)", dr Leggiataalbach "(Rià de Val Leggia)", dr "Riale Grono", d "Calancasca" und d "Traversagna", wo bi Roveredo i d Moësa flüsst.


</doc>
<doc id="69852" url="https://als.wikipedia.org/wiki?curid=69852" title="Grono">
Grono

Grono isch e Gmaind vom Kanton Graubünde.

D Gmaind lyt in der Region Moesa und im Tal Misox.

Am 1. Jänner 2017 het sech s Gmaindgebiet vo Grono uf mee ass s Doplete vergrösseret, wo sech die ehemolige Misoxer Gmainde "Verdabbio" und "Leggia" mit Grono zämetoo hend. D Idee do dezue isch vo Verdabbio us cho, wo am 3. April 2009 em Regionalverband Mesolcina gschribe het, me sell en Zämeschluss vo Gmainde i däm Deil vom Misox prüefe; während em Vorprojäkt, wo den agfange het, isch gly klar gsi, ass d Gmaind Cama, wo zwar nooch bi Verdabbio lyt, nid wott mitmache, und im Jaar 2014 sind au d Gmainde Roveredo, Lostallo und Soazza uusgstige. Die andere drü Gmainde hend mit em Projäkt wytergmacht, und in alne drü isch dr fertig Fusioonsfertrag am 29. Nofämber 2015 aagnoo worde: Z Grono sind, wie dr "Corriere del Ticino" prichtet het, bi dr Abstimmig 336 Jo-Schtimme füre Fertrag gäge 85 Näi, z Leggia 61 Jo gäge 11 Näi und z Verdabbio 65 Jo gäge 4 Näi usecho; das sind im Ganze öpe 70 Prozänt wo füre Gmaindzämeschluss gsi sind. Am 1. Septämber 2016 het derno dr Grossroot vom Bünderland die Gmaindfusioon bewiliget.

D Bürgergmaind vo Verdabbio het sech ane 2015 sälber ufglöst. D Bürgergmainde vo Grono und Leggia hend s glych ufe 1. Jänner 2007 gmacht.

S Dorf "Grono" lyt ufem breite Schuttchegel, wo dr Fluss Calancasca um Usgang vom Calancatal ufgschichtet het, rächts vo dr Moësa. S Dorf isch imene Dokumänt vo ane 1219 s erschte Mol erwäänt. Vo Grono us goot d Strooss is Calancataal ine. Uf dr andere Talsyte lyt s Gronotal, wo z’hinderscht hinde die stäile und chlyne Alpe "Portola, Caurit, Bec" und "del Pro" sind. Bi Grono stoot es chlyses Wasserchraftwärch, wo s Wasser us em Gronotaal und us em Traversagnataal vo Roveredo tuet usnütze.

"Leggia" isch s Dorf ufem Taalbode bim Fluss Moësa grad obena Grono. Im Südoschte goot s Gebiet vo Leggia bis zum "Pizzo Paglia" a dr Landesgränzen ufe. Im Leggiatal, emene länge Sytetaal vom Misox, sind d Alpe "Dara, Alp de Comun" und "Lugazzon".

"Verdabbio", wo ane 1203 s erschte Mol erwäänt isch, lyt am Bärghang chly wyter obe, drüühundert Meter überem Taalbode, oben a de Dörfer Leggia und Cama. Verdabbio het im Camataal inne es eigets Alpareal, wo mit em Dorf nid diräkt verbunden isch, mit dr "Alp del Lagh" am Camasee, dr "Alp de Sambrog" am Sambrogsee, dr "Alp de Broiete" wyt obe bim Bressimpass, wo mer id Bärge vo Lostallo chunt, und dr "Alp di Brion". Die Flechi i de Bärge isch au hüt en grossi Exklaafe vo dr Gmaind Grono. Wyters s Misox z’duruf ghört zu Verdabbio no d Flechi "Piani di Verdabbio" im Taal unde, won es alts Wasserchraftwärch a dr Moësa stoot und d Brugg uf Norantola übere goot. Über de "Piani di Verdabbio" isch s steile Tobel "Val de la Molera", wo sech a schmale Landstreife bis zum Gipfel vom "Piz de Groven" im Gmaindbann vo Verdabbio ufe ziet.

Rundume sind d Gmainde Roveredo, Buseno, Castaneda, Santa Maria in Calanca, Calanca, Lostallo und Cama; im Oschte berüert d Gränze vo Grono uf em Bärggraat die iteliänesche Gmäinde Gordona i dr Provinze Sondrio und Dosso del Liro i dr Provinz Como.





</doc>
<doc id="69853" url="https://als.wikipedia.org/wiki?curid=69853" title="Roveredo GR">
Roveredo GR

Roveredo (uf düütsch hät mer em früener au öpe "Rofle" oder "Ruffle" gsäit) isch e Gmaind vom Kanton Graubünde.

D Gmaind lyt in der Region Moesa und im undere Misox. S Dorf hät d Frakzioone und Wyyler "Piazza, Beffeno, Carasole, San Giulio, San Fedele, Guerra, Tovedo, Ai Rogg, Rugno, Mont di Lanès" und "Laura". 

Uf dr Nordsyte lyt die chlyni Alp "Luc". Südlech vo Roveredo goot d Autobaan dur de "San Fedele-Dunnel".

Im Südoschte isch s "Val Traversagna". Z’hinderscht im Taal und obe uf em Gipfel vom Bärg "Cima de Cugn", wo 2237 Meter über Meer höch isch und ganz im Süüde vom Gmaindbann vo Roveredo lyt, träffe sech d Gränze vo de Kantöön Graubünde und Tessin und d Landesgränze vo dr Schwiiz zu Itaalie. I däm Gebiet isch dr süüdlechscht Punkt vom Kanton Graubünde. Uf em Bärg het’s en chlyni Gasärne vo de "Alpini" us em Erschte Wältchrieg, wo jetz als Bärghütte "Capanna delle Aquile" für d Wanderer zwäggmacht isch, und dernäbe es Huus uf dr Schwiizer Syte vo dr Gränze.

Ane 1219 isch s Dorf imene Dokumänt "de Regoredo" gnännt.




</doc>
<doc id="69854" url="https://als.wikipedia.org/wiki?curid=69854" title="Lostallo">
Lostallo

Lostallo isch e Gmaind vom Kanton Graubünde.

D Gmaind lyt in der Region Moesa.

S Dorf isch uf dr rächte Syte vom Fluss Moësa.

S Dorf isch imene Dokumänt vo ane 1219 erwäänt.




</doc>
<doc id="69855" url="https://als.wikipedia.org/wiki?curid=69855" title="San Vittore GR">
San Vittore GR

Sankt Viktor (uf Iteliänisch und ofiziel: San Vittore) isch e Gmaind vom Kanton Graubünde.

D Gmaind lyt in der Region Moesa und z’underscht im Misox. S Dorf lyt uf dr rächte Talsyte under am stäile Bärg, wo d Gmaind druff es baar Mäiesäss und no wyter obe d Alpe het. S Gmaindgebiet isch uf beide Syte vom Fluss Moësa und gaat im Süde bis under s Bärgdörfli "Laura", wo zu dr Nochbergmaind Roveredo ghört.

Im Weschte chunt s Gränzdorf "Monticello" vo S. Viktor an Kanton Tessin aa. D Tessiner Nochbergmeind isch Lumino.

D Alp " Rescignaga" im Süde isch en Exklaafe vo dr Gmaind und gränzt an Itaalie.

Sankt Viktor isch ane 1168 s erschte Mol imene Dokumänt erwäänt.

Bis ane 1646 hend Sankt Viktor und Roveredo zäme en gmäinsami Grichtsgmaind und Nutzigskorporazioon pildet, wo si denn wider ufdeilt hend.





</doc>
<doc id="69856" url="https://als.wikipedia.org/wiki?curid=69856" title="Soazza">
Soazza

Soazza isch e Gmaind vom Kanton Graubünde.

D Gmaind lyt in der Region Moesa und im Misox zwüsche de Gmainde Mesocco und Lostallo.

S Dorf isch uf emene Hügel näbem Fluss Moësa. Wyter im Daal unde isch rächts vom Fluss s Chraftwärch "Soazza". Im Weschte lyt underem Buffalorapass d Alp "de Bec", under em "Piz de Calvaresc" d Alp "Lughezzon" und im Verbitaal d Alpe "Pindeira" und "Gagela". Gägen Oschte isch i dr Gmaind s Forcolataal, wo me z’hinderscht übere Bärgsaddel "Forcola", wo 2226 Meter höch isch, uf Italie id Gmaind Menarola übere chunt; das isch bis ins 19. Joorhundert en Saumpfad über d Gränze gsi. Im Wald vom Forcolataal sind d Alpweide vo "Crasteira" und "Quarnei". Wyt hinden im Taal lyt uf ere Gländterasse linggs obe dr Bärgsee "Laghet de Lughezzasca", wo als schöne See bekant isch und wo me doch nume no schwär hichunt. Ufem "Piz Pombi", wo uf dr Landesgränze stoot und d Höchi vo 2966 Meter über Meer het, isch dr höchscht Punkt vo dr Gmaind Soazza.

Soazza isch imene Dokumänt vo 1203 s erschte Mol erwäänt.





</doc>
<doc id="69858" url="https://als.wikipedia.org/wiki?curid=69858" title="Bergün/Bravuogn">
Bergün/Bravuogn

Bergün () isch es Dorf i de bolitischi Gmeind Bergün Filisur i dr Region Albula im Kanton Graubünde.

Bergün lyt im Albulatal a dr Albulapassstrooss und a dr Albulalinie vu dr Rhätische Bahn.

Zue dr Gmeind näbe em Dorf Bergün d Ortschafte Stugl und Latsch und de Wiiler Preda (mitsamt Maiesäss Naz) und Tuors Chants.

D Nochbergmeinde sind Filisur, Tafaas, S-chanf, Zuoz (Exklave), La Punt-Chamues-ch, Samaade, Beever (Exklave) und Surses.

Bergün isch zum erschte Mol im Joor 1209 als "Bregonio" in ere Urkunde gnännt worde.

Uf de 1. Jänner 2018 händ d Gmainde Filisur und Bergün/Bravuogn zur nöie Gmeind Bergün Filisur fusioniert.




</doc>
<doc id="69862" url="https://als.wikipedia.org/wiki?curid=69862" title="Gündelwangen">
Gündelwangen

Gündelwangè isch èn Stadtdeil vo dè baddischè Stadt Bõõdorf im Landchrais Waldshuèt. Nõch èm Nõchbòrdörfle Holzschlag un nò vor Menzèschwand un Ewèdingè isch Gündelwangè diè nördlichschte Ortschaft vom Landchrais Waldshuèt.

Gündelwangè lyt im Südschwarzwald uff énèm Hochplateau südlich un uff rächtè Sitè vo dè Wuètèschlucht zwǜschè m früènèrè Holzfällerlager Holzschlag un dè ehemòligè Amtsschtadt Bõõdorf. Gündelwangè isch è tǜpisches Strõßèdorf un zièt sich übber 2,5 km a dè B 315 lang. D B 315 isch dört d Landschtrõß vo Bõõdorf gu Lènzkirch un Neuschtadt. A dè Strõß nõch lôn sich nò hüt drei Wyler uusmachè, us dènnè s Dorf entschtandè isch. Sèlli Wyler heißèd Obberdorf, Hinterdorf un Vorderdorf. Näbbèm Dorf Gündelwangè ghört au dè Zinkè "Hebsack". dèzuè.
S Obberdorf lyt öppè 35 m obberhalb vom Vorderdorf am Nordfuèß vom Vogtsbuck, wèllè 877 m hoch isch. Im Obberdorf isch dè Sitz vom Vogt lokalisyrt gsi, bis hüt stôn dört nò s Pfarrhuus un d Kirchè vo Gündelwangè. Alli Hüser vom Vorderdorf, èm öschtlichè Deil vo Gündelwangè, ligèd a dè B 315, wa dè Strõßèdorf-Charakter dütlich brägt hèt. S Vorderdorf lyt öppè 500 m nordöschtlich vom Obberdorf. Öppè 1300 m weschtlich vom Vorderdorf lyt s Hinterdorf vo Gündelwangè. S Hinterdorf bschtòt us è baar größerè Wyler, wo mò als ei Dörfle aaluègè duèt, ein dèvò wörd als Dorfzèntrum bezeichnèt. Witterhy gòt dè Gündelwanger Dorfbach durch s Hinterdorf durrè. Am Weschtrand vom Hinterdorf hèt mò dè früènèrè Gündelwanger Baanhof uff s Plateau hèrrè baut. S Hinterdorf brägt dè Streuwyler-Charakter vo Gündelwangè. 
Gündelwangè lyt öppè 100 m übber dè Wuètè, allerdings isch diè link Wuètèhaaldè uff Höchi Gündelwangè bsunders steil. Us dèm Grund isch Gündelwangè a sinèrè Nordflankè braktisch abgschnittè vom nördlichè Umland, konkret vom Nõchbòrdorf Göschwyler, wo us Gündelwangèmer Sicht bi dè "Ènnè-Wüètler" lyt. Südlich vo Gündelwangè isch s Bärgland, wo d Wuètèschlucht vo m Steinadal drènnè duèt. Sèllè Bärg vorglagerèt isch dè Vogtsbuck, südlich dèvo wörd s Bärgland vom Vogel- un Glaserbuck bildèt, beidi uugfäär 900 m hoch. Sèll Bärgland hèt s Umland vo Gündelwangè gu Südè ygschränkt, wa zuè dè hütigè Wescht-Oscht-Uusrichtung vom Dorf gfüürt hèt. Im Weschtè vo Gündelwangè flǜßt s Rychèbächle via Holzschlag als rächte Sitèbach i d Wuètè abbè. Unterhalb vo Gündelwangè un öschtlich vom Vorderdorf gòt d Lotèbachklamm steil un spektakulär s Loch ab i d Wuètè. Näbb dè Lotèbachklamm hèt dè Gündelwanger (obbere) Abschnitt vo dè Wuètèschlucht no was z bǜètè, nämlich s Räuberschlössle, wo ob dè linkè Wuètèhaaldè lyt un zum Göschwyler Bann ghört, wiè au d Schattèmülli, wo unterhalb vo dè Lotèbachklamm i dè Wuètèauè stòt un èbbèso zuè Göschwyler ghört.
Gmessè vom Gündelwanger Dorfzèntrum lyt s weschtliche Nõchbòrdörfle Holzschlag öppè 1,7 km èwäg. Holzschlag isch mit Gündelwangè übber d B 315 vobundè. Öschtlich vo Gündelwangè thront uff 850 m Höchi un ènnèt vo dè Lotèbachklamm d Stadt Bõõdorf, wo uugfäär 4,8 km wit wäg isch. Nördöschlich vo Gündelwangè grüèßt Göschwyler mit èm Abschtand vo 2,5 km übber d Wuètèschlucht durrè. Südlich vo Gündelwangè lyt d Höchi vom Südschwarzwald, einzigi Landmarkè im dunkelgruènè Dannèwaald isch dè munzige Wyler Glashüttè, wo 3 km südweschtlich vo Gündelwangè lokalisyrt isch. 

Gündelwangè wörd 1157 zum èrschtè Mòl in èm päbschtlichè Bschtätigungsbrièf erwäänt, wo unter m Pabscht Hadrian IV. s Pfarrdorf Gündelwangè als Filialè vo Bettmèdingè mit dè Lybfrauèkirchè gnennt wörd. S Dorf hèt dè Hèrrè vo Falkèschtei ghört un isch vo sèllnè a d Rèchbärger chò. Anno 1460 isch dè Ort a d Lupfener gangè. Dè Joachim Chrischtoph vo Mörsbärg hèt wegè dè chronischè Übberschuldung vo dè Lupfèner d Hèrrschaft Bõõdorf 1609 a s Kloschter St. Bläsy voüßerèt. Bis zuè dè Säkularisation vo 1806 hèt Gündelwangè zum Kloschter St. Bläsy ghört un isch denn a s Großhèrzogdum Baddè übbergangè.

Am 1. Januar 1975 isch Gündelwangè im Zuug vo dè Gmeindereform i d Stadt Bõõdorf im Schwarzwald yglydert worrè.

Schu diè èrschti urkundlichi Erwäänung vo Gündelwangè nennt s Pfarrdorf Gündelwangè mit èrè Lièbfrauèkirchè, als Filialkirchè vo Bettmèdingè. Spôter isch Gündelwangè è selbschtändigi Pfarrei mit dè Filialkirchè Boll gsi. Diè hütigi Pfarrkirchè „Maria Himmelfahrt“ (Patrozinium 15. Auguscht) isch 1735 im Obberdorf baut worrè. No hüt bildet d Kirchè mit èm aaltè Pfarrhuus un èm Vogtshof è Einheit. Im Johr 2000 isch d Pfarrgmeind i d Seelsorgeeinheit Bõõdorf- Wuètach integryrt worrè un hèt dõdemit iri Selbschtändigkeit volorè.

Durch Gündelwangè gòt d B 315 durrè. Übber d B 315 isch Gündelwangè mit dè Städt Bõõdorf, Neuschtadt un Lènzkirch vobundè. Ußerdèmm isch Gündelwangè übber d L 170, wo im obberè Lotèbachdal vo dè B 315 abzwygt, mit Göschwyler vobundè. D L 170 isch näbb dè L 171 diè einzig Strõß, wo beidi Sitè vo dè Wuètèschlucht bi dè Schattèmülli mitènand vobindè duèt. Süèdlich vom Ort isch bis 1976 d Baanschtreggi Kappel Guètachbrugg - Bõõdorf dirch s Hinterdorf un um dè Vogtsbuck südlich ummè gangè. Am Weschtrand vom Ort, kurz vor Holzschlag, stòt s EG vom Gündelwanger Baanhof, wo hüt (Stand: 2018) nò stòt, abber brivat brucht wörd. Gündelwangè wörd durch d Buslinniè Neuschtadt – Bõõdorf un dè Wanderbus Wuètèschlucht naavokeerstechnisch bediènt.

Gündelwangè biètet zwei Zuègäng zuè dè Wuètèschlucht. Dè eint Zuègang füürt uumittelbar vom Dorfzèntrum zum Räuberschlössle, wo uff ènèm Porphǜrfelsè a dè linkè Haaldè stòt, dè andre vom Vorderdorf durch d Lotèbachklamm zuè dè Schattèmülli, wo a dè Wuètè unnè lyt.
Uff dè entwidmètè Baantrassè vo dè einschtigè Baanschtreggi volauft hüt (Stand: 2018) dè Bäänle-Radwäg als Deilschtreggi vom Südschwarzwald-Radwäg.
I dè Wuètèschlucht unnè volauft dè Aafang vo dè drittè Etappè vom Schluchtèschteig, sèlli Etappè fangt bi dè Schattèmülli aa.
S git è baar Vorein im Dorf. Als Bsunderheit wörrèd am Aaltè Fasnet-Sunntig zwei "Fasnetsfüèr" aagfacht, (im Hinter- un Vorderdorf).



</doc>
<doc id="69865" url="https://als.wikipedia.org/wiki?curid=69865" title="1020">
1020






</doc>
<doc id="69866" url="https://als.wikipedia.org/wiki?curid=69866" title="1021">
1021






</doc>
<doc id="69867" url="https://als.wikipedia.org/wiki?curid=69867" title="1022">
1022






</doc>
<doc id="69868" url="https://als.wikipedia.org/wiki?curid=69868" title="Kunz (Musiker)">
Kunz (Musiker)

De Marco Kunz (* 14. Auguscht 1985 z Mouesee), isch en Schwiizer Mundartmusiker, wo unterm Künschtlername Kunz uftritt.

De Kunz isch z Mouesee im Lozärnische ufgwachse. In sinere Familie het d Musik en höche Schtellewert gha. De Vater het z Oberchöuch im Jodelclub gsunge und au dihei isch vil gsunge worde. Uf de Guitarre vo sinere Schwöscht het de Kunz sich heimlich s Spile biibrochd. Mit 10i het er de national Nachwuchsjodler-Priss gwunne, isch spöter mit ere Rockband ufträte und het no in andere Musikformatione Erfahrig gsammled. Im 2012 het er sin erschte Vertrag bi Universal unterschribe und mit "Chopf, Härz, Hand" sis erschti Album ufgnoh. Produzent vo dem Mini-Album mit sächs Lieder isch de Phil Merk gsi us de Band vom Baschi gsi. Im Mai 2014 isch dann sis zwöit Album (s erschti "grossi") "Eifach so" veröffentlicht worde. Es isch mit dem Album bis uf Platz 13 vo de Schwiizer Hitparade cho während d Single "Lüüt so wie mer" uf Platz 3 vo de Single-Hitparade gschafft het. Mit "Mundart Folk" isch es Johr spöter s nächschti Album uf de Märt cho, wo grad uf em 1. Platz in d Hitparade iigschtige isch. Aafangs 2017 isch dann s Album "No Hunger" erschine, wo au grad a d Spitze vo de Charts cho isch.

De Kunz het au de Übername «Alpen-Gosling», wil er em US-Schauspieler Ryan Gosling ähnelich gseht.

Albe

Liider



</doc>
<doc id="69870" url="https://als.wikipedia.org/wiki?curid=69870" title="1023">
1023





</doc>
<doc id="69871" url="https://als.wikipedia.org/wiki?curid=69871" title="1024">
1024





</doc>
<doc id="69872" url="https://als.wikipedia.org/wiki?curid=69872" title="Kunz">
Kunz

Kunz isch e Abchirzig fir Konrad. Derwylscht die Form as Vorname hit weniger briuucht wird, isch si as Familiename verbraitet.

Lyt, wu mit Nochname Kunz haiße, sin z. B.:



</doc>
<doc id="69873" url="https://als.wikipedia.org/wiki?curid=69873" title="1025">
1025





</doc>
<doc id="69874" url="https://als.wikipedia.org/wiki?curid=69874" title="1026">
1026





</doc>
<doc id="69875" url="https://als.wikipedia.org/wiki?curid=69875" title="1027">
1027






</doc>
<doc id="69876" url="https://als.wikipedia.org/wiki?curid=69876" title="1028">
1028




</doc>
<doc id="69877" url="https://als.wikipedia.org/wiki?curid=69877" title="1029">
1029





</doc>
<doc id="69878" url="https://als.wikipedia.org/wiki?curid=69878" title="1030">
1030





</doc>
<doc id="69879" url="https://als.wikipedia.org/wiki?curid=69879" title="1031">
1031






</doc>
<doc id="69880" url="https://als.wikipedia.org/wiki?curid=69880" title="1032">
1032






</doc>
<doc id="69881" url="https://als.wikipedia.org/wiki?curid=69881" title="1033">
1033






</doc>
<doc id="69882" url="https://als.wikipedia.org/wiki?curid=69882" title="1034">
1034






</doc>
<doc id="69883" url="https://als.wikipedia.org/wiki?curid=69883" title="1035">
1035





</doc>
<doc id="69884" url="https://als.wikipedia.org/wiki?curid=69884" title="1036">
1036





</doc>
<doc id="69885" url="https://als.wikipedia.org/wiki?curid=69885" title="1037">
1037





</doc>
<doc id="69886" url="https://als.wikipedia.org/wiki?curid=69886" title="1038">
1038






</doc>
<doc id="69887" url="https://als.wikipedia.org/wiki?curid=69887" title="1039">
1039




</doc>
<doc id="69888" url="https://als.wikipedia.org/wiki?curid=69888" title="1040">
1040





</doc>
<doc id="69889" url="https://als.wikipedia.org/wiki?curid=69889" title="1041">
1041





</doc>
<doc id="69890" url="https://als.wikipedia.org/wiki?curid=69890" title="1042">
1042




</doc>
<doc id="69891" url="https://als.wikipedia.org/wiki?curid=69891" title="1043">
1043





</doc>
<doc id="69892" url="https://als.wikipedia.org/wiki?curid=69892" title="1044">
1044




</doc>
<doc id="69893" url="https://als.wikipedia.org/wiki?curid=69893" title="1045">
1045






</doc>
<doc id="69894" url="https://als.wikipedia.org/wiki?curid=69894" title="1047">
1047




</doc>
<doc id="69895" url="https://als.wikipedia.org/wiki?curid=69895" title="1048">
1048






</doc>
<doc id="69896" url="https://als.wikipedia.org/wiki?curid=69896" title="1049">
1049





</doc>
<doc id="69897" url="https://als.wikipedia.org/wiki?curid=69897" title="1050">
1050






</doc>
<doc id="69898" url="https://als.wikipedia.org/wiki?curid=69898" title="Kaltbrunn SG">
Kaltbrunn SG

Chaltbrunn (amtlech "Kaltbrunn") isch e politischi Gmeind im Waalkrais See-Gaschter im Kanton Sanggale i dr Schwiiz.

Chaltbrunn liit uf eme Schuttkegel am Rand vu dr Linthebeni. Z Chaltbrunn liit s Südportal vum Ricketunnel.

D Gmeind bstoot us de Wiiler "Fischhausen", "Wilen" und "Steinenbrücke". D Nochbergmeinde sind Bängge, Ebnet-Chappel, Gomiswold, Schänis und Uzne.

Chaltbrunn isch em Joor 940 als "Chaldebrunna" erwäänt worde.

S Motto vu dr Stadt isch „ä gsundi Gmeind!“.




</doc>
<doc id="69899" url="https://als.wikipedia.org/wiki?curid=69899" title="Nufenen GR">
Nufenen GR

Nufänä (uf , uf ) isch a Dorf, wo zur Gmaind Rhywald im Kanton Graubünda ghört.

S Dorf lyt im Gebiet vom Rhywald, wo zur Region Viamala ghört, zwüschet da Dörfer Hinderrhy und Schpliigä.

S Dorf stoot uf dr lingge Syte vom Hinderrhy under em Bärg Tällihore. Vo dr Südsyte chunt dr Areuabach us em "Val Curciusa", wo di obere zwe Drittel zu dr Gmaind Mesocco ghört.

D Bärge im Norde sind s "Valser Horn", s "Tällihorn", s "Bäärehorn" und dr "Schollegraat"; im Süde sind dr "Piz Cavriola", s "Eishorn" (mit de högscht Punkt vor ehmolige Gmaind), wo so heisst, wil me zmittag am Eis d Sune uf dem sym Spitz gseet, und dr "Guggernüll". Dä Bärgname, wo dr Paul Zinsli als „Bärgchopf“ düütet, isch vo de Walser a verschidenen Oort eso uffellige Gipfel, wo gueti Ussichtspünkt sind, ggä worde, zum Bischpiil au z Arosa, im Saafietaal und z Mäiefäld.

S "Mittaghorn" ganz im Weschte a dr ehmolige Gmaindgränze zeigt d Sune zmittag für s Dorf Hinderhy aa.

S Wappe vo Nufänä zeigt uf em roote Fäld es Bieli mit eme guldige Griff; das sell dra erinnere, ass s Gebiet vom Dorf früener im Wald het müesse groodet wärde. Im spoote 13. Joorhundert sind Walser, wo us em Pomatt gsi sind, über d Päss i das Taal cho.

Im ene Dokumänt vo ane 1343 chunt s Dorf s erschte Mol vor. Dr latyynisch Ortsname "Novenas" wird vo de Namenschundler eso düütet, ass er ”neus Land“ oder ”Rodig“ meint.

Oben em Dorf sind d Alpgebiet "Heuboda, Tällialp, Steinigboda" und "Butzstafel", im Areua dänne d "Horneralp" und s "Stockner Alpli", und wyter im Weschte no d Alp "Cardiola". Dä Name so wie dr Dorfname sälber und au ”Areua“, ”Cassana“, ”Scarpiola“ und ”Tossa“ sind alti Fluernääme, vermuetli no us dr eltere Zyt vor de Walser, wo s Rhywald na vo Lüüt, wo Romanisch gredt hend, bewirtschaftet worden isch.

Uf de 1. Jänner 2019 händ di bishärige Gmeinde Nufänä, Hinderrhy und Splüüge zur neue Gmaind Rhiiwald fusioniert. Nufänä hät zletscht en Stüürfuess vo 105 Stürprozänt gha.



</doc>
<doc id="69900" url="https://als.wikipedia.org/wiki?curid=69900" title="Sufers">
Sufers

Sufers () isch e Gmaind vom Kanton Graubünde.

D Gmaind lyt in dr Region Viamala und am underen Änd vom Rhywald. Dr Rhy flüsst bi Crestawald dur di ängi Rofflaschlucht. Obedra lyt dr Sufnersee, e Stausee, wo mit em Leisee zämehangt. Im Süde isch s Surettataal mit dr Surettaalp, im Norde sind d Steileralp und d Cufercalalp.

S Dorf ”Subere“ isch emene Dokumänt vo öpe ane 831 erwäänt. D Walser im Rhywald sind im Spootmiddelalter au uf Sufers abe choo.



</doc>
<doc id="69901" url="https://als.wikipedia.org/wiki?curid=69901" title="Totengrien">
Totengrien

S Dootegrien isch es Naturschutzpiet bim Dorf Istei vo der Gmeind Efrige-Chilche.

Ane 1972 het d Gmeind das Gländ der Ortsgruppe Istei vo der Bärgwacht Schwarzwald ggä, und die tuet s jetz nach Wysig vo der Bezirksstell Friiburg für Naturschutz und Landchaftspfläg underhalte.

S Dootegrien liit im Land, wo früener, vor der grosse Rhykorrektur, vom Fluss immer wider überschwemmt worden isch. Der Name Grien het me de Insle im Fluss ggä gha, wo bi Hochwasser veränderet worde sind und wo druff nonig Wald gwachsen isch.

So Lüt, wo men nid i de Friidhööf bi de Chilche het dörfe begrabe, bsunders für die unbekannte Doote, wo der Rhy do hi treit het, het d Gmeind zerscht en Platz unden am Isteiner Chlotz gha. Spööter isch dä Grebtplatz uf es Grien verleit worde, und däm het me den Dootegrien gseit.

I däm Areaal mid ere schüttere Grasdechi wachse sälteni Pflanze, bsunders vil Orchideè.



</doc>
<doc id="69902" url="https://als.wikipedia.org/wiki?curid=69902" title="Der schwarze Hecht">
Der schwarze Hecht

Dr schwarz Hecht isch es musikalischs Theaterstuck mit drüü Akt, wo der Schwiizer Komponischt Paul Burkhard gmacht het. Es zellt hüt zu de beliebteschte Tieläkttheater vo dr Schwiiz.

Dr Burkhard het für das Stuck d Komödie "De sächzigscht Giburtstag" vom Emil Sautter adaptiert. S Libretto isch vom Jürg Amstein gschribe worde. D Uruffüerig vom "Schwarze Hecht" isch am 1. Aprille 1939 am Schauspiilhuus Züri über d Büüni ggange.


Es goot i dem Stuck churz gsäit drum, ass dr Fabrikant Oberholzer zu sym sächzigschte Geburtstag es baar Gescht yglade hät, und wäred dem Oobe bassiere allerhand unerwarteti Sache. Als Hauptgang vom Feschtässe wärplanet gsi, en Hecht z serviere, aber de Fisch verbrännt i dr Chuchi. E Deil vo de Psuecher hät kä Fröid, ass au de Brueder vom Jubilaar, de Alexander Oberholzer, chunt. Si stuune dän aber wäg de schööne Iduna, däm synere Frau. Es isch en Oschteuorpäerin, wo als Artischtin im Zirkus vom Alexander schaffet. D iduna singt das wunderbare Lied "O mein Papa", wo wältwyt als eis vo de beschte Wärch vom Paul Burkhard bekant und beliebt isch.

S Stuck isch ane 1954 au imene Film uf Hochdüütsch usecho.




</doc>
<doc id="69903" url="https://als.wikipedia.org/wiki?curid=69903" title="Schweizer Singbuch">
Schweizer Singbuch

S Schwiizer Singbuech isch es Liederbuech, wo vo-n es baar Oschtschwiizer Kantöön für de Musig- und Singunderricht i de Schuele useggää wird.

Das Liederbuech git’s öpe sid dr Middi vom 20. Jaarhundert. Es isch i drü verschidene Fassige für d «Understuefe», d «Middelstuefe» und d «Oberstuefe» vo dr obligatorische Volchsschuel gmacht. Scho verhèèr hend d Schuele ofizielli Singbüecher gha, so wie s "Zürcher Gsangsbuech", wo dr Kanton Züri ane 1923 useggèè hät.

Wo denn z Basel ane 1937 grad im Verlag vom Bildigsdepartemänt s Basler Singbuech usechoo isch, sind i dr Oschtschwiiz im Uuftrag vo de kantonale Bildigsdiräkzioone d Mitglider vo dr Redakzioonsgruppe für nes nöis Liederbuech grad a dr Arbet gsi. Das sind dr Josef Feurer (1896–1973), dr Samuel Fisch, dr Rudolf Schoch (1896–1982) und dr Gustav Kugler (1874–1939) gsi. Dr Feurer isch Lehrer z Sanggale gsi, dr Fisch Musiglehrer am tuurgauische Lehrerseminar z Chrüüzlinge, dr Schoch Lehrer und Musigpädagoog z Züri und dr Kugler Räkter und Chordirigänt z Schaffuuse.

Ane 1938 hät d Redakzioon vo dr Zytschrift ”Schwiizer Schuel“ gschribe: "«Sid Jaare sind de Josef Feurer, de Samuel Fisch und de Rudolf Schoch, wo ali bekante Musigpädagooge sind, dra, s schöne Liedguet z samle und für die drü Schuelliederbüecher z büschele. D Sache für e erscht Band, wo für d Understuefe (erschts bis dritts Schueljaar) tänkt isch, sind i dr Mappe parat, dr zwäit Band für d Middelstuefe (vom vierte bis zum sächste Schueljaar) wird jetz scho bim Zolikofer z Sanggale trukt, und dr dritt Band für d Sekundarschuel (sibts bis nüünts Schueljaar) bim Hueber z Frauefäld; a däm Band schaffet au de Räkter Kugler mit. […] Zum Inhalt vo de Liederbüecher ghöret deils alte, schöni Lieder vom Middelalter bis hüt und deils nöieri Lieder us dr Zyt vo dr Singbewegig. Es hät bsunders au Vaterlandslieder derby, und für d Oberstuefe au Lieder i dr französische, dr iteliänische und dr rätoromanische Spraach. […] D Kantöön Tuurgau, Sanggale, Apezäll Usserrode, Graubünde und Schaffuuse händ scho pschlosse, das Liederbuech für d Sekundarschuel yzfüere. Und es isch z hoffe, ass es bald wyter im Weschte au übernoo wird und so würklech s ”Schwiizer Singbuech“ wird.»"

Vo de erschten Uusgabe a hät me Wärt druff gläit, die Singbüecher au schön z gstalte und mit vilne Bildi z verziere. Do derfür isch dr Wärchlehrer und Chünschtler Fritz Hegi (1916–2003) vo Sanggale zueständig gsi, wo uf fasch allne Syte und zu vilne vo däne Liedli bassendi Titel und Randzeichnige gliferet hät.

Die erscht Uuflag vom Singbuech für d Understuefe isch ane 1942 im Verlag vo dr Bildigsdiräkzioon vom Kanton Züri usechoo, wo das Buech für s Singe i de erschte Klasse für obligatoorisch erklärt hät. Dezue händ de Samuel Fisch und de Rudolf Schoch als Hilfsmiddel für d Lehrer au no d «Arbetsbletter füre Gsang und Musigunderricht» gmacht, wo bim Verlag ”Zürcher Liederbuechastalt“ useggèè worde sind.

S Singbuech für d Understuefe het i de Uusgabe bis zu de 1960er Jaar 105 Lieder gha; do dervo sind 33 Mundartlieder gsi. Vil vo dene Lieder sind hüt no algemäin bekanti Gsäng, wo me guet als Volchslieder cha bezeichne. Bi de meischte Gsäng sind d Näme vo de Schriftsteller, wo d Väärs tichtet händ, und vo de Komponischte, wo d Melodie gmacht händ, aggèè. Bi de Tieläktlieder findet me als Urheber öpe de Josef Reinhart, de Traugott Schmid, d Dora Haller, d Emilie Locher-Werling, de Edwin Kunz, de Rudolf Hägni und d Sophie Haemmerli-Marti – lueg da dezue au i dere Lischte: Mundartlieder vom Schwiizer Singbuech für d Understuefe vo 1962.

S Liederbuech für d Understuefe isch i dr erschte Uusgab ydeilt i die Kapitel:

Bi einzelne Lieder sind Hiwys, wie dr Lehrer oder d Lehrerin d Begläitmusig cha spile oder wie me se für Gruppetänz oder änligs cha bruuche, und au wie me se vor Publikum sell vorträge. Den isch im Buech no en Üebigsdeil, wo drin die algemeine Grundlage vom Singe und vom Gsangsunderricht erklärt sind.

Dr zwäit Band für d Middelstuefe isch sid 1938 näbenand vo de verschidene Kantöön useggèè worde. Es git Versioone, wo d Bildigsdiräkzioon vom Kanton Sanggale zäme mit dere vo Apezäll useggä het, d Zürcher Bildigsdiräkzioon het iry Versioon vom Musig Hug z Züri la truke.

Und für de dritt Band sind als Herusgäber d Komferänze vo de Sekundarlehrer i de Kantöön Tuurgau, Sanggale und Züri gmeinsam häregstande.

Vo dene Liederbüecher sind im Verlauf vo de Jaarzäänte ganz vil trukt worde, wil me se i de Schuele vo dr Oschtschwiiz und deils au in andere Kantöön fasch täglech pruucht hät. D Gsamtzaal vo de trukte Büecher isch wyt über ere halbe Milioon Exämplar. D Verlääg hend al baar Jaar nöji Uuflage gmacht, am Afang hät me derzue chuum öppis am bewäärte Inhalt ggänderet. I de 1960er Jaar isch den aber vom erschte Band e richtegi zwäiti Uuflag gmacht worde, wo jetzt de Josef Feurer zäme mit em Willi Gremlich und de Marianne Vollenweider zämegstellt hät. D Volleweider isch vo Zumike gsi und het sälber au Lieder gschribe, und si isch d Presidäntin vom Schwiizerische Lehrerinneveräin gsi. Dr Gremlich (* 1926) isch e Komponischt, wo d Kantorei vom St. Peeter z Züri gläitet und vil für de de Gsangsunderricht gleischtet hät. Er hät au Lieder uf hochdüütsch, i de düütschschwiizer Mundarte und vom Rätoromanische useggèè, und zwar meischtens bim Zürcher Chorliederverlag.

Dr Band für die erschte Klasse heisst sid de 1990er Joor "Schweizer Singbuch Unterstufe – Sing mit!", und es hät i dr nöje Form 162 Lieder. Für d Produkzioon isch i dr Oschtschwiiz der "Verlag Schweizer Singbuch" z Amriswil pildet worde; sid ane 1981 isch er als Verein organisiert.

Di nöischt Uuflaag vom «Sing mit! Schweizer Singbuch» vo ane 2016 isch vom Musiker und Kantonsschuellehrer Rolf Heeb vom Rorschacherbärg und vom tuurgauische Musiglehrer und Chorleiter Hanspeter Schär (* 1945) vo Chrüüzlinge bearbeitet worde; di modärn Grafik het d Sanggaler Zäichnerin Corinne Bromundt (* 1968) gstaltet. Dr Schär isch bsunders au dur syni Forschig i dr Musigbiblioteek vom Chloschter Äinsidle bekant worde. Me hät vor der Bearbeitig bi de Scheule en Umfroog gmacht zum usefinde, weli Lieder bsunders beliebt sind; und im nöje Liederbuech sind grad 50 aktuelli Lieder zu de alte, wo me wyters bhalte het, derzuecho. Es git au jetz no es Begleitbuech mit didaktische Underlaage füre Musigunderricht, und d Lieder, wo äxtra drfür a vil Schuele i dr Oschtschwiiz ufgnoo worde sind, sind inere bsundere Musigeditzioon uf 6 CeeDee useggèè, und me cha se deils au im Internet finde.

Für s Liederbuech vo dr Middelstuefe isch sid de 1970er Jaar d Redakzioon au bi guete Musiker und Didaktiker glääge: Dr Willi Gremlich het di nöi Uuflag zäme mit em Walter Emch (* 1936) und em Josef Röösli (* 1935) gmacht. Dr Emch chunt vo Grueb im Apezällerland; er spylt Klavier und Orgele, und er isch am Semi z Rorschach Musigprofässer gsi und hät Chöör gleitet. Dr Röösli vo Hetzchöuch im Kanton Luzärn isch Musiker und Komponischt, er isch Musiglehrer am Seminar z Hetzchöuch gsi und hät au a dr Luzärner Akademy für Schuel- und Chilemusig underrichtet, sälber hät er no anderi Singbüecher useggèè

S Singbuech für d Middelstuefe chunt bim Lehrmiddelverlag vom Kanton Sanggale z Rorschach use und hät sid de Uusgabe vo de 1990er Joor dr Titel «Sing Ais!», und gly het me dezue au en Uusgab uf CeeDee gmacht. I däm Buech sind jetz 178 Lieder gsi, wo zu vil Musigrichtige ghöre, vom tradizionelle Volchslied bis zu Gsäng vo dr Rock- und vo dr Popmusig. D Redakzioon händ i dr jüngschte Zyt dr Jost Nussbaumer und dr Pablo Winiger gha. Dr Nussbaumer isch Musigpädagoog, Chorleiter und Komponischt z Sanggale; dr Winiger (* 1951) chunt vo Dietschwil im Toggeburg und isch Musiker und Heilpädagoog.

S Schwiizer Singbuch für d Oberstuefe isch i de 1970er Joore au von ere deils nöje Projäktläitig wyter entwiklet worde. Dasmol hät dr Rudolf Schoch zäme mit em Willi Gohl (1925–2010) dr Inhalt usgwäält. Dr Gohl isch vo Gossau gsi und hät z Züri und z Winterthur als Musiglehrer gschaffet; er hät i dr Öfentlechkeit i dr Schwiiz und au uf dr internazionale Büüni so vil für s Singe und für d Chorbewegig gmacht und isch au i de Meedie so präsent gsi, ass me-n iim mängmol dr Titel vom ”Schwiizer Singpapscht“ aghänkt hät. Füre Buechschmuck hät dr Verlag dasmol dr Bündner Kunschtmooler Andreas Juon (1895-1991) engaschiert.

S aktuelle Buech vo ane 2017 für die 7. Klass mit em nöie Titel «Musik aktiv – Lieder, Musikkunde» treit d Handschrift vom Redakzioonsteam mit em Musiglehrer Fredi Fluri vo Malters, em Sanggaler Musiker Robert Fricker, em Musiker, Musiglehrer und Dirigänt Suso Mattle vo Oberriet, em Zürcher Musiglehrer und Rockmusiker Daniel Nösberger vo Höngg und em Verlagsleiter Bernhard Weber. Es bringt 239 Lieder us verschidene Singtradizioone, Kulture und Musigstil, vo Lieder vom Mani Matter bis zum "Spiritual", vo Schwiizer Lieder wie zum Bischpiil em "" und vo klassische Lieder öpe vom Beethoven bis hii zu Songs vo modärne Interpreete, und es het au wider vil anders Material füre zytgemäss Musigunderricht.



</doc>
<doc id="69904" url="https://als.wikipedia.org/wiki?curid=69904" title="ETH-Bibliothek">
ETH-Bibliothek

D ETH-Biblioteek isch d Biblioteek vo dr Eidgenössische Technische Hochschuel (ETHZ) z Züri.

Si isch di gröscht Biblioteek für d Naturwüsseschaft und für d Technik i dr Schwiiz.

I de Büechersamlige vo dr ETH-Biblioteek findtme psunders Wärch zu de Fachgebiet Architektur, Ingeniöörwüsseschaft, Naturkund, Mathematik, Mänädschmäntwüsseschaft und Sozialwüssenschaft.

D Biblioteek het vier Fachbiblioteeke, wo Informazioone für d Departemänt und d Fachinstitut vo dr ETH liferet:


Dezue ane het’s spezieli Sammlige und Archyv:

D ETH-Biblioteek het Informazioonsgfäss für die elektroneschi Übermittlig gmacht:
E-Periodica: Digitalisierti Schwiizer Zytschrifte vom 18. Jaarhundert bis hüt
"Thomas-Mann-Archiv Online"

D ETH-Biblioteek tuet für öpe 40 Biblioteeke s Informazioonsprogramm NEBIS underhalte und forscht über di zwäckmässig Organisazioon und Pfläg vo elektronische Date.



</doc>
<doc id="69905" url="https://als.wikipedia.org/wiki?curid=69905" title="Josias Simler">
Josias Simler

Dr Josias Simler oder "Simmler" (6. Nofämber 1530 z Chappel am Albis; † 2. Juli 1576 z Züri) isch en Theoloog und Gschichtsschryber us dr Schwiiz gsi.

Dr Josias Simler isch dr Soon vom Peter Simler (1486–1557) vo Rhinau gsi, wo vor dr Reformazioon, sid ane 1499, im Chloschter Chappel Mönch und au Prior gsi isch, und vo dem synere Frou Verena Huser († 1555). Dr Vater het im Chloschter vo Chappel zäme mit em Apt Wolfgang Rüpplin und em Heinrich Bullinger d Reformazioon duregfüert und denn s Chloschter mit al syne Güeter dr Stadt Züri ggä. Derno isch er refermierte Pfarrer z Chappel worde und het ane 1526 d Verena Huser ghüraatet.

Ane 1544 isch sin Soon, dr Josias Simler, im Alter vo 14 Joor uf Züri bim Heinrich Bullinger, wo syn Götti gsi isch, id Schuel ggange. Wyters het er z Basel und z Stroossburg studiert, und denn isch er z Züri Profässer für Bibelchund und Theology worde. 1551 het er d Elisabth Bullinger (1532–1565), e Dochter vom Heinrich Bullinger, ghürootet. Wil d Elisabeth scho mit 33 Joor gstorben isch, het dr Simler ane 1566 di jungi Magdalena Gwalther (1550–1625/26) zur Frou gnoo, wo iin nach sym Tod fasch um füfzg Joor überläbt het.

Dr Josias Simler het vier Chind gha, dr Josias Simler (1567–1588), wo Pfaarer gsi isch und als Fäldprediger z Frankrych gstorben isch; dr Rudolf Simler (1568–1611), wo Dokter worden isch und z Züri als Profässer für Logik und für Rhetoorik gschaffet het; dr
Chaschper Simler (1574–1611), Guldschmiid z Züri, und d Dorothee (* 1571), d Frou vom Zürcher Theologyprofässer Chaschper Waser.

Dr Simler het ane 1552 z Züri als eine vo de erschte Profässer am Collegium Carolinum, wo so öpis wie die früeni Zürcher Hochschuel gsi isch, afo schaffe. Er isch dezue ane au Diakoon am Sankt Peeter gsi. Er het em bedütende Zürcher Filoloog und Naturforscher Conrad Gessner syni "Bibliotheca universalis" nöi useggèè und für iin ane 1566 au de Nachruef gschribe, so wie ali syni Tegscht uf Latyynisch. Gly het er sech für d Natur und für d Geografy vo dr Schwiiz agfange inträssiere. Er het die erscht usfüerlech Beschrybig vo de Alpe zämegstellt und da dezue Informazioone us vil Schrifte gsamlet und au eigeti Beobachtige gmacht. Die Arbet mid em Titel "De Alpibus commentarius" isch lang es berüemts geografischs Standardwärch gsi. Anderi Wärch vom Simler sind es Buech über d Rächtsgschicht vo de Schwiiz: "De Republica Helvetiorum", wo lang als Grundlaag für d Verfassigsgschicht vom Land pruucht worden isch, und es anders über s Wallis: "Vallesiae Descriptio", won er drin au Namensgschichtlechs bringt, so wie öpe Bemerkige zum Bärg Monte Rosa. Er het as Expärte em Ulrich Campell ghulfe d Beschrybig vom Bünderland z mache, d "Raetiae alpestris topographica descriptio", wo 1573 z Chur usecho isch. In es bar chlynere vo syne Schrifte behandlet de Simler Sache vom Alte Teschtamänt und verteidiget är gwüssi theologeschi Posizioone, wo zu synere Zyt aktuel gsi sind.

Dr Johann Wilhelm Stucki het ane 1577 de Nachruef für de Josias Simler gschribe: "Vita clarissima viri D. Iosiae Simleri Tigurini, s. theologiae in schola Tigurina professoris fidelissimi."

Em Simler syni grössere Wärch sind i dr Schwiiz und au in andere Länder bekant und vil glääse worde.Die latynische Originaltegscht hend verschideni Autoore gly in andri Sprooche übersetzt. So schribt dr Hans Jacob Leu im Vorwort zu n ere nöje düütsche Uusgoob vom "Regiment der Loblichen Eydgenoßschaft," won er ane 1722 useggä und für die jüngeri Zyt ergänzt het, über em Simler syn latynisch Urtegscht: «… [ist] selbiger folglich wegen seiner Würde so wol in die Teutsche, Französsische und Holländische Sprachen übersezt als auch in disen Sprachen zum öfteren neu-edirt worden.»

D Schrifte vom Josias Simler sind vom Zürcher Bürgermeischter Johann Heinrich Waser, eme Änkel vom Simler, gsamlet worde; hüt sind’s i dr Zäntraalbiblioteek z Züri.




</doc>
<doc id="69906" url="https://als.wikipedia.org/wiki?curid=69906" title="Ulrich Ruffiner">
Ulrich Ruffiner

Dr Ulrich Ruffiner (* öpe 1480 z Im Land oder z Riva Valdobbia; † öpe 1550 z Glis) isch e Boumeischter im Wallis gsi.

Dr Ruffiner chunt us em Walserdorf Im Land südlech vom Monte Rosa, vom Wyler ”Fum d’ Rufinu“ bim Dörfli Rusa. Er het vermuetli no in synere Heimet s Handwärch vom Schteimetz und Muurer gleert. Und den het er als Boumeischter im Wallis i vilne Gmainde an Hüüser, Chile, Brugge und andere Sache gschaffet. Me känt vo iim sicher 35 Bouwärch, won er ganz nöi uusgfüert oder won er repariert und nach de aktuelle Stylvorstelige vo dr Renaissance umbout het. Me seit vo iim, er sig dr bedütendscht Walliser Boumeischter zu synere Zyt gsi.

Für s Läbe und d Wirtschaft vom Wallis sind d Stroosse und d Brugge, won er bout het, bsunders wichtig gsi. E Deil drvo sind hüt no z gseh, und psunders em Ruffiner syni grosse Bogebrugge zelet zu de schöne Bouwärch, wo me underwägs i dr Walliser Landschaft atrift. D Rumelingbrugg hindena Leuk isch mit irne zwei Bööge ganz ungwöönlech, aber d Chibrugg im Vischpertaal über dr 50 Meter tüüfe Schlucht vo dr Mattervischpa isch sid si öpe 1545 bout worden isch di bekantischt vo dene Brugge.

Wo dr Boumeischter sid ane 1508 fasch zää Joor lang a dr nöje Chile uf em Burghügel vo Raron z tue gha het, het er sech im Dorf undedra es Woonhuus mit ere Bildhauerwärchstatt gmacht. D Schrift uf emene Dilibalke vo dr grosse Stube git dr Name vom Huusherr aa: «disen buw hat macht ulrich rufiner von prismell do man zalt 1513 jar». I sym Huus isch e Späckschteiofe us dr Zyt vom Ruffiner gsi; und me het vermuetet, ass dr Bildhauer won er dozmol di modärnschte Hüüser im Wallis bout het, grad au die guete Schteiööfe erscht rächt id Mode broocht het.

Ane 1519 het dr Ruffiner aagfange, vom Lötschetaal uus übere Gemmipass en Soumwääg z mache.

Inne a dr Pfarrchile St. Stephan vo Leuk zeigt em Ruffiner sys Wappe, ass er a däm Bou mitgschaffet het.

Dr Ruffiner isch ungfäär ane 1550 gstorbe, won er vom Chiledurm vo Glis obenabe ghäit isch und sech drby schwär verletzt het.

Z Raron het me ane 2005 Aaläss organisiert, zum an d Arbet vom Ruffiner a dr Burgchile vor öpe 500 Joor z erinnere.

Das isch en Uuswahl vom Ruffiner syne Bouwärch.




</doc>
<doc id="69907" url="https://als.wikipedia.org/wiki?curid=69907" title="Schloss Bernau (Aargau)">
Schloss Bernau (Aargau)

S Schloss Bernau isch d Ruine vom ene Landsitz i dr Gmeind Löibschtel im Aargau.

Es het a dere Stell im Middelalter scho en Burg gha, wo ane 1157 erwäänt worden isch. Si het de Ridder vo Bernau ghört. Im 14. Joorhundert isch d Herschaft Bernau a d Herre vo Riinech cho. Ane 1499 isch d Burg im Schwoobechrieg zerstöört worde. 1632 het d Familie von Roll us em Kanton Uri d Bernau gchauft, und dr Franz Ludwig von Roll het es nöis Schloss uf däm Platz am Rhy bout.

Am 15. Juli 1844 isch s Schloss abebränt, und hüt gseht me dervo nur no wenig Muure.



</doc>
<doc id="69911" url="https://als.wikipedia.org/wiki?curid=69911" title="Oberammergau">
Oberammergau

Oberammergau (bar. "Obaammagau") isch e Gmeind vo Oberbayern.

D Gmeind lyt im Landchreis Garmisch-Partakirche und am Fluss Ammer.

Oberammergau isch bsunders wäge de Passionsspiil, wo al zää Joor ufgfüert wärde, wytume bekant.

Im Gebiet vo Ammergau isch im 9. Joorhundert es Chloschter bout worde. Ane 1074 isch in dr Nöchi is Chloschter Rottenbuch entstande. D Chile vo Oberammergau isch öpe 1120 s erschte Mol erwäänt.




</doc>
<doc id="69912" url="https://als.wikipedia.org/wiki?curid=69912" title="Holzschlag (Bonndorf im Schwarzwald)">
Holzschlag (Bonndorf im Schwarzwald)

Holzschlag isch mit dé chlynschte Stadtdeil vo dè baddischè Stadt Bõõdorf im nördlichè Landchrais Waldshuèt. Holzschlag isch diè nördlichschte Ortschaft im Landchrais, d Gränz zum Landchrais Hochschwarzwald volauft a dè linkè Haaldè vom Rychèbächle.

Holzschlag lyt im Südschwarzwald uff èrè Höchi vo 816 m im Dobel vom Rychèbächle, sèll isch èn Sitèarm vo dè Bruchlinniè vom Bõõdorfer Grabbè. S Rychèbächle chunnt vo dè Höchi zwǜschè Bõõdorf un Schluchsee obbè abbè, un gòt bi Holzschlag in èn steilè Dobel übber, wo nõch 2 km i d Wuètèschlucht mündet. Holzschlag lyt z mitts im Schwarzwald zwǜschè Lènzkirch un Bõõdorf. Nördlich vo Holzschlag un ènnèt vom Rychèbächle lyt s Waldgebièt "Saatfäld", öppis witter vomischlèt sich s Wasser vo dè Haslach un dè Guètach zuè dè Wuètè, dört fangt also d Wuètèschlucht aa.
Südöschtlich vo Holzschlag lyt s größère Nõchbòrdorf Gründelwangè, wo nu öppè 1,75 km èwäg lyt, beidi sin übber B 315 mitnand un mit Lènzkirch, Neuschtadt un Bõõdorf vobundè. Sit 1927 ghört dè Wyler Glashüttè zuè Holzschlag, d Glashüttè lyt im Quällberych vom Rychèbächle. Gnau èso lyt s munzige Nõchbòrdörfle Grüèwald i sèllèm Quällberych, Grüèwald isch öppè 2,1 km südweschtich vo Holzschlag èbbèso z mitts im Schwarzwald dèheim.

Holzschlag isch è relativ jungi Sidlung un isch uss èrè Holzfällersidlung entschtandè. Bis 1664 isch s hütige Gmarkungsgebièt a beidè Haaldè vom Rychèbächle (un s Saatfäld) komplètt mit Wald bedeggt gsi. Mit èm Übbergang vo dè Rychshèrrschaft Bõõdorf a s Kloschter St. Bläsy hèn d Kloschterbrüèder sèlli Waldschtüggle uff dè Gündelwanger Gemarkung mit èrè Größi vo 150 ha anno 1664 abholzè lõ, um è neus Sidlungsgebièt z erschlièßè. S Holz isch zum Deil für dè Huusbau bruucht worrè, zum gröschtè Deil isch Holz a s Iisèhüttèwärch z Äbberfingè vokauft wörrè, sèll Wärch isch vo dè Bappèheimer un èm Chleggauer Grõf bedribbè worrè isch. Für s Abholzè sin Tiroler Holzfäller aagworbè worrè. Uff dè freyè Flächi sin znägscht drei Meierhööf baut worrè, wo im Kloster St. Bläsy lehenspflichtig gsi sin. Wo s Abholzè bi Holzschlag im Johr 1684 fèrtig gsi isch, hèn d Holzfälller für è Bsidlung z St. Bläsy aagfrògt, wa s Kloschter erlaubt hèt. Mit dè Säkularisation un dè dõdemit vobundènè Ufflösung vom Kloschter z St. Bläsy isch Holzschlag a s Großherzogdum Baddè chò un isch mit èm Wyler Glashüttè un èm Klausèhof è selbschtändigi Gmeind worrè.
Am 1. Januar 1975 isch Holzschlag i d Stadt Bonndorf im Schwarzwald ygmeindet worrè.

Holzschlag hèt niè è eigèni Kirchè ghaa. Kirchlich hèt Holzschlag schu immer zuè dè Pfarrei Gündelwangè ghört, nu isch sèlli widderum sit èm 1. Januar 2015 dè Seelsorgeeinheit Bõõdorf-Wuètè zuègschlagè worrè.

Holzschlag wörd am Nordrand vo dè B 315 tangyrt. Zwǜschè m Ort un dè B 315 isch bis 1976 d Baanschtreggi Kappel-Bõõdorf voloffè. Sèlli Streggi hèt in èrè großè 180° Kurvè uff èm Rychèbachdamm s Rychèbachdal übberquert. Am Weschtrand vo Holzschlag stòt dè Baanhof vo Gündelwangè. Obwoll dè Baanhof nõch bi Holzschlag glègè isch un d Gmeind Holzschlag dörtzmòls s Gelände für d Trassè unentgèltlich zur Vofüègung gschtellt hèt, hèt d Baandirèktion für dè Baanhof dè Doppelnammè Gündelwangè-Holzschlag nit gnemmigt. Hüt wörd Holzschlag durch d Buslinniè Neuschtadt – Boõõdorf im Nòvokeer bediènt.

Holzschlag bǜètet durch s Rychèbächledal Zuègang zuè dè Wuètèschlucht, wo mò bi dè Stallegger Brugg hèrrè chunnt. Obberhalb vo dè Stallegger Brugg git s zwei witteri Highlights i dè Wuètèschlucht uff èm Holzschläger Abschnitt, sèll sin d Stallegger Dannè un s Chraftwärch Stallegg, s drittälteschte dütsche Flußchraftwärch, mit chlynèm Stausee. Uff dè entwidmètè Baandrassè vo dè Baanschtreggi Lènzkirch-Bõõdorf un dõdemit übber dè nò komplètt erhaaltene Rychèbächledamm, volauft hüt dè Bäänle-Radwäg als Deilschtreggi vom Südschwarzwald-Radwäg. Ußerdèm git s z Holzschlag èn Immè-Leerpfad.

Jedes Johr gits z Holzschlag uff èm neu gschtaaltetè Dorfblatz èn Advèntsmärkt. D Blõskapèllè Grüèwald-Holzschlag e. V. isch èn feschtè Bschtanddeil im kulturèllè Läbbè vum Dorf. D Kapèllè hèt è Dracht, wo für dè Schwarzwald nit üblich isch. D Wyber drägèd è Lädder-Jutè-Drachtèrock, d Kärli è Knǜbundhosè uss Hirschlädder mit èm Tyroler Doppeladler als Wappè uff dè Hosèdräger. D Dracht söll a d Tyroler Holzfäller erinnerè, wo durch s Schwendè un Rodè öppis Wichtigs für d Ortgründung bydrait hèn.




</doc>
<doc id="69914" url="https://als.wikipedia.org/wiki?curid=69914" title="Liederbuch">
Liederbuch

Es Liederbuch isch es Buch, wo’s drin e Samlig vo Lieder het.

Meischtens redt me vo Liederbüecher, wenn’s verfilfältegti Liederwärch sind, wo i dr neue Zyt normalerwys im Buechtruk gmacht und im Buech- und Musighandel verdeilt wärde. S eltischte trukte Liederbuech uf Düütsch het dr Erhard Oeglin ane 1512 z Augsburg useggää.

Es git Liederbüecher, wo eifach d Tegscht vo de Lieder drin ufgschribe sind, bsunders bi dene Gsäng, wo als Volchslieder scho zimli algemäin bekant sind. Anderi Liederbüecher zeige dr Tegscht zäme mit de Noote vo dr Melody, wo d Lieder dezue gsunge wärde. I verschidene Samelwärch chöme Variante bi de Tegscht, bi dr Uuswahl vo de Stroofe und au bi de Melodie vor.

Als en eigeti Gattig vo Liederbüecher cha me scho d Liederhandschrifte usem Middelalter aluege, so wie öpe dr Codex Manesse us Züri und s Augsburger Liederbuch, au wen das i dr Zyt vor em Buechtruk imer Einzelexemplaar gsi sind. Einzelni Heft mit handschriftlech notierte Lieder sind bi de Sänger gwüss wyt verbreitet gsi, und öpe sid em 16. Joorhundert sind sötegi Schrifte i de Biblioteeke und Archyv z finde, wie d Liederforscher sid em 19. Joorhundert wüsse.

Liederbüecher wärde in verschidene Berych vo dr Kultur pruucht, deils für einzelni Sänger oder chlyni Gruppe, aber i de meischte Fäll doch ender füre Choorgsang. So redt me vo Büecher mit Kunschtlieder, vo Volchsliedsamlige, vo Chilegsangsbüecher, vo Studänte- und Soldateliederbüecher, vo Liederbüecher für d Schuel, für Jugendorganisazioone, für Wanderer und no vil mee Sängergruppe.

Im düütschsproochige Ruum mischt me für die populäre Liederbüecher mängmol hochdüütschi Lieder und Mundartlieder.




</doc>
<doc id="69916" url="https://als.wikipedia.org/wiki?curid=69916" title="Ingolstadt">
Ingolstadt

Ingolstadt isch e chreisfreji Stadt vom Freistaat Bayern.

D Stadt lyt an dr Donau. Si isch die föiftgröschti Stadt vo Bayern, und sid si ane 1989 mee as 100'000 Ywooner gha het, zelt me se zu de Groossstedt vo Düütschland. D Altstadt isch guet erhalte bliibe.

S erschte Mol isch Ingolstadt ane 806 erwäänt, wo dr Karl dr Gross en Plan zum s Karolingerrych ufzdeile gmacht het. Dr Ort heisst i dem Dokumänt "villa Ingoldesstat".

Ane 1274 isch d Chile, wo s Patrozinium vom Heilige Moritz het, bout worde. 1472 het Ingolstadt en Uni übercho.

Vo 1828 aa isch d Stadt zun er grosse bayrische Landesfeschtig usbout worde.




</doc>
<doc id="69923" url="https://als.wikipedia.org/wiki?curid=69923" title="1051">
1051





</doc>
<doc id="69924" url="https://als.wikipedia.org/wiki?curid=69924" title="1052">
1052






</doc>
<doc id="69925" url="https://als.wikipedia.org/wiki?curid=69925" title="1053">
1053





</doc>
<doc id="69926" url="https://als.wikipedia.org/wiki?curid=69926" title="1055">
1055





</doc>
<doc id="69927" url="https://als.wikipedia.org/wiki?curid=69927" title="Bischof">
Bischof

Dr Bischof isch i vilne chrischtleche Chilene dr geischtlech Läiter vomene bestimte Gebiet, wo meischtens es baar, oder au ganz vil Chilegmeinde und Pfarreie drin sind. 

D Amtsbezäichnig ”Bischof“ chunt vom alte griechische Wort ἐπίσκοπος "(epískopos)", wo uf düütsch ”Ufseher“ und ”Hüeter“ bedüütet. Im nöje Teschtamänt chunt s Wort zäme mid de beide andere Wörter πρεσβύτερος "(Presbyter)" und διάκονος "(Diakon)" vor, und die bezäichne die erschte Funkzioone, wo’s i de Gmeinde vo dr no junge chrischtleche Chile ggää het. Es isch es baar Joorhundert ggange, bis d Chileämter dr fescht Status gha hend und bis s Amt vom Bischof im Römische Ryych als einzige prieschterleche Verantwortleche vomene Bischtum etabliert gsi isch. Die ganzi Gruppe vo de Bischöf wird zämegnoo als ”Episkopat“ bezäichnet.

De Regioone, wo es baar Pfarreie drin zämegfasst sind, säit me Bischtum oder Diözeese – das chunt vom griechische διοίκησις "(dioíkēsis)", wo ”Verwaltigsbezirk“ bedüütet – und si sind ganz underschidlech gross. E Deil vo de erschte Diözese entspräche gnau em Gebiet vo de alte römische Provinze, und i dr Hauptstadt vo dene Sprängel isch dr Bischofssitz ygrichtet worde, so wie öpe s Zäntrum vom Bischtum vo dr Provinz Raetia Prima i dr Stadt Chur gsi isch, und das Chilegebiet het sech ohni Underbruch zum Bischtum Chur entwicklet. Anderi Diözeese sind im Verlauf vo dr Zyt neu ygsetzt worde, wo wie öpe s Bischtum Choschtez, wo erscht im früene Middelalter im Frankeryych für d Alemanne im Gebiet am Rhy und öschtlech vo dr Aare ggründet worden isch.

I dr Spootantike und im Middelalter het d Chile im Episkopat e Rangornig usepildet, wo d Ebene vo de Patriarche, de Metropolite, de Ärzbischöf und de Diözesanbischöf het.

Au in andere grosse chrischtleche Chilene känt me s Amt vom Bischof, also bi de orthodoxe, de alt-katholische, de anglikanische und bim ene Deil vo de refermierte Chrischte.

Dr Bischof vo Rom läitet als Oberhaupt vom Episkopat di ganzi römisch-katoleschi Chile.



</doc>
<doc id="69928" url="https://als.wikipedia.org/wiki?curid=69928" title="Abt">
Abt

Dr Apt isch bi vilne Religioone dr Vorsteher vomene Chlooschter. D Vorsteheri vomene Frauechlooschter heisst Äptissi.

S Wort chunt vom latyynische ”abbas“, und das vom aramäische ”abba“.

Vilne Chlööschter seit men au ”Aptei“. En Apt und en Äptissi hend di suverääni Läitig vo alne Gschäft von iirem Chlooschter; si regiere gege inne über s Zämeläbe vo de Mönch bzw. vo de Chlooschterfraue und verträtte s Chlooschter gegen usse. Gwäält wärde si vo dene Lüüt, wo im Chlooschter läbe, wo d Profäss abgläit hend und gmäss däm Verspräche fescht zum Konvänt ghöre.

I dr orthodoxe Chile het dr Apt vomene Chlooschter dr Name ”Hegumen“.



</doc>
<doc id="69929" url="https://als.wikipedia.org/wiki?curid=69929" title="Sarah Höfflin">
Sarah Höfflin

D Sarah Höfflin (* 8. Jänner 1991 z Gämf) isch e Freestyle-Schyfahrerin us dr Schwiiz.

D Höfflin isch d Dochter vomene Schwiizer und von ere Australierin. Si läbt mit dr Muetter z Ängland. Si het gärn Yshockey gspiilt und Neurowüsseschafte an dr Uni vo Cardiff studiert.

Es Joorl lang het si i dr Schwiiz und z Savoye ganz intensyv chönne Schyfahre, und sid 2014 isch si an Wettkämpf vo dr "AFP World Tour" ggange. D Organisatoore vom Schiizer Schyverband hend se ane 2015 is Nazionaalteam vo de Freestyle-Schyfahrerinne uufgnoo. Iry Disziplyne sind Slopestyle und Big Air.

In dr Wintersaison 2016/2017 isch si zwäimol uf dr dritt Platz bi Wettkämpf in dr Disziplyn Slopestyle choo. S Wältcuprönne im Slopestyle vom 28. Jänner 2017 uf dr Seiser Alm i de Dolomite het si gwunne. Bi andere Rönne z Kanada und a dr Freestyle-Wätmäischterschaft z Spanie isch si au wider uf die vordere Plätz choo. Und si isch Schwiizer Mäischteri 2017 im Slopestyle und im Big Air.

Im Jänner 2018 isch d Sarah Höfflin bi de ”Winter-X-Games 2018“ z Aspen in de USA im Big Air-Wettkampf so guet gsi, ass si au do dr erscht Platz gholt het.

Und a de Olympische Winterschpiili im Februar 2018 z Südkorea het si im Slopestyle-Wettkampf d Guldmedalie gwunne und isch Olympiasygerin worde. D Friburgerin Mathilde Gremaud vo Bulle het dezue ane grad no d Silbermedalie gwunne.



</doc>
<doc id="69930" url="https://als.wikipedia.org/wiki?curid=69930" title="Trin">
Trin

Trin isch e Gmaind vom Kanton Graubünde.

Trin lyt in dr Regioon Imboda. S Dorf stoot under em Bärgmassyv mit em Ringelspitz echly oben am Rhy. Zu dr Gmeind ghöre die drü Dörfer "Trin", "Digg" und "Mulin". Am Bärg obe sind d Wyler "Maliens" und "Bargis". D Baanstazioon vo Trin vo dr Räätische Baan lyt ganz im Tobel i dr Ruinaulta-Schlucht unde. Bi Trin lyt dr Crestasee. Über d Trinserfurgge öschtlech vom Trinserhorn chunt mer is Sardonagebiet im obere Kalfysetaal.

S Dorf isch mit em Name "Turunnio" im 12. Joorhundert s erschte Mol erwäänt.

Uf em Gmaindgebiet stönd die beide Burgruyyne "Crap Sogn Parcazi" und "Canaschal".



</doc>
<doc id="69932" url="https://als.wikipedia.org/wiki?curid=69932" title="Wolfsburg">
Wolfsburg

Wolfsburg isch e chreisfreji Stadt im Oschte vum Bundesland Nidersachse. D Stadt isch 1938 als Sitz vum Volkswagewärk grindet worde und mit öppe 125.000 Yywohner di föiftgröscht Stadt vu Nidersachse.

Wolfsburg zehlt zude wänige Stadtgründige i dr erschti Hälfti vum 20. Johrhundert z Dütschland. Bis Mai 1945 het d Stadt dr Name "Stadt des KdF-Wagens bei Fallersleben" trait. D Stadt isch als Wohnort für d Mitarbeiter vum Volkswagewärk konzipiert, wo de "KdF-Wäge" – di spötere VW Käfer – het solle produziärt werde. 1972 het d Yywohnerzahl d Gränze vu 100.000 iberschritte, dodur isch Wolfsburg zur Grossstadt worde. Im Johr 2010 isch s Bruttoinlandbrodukt pro Chopf s höchscht vo allne dütsche Stedt gsii.

Wolfsburg biudet mit de Stedt Braunschweig und Salzgitter eis vu nün «Oberzäntre» z Nidersachse und ghört zur Metropolregion Hannover-Braunschweig-Göttingen-Wolfsburg. D nächschtglegene grössere Stedt sind Braunschweig öppe 26 Kilometer südweschtlech, Magdeburg öppe 64 Kilometer südöschtlech und Hannover 74 Kilometer weschtlech.



</doc>
<doc id="69933" url="https://als.wikipedia.org/wiki?curid=69933" title="1056">
1056






</doc>
<doc id="69940" url="https://als.wikipedia.org/wiki?curid=69940" title="Mundartlieder im Schweizer Singbuch Unterstufe 1962">
Mundartlieder im Schweizer Singbuch Unterstufe 1962

D Mundartlieder vom Schwiizer Singbuech 1962 sind die Lieder, wo uf Schwiizerdüütsch gschribe sind und im erschte Band vom Schuelliederbuech Schwiizer Singbuech i dr Uusgab vo 1962 abtrukt sind.


</doc>
<doc id="69941" url="https://als.wikipedia.org/wiki?curid=69941" title="Emilie Locher-Werling">
Emilie Locher-Werling

Anna Emilie Locher-Werling (* 13. März 1870 z Riesbach (hüt Züri); † 5. Augschte 1963 z São Paulo) isch e Schwiizer Mundartschriftstelleri gsi. Zum Täil hät si under irem äigene Name gschribe, zum Täil under de Pseudonym "Lisi Meier, Anneli Witzig" oder "Gritli Wüest".

D Emilie Locher-Werling isch am 13. Merze 1870 i dr doozmaal no sälbständige Gmäind Riesbach bi Züri uf d Wält cho. Si isch d Tochter vom Wilhelm Werling gsi, aber iri Eltere sind scho früe gstorbe. Ane 1892 hät si de Chauffme Fritz Locher ghüraatet.

Si hät de Pruef von ere Schniideri gleert gha. Tank ere Begabig für d Sprach – si hät e Räie Sprach-, Literatur- und Rezitazionskürs bsuecht – hät si agfange schrybe und tichte. So isch si d Redaktoori vo dr Zytschrift "Der Helfer" worde, wo z Züri vo 1933 a usecho isch. Uf Züritüütsch hät si zeerscht Luschtspiil, spöter Verzelige, Gedicht und Värsli gschribe und Chinderbüecher verfasst. Es par Gedicht vo dr Zürcher Autoorin sind mit Noote, wo dr Edwin Kunz dezue gsetzt hät, im Schwiizer Singbuech abtruckt worde. Ires Gedicht "«Abiglüte am Zürisee»" isch 1947 vom Zolliker Lehrer und Komponist Jakob Spörri (1886–1965) vertont worde.

Ane 1941 isch d Emilie Locher-Werling uf Südamerika uusgwanderet; si isch uf Brasilie ggange, wo ire Soon gläbt het.




</doc>
<doc id="69942" url="https://als.wikipedia.org/wiki?curid=69942" title="Liste zum Auftreten des Eichener Sees">
Liste zum Auftreten des Eichener Sees

D Lischde zuem Uffdrädde vum Eiemer See zellt d Johr zwische 1772 un 2017 uff, wu des Nadürphänomen uffdrädde isch. De See isch nur all baar Johr emol do un versickert dann widder in de Bode. 

S erschte Mol isch s Uffdrädde vum See anne 1772 uffzeichnet worre. Nodäm de Knierer um 1900 e Lischde vereffendlicht het, git de Gustav Albiez e Zämmeschdellig in sinner Dissertation vu 1931 (S. 53). Diä zeigt alli Johr, wunner bis 1930 ufdrädde isch. Fischbeck et al. (2016:97) hän Dade bis 2012 ergänzd. Ergänzt isch diä Lischde um Aagabe in de Badisch Ziddung ab 2012.

Fischbach et al. bemerke, aß d Uffzeichnunge in der erscht Hälfdi vum 19. Johrhundert vor allem in de warm Johrszit liege däde. Si nämme a, aß in de Windermonet küm ebber an des See kumme sey. (Kha mr si so ebbis vorschdelle?).



</doc>
<doc id="69943" url="https://als.wikipedia.org/wiki?curid=69943" title="Kassel">
Kassel

Kassel (bis 1926 amtlech "Cassel") isch e chreisfreji Stadt, Verwaltigssitz vum glychnamige Regierigsbezirk und vum Landchrais Kassel. Di äinzigi Grossstadt vu Nordhesse isch noo Frankfurt am Main und Wiesbade di drittgröschti Stadt und eis vu zää «Oberzäntre» vum Bundesland Hesse. Im Dezämber 2017 sind 204.021 Yywohner zehlt worde.

Ab 1277 isch Kassel Hauptstadt vu dr Landgrafschaft Hesse, dr Landgrafschaft Hesse-Kassel (vu 1567 bis 1803) und vum Kurfürschtetuum Hesse (bis 1866) gsi. Bis hüt züüged e Residänz und Schlesser dodervo, drunder insbsunderi d Orangscherie i dr Karlsaue und s Schloss Wilhelmshöhe im Bärgpark, wo syt 2013 zum Wältkulturärb vu dr UNESCO zehlt. Mit dr documenta beherbärgt d Stadt zuedäm all füüf Johr e wältwyt bedütendi Usstellig vo de zitgnössische Kunscht; dahär het Kassel syt Merz 1999 di amtlichi Zusatzbezeichnig "documenta-Stadt". Dur d Gründig vu dr erschte Gsamthochschuel vu Dytschland (de hütige Uniwersidäät Kassel) isch Kassel 1971 zur Uniwersidäätsstadt worde.




</doc>
<doc id="69944" url="https://als.wikipedia.org/wiki?curid=69944" title="1000">
1000






</doc>
<doc id="69945" url="https://als.wikipedia.org/wiki?curid=69945" title="999">
999





</doc>
<doc id="69946" url="https://als.wikipedia.org/wiki?curid=69946" title="Schmerikon">
Schmerikon

Schmèèrike oder Schmèèrke (amtlech "Schmerikon") isch e politischi Gmeind im Waalkrais See-Gaschter im Schwiizer Kanton Sanggale.

Schmèèrike lyyt a dr Yymündig vum Linthkanal i de Zürisee.

D Nochbergmeinde sind Eschebach, Rapperschwil-Jona, Tugge und Uzne.

Schmèèrike isch em Joor 741 als "Smarinchova" erwäänt worde. Im Alte Zürichrieg isch s Dorf 1444 gschlisse worde.

Noo em Ändi vu dr alte Äidgnosseschaft 1798 het Schmèèrike zerscht zum Kanton Linth ghört; sit 1803 ghörts zum nöi gschaffene Kanton Sanggale. Innerhalb vum Kanton isch es aafangs im Bezirk Uzne gläge, ab 1831 im Seebezirk und sit 2001 im Waalkrais See-Gaschter.



</doc>
<doc id="69947" url="https://als.wikipedia.org/wiki?curid=69947" title="998">
998





</doc>
<doc id="69950" url="https://als.wikipedia.org/wiki?curid=69950" title="Pestalozzi-Bibliothek Zürich">
Pestalozzi-Bibliothek Zürich

D Pestalozzi-Biblioteek Zürich (abgchürzt: PBZ) isch e Biblioteek mit es baar Standort i dr Stadt Züri.

Wo me ane 1896 s hundertfüfzigschte Jaar sid dr Geburt vom Schwiizer Pedagoog Johann Heinrich Pestalozzi gfyret hät, isch z Züri uf Iniziatyve vo de Gmäinnützige Gselschaft vom Bezirk Züri de Veräin ”Pestalozzigselschaft“ ggründet worde. De erscht Presidänt isch de Johann Caspar Grob (1841–1901) worde, wo Stadtraat und de Läiter vo de Schuele vo Züri gsi isch; au de Hermann Escher, wo Läiter vo dr Stadtbiblioteek gsi und gly drufabe erschte Diräkter vo de Zäntralbiblioteek Züri worden isch, und de Hans Bodmer (1863–1948), wo ane 1882 de Läsezirkel vo Hottige gründet hät und Sekretär vo de Schwiizerische Schillerstiftig gsi isch, händ zum Vorstand vo de Pestalozzigselschaft ghört. De Hermann Escher hät d Biblioteekskommissioon vo de Pestalozzigselschaft gläitet. Die Organisazioon hät vo de Stadt d Uufgaab gha, Biblioteeke z bilde, wo für ali Lüüt selet offe sy, also richtegi Volchsbiblioteeke zum für verschideni Gruppe vo dr Bevölcherig Büecher parat z mache und au Sääl aazbüüte, wo me i de Schrifte cha lääse. Z Züri hät’s scho früener d Biblioteek vom Grütliveräin und sid churzem d ”Arbäiterläsesääl“ vo de Gmäinnützige Gselschaft i de Altstadt und z Ussersiil ggèè.

Im Jaar 1896 hät d Pestalozzigselschaft d Läsesääl vo de Gmäinnützige Gselschaft und d Büecher vo verschidene bisherige Lokaal übernaa, und ane 1897 hät si im grosse Schuelhuus Schanzegraabe, wo ane 1893 grad erscht bout worden isch, di erscht eiget Biblioteek und 1898 en nöje Läsesaal z Understraass uuftaa. Vo 1898 bis 1932 hät si en Läsesaal im Zoufthuus zum Rüüde am Rathuusggèè gha.

Ane 1897 hät d Pestalozzigselschaft agfange en eigeni Zytschrift usezggèè, wo ”Am häuslichen Herd“ ghäisse hät; d Redakzioon hät dr Fritz Marti gha. 1925 hät sech d Gselschaft vo dere Zytschrift wider tränt.

Nach den erschte Lokaal vo dr Biblioteek im Stadtzäntrum sind gly Ussestele in andere Kwartier dezuechoo.


1932 isch s ”Pestalozzihuus“ a de Zähringerstraass uufggange, wo d Verwaltig vo de Biblioteek und en grooss Läsesaal drin isch.

Wo d Stadt Züri bi de groosse ”zwäite Ygmäindig“ ane 1934 grad sächs Nachbergmäinde als neui Stadtkwartier dezuegunne hät, sind d Gmäindbiblioteeke, wo’s i dene Oort ggèè hät, ed Pestalozzigselschaft choo:


Ane 2009 isch di interkulturel Biblioteek Hardau mit Büecher i verschidene Spraache ufggange. Wyteri Standort vo de Pestalozzibiblioteek sind:


D Kwartierbiblioteeke vo Heuried, wo de Veräin ane 1965 ygrichtet hät, und ide Ängi sind 2007 zuetaa worde, wo d PBZ defür en grösseri Biblioteek im Shopping- und Freizytzänter Siilcity uuftaa hät. Die Veränderig hät dozmol i de ganze Stadt und au im Zürcher Gmäindraat z diskutiere ggèè. Wil me tänkt hät, as no anderi Kwartierbiblioteeke chöntet zuetaa wärde, hät sech ane 2008 en ”Inträssegmäinschaft Pestalozzi-Biblioteeke id Kwartier!“ pildet.

D Pestalozzibiblioteek Züri isch di öfentlich Biblioteek vo dr Stadt Züri, wo de Betriib zum gröschte Deil zaalt. Dr Veräin, wo d Biblioteek füert, häisst sid 2012 ofiziell «PBZ Pestalozzi-Bibliothek Zürich».

Ane 2016 hät d Biblioteek s Jubilääum ”120 Jaar PBZ“ gfyret und dezue es Fäscht und d Fotiusstelig ”Die PBZ damals und heute“ gmacht. Ändi 2016 hät dr Verein 20'148 Mitgliider gha, und d Samlig vo Büecher und Meedie vo dr ganze Biblioteeksgruppe hät jetz mee as e halbi Millioon Wèèrch. D Presidänti vom Veräin isch d Rosemarie Berthoud, und d Diräktoorin vo dr Biblioteek häisst Josephine Siegrischt; dr Chefbibliotekaar isch de Felix Hüppi und d Chefbibliotekaarin isch d Gabriela Mattmann.




</doc>
<doc id="69951" url="https://als.wikipedia.org/wiki?curid=69951" title="Bibliothek">
Bibliothek

D Biblioteek isch en Instituzioon, wo de Lüüt tuet Informazioone abüüte.

I dr Gschicht vo de Biblioteeke, wo scho öpe drüüehalbtuusig Joor lang goot, isch s d Hauptuufgaab vo dene Hüüser gsii, Büecher und anderi Schrifte z samle und für d Lääser parat z halte. Sid em 19. Joorhundert und ganz psunders jetz, wo Informazioone immer mee uf elektronische Kanääl verbreitet wärde, isch es scho ganz sälbverständlech, ass d Biblioteeke näbe de Büecher au ali andere Meedie, wo als Informazioonstreeger diene, und au Bilder uufbewahre.

Me cha bi de Biblioteeke algemein zwüsche öffentleche und privaate Hüüser underscheide. Die öfentleche sind öpe d Landesbiblioteeke, d Unibiblioteeke, d Kantonsbiblioteeke, d Gmeind-, Schuel- und Kwartierbiblioteeke. Privati Biblioteeke git’s bi einzelne Persoone, i vilne Privatundernääme vo dr Wirtschaft und zum Bischpiil au bi Veräin, i alte Chlööschter und Schlösser. Underscheide tuet men au di allgemäin-öfentleche Biblioteeke für s breite Publikum vo de wüsseschaftleche Biblioteeke, wo vor alem für d Fachlüüt vo bestimte Richtige tänkt sind.

D Biblioteeke sind e zäntrale Deil vom Kulturguet.

S Wort ”Biblioteek“ chunt us em Griechische. Scho in dr Antike het βιβλιοθήκη en Phälter für Büecher bedüütet. Im Düütsche kent me sid ane 1658 d Bezäichnig ”Büecherei“. Früener het me mit dene Wörter eifach e Büechersamlig gmeint; erscht sid öpen em 18. Joorhundert git me de Hüüser, wo speziell für Büecher bout worde sind, dr Name ”Biblioteek“.

Ane 1897 isch d Veräinigung vo de Schwiizer Bibliotekare gründet worde, ane 1900 dr Veräin vo de düütsche Bibliotekare.




</doc>
<doc id="69952" url="https://als.wikipedia.org/wiki?curid=69952" title="Amden">
Amden

Amde isch e Gmeind vom Kanton Sanggale.

D Gmeind liit im Waalchreis See-Gaschter. S Dorf stoot am Bärghang über em Waalesee. Zwüschet em See und em Mattland bim Dorf sind höchi Felswänd, wo d Bärgbech mit spektakulääre Wasserfäll drüberabe gheie, so wie d Seerebachfäll bi de Rinkwelle.

Uf Amde ufe chunt me mit de Auto uf de Strooss vo Weese, wo ane 1882 bout worden isch. Am Ufer vom Walesee isch under der Felswand s Dorf Betlis. Dr Bärg grad oben am Dorf isch dr Mattstock.

Zum Gmeindgebiet vo Amde ghört im Süde öpen e Füüftel vom Walesee. Am Bärg obe lauft d Gmeindgränze uf de Weschtsite em Flibach zduruff und über de Südweschtgraat bis ufe zum Gipfel vom Speer. Vo da uus goot d Gränze es churzes Stuck de Wasserscheidi zwüschet em Walesee, also em Yzugsgebiet vo de Linth, und em Toggeburg, also em Yzugsgebiet vo de Thur, noo. Witer im Oschte chunt de Bann vo Amde is obere Gebiet vom Schwemmibach, vom Sulzbach, vom Dürebach und vom Leischtbach, wo ali i d Thur abe laufe. Oben am Leischtbachtobel isch de Leischtchamm, dr höchscht Bärggipfel vo Amde mit 2101 Meter über Meer.

Uf em Gebiet vo Amde, voralem gege s Arvebüel ufe, sind grossi Sidlige mit Feriehüüser bout worde.

Bi Amde, wo scho sit em Middelalter es düütschsproochigs Gebiet isch, findt me no hüt einzelni Fluernääme, wo vo de eltere rätoromanische Sprooch chöntet choo: "Furggele", "Tschingel", "Gulme".

Z Betlis stoot d Ruine vo de Burg Strahlegg. S Chlooschter Schänis het vil Land bi Amde gha. In ere Urchunde vo dem Chlooschter us em Joor 1178 chunt de Name vom Dorf "in Andimo monte" s erschte Mol vor.

1798 het Amde zum Kanton Linth und denn em Kanton Glarus ghört, und sid 1815 isch d Gmeind bim Kanton Sanggale.




</doc>
<doc id="69953" url="https://als.wikipedia.org/wiki?curid=69953" title="Donat GR">
Donat GR

Donat isch e Gmaind vom Kanton Graubünde.

D Gmaind lyt in dr Region Viamala am Fuess vom Schamserbärg, uf dr lingge Syte vom Rhy. Bi Donat chöme d Bech "Fundogn, Valtschiel, Ual da Suden, Mülibach" und "Plattera" is Taal abe.

Dr Gmaindbann isch e Deil vom Naturpark Beverin und lyt zimli im Zäntrum vo dem sym Perimeter.

Im Gmaindgebiet vo Donat het’s drüü alti Dörfer und Frakzioone: Donat, Farde und Paze, und weschtlich vom Fundognbach no dr Wyyler "Magun". Z Donat und z Farde stönd die alte refermierte Pfarrchile. Grad oben a de Sidlige goot d Hochspannigsläitig vom Chraftwärch Bäreburg uf Sils und paralel drzue d San Bernardino-Läitig dure.

Bi Donat stoot di schöni alti Betonbrugg übr s Valtschiel-Tobel, wo dr berüemt Boumäischter Robert Maillard (1872–1940) vo Gämf zäichnet und wo me ane 1926 bout het. Si isch 43 Meter läng und het en ganz en flache, fyne Boge. Öpe 1990 isch dernäbe für die schwärere Faarzüüg e nöji Brugg bout worde. Die alti Betonbrugg stoot sider under Dänkmolschutz, wil si vo Expärte als bsunders wärtvolli alti Konstrukzioon agluegt wird. Au s Bundesamt für Vercheer het im ene Pricht gseit, die Brugg sig es wichtigs technikgschichtlechs Dänkmol; si isch ebe die elteschti und lengschti Stabbogebrugg vom Maillard, und die Brugg isch i vilne Fachpublikazioone erwäänt; dr Biograaf vom Maillard David P. Billington us den USA het gschribe, das Bouwärch ”sig es Gedicht“ von ere Brugg und es bsunders glungnigs Wärch. S Bouwärch ghört sid 1995 dr Gmaind Donat, wo se jetz mit Hilf vom Bund, vo dr Dänkmolpfleeg, vo dr Korporazioon Schams, vo dr Göttigmaind, dr Stadt Schliere, und vo anderne Gältgäber wott flicke.

D Gmaind, so wie si jetz isch, het sech am 1. Jänner 2003 pildet, wo die früenere Gmainde Donath und Patze-Fardün sech zu einere Gmaind zämegschlosse hend.

S Dorf Donat isch i dr Middi vom 12. Joorhundert s erschte Mol erwäänt, s Dorf Paze ane 1204, Farde ane 1219. Bi Paze lyt d Burgstell "La Tur".



</doc>
<doc id="69954" url="https://als.wikipedia.org/wiki?curid=69954" title="997">
997




</doc>
<doc id="69955" url="https://als.wikipedia.org/wiki?curid=69955" title="Casti-Wergenstein">
Casti-Wergenstein

Casti-Wergeschtai isch e Gmaind vom Kanton Graubünde.

D Gmaind lyt in der Region Viamala und am Schamserbärg.

Si het die beide Dörfer Casti und Wergeschtai, wo uf em Bärgrugge zwüschet de Tobel vom Fundognbach und vom Valtschielbach liget. Wyter am Bärg obe sind dr Wyler "Dumagns" und die grossi und wyti Alp "Anarosa". Das isch die gröschti Alp vom Bünderland, und si ghört dr Korporation Bergschaft Schams.

D Gmaind isch ane 1923 entstande, wo die beide ehemolige Gmainde "Casti" und "Wergeschtai" sech zämetoo hend.

I dr Chile vo Wergschtai het’s Wandmoolereie vom Walteschburger Mäischter.



</doc>
<doc id="69956" url="https://als.wikipedia.org/wiki?curid=69956" title="Lohn GR">
Lohn GR

Lohn isch e Gmaind vom Kanton Graubünde.

Si lyt in dr Region Viamala und am Schamserbärg. Im Weschte stoot dr Piz Beverin, s Gmaindgebiet vo Lohn goot bis ufe Bärggraat mit em Zwölfihorn, em Rappakopf und em Schärekopf. Zwüschet Zillis und Ronggelle chunt es Stuck vom Gmaindbann vo Lohn bis ganz abe an Hinderrhy in dr Viamala-Schlucht. S Gmaindgebiet isch im Naturpark Beverin.

S Dorf ”Laune“ isch im karolingische Rychsgueturbaar vom nüünte Joorhundert s erschte Mol erwäänt. Ane 1458 het sech d Gmaind vom Bischof vo Chur losgchauft. D Chile vo Lohn het zwei Dürm.



</doc>
<doc id="69957" url="https://als.wikipedia.org/wiki?curid=69957" title="Mathon GR">
Mathon GR

Mathon isch e Gmaind vom Kanton Graubünde.

Si lyt in der Region Viamala am Schamserbärg oben a Donat. Im Nordweschte stoot dr Piz Beverin, und undena dem isch s Alpgebiet mit de Alpe "Tumpriv, Nursin, Alp digl Oberst" und "Mulagn".

S Dorf isch öpe im s Joor 840 s erschte Mol erwäänt.



</doc>
<doc id="69958" url="https://als.wikipedia.org/wiki?curid=69958" title="Rongellen">
Rongellen

Ronggelle isch e Gmaind vom Kanton Graubünde.

Si lyt in dr Region Viamala. Ronggelle isch das Dorf, wo a dr änge Stell zwüschet Thusis und Zillis oben a dr Viamala-Schlucht lyt. S Gmaindgebiet goot vom Hinderrhy unde bis ufe Bärg bim Crapschalverchopf ue. Politisch hät Roggelle zum Chrais Schams ghört und isch di ainzig dütschsprochig Gmaind im sus rätoromanisch prägte Schams, chirchlich ghörts aber uf Thusis füre.


</doc>
<doc id="69959" url="https://als.wikipedia.org/wiki?curid=69959" title="Quito">
Quito

Quito ("San Francisco de Quito") [] isch d Hauptstadt vu Ecuador.

D Stadt lyt 20 Kilometer südlech vum Äquator imene 2.850 Meter hoche Becki vu dr Ande und isch dorum noo vor dr bolivianische Hauptstadt Sucre di höchschtglege Hauptstadt vu dr Wält.

Si isch mit öppe 2,2 Millione Yywohner noo Guayaquil di zwöitgröscht Stadt vum Land. Usserdäm isch si d Hauptstadt vu dr Browinz Pichincha und vum Kanton Quito.

I dr Nöchi lyt dr Vulkan Cotopaxi.

D Stadt bestoot us nünzää stedtische Gmeinde.

D Stadt sell vom ene Höiptling Quitumba gründet worde sy.

Im Middelalter isch do, wo hüt d Stadt lyt, en Määrt für d Regioon gsi. Öpen im füffzääte Joorhundert sin d Inka is Land cho und Quito isch eini vo dene iire wichtigschte Stedt gsi.

Ane 1543 isch dä Deil vo den Ande vo de Spanier eroberet worde, und do isch die spanischi Stadt "San Francisco de Quito" bout worde.

Im nünzääte und au no am Afang vom zwanzigschte Joorhundert het’s z Quito es baar Revoluzione gää. 1830 isch s Land Ecuador entstande, und Quito isch sider däm syni Hauptstadt.

D Altstadt vo Quito ghört zum UNESCO-Wältkulturerb.




</doc>
<doc id="69960" url="https://als.wikipedia.org/wiki?curid=69960" title="Zillis-Reischen">
Zillis-Reischen

Zilis-Räische isch e Gmaind vom Kanton Graubünde.

Si lyt in der Region Viamala. Die beide Dörfer Zilis (rätoromanisch "Ziràn") und Räische lige am nördleche Ändi vom Schams uf dr rächte Syte vom Hinderrhy. Über de Dörfer isch im Oschte en steile, bewaldete Bärghang, wo zum Alpgebiet am Piz Curvér ufegoot. D Alpe vo Zilis und Räische heisset "Taspegn" und "Alp da Nursas". Gäge Norde ghört di ganz rächt Syte vo dr Viamalaschlucht bis zum Traversinertobel zu dr Gmaind Zilis-Räische.

Ane 1865 hend sech di ehemolige Gmäinde Zilis und Räische zämegschlosse.

Z Zilis stoot d Chile Sankt Martin vo Zilis us em 12. Joorhundert, wo einzigartegi Moolereie a dr Diili vom Chileschiff het.



</doc>
<doc id="69961" url="https://als.wikipedia.org/wiki?curid=69961" title="Felsberg GR">
Felsberg GR

Felsberg isch e Gmaind vom Kanton Graubünde.

Si lyt in dr Region Imboden westlich vo Chur. Überem Dorf isch dr steil Bärghang vom Galandamassyv. Am Rhy unde het Felsberg nur en schmale Streife flachs Land bim Dorf. Dr Baanhof vo Felsberg isch uf dr andere Syte vom Rhy bi Domat/Ems.

S Dorf isch ane 831 s erschte Mol erwäänt.




</doc>
<doc id="69962" url="https://als.wikipedia.org/wiki?curid=69962" title="Haldenstein">
Haldenstein

Haldestäi isch e Gmaind vom Kanton Graubünde.

Sy lit in dr Region Plessur uf dr lingge Syte vom Rhy. Näbedra isch d Stadt Chur. Uf dr Weschtsyte isch über em Dorf dr Bärg Galanda.

Dr Name vom Dorf chunt in ere Urkunde vo ane 1149 indiräkt s erschte Mol vor.

Sid 1803 khört Haldestäi zum Kanton Graubünde.






</doc>
<doc id="69973" url="https://als.wikipedia.org/wiki?curid=69973" title="Wittlekofen">
Wittlekofen

Wittlekofè isch èn Stadtdeil vo dè baddischè Stadt Bõõdorf im Landschrais Waldshuèt.

Wittlekofè lyt uff èm Absätzle a dè linkè Steinadalhaaldè, glychzitig lyt Wittlekofè in èm Hochdalchessel unterhalb vo dè Höchi vo dè "(Stüèlinger) Alp", Dè Wittlekofer Chesselrand gòt vo dè Obberè Alp zum "Obberholz", mit 843 m dè högschtè Pungt vo dè Alp un glych hoch wiè Bõõdorf, bis zum Wällèdinger Fuchsbärg. Nõchbòrdörfer vo Wittlekofè sin im Nordoschtè Wällèdingè (1,7 km), im Oschtè dè Wyler Sparrèbärg (2 km), im Südè Bettmèdingè (3,4 km) un im Nordè Bõõdorf (3,8 km).

Dè Nammè leitet sich woll vom "Hof vom Witilinc" ab. Diè älteschtè urkundlichè Erwäänungè sin um 1100 mit "Wolfganch de Witilinchoven" gmacht worrè, um 1102 mit èm "Bertoldus de Witilinchoven" sowiè "Geroldus un Bertholdus de Witilinchoven" (1102), gmacht worrè durch s Kloschter Allerheiligè, "Geroldus de Wittelinchoven" wörd um 1111 bzw. 1112 im Rotulus Sanpetrinus uffgfüürt. 1246 wörd èrschtmòls èn Plebanus erwäänt.

Dè Ort hèt znägscht dè Hèrrè vo Roggèbach ghört, sèll sin Minischtrale vo dè Zääringer gsi. Im 13. Johrhundert hèn d Hèrrè vo Krenkingè d Hèrrschaft übbernõ. 1482 isch s Dorf a d Lupfener gangè. 1582 isch Wittlekofen a diè Hèrrè vo Mörschperg übbergangè, wo s 1602 a s Kloschter St. Bläsy vokauft, dõdemit isch s Dorf Deil vo dè Rychshèrrschaft Bõõdorf worrè. 
Mit dè Ufflösung vom Kloschter St. Bläsy i dè Säkularisation isch Wittlekofè zum Großherzogdum Baddè chò un isch è selbschtändigi Gmeind worrè. Am 1. Auguscht 1973 isch Wittlekofè i d Stadt Bõõdorf im Schwarzwald ygmeindet worrè.

I dè Johr 1360 un 1370 wörd èrschtmòls è Dorfkapèllè zämmè mit èrè Schlosskapèllè uff dè Burg Steinegg erwäänt, welli Filialè vo dè Pfarrei Vermatingè, im hütigè Bettmèdingè gsi isch. 1592 wörd è Kirchle z Wittlekofè konsekryrt. D Kapèllè isch im Heiligè Nikolaus gweyt worrè. Im Johr 1766 hèt d Kapèllè èn barockè Dachritter chriègt. Dè Glöcknerdiènscht isch bis 1839 im „Keerwäg“ vosää worrè, sèll hèt bedütet, dass jeddè Bürger periodisch zum däglichè Lütè vopflichtet worrè isch. Urschprünglich isch dè Gottsacker um d Kapèllè aaglait worrè. Nõchdèm d Gmeind a s Großherzogdum Baddè gangè isch, hèt mò sèbbè Gottsacker uffgää un am Ortsrand hèt mò èn neuè Gottsacker ygrichtet worrè. Wittlekofè hèt diè ganz Zit als Filialgmeind zuè dè Bettmèdinger Pfarrei ghört. Èrscht mit dè Gründung vo dè Seelsorgeeinheit Bõõdorf-Wuètè isch Wittlekofè au kirchlich zuè Bõõdorf chò.

Südlich vo Wittlekofè, im Mittlerè Steinadal, ligèd Roggèbacher Schlösser, sèll sin d Ruinè vo dè Burg Steinegg un d Roggèbacher Burg. Wènniger historisch isch dè Golfblatz bi dè "Obberè Alp", wo s sit èm Johr 1993 git. Sèllè Golfblatz lyt uugfäär 45 m obberhalb vom Wittlekofer Dalchessel un öppè 2 km südweschtlich vom Dorf. Well Wittlekofè abber im Loch unnè un nit bsunders vokeergünschtig für diè meeheitlich schwyzer Mitglyder lyt, brofityrèd d Bettmèdinger, d Muuchemer un d Wangemer dütlich mee vo sèllèm Golfblatz.





</doc>
<doc id="69974" url="https://als.wikipedia.org/wiki?curid=69974" title="Lantsch/Lenz">
Lantsch/Lenz

Lantsch/Lenz isch e Gmaind vom Kanton Graubünde.

Si lyt in dr Region Albula. S Dorf isch ufere Gländterrasse überem Tobel vo dr Albula, drüü Kilometer nordweschtlech vo Tüüfekaschta. Durs Dorf goot d Kantonsstrooss us em Albulataal uf Chur.

Oben am Dorf isch s grosse Waldgebiet vom "God Dafora" bis zum "Got Stgoira". Obedra stoot s Lenzerhorn, und uf dr Rucksyte vo dem het Lenz d Alp "Sanaspans", wo sech übere Schöönbode bis under d Schutthäng vom Aroser Rothorn und vom Parpaner Rothorn ufeziet.

Ufem Gmaindgebiet vo Lenz isch dr Golfplatz Soarts vom Golfclub Lenzerheide. Dä Platz, wo dr Klub drfür s Land vo dr Gmeind Lenz pachtet het, isch ane 1951 ygweit worde.

S Dorf Lenz chunt scho im 9. Joorhundert im Karolingische Rychsgueturbaar vor. I däm Dokumänt wärde z Lenz sogar scho zwei Wirtschafte ufgfüert.





</doc>
<doc id="69975" url="https://als.wikipedia.org/wiki?curid=69975" title="Schmitten GR">
Schmitten GR

Schmitte (rätoromanisch "Ferrera", hochdütsch "Schmitten") isch e Gmaind vom Kanton Graubünde.

Si lyt in dr Region Albula. S Dorf isch uf dr rächte Syte oben am Bärgbach Landwasser. Zur Helfti isch dr spektakuläär und berüemt Landwasserviadukt vo dr Räätische Baan uf Gmainsbode vo Schmitte. Uf em Bärg gege Norde lyt d Schmittener Alp, und wyter obe goot dr Gmainsbann bis zum Guggernällgraat. Ganz wyt obe het’s früener Ärzgruebe ggää.

Am 23. März 2013 händ d Lüüt vo Schmitte in ere Volchsabstimmig s Projäkt für ne Gmaindfusioon mit de anderne Ortschafte vom Albulataal abgläänt.



</doc>
<doc id="69976" url="https://als.wikipedia.org/wiki?curid=69976" title="Vaz/Obervaz">
Vaz/Obervaz

Vaz/Obervaz isch e Gmaind vom Kanton Graubünde.

Zu dr Gmaind ghöre d Dörfer "Lain, Muldain, Zorte, Lenzerheide" und "Valbella", d Wyyler "Nivagl, Fuso, Trantermoira, Sporz, Tgantieni, Sartons" und "Creusen" und d Frakzioon "Obersolis", wo ännet dr Albula lyt.

Im Churrätische Rychsgueturbaar usem 9. Joorhundert chömet deil Dörfer vom Gmaindgebiet scho vor.

D Burg "Nivagl" isch dr Stammsitz gsi vom grosse Püntner Adelsgschlächt vo de Freihere vo Vaz.




</doc>
<doc id="69977" url="https://als.wikipedia.org/wiki?curid=69977" title="Tschiertschen-Praden">
Tschiertschen-Praden

Tschiertsche-Pròòda ischt e Gmäind vam Kanton Graubünde.

Schi lyd in dr Region Plessur im Tschilfigg. Ane 2009 hend die vorhär sälbstendige Gmäinde Tschiertsche und Pròòda die Gmäind nüü pildet.

Ds Dorf Pròòde isch ane 1157 ds eerschte Mal erwäänt worde.




</doc>
<doc id="69978" url="https://als.wikipedia.org/wiki?curid=69978" title="Maladers">
Maladers

Malaadersch isch es Dorf und en ehmolegi Gmaind vom Kanton Graubünde.

Si lyt in dr Region Plessur im vordere Tschilfigg. S Dorf isch öpe drüü Kilometer vo dr Stadt Chur ewägg. Dr Gmaindbann goot us em Tobel vo dr Plessur steil uf d Heubärge und zu de Gipfel vom Fürhörnli und em Montalin.

Ane 1156 isch s Dorf s erschte Mol erwäänt.

Uf dr 1. Jänner 2020 isch Malaadersch mit dr Stadt Chur zämmegschlosse worde. Dr letscht Gmaindspresident isch dr Georg Loretz gsi (vom Jänner 2015 bis Endi 2019).



</doc>
<doc id="69980" url="https://als.wikipedia.org/wiki?curid=69980" title="Ando Hakob">
Ando Hakob

De Ando Hakob (* 6. März 1989 z Eriwan, Armenie), wo eigetlich "Andranik Hakobyan" heisst, isch en Schwiizer Profi-Boxer us Bade. Am 24. November 2017 het er z Gämf als de Schwiizer Meischtertitel im Super-Lichtgwicht gunne.

De Ando Hakob isch z Eriwan uf d Wält cho und in äärmliche Verhältnis ufgwachse. Im 1996 isch d Familie über Wiissrussland und Pole uf Dütschland gflüchtet. Wo nach drü Johr de Asylaatrag vo de Familie abglehnt worde isch, isch d Familie witer uf Frankriich und Schpanie. Dur en Zuefall isch d Familie Hakobyan im 1999 i d Schwiiz cho und nach eme Umwäg über Gämf und Muri z Ännetpade heimisch worde. Nachdem de Ando zerscht tschutet het, het er de Boxsport entdeckt und scho bim erschte Training gmerkt, dass das sin Sport isch.

Mit 18i het de Ando Hakob mit em Boxtraining aagfange. Es Johr spöter, am 20. November 2008 het er sin erschte Amateurkampf gunne und het bis und mit 2010 alles in allem 19 Amateur-Boxkämpf bestritte. Im 2010 het er de Schwiizer Meischtertitel für Amateur im Halb-Weltergwicht gunne, wil er de Riccardo Silva Ramos nach Pünkt besiigt het. Insgsamt het er in sinere Amateur-Karriere vo 67 Fights 62 für sich entschide.
Im 2014 het er denn zu de Profi gwächselt. I de Zwüscheziit het er 10 Profikämpf (Stand: 20. Februar 2018) bestritte und alli gunne, d Hälfti nach eme Knockout. De bisher letschti isch der um de Schwiizer Meischtertitel im Super-Lichtgwicht gsi, wo er gege de Cedric Kassongo gunne het.


</doc>
<doc id="69981" url="https://als.wikipedia.org/wiki?curid=69981" title="Weesen">
Weesen

Weese isch es alts chlyses Stedtli im Kanton Sanggale.

D Gmaind lyt im sanggallische Wahlchreis See-Gaschter.

Weese isch am Weschtufer vom Waalesee und am Linthkanal. Im Gmeindgebiet sind ussert em Fläcke Weese d Sidlige Oberweese, Othis, Büel, Wide, im Dorf, Hundsite und Lochbrunne.

Uf dr Nordsyte goot dr Gmeindbann vo Weese bis zu dr Ysebaanbrugg übere Linthkanal, bis zum Biberlichopf, wo zu dr Gmaind Schänis ghört, und am Bärg bis halb zum Speer ufe. Vo Weese uus cha mer mit em Auto über e Strooss, wo dur di steile Felse gmacht worden isch, uf Amde ufefaare.

Im Verzeichnis vom Rychsguet z Churräzie usem 9. Joorhundert isch en Chile und dr Hafe am See ufgschribe. Dr Ortsname vo Weese sälber chunt s erschte Mol imene Dokumänt usem Joor 1232 vor. D Herre vo Rapperswil hend ane 1259 s Frauechlooschter vo Weese gründet.

Ane 1283 hend d Habsburger ires Guet vo Weese dr Vogtei Windegg zuedeilt. Si hend dr Oort bim Haafe mit ere Muur gschützt, und ane 1288 wird Weese s erschte Mol als Stadt bezäichnet. Nach dr Schlacht bi Näfels ane 1388 hend d Eidgnosse d Stadtmuure kabut gmacht und druff gluegt, ass si nümm ufbout worde sind. Derno isch bim Chlooschter am See es Dorf entstande, wo sid em 15. Joorhundert zum Undertanegebiet vo de Eidgnosse ghört het.

Früener isch im Fluss Maag s Wasser usem See zu dr Linth abe gloffe. Es het bi Höchwasser vo dr Linth oder de Zueflüss zum Walesee imer wider Überschwemige ggä; do dra erinneret s Escherdänkmol im Hafe vo Weese. Bi dr Korrekzioon vo dr Linth, wo vo 1807 bis 1823 gmacht worden isch, het d Linth es nöis Flussbett bis in Walesee übercho, und us em See und bis zum Zürisee abe goot jetz dr Linthkanal. Wäg dr Flusskorrektur isch au d Gmeindgränze vo Weese idr Ebeni uss verleit worde.





</doc>
<doc id="69983" url="https://als.wikipedia.org/wiki?curid=69983" title="Quarten">
Quarten

Quarten isch e Gmeind vom Kanton Sanggale.

D Gmeind lyt im sanggallische Wahlchreis Sargaaserland.

Zu dr Gmeind Quarte ghöre d Dörfer "Oberterze", "Unterterze", "Quarte", "Quinte", "Mols", "Murg" und "Tannebodenalp". Mid Usnaam vo Quinte liget die alli am südlechen Ufer vom Waalesee. Uf Quinte cha mer nume z Fuess oder mit em Schiff goo.

Bi Murg chunt s Murgtaal vo Süüde an See abe, wo wyt obe bi de Murgseeè afoot.

D Tannebodenalp lyt bim Feriegebiet vo de Flumserbärge. A dr Kantonsstrooss und bim Baanhof vo Underterze isch d Taalstazioon vo dr Säilbaan uf Oberterze, und vo doo us en zweiti Sekzioon mit ere Säilbaan uf d Tannebodenalp. Obedra lyt dr weschtlech Deil vom Schyareal vo d Flumserbärge mit dr Bärgstazioon ufem Maschgechamm im Gmeindbann vo Quarte. S ganze Wintrsportgebiet wird vo de ”Bärgbaane Flumserbärg“ betriibe.
Mols isch im ene Dokumänt vo ane 1178 s erschte Mol erwäänt. Murg chunt scho inere Kwelle vo ayne 1045 vor.

Sid ane 1986 goot d Autobaan A 3 em Walesee noo bi Quarte verby. Wil d Bärglandschaft bis zum See abe so stotzig isch, het me d Autobaan elei uf em Gmeindgebiet vo Quarte dur föif Dunnel müesse füere.

D Ysebaanlinie vo Züri uf Chur, wo ane 1859 fertig bout gsi isch, lyt i dem Abschnidd fasch ganz am Seeufer. Es het do grad drüü Stazioone: die vo Murg, die vo Underterze und die vo Mols. 



</doc>
<doc id="69984" url="https://als.wikipedia.org/wiki?curid=69984" title="Vilters-Wangs">
Vilters-Wangs

Vilters-Wangs isch e Gmeind vom Kanton Sanggale.

Si lyt im Waalchreis Sargaaserland. D Dörfer Wangs und Vilters lige uf dr Weschtsyte vo dr Ebeni am Rhy, drü Kilometer vo Sargans ewägg.

Ane 1816 hend sech Vilters und Wangs vo dr alte Gmeind Ragaz trännt und zäme en nöji Gmeind pildet.



</doc>
<doc id="69985" url="https://als.wikipedia.org/wiki?curid=69985" title="1057">
1057





</doc>
<doc id="69986" url="https://als.wikipedia.org/wiki?curid=69986" title="1058">
1058





</doc>
<doc id="69987" url="https://als.wikipedia.org/wiki?curid=69987" title="Plessur">
Plessur

D Plessur isch en Fluss im Kanton Graubünde.

Si isch 33 Kilometer läng. D Kwelle het si oben a Arosa. Si flüsst dur s Tschilfigg und mündet bi Chur in Alperhy. D Plessur het im Vrlouf vo Joortusende so vil Gröll us de Bärgtäler abeproocht, ass si dr Rhy ganz uf die linggi Syte vom Taal bis unde a Fuess vo de Felswänd am Galanda trükt het.

Bi Langwiis goot d Arosabaan uf ere höche Brugg über s Plessurtobel. Die Brugg, dr «Langwiiser Viadukt», isch ane 1914 bout worde.

Wyter unde isch im Tschilfigg no en einzegi Brugg über d Plessur, die vo Molinis uf Zana. Suscht het’s im Tobel, wo schmal und tüüf isch, erscht i dr Stadt Chur die nöchschte Brugge. Uf em Stadtgebiet sind’s denn im Ganze aber grad 20 Brugge und Stääg über de Fluss. 

D Plessur het z Chur i dr Gschicht immer wider s Land überschwämmt.


</doc>
<doc id="69991" url="https://als.wikipedia.org/wiki?curid=69991" title="Bach (Tirol)">
Bach (Tirol)

Poch (amtlich "Bach") ischt a Gmoand im Bezirk Raete im Tirol, Eeschtraich.

Poch likt im obere Lechdal. D Nochbergmoanda sin Elbigenalp, Häselgehr, Gramais, Zams (Bezirk Landeck) Kaisers und Holzgau.

Poch ischt zum erschte Mol gnennt worda im Johr 1427.

Quella: Statistik Austria: "Bevölkerung seit 1869 für Gemeinden." STATcube
Vo dr 688 Aiwohner sin im Johr 2001 38 Ausländer gweacha.

Bai dr Volkszellung 2001 hond vo 688 Aiwohner 663 Daitsch als Umgangsproch aagea, 11 Daitsch und andere Sproche und 14 nur andere Sproche.

Dr Dialekt vo Poch ghert zum Bairisch.



</doc>
<doc id="69994" url="https://als.wikipedia.org/wiki?curid=69994" title="Berwang">
Berwang

Bearwang (amtlich "Berwang") ischt a Gmoand im Bezirk Raete im Tirol, Eeschtraich.

Bearwang likt im Bearwanger Dal ond im Rotlechdal. D Nochbergmoanda sin Heiterwang, Reutte, Namlos, Tarrenz, Nassereith, Lermoos und Bichlbach.

Bearwang ischt im 12. Jh. vo dr Herre vo Starkenberg grindet worda.

Quella: Statistik Austria: "Bevölkerung seit 1869 für Gemeinden." STATcube
Vo dr 638 Aiwohner sin im Johr 2001 72 Ausländer gweacha.

Bai dr Volkszellung 2001 hond vo 638 Aiwohner 592 Daitsch als Umgangsproch aagea, 19 Daitsch und andere Sproche und 27 nur andere Sproche .

Dr Dialekt vo Bearwang ghert zum Schwäbisch.



</doc>
<doc id="69995" url="https://als.wikipedia.org/wiki?curid=69995" title="Biberwier">
Biberwier

Biberwier ischt a Gmoand im Bezirk Raete im Tirol, Eeschtraich.

Biberwier likt am Sidrand vom Lermooser Moos in dr Tiroler Alpa. D Nochbergmoanda sin Lermoos, Nassereith, Obsteig, Mieming und Ehrwald.

Biberwier ischt zum erschte Mol gnennt worda im Johr 1287 als "Piberwure".

Quella: Statistik Austria: "Bevölkerung seit 1869 für Gemeinden." STATcube
Vo dr 589 Aiwohner sin im Johr 2001 52 Ausländer gweacha.

Bai dr Volkszellung 2001 hond vo 589 Aiwohner 559 Daitsch als Umgangsproch aagea, 21 Daitsch und andere Sproche und 9 nur andere Sproche .

Dr Dialekt vo Biberwier ghert zum Bairisch.



</doc>
<doc id="69996" url="https://als.wikipedia.org/wiki?curid=69996" title="Bichlbach">
Bichlbach

Piichlpaach (amtlich "Bichlbach") ischt a Gmoand im Bezirk Raete im Tirol, Eeschtraich.

Piichlpaach likt im Zwischentoren, im Dal, wo s Ehrwalder Becke mit em Lechdal verbindet. D Nochbergmoanda sin Heiterwang, Lermoos und Berwang.

Piichlpaach ischt zum erschte Mol gnennt worda im Johr 1300 als "Puechelpach".

Quella: Statistik Austria: "Bevölkerung seit 1869 für Gemeinden." STATcube
Vo dr 851 Aiwohner sin im Johr 2001 138 Ausländer gweacha.

Bai dr Volkszellung 2001 hond vo 851 Aiwohner 735 Daitsch als Umgangsproch aagea, 99 Daitsch und andere Sproche und 17 nur andere Sproche .

Dr Dialekt vo Piichlpaach ghert zum Schwäbisch.



</doc>
<doc id="69997" url="https://als.wikipedia.org/wiki?curid=69997" title="Breitenwang">
Breitenwang

Broatewang (amtlich "Breitenwang") ischt a Gmoand im Bezirk Raete im Tirol, Eeschtraich.

Broatewang likt im Dalkessel vo Reide am Plansee. D Nochbergmoanda sin Heiterwang und Reutte.

Broatewang ischt zum erschte Mol gnennt worda im Johr 1094 als "Breitinwanc" und "Breitenwanch".

Quella: Statistik Austria: "Bevölkerung seit 1869 für Gemeinden." STATcube
Vo dr 1578 Aiwohner sin im Johr 2001 241 Ausländer gweacha.

Bai dr Volkszellung 2001 hond vo 1578 Aiwohner 1406 Daitsch als Umgangsproch aagea, 140 Daitsch und andere Sproche und 32 nur andere Sproche .

Dr Dialekt vo Broatewang ghert zum Schwäbisch.



</doc>
<doc id="70003" url="https://als.wikipedia.org/wiki?curid=70003" title="Ehenbichl">
Ehenbichl

Ehebichel (amtlich "Ehenbichl") ischt a Gmoand im Bezirk Raete im Tirol, Eeschtraich.

Ehebichel likt im Dalkessel vo Reide iber em Lech. D Nochbergmoanda sin Höfen (Tirol)Höfen, Lechaschau, Reutte und Weißenbach am Lech.

Ehebichel ischt zum erschte Mol gnennt worda im Johr 1404 als "Ehenpühel" .

Quella: Statistik Austria: "Bevölkerung seit 1869 für Gemeinden." STATcube
Vo dr 699 Aiwohner sin im Johr 2001 58 Ausländer gweacha.

Bai dr Volkszellung 2001 hond vo 699 Aiwohner 653 Daitsch als Umgangsproch aagea, 36 Daitsch und andere Sproche und 10 nur andere Sproche .

Dr Dialekt vo Ehebichel ghert zum Schwäbisch.



</doc>
<doc id="70004" url="https://als.wikipedia.org/wiki?curid=70004" title="Ehrwald">
Ehrwald

Earwald (amtlich "Ehrwald") ischt a Gmoand im Bezirk Raete im Tirol, Eeschtraich.

Earwald likt am Fuaß vom Weaterstuigebirg am Lermooser Moos. D Nochbergmoanda sin Biberwier, Garmisch-Partenkirchen (D), Grainau (D), Lermoos und Mieming.

Earwald ischt zum erschte Mol gnennt worda im Johr 1274.

Quella: Statistik Austria: "Bevölkerung seit 1869 für Gemeinden." STATcube
Vo dr 2554 Aiwohner sin im Johr 2001 355 Ausländer gweacha.

Bai dr Volkszellung 2001 hond vo 2554 Aiwohner 2375 Daitsch als Umgangsproch aagea, 132 Daitsch und andere Sproche und 47 nur andere Sproche .

Dr Dialekt vo Earwald ghert zum Bairisch.



</doc>
<doc id="70005" url="https://als.wikipedia.org/wiki?curid=70005" title="Elbigenalp">
Elbigenalp

Elbigenalp ischt a Gmoand im Bezirk Raete im Tirol, Eeschtraich.

Elbigenalp likt in dr Mitte vom Lechdal. D Nochbergmoanda sin Bach (Tirol)Bach, Häselgehr, Hinterhornbach und Holzgau.

Elbigenalp ischt zum erschte Mol gnennt worda im Johr 1312.

Quella: Statistik Austria: "Bevölkerung seit 1869 für Gemeinden." STATcube
Vo dr 836 Aiwohner sin im Johr 2001 59 Ausländer gweacha.

Bai dr Volkszellung 2001 hond vo 836 Aiwohner 793 Daitsch als Umgangsproch aagea, 15 Daitsch und andere Sproche und 28 nur andere Sproche .

Dr Dialekt vo Elbigenalp ghert zum Bairisch.



</doc>
<doc id="70006" url="https://als.wikipedia.org/wiki?curid=70006" title="Elmen">
Elmen

Alme (amtlich "Elmen") ischt a Gmoand im Bezirk Raete im Tirol, Eeschtraich.

Alme likt uf dr rechte Seid vom Lechdal. D Nochbergmoanda sin Häselgehr, Hinterhornbach, Pfafflar, Stanzach und Vorderhornbach.

Alme ischt zum erschte Mol gnennt worda im Johr 1312 als "Elmenoe".

Quella: Statistik Austria: "Bevölkerung seit 1869 für Gemeinden." STATcube
Vo dr 396 Aiwohner sin im Johr 2001 27 Ausländer gweacha.

Bai dr Volkszellung 2001 hond vo 396 Aiwohner 379 Daitsch als Umgangsproch aagea, 8 Daitsch und andere Sproche und 9 nur andere Sproche .

Dr Dialekt vo Alme ghert zum Bairisch.



</doc>
<doc id="70007" url="https://als.wikipedia.org/wiki?curid=70007" title="Forchach">
Forchach

Foarcha (amtlich "Forchach") ischt a Gmoand im Bezirk Raete im Tirol, Eeschtraich.

Foarcha likt im Lechdal, am Rand vo dr Lechaue. D Nochbergmoanda sin Reutte, Stanzach und Weißenbach am Lech.

Foarcha ischt zum erschte Mol gnennt worda im Johr 1200 als "Vorhach".

Quella: Statistik Austria: "Bevölkerung seit 1869 für Gemeinden." STATcube
Vo dr 287 Aiwohner sin im Johr 2001 33 Ausländer gweacha.

Bai dr Volkszellung 2001 hond vo 287 Aiwohner 259 Daitsch als Umgangsproch aagea, 27 Daitsch und andere Sproche und 1 nur andere Sproche .

Dr Dialekt vo Foarcha ghert zum Bairisch.


</doc>
<doc id="70008" url="https://als.wikipedia.org/wiki?curid=70008" title="Gramais">
Gramais

Gramais ischt a Gmoand im Bezirk Raete im Tirol, Eeschtraich.

Gramais likt in eme Seidedal vom Lechdal. D Nochbergmoanda sin Bach (Tirol)Bach, Häselgehr, Imst, Zams und Pfafflar.

Gramais ischt zum erschte Mol gnennt worda im Johr 1427.

Quella: Statistik Austria: "Bevölkerung seit 1869 für Gemeinden." STATcube
Vo dr 60 Aiwohner sin im Johr 2001 2 Ausländer gweacha.

Bai dr Volkszellung 2001 hond vo 60 Aiwohner älle Daitsch als Umgangsproch aagea .

Dr Dialekt vo Gramais ghert zum Bairisch.



</doc>
<doc id="70009" url="https://als.wikipedia.org/wiki?curid=70009" title="Grän">
Grän

Grää (amtlich "Grän") ischt a Gmoand im Bezirk Raete im Tirol, Eeschtraich.

Grää leite im Tãchemer Dal, eme Hochdal an dr Grenz zua Bayern. D Nochbergmoanda sin Musau, Nesselwängle, Pfronten, Tannheim (Tirol)Tannheim und Vils (Stadt)Vils.

Grää ischt zum erschte Mol gnennt worda im Johr 1427 als "Grun" (1459 Grüen).

Quella: Statistik Austria: "Bevölkerung seit 1869 für Gemeinden." STATcube
Vo dr 597 Aiwohner sin im Johr 2001 142 Ausländer gweacha.

Bai dr Volkszellung 2001 hond vo 597 Aiwohner 495 Daitsch als Umgangsproch aagea, 63 Daitsch und andere Sproche und 39 nur andere Sproche .

Dr Dialekt vo Grää ghert zum Schwäbisch.



</doc>
<doc id="70010" url="https://als.wikipedia.org/wiki?curid=70010" title="Häselgehr">
Häselgehr

Häselgear (amtlich "Häselgehr") ischt a Gmoand im Bezirk Raete im Tirol, Eeschtraich.

Häselgear likt im obere Lechdal. D Nochbergmoanda sin Bach (Tirol)Bach, Elbigenalp, Elmen, Gramais, Hinterhornbach, Imst und Pfafflar.

Häselgear ischt zum erschte Mol gnennt worda im Johr 1358 als "Hesligeren".

Quella: Statistik Austria: "Bevölkerung seit 1869 für Gemeinden." STATcube
Vo dr 716 Aiwohner sin im Johr 2001 62 Ausländer gweacha.

Bai dr Volkszellung 2001 hond vo 716 Aiwohner 693 Daitsch als Umgangsproch aagea, 13 Daitsch und andere Sproche und 10 nur andere Sproche .

Dr Dialekt vo Häselgear ghert zum Bairisch.



</doc>
<doc id="70011" url="https://als.wikipedia.org/wiki?curid=70011" title="Heiterwang">
Heiterwang

Haterwang (amtlich "Heiterwang") ischt a Gmoand im Bezirk Raete im Tirol, Eeschtraich.

Haterwang likt am Aafang vo Zwischadora am Haterwanger See. D Nochbergmoanda sin Breitenwang, Reutte, Reutte, Lermoos, Bichlbach und Berwang.

Haterwang ischt zum erschte Mol gnennt worda im Johr 1288.

Quella: Statistik Austria: "Bevölkerung seit 1869 für Gemeinden." STATcube
Vo dr 554 Aiwohner sin im Johr 2001 37 Ausländer gweacha.

Bai dr Volkszellung 2001 hond vo 554 Aiwohner 533 Daitsch als Umgangsproch aagea, 12 Daitsch und andere Sproche und 9 nur andere Sproche .

Dr Dialekt vo Haterwang ghert zum Schwäbisch.



</doc>
<doc id="70012" url="https://als.wikipedia.org/wiki?curid=70012" title="Hinterhornbach">
Hinterhornbach

Hinterhoarnbach (amtlich "Hinterhornbach") ischt a Gmoand im Bezirk Raete im Tirol, Eeschtraich.

Hinterhoarnbach likt im hindere Deil vom Hoarnbachdal, eme Seidedal vom Lechdal, am Fuaß vom haue Hochvogel in dr Allgaier Alpa. D Nochbergmoanda sin Bad Hindelang (D), Weißenbach am Lech, Vorderhornbach, Oberstdorf (D), Holzgau, Elbigenalp, Häselgehr und Elmen.

Hinterhoarnbach ischt zum erschte Mol gnennt worda im Johr 1235. .

Quella: Statistik Austria: "Bevölkerung seit 1869 für Gemeinden." STATcube
Vo dr 92 Aiwohner sin im Johr 2001 4 Ausländer gweacha.

Bai dr Volkszellung 2001 hond vo 92 Aiwohner älle Daitsch als Umgangsproch aagea .

Dr Dialekt vo Hinterhoarnbach ghert zum Schwäbisch.


</doc>
<doc id="70013" url="https://als.wikipedia.org/wiki?curid=70013" title="Jungholz (Tirol)">
Jungholz (Tirol)

Junkholz (amtlich "Jungholz") ischt a Gmoand im Bezirk Raete vom Tirol, Eeschtraich.

Junkholz likt an dr Grenz zua Bayern. Ma kommt nur iber Deitschland in dr Ort. Zom ibrige Tirol git nur a Verbindung am 1636 m haue Gipfel vom Sorgschrofen. D Nochbergmoanda sin in Deutschland Bad Hindelang, Wertach, Nesselwang und Pfronte, wie au Schattwald im Tachemer Dal. Touristisch gsäha, gherts zom Oberallgöi.

Junkholz ischt zum erschte Mol gnennt worda im Johr 1342.

Quella: Statistik Austria: "Bevölkerung seit 1869 für Gemeinden." STATcube
Vo dr 316 Aiwohner sin im Johr 2001 162 Ausländer gweacha.

Bai dr Volkszellung 2001 hond vo 316 Aiwohner 292 Daitsch als Umgangsproch aagea und 24 Daitsch und andere Sproche.

Dr Dialekt vo Junkholz ghert zum Schwäbisch.



</doc>
<doc id="70014" url="https://als.wikipedia.org/wiki?curid=70014" title="Höfen (Tirol)">
Höfen (Tirol)

Höfa (amtlich "Höfen") ischt a Gmoand im Bezirk Raete im Tirol, Eeschtraich.

Höfa likt im Reidener Becke uf dr linke Seid vom Lech. D Nochbergmoanda sin Wängle, Lechaschau, Ehenbichl und Weißenbach am Lech.

Höfa ischt zum erschte Mol gnennt worda im Johr 1427.

Quella: Statistik Austria: "Bevölkerung seit 1869 für Gemeinden." STATcube
Vo dr 1252 Aiwohner sin im Johr 2001 126 Ausländer gweacha.

Bai dr Volkszellung 2001 hond vo 1252 Aiwohner 1107 Daitsch als Umgangsproch aagea, 120 Daitsch und andere Sproche und 25 nur andere Sproche .

Dr Dialekt vo Höfa ghert zum Schwäbisch.



</doc>
<doc id="70015" url="https://als.wikipedia.org/wiki?curid=70015" title="Holzgau">
Holzgau

Holzga (amtlich "Holzgau") ischt a Gmoand im Bezirk Raete im Tirol, Eeschtraich.

Holzga likt im Lechdal beim Hechebach. D Gmarkung goot bis zom Krottenkopf in dr Allgaier Alpa. D Nochbergmoanda sin Bach (Tirol)Bach, Elbigenalp, Hinterhornbach, Kaisers, Steeg (Tirol)Steeg und Oberstdorf (D).

Holzga ischt zum erschte Mol gnennt worda im Johr 1315 als Holzge.

Quella: Statistik Austria: "Bevölkerung seit 1869 für Gemeinden." STATcube
Vo dr 465 Aiwohner sin im Johr 2001 60 Ausländer gweacha.

Bai dr Volkszellung 2001 hond vo 465 Aiwohner 411 Daitsch als Umgangsproch aagea, 6 Daitsch und andere Sproche und 48 nur andere Sproche .

Dr Dialekt vo Holzga ghert zum Bairisch.



</doc>
<doc id="70016" url="https://als.wikipedia.org/wiki?curid=70016" title="Kaisers">
Kaisers

Kaisers ischt a Gmoand im Bezirk Raete im Tirol, Eeschtraich.

Kaisers likt in eme Seidedal vom Lechdal. D Nochbergmoanda sin Steeg (Tirol)Steeg, Holzgau, Bach (Tirol)Bach, Zams, Lech (Vorarlberg)Lech, Warth (Vorarlberg)Warth, St. Anton am Arlberg, Pettneu am Arlberg und Flirsch.

Kaisers ischt im 14. Jh. grendet worda. Bis 1938 hot s Dorf zua dr Gmoand Pettneu am Arlberg ghert.

Quella: Statistik Austria: "Bevölkerung seit 1869 für Gemeinden." STATcube
Vo dr 83 Aiwohner sin im Johr 2001 2 Ausländer gweacha.

Bai dr Volkszellung 2001 hond vo 83 Aiwohner älle Daitsch als Umgangsproch aagea .

Dr Dialekt vo Kaisers ghert zum Bairisch.


</doc>
<doc id="70017" url="https://als.wikipedia.org/wiki?curid=70017" title="Lechaschau">
Lechaschau

Lechaschau ischt a Gmoand im Bezirk Raete im Tirol, Eeschtraich.

Lechaschau likt im Kessel vo Reide, uf dr linke Seid vom Lech. D Nochbergmoanda sin Ehenbichl, Höfen (Tirol)Höfen, Pflach, Reutte und Wängle.

Lechaschau ischt zum erschte Mol gnennt worda 1152–1167 als saltus in Aschaw .

Quella: Statistik Austria: "Bevölkerung seit 1869 für Gemeinden." STATcube
Vo dr 1937 Aiwohner sin im Johr 2001 288 Ausländer gweacha.

Bai dr Volkszellung 2001 hond vo 1937 Aiwohner 1654 Daitsch als Umgangsproch aagea, 213 Daitsch und andere Sproche und 70 nur andere Sproche .

Dr Dialekt vo Lechaschau ghert zum Schwäbisch.



</doc>
<doc id="70018" url="https://als.wikipedia.org/wiki?curid=70018" title="Lermoos">
Lermoos

Lärmuus (amtlich "Lermoos") ischt a Gmoand im Bezirk Raete im Tirol, Eeschtraich.

Lärmuus likt am Weschtrand vom Lermooser Moos. D Nochbergmoanda sin Berwang, Biberwier, Bichlbach, Ehrwald, Garmisch-Partenkirchen, Heiterwang, Nassereith und Reutte.

Lärmuus ischt zum erschte Mol gnennt worda 1073–1078 als Larinmos.

Quella: Statistik Austria: "Bevölkerung seit 1869 für Gemeinden." STATcube
Vo dr 1061 Aiwohner sin im Johr 2001 163 Ausländer gweacha.

Bai dr Volkszellung 2001 hond vo 1061 Aiwohner 950 Daitsch als Umgangsproch aagea, 47 Daitsch und andere Sproche und 64 nur andere Sproche .

Dr Dialekt vo Lärmuus ghert zum Bairisch.



</doc>
<doc id="70019" url="https://als.wikipedia.org/wiki?curid=70019" title="Musau">
Musau

Muese (amtlich "Musau") ischt a Gmoand im Bezirk Raete im Tirol, Eeschtraich.

Muese likt nedlich vo Reide uf dr linke Seid vom Lech. D Nochbergmoanda sin Grän, Lechaschau, Nesselwängle, Pflach, Pinswang, Vils (Stadt)Vils und Wängle.

Muese ischt zum erschte Mol gnennt worda im Johr 1218 als Muosowe (1310 Mussowe).

Quella: Statistik Austria: "Bevölkerung seit 1869 für Gemeinden." STATcube
Vo dr 374 Aiwohner sin im Johr 2001 29 Ausländer gweacha.

Bai dr Volkszellung 2001 hond vo 374 Aiwohner 357 Daitsch als Umgangsproch aagea, 12 Daitsch und andere Sproche und 5 nur andere Sproche .

Dr Dialekt vo Muese ghert zum Schwäbisch.


</doc>
<doc id="70020" url="https://als.wikipedia.org/wiki?curid=70020" title="Namlos">
Namlos

Nòmblòòs (amtlich "Namlos") ischt a Gmoand im Bezirk Raete im Tirol, Eeschtraich.

Nòmblòòs likt im gleichnamige Dal, eme Seidedal vom Lechdal. D Nochbergmoanda sin Berwang, Imst, Reutte, Stanzach und Tarrenz.

Nòmblòòs ischt zum erschte Mol gnennt worda im Johr 1286.

Quella: Statistik Austria: "Bevölkerung seit 1869 für Gemeinden." STATcube
Vo dr 100 Aiwohner sin im Johr 2001 5 Ausländer gweacha.

Bai dr Volkszellung 2001 hond vo 100 Aiwohner 94 Daitsch als Umgangsproch aagea und 6 Daitsch und andere Sproche .

Dr Dialekt vo Nòmblòòs ghert zum Bairisch.


</doc>
<doc id="70021" url="https://als.wikipedia.org/wiki?curid=70021" title="Nesselwängle">
Nesselwängle

Nösselwängli (amtlich "Nesselwängle") ischt a Gmoand im Bezirk Raete im Tirol, Eeschtraich.

Nösselwängli likt am Eigang vom Tãchemer Dal. D Nochbergmoanda sin Grän, Musau, Tannheim (Tirol)Tannheim, Wängle und Weißenbach am Lech.

Nösselwängli ischt zum erschte Mol gnennt worda im Johr 1434 als "Nesselwänglin".

Quella: Statistik Austria: "Bevölkerung seit 1869 für Gemeinden." STATcube
Vo dr 468 Aiwohner sin im Johr 2001 46 Ausländer gweacha.

Bai dr Volkszellung 2001 hond vo 468 Aiwohner 434 Daitsch als Umgangsproch aagea, 23 Daitsch und andere Sproche und 11 nur andere Sproche .

Dr Dialekt vo Nösselwängli ghert zum Schwäbisch.



</doc>
<doc id="70022" url="https://als.wikipedia.org/wiki?curid=70022" title="Pfafflar">
Pfafflar

Pfafflar ischt a Gmoand im Bezirk Raete im Tirol, Eeschtraich.

Pfafflar likt im Bschlaberdal, eme Seidedal vom Lechdal. D Nochbergmoanda sin Elmen, Stanzach, Häselgehr und Imst.

Pfafflar ischt zum erschte Mol gnennt worda im Johr 1284 "Pavelaers".

Quella: Statistik Austria: "Bevölkerung seit 1869 für Gemeinden." STATcube
Vo dr 140 Aiwohner sin im Johr 2001 20 Ausländer gweacha.

Bai dr Volkszellung 2001 hond vo 140 Aiwohner 134 Daitsch als Umgangsproch aagea, 2 Daitsch und andere Sproche und 4 nur andere Sproche .

Dr Dialekt vo Pfafflar ghert zum Bairisch.


</doc>
<doc id="70023" url="https://als.wikipedia.org/wiki?curid=70023" title="Pflach">
Pflach

Pflòch (amtlich "Pflach") ischt a Gmoand im Bezirk Raete im Tirol, Eeschtraich.

Pflòch likt im Reidener Becke, rond zwei Kilometer nerdlich vo Reide. D Nochbergmoanda sin Lechaschau, Musau, Pinswang, Reutte und Schwangau (D).

Pflòch ischt zum erschte Mol gnennt worda im Johr 1275 als „Plech“.

Quella: Statistik Austria: "Bevölkerung seit 1869 für Gemeinden." STATcube
Vo dr 1132 Aiwohner sin im Johr 2001 192 Ausländer gweacha.

Bai dr Volkszellung 2001 hond vo 1132 Aiwohner 989 Daitsch als Umgangsproch aagea, 118 Daitsch und andere Sproche und 25 nur andere Sproche .

Dr Dialekt vo Pflòch ghert zum Schwäbisch.



</doc>
<doc id="70024" url="https://als.wikipedia.org/wiki?curid=70024" title="Rocourt">
Rocourt

Rocourt isch de Name vo däne Ortschafte:
Lueg au:


</doc>
<doc id="70026" url="https://als.wikipedia.org/wiki?curid=70026" title="Pinswang">
Pinswang

Pinswang ischt a Gmoand im Bezirk Raete im Tirol, Eeschtraich.

Pinswang likt nerdlich vo Reide im Lechdal. D Nochbergmoanda sin Musau, Pflach, Vils (Stadt)Vils, Füssen (D) und Schwangau (D).

Pinswang ischt zum erschte Mol gnennt worda 1101–1120 als Pinecwanc.

Quella: Statistik Austria: "Bevölkerung seit 1869 für Gemeinden." STATcube
Vo dr 444 Aiwohner sin im Johr 2001 58 Ausländer gweacha.

Bai dr Volkszellung 2001 hond vo 444 Aiwohner 442 Daitsch als Umgangsproch aagea, 1 Daitsch und andere Sproche und 1 nur andere Sproche .

Dr Dialekt vo Pinswang ghert zum Schwäbisch.



</doc>
<doc id="70027" url="https://als.wikipedia.org/wiki?curid=70027" title="Reutte">
Reutte

Raete (amtlich "Reutte") ischt a Marktgmoand im Bezirk Raete im Tirol, Eeschtraich.

Raete likt im a Dalkessel im Lechdal. D Nochbergmoanda sin Pflach, Lechaschau, Ehenbichl, Weißenbach am Lech, Forchach, Stanzach, Namlos, Berwang, Heiterwang, Breitenwang und Lermoos in Tirol und Garmisch-Partenkirchen, Ettaler Forst, Halblech und Schwangau in Bayern.

Raete ischt zum erschte Mol gnennt worda im Johr 1278 als Ruthi prope Breitenwanch.

Quella: Statistik Austria: "Bevölkerung seit 1869 für Gemeinden." STATcube
Vo dr 5719 Aiwohner sin im Johr 2001 1127 Ausländer gweacha.

Bai dr Volkszellung 2001 hond vo 5719 Aiwohner 4554 Daitsch als Umgangsproch aagea, 883 Daitsch und andere Sproche und 282 nur andere Sproche.

Dr Dialekt vo Raete ghert zum Schwäbisch.



</doc>
<doc id="70028" url="https://als.wikipedia.org/wiki?curid=70028" title="Schattwald">
Schattwald

Schattwald ischt a Gmoand im Bezirk Raete im Tirol, Eeschtraich.

Schattwald likt im Tãchemer Dal an dr Vils. D Nochbergmoanda sin Bad Hindelang, Oberjoch, Zöblen und Pfronten (D).

Schattwald ischt zum erschte Mol gnennt worda im Johr 1432.

Quella: Statistik Austria: "Bevölkerung seit 1869 für Gemeinden." STATcube
Vo dr 413 Aiwohner sin im Johr 2001 33 Ausländer gweacha.

Bai dr Volkszellung 2001 hond vo 413 Aiwohner 399 Daitsch als Umgangsproch aagea, 11 Daitsch und andere Sproche und 3 nur andere Sproche .

Dr Dialekt vo Schattwald ghert zum Schwäbisch.



</doc>
<doc id="70029" url="https://als.wikipedia.org/wiki?curid=70029" title="Stanzach">
Stanzach

Stõnza (amtlich "Stanzach") ischt a Gmoand im Bezirk Raete im Tirol, Eeschtraich.

Stõnza likt an dr Mindung vom Nòmblòòser Dal in s Lechdal. D Nochbergmoanda sin Elmen, Forchach, Imst, Namlos, Pfafflar, Reutte, Vorderhornbach und Weißenbach am Lech.

Stõnza ischt zum erschte Mol gnennt worda im Johr 1294.

Quella: Statistik Austria: "Bevölkerung seit 1869 für Gemeinden." STATcube
Vo dr 423 Aiwohner sin im Johr 2001 34 Ausländer gweacha.

Bai dr Volkszellung 2001 hond vo 423 Aiwohner 397 Daitsch als Umgangsproch aagea, 11 Daitsch und andere Sproche und 15 nur andere Sproche .

Dr Dialekt vo Stõnza ghert zum Bairisch.



</doc>
<doc id="70030" url="https://als.wikipedia.org/wiki?curid=70030" title="Steeg (Tirol)">
Steeg (Tirol)

Stejg (amtlich "Steeg") ischt a Gmoand im Bezirk Raete im Tirol, Eeschtraich.

Stejg likt im oberschte Doal vom Lechdal. D Nochbergmoanda sin Oberstdorf (D), Holzgau, Kaisers, Lech (Vorarlberg)Lech und Warth (Vorarlberg)Warth.

Stejg ischt zum erschte Mol gnennt worda im Johr 1427.

Quella: Statistik Austria: "Bevölkerung seit 1869 für Gemeinden." STATcube
Vo dr 709 Aiwohner sin im Johr 2001 28 Ausländer gweacha.

Bai dr Volkszellung 2001 hond vo 709 Aiwohner 695 Daitsch als Umgangsproch aagea, 2 Daitsch und andere Sproche und 12 nur andere Sproche .

Dr Dialekt vo Stejg ghert zum Bairisch.



</doc>
<doc id="70031" url="https://als.wikipedia.org/wiki?curid=70031" title="Tannheim (Tirol)">
Tannheim (Tirol)

Tãche (amtlich "Tannheim") ischt a Gmoand im Bezirk Raete im Tirol, Eeschtraich.

Tãche likt im gleichnamige Dal an dr Vils. D Nochbergmoanda sin Pfronten (D), Grän, Nesselwängle und Weißenbach am Lech.

Tãche ischt zum erschte Mol gnennt worda im Johr 1093.

Quella: Statistik Austria: "Bevölkerung seit 1869 für Gemeinden." STATcube
Vo dr 1061 Aiwohner sin im Johr 2001 168 Ausländer gweacha.

Bai dr Volkszellung 2001 hond vo 1061 Aiwohner 946 Daitsch als Umgangsproch aagea, 113 Daitsch und andere Sproche und 2 nur andere Sproche .

Dr Dialekt vo Tãche ghert zum Schwäbisch.



</doc>
<doc id="70032" url="https://als.wikipedia.org/wiki?curid=70032" title="Vils (Stadt)">
Vils (Stadt)

Vils ischt a Stadt im Bezirk Raete im Tirol, Eeschtraich.

Vils likt zwischa dr Tãchemer Bärg ond im Falkastuikamm an dr Grenz zua Bayern im Dal vom gleichnamige Fluss. D Nochbergmoanda sin Pfronten (D), Füssen (D), Grän, Musau und Pinswang.

Im Johr 1263 wird zum erschte Mol a Heinrich von Vilsegg gnennt.

Quella: Statistik Austria: "Bevölkerung seit 1869 für Gemeinden." STATcube
Vo dr 1567 Aiwohner sin im Johr 2001 223 Ausländer gweacha.

Bai dr Volkszellung 2001 hond vo 1567 Aiwohner 1477 Daitsch als Umgangsproch aagea, 57 Daitsch und andere Sproche und 33 nur andere Sproche .

Dr Dialekt vo Vils ghert zum Schwäbisch.



</doc>
<doc id="70033" url="https://als.wikipedia.org/wiki?curid=70033" title="Vorderhornbach">
Vorderhornbach

Hoarnbòch (amtlich "Vorderhornbach") ischt a Gmoand im Bezirk Raete im Tirol, Eeschtraich.

Hoarnbòch likt im Lechdal, am Eigang vom Hoarnbòchdal, am gleichnamige Bach. D Nochbergmoanda sin Weißenbach am Lech, Hinterhornbach, Elmen und Stanzach.

Hoarnbòch ischt zum erschte Mol gnennt worda im Johr 1218.

Quella: Statistik Austria: "Bevölkerung seit 1869 für Gemeinden." STATcube
Vo dr 282 Aiwohner sin im Johr 2001 8 Ausländer gweacha.

Bai dr Volkszellung 2001 hond vo 282 Aiwohner 279 Daitsch als Umgangsproch aagea, 1 Daitsch und andere Sproche und 2 nur andere Sproche .

Dr Dialekt vo Hoarnbòch ghert zum Bairisch.



</doc>
<doc id="70034" url="https://als.wikipedia.org/wiki?curid=70034" title="Wängle">
Wängle

Wängla (amtlich "Wängle") ischt a Gmoand im Bezirk Raete im Tirol, Eeschtraich.

Wängla likt weschtlich vo Riede im Reidener Becke am Fuaß vom Ski- ond Wandergebiat Hahnakamm. D Nochbergmoanda sin Höfen (Tirol)Höfen, Lechaschau, Musau, Nesselwängle und Weißenbach am Lech.

Wängla ischt zum erschte Mol gnennt worda im Johr 1278.

Quella: Statistik Austria: "Bevölkerung seit 1869 für Gemeinden." STATcube
Vo dr 916 Aiwohner sin im Johr 2001 114 Ausländer gweacha.

Bai dr Volkszellung 2001 hond vo 916 Aiwohner 822 Daitsch als Umgangsproch aagea, 73 Daitsch und andere Sproche und 21 nur andere Sproche .

Dr Dialekt vo Wängla ghert zum Schwäbisch.



</doc>
<doc id="70035" url="https://als.wikipedia.org/wiki?curid=70035" title="Weißenbach am Lech">
Weißenbach am Lech

Weißabach (amtlich "Weißenbach am Lech") ischt a Gmoand im Bezirk Raete im Tirol, Eeschtraich.

Weißabach likt am gleichnamige Bach an dr Eimindung vom Tãchemer Dal in s Lechdal, am Fuaß vom Gaichtpass. D Nochbergmoanda sin Ehenbichl, Forchach, Hinterhornbach, Höfen (Tirol)Höfen, Nesselwängle, Reutte, Stanzach, Tannheim (Tirol)Tannheim, Vorderhornbach und Wängle.

Weißabach ischt zum erschte Mol gnennt worda im Johr 1200.

Quella: Statistik Austria: "Bevölkerung seit 1869 für Gemeinden." STATcube
Vo dr 1344 Aiwohner sin im Johr 2001 118 Ausländer gweacha.

Bai dr Volkszellung 2001 hond vo 1344 Aiwohner 1281 Daitsch als Umgangsproch aagea, 47 Daitsch und andere Sproche und 16 nur andere Sproche .

Dr Dialekt vo Weißabach ghert zum Schwäbisch.



</doc>
<doc id="70036" url="https://als.wikipedia.org/wiki?curid=70036" title="Zöblen">
Zöblen

Zöble (amtlich "Zöblen") ischt a Gmoand im Bezirk Raete im Tirol, Eeschtraich.

Zöble likt im Tãchemer Dal an dr Vils. D Nochbergmoanda sin Bad Hindelang, Pfronten, Schattwald und Tannheim (Tirol)Tannheim.

Im Johr 1399 ischt zum earschte Mol a Guat "Zobl" gnennt worda.

Quella: Statistik Austria: "Bevölkerung seit 1869 für Gemeinden." STATcube
Vo dr 243 Aiwohner sin im Johr 2001 25 Ausländer gweacha.

Bai dr Volkszellung 2001 hond vo 243 Aiwohner 235 Daitsch als Umgangsproch aagea, 6 Daitsch und andere Sproche und 2 nur andere Sproche .

Dr Dialekt vo Zöble ghert zum Schwäbisch.


</doc>
<doc id="70037" url="https://als.wikipedia.org/wiki?curid=70037" title="Courgenay">
Courgenay

Courgenay isch de Name vo däne Ort:


</doc>
<doc id="70040" url="https://als.wikipedia.org/wiki?curid=70040" title="Albispass">
Albispass

Dr Albispass isch e Bärgpass im Kanton Züri.

D Strooss übere Bärg Albis goot vo Langnau am Albis im Siiltaal uf Huuse am Albis und wytr uf Metmestette im Säuliamt. D Passhöchi isch uf Ufem Bärg isch s Dorf "Albis", wo zu dr Gmeind Langnau am Albis ghört, und hinder dr Passhöchi chunt dr Puurehoof Hinderalbis.

Dr Albispass isch vermuetli scho im Middelalter pruucht worde. Me chunt vo Züri heer uf dem Wääg id Innerschwiiz und zum Gottert. Ane 1790 het dr Vercheer mit Boschtgutsche übere Albispass aagfange.

1935 isch d Passstrooss uspout worde.

Uf em Pass isch s bekante Restaurant «Albishuus».



</doc>
<doc id="70041" url="https://als.wikipedia.org/wiki?curid=70041" title="San José (Costa Rica)">
San José (Costa Rica)

San José isch d Hauptstadt vu Costa Rica und het öppe 334'000 Yywohner. Usserdäm isch si d Hauptstadt vu dr glychnamige Browinz und die greschti Stadt vum Land.

San José lyt im Zäntrum vu Costa Rica i dr Hochebeni "Valle Central" 1'170 Meter über em Meeresspiegel. Anno 1824, churz noch dem as Costa Rica vo Spanie unabhängig woren isch, hät dr Juan Mora Fernández, as erschte gwählte Präsident, de Regierigssitz vo Cartago uf San José veleit und so isch us säbem Dorf langsam e Stadt wore. Noodäm si no 1950 nume 86.900 Yywohner zehlt het, isch d Stadt i dr zwöite Hälfti vum 20. Johrhundert sehr schnäll gwachse.



</doc>
<doc id="70043" url="https://als.wikipedia.org/wiki?curid=70043" title="Domodossola">
Domodossola

Dööm isch e Stadt im Piemont. Dr ofiziell iteliänisch Name isch Domodossola.

Uf Düütsch het Domodossola dr Name «Tüem» oder «Duum» übercho; d Walser säget ere «Dööm».

Die Stadt het en inträssanti Namensgschicht. Bi de Röömer het si uf latyynisch zerscht «Oscella Lepontiorum» und spöter «Domus Ossulae» gheisse. Do druss isch dr hüttig iteliänisch Ortsname entstande. I dr yheimische lombardische Sprooch heisst si «"Dòm"».

D Stadt lyt im Eschetaal am rächten Ufer vo dr Ryss. Si isch di zweitgröschti Stadt vo dr Provinz Verbano-Cusio-Ossola. Zum Stadtgebiet ghöre d Kwartier Mocogna, Castanedo, Badulerio, San Quirico, Quartero, Anzuno, Maggianigo, Calice, Borgata Casa Delle Rane, Calvario, Cisore, Corte, Gabi Valle, Boschetto, Siberia und Nosere.

Domodossola isch e Vercheerschnotepunkt. Im Nochberdorf Crevadossola zweigt d Passtrooss übere Simplon vo dr Talstroos, wo wyter ufe is Pomatt goot, ab. E Strooss git’s is Bognancotaal, und no eini is Vigezzotaal. Im Baanhof bi dr Stadt foot d Bärgstrecki vo dr Ysebaan aa, wo zum Simplundunnel ufe stygt. Gägen Oschte fahrt me vo Dööm uus mit dr Centovallibaan uf Locarno in dr Schwiiz.



</doc>
<doc id="70044" url="https://als.wikipedia.org/wiki?curid=70044" title="Provinz Verbano-Cusio-Ossola">
Provinz Verbano-Cusio-Ossola

D Provinz Verbano-Cusio-Ossola isch en Provinz i dr iteliänische Regioon Piemont.

D Provinz chunt im Norde a d Schwiizer Kantöön Tessin und Wallis aa.

D Provinz lyt im Nordweschte vom Langesee. Geografisch gseh entspricht sy so zimli em Yzugsgebiet vom Fluss Ryss, wo uf iteliänisch «Toce» heisst.

D Hauptstadt isch Verbania am Ufer vom Langesee. Die zwöitgröschti Stadt isch Domodossola, wo uf Düütsch früener dr Name «Tüem» gha get. D Walser säget ere «Dööm».

«Verbano» isch an andere iteliänische Name vom Langesee.

«Cusio» isch dr zwöit iteliänisch Name vom Ortasee. Dä lyt echly weschtlech vom Langesee und je öppe zur Helfti i dr Provinz "Verbano-Cusio-Ossola" und i dr Nochberprovinz Vercelli.

S Haupttaal heisst Ossola, und es het dr düütsch Name «Eschetaal».

Ganz im Weschte goot d Provinz bis zum Bärgmassyv vom Monte Rosa, wo bi de Walser dr Name «Gourner» het.

I dr Provinz sind es baar vo den alte Walsersidlige vom Piemont:

S Land im Eschetaal und am Langesee ghört zum tradizionelle Sproochgebiet vom Weschtlombardische. Am See unde wird d Mundart "Bisun" gredt, d Sprooch im obere Eschetaal isch dr Tessiner Tieläkt. Ganz oben i de Tääler isch s Süüdwalserdüütsch d Umgangssprooch gsi. Hütt breitet sech s Iteliäänische im öfentleche Läbe immer meh us.

Früener isch me über verschideni Bärgpäss us em Eschetaal is Wallis cho. Hüt isch no dr Simplonpass wichtig. Alti Saumpfad i dem Gebiet sind dr Griespass, dr San Giacomopass, dr Albrunpass, dr Antronapass und dr Saaserbärg.

Vo Domodossola uus goot d Ysebaanlinie vo Mailand uf Gämf und Paris dure Simplondunnel. Us em Pomatt het’s en Bärgwääg über d Guriner Furgge is Tessiner Walserdorf Guryn.



</doc>
<doc id="70046" url="https://als.wikipedia.org/wiki?curid=70046" title="Ornavasso">
Ornavasso

Urnafaasch, wo uf iteliänisch Ornavasso und i dr lombardische Sprooch Urnavass heisst, isch e Gmaind in dr iteliänische Provinz Verbano-Cusio-Ossola.

D Gmeind lyt im undere Deil vom Eschetaal, churz bevor d Ryss in Langesee mündet.

S Dorf Migiandone lyt öpe drüü Kilometer wyter oben im Rysstaal und ghört hüt au zu dr Gmeind Urnafaasch.

D Nochbargmeinde sind Anzola d’Ossola, Casale Corte Cerro, Gravellona Toce, Loreglia, Mergozzo, Premosello-Chiovenda und Valstrona.

Sid em Middelalter isch Urnafaasch es düütschsproochigs Dorf gsi, eis vo dene, wo am wytischte im Süüde fasch am Rand vo de Alpe lige. Es ghört zäme mit em Nochberdorf Migiandone zu dr Gruppe vo de änetpirgische Walserdörfer. D Lüüt vo Urnafaasch sind, wie me vermuetet, us Naters im Wallis, vermuetli aber au us em Simplondaal, wo die vo Ornavasso Herrschaftsrächt gha hend, is Piemont abe choo.

Sid em 19. Joorhundert isch jetz zwar s Walserdüütsch z Urnafaasch usgstorbe. D Gmeind zeigt aber no hütt, ass si stolz isch uf die guet bekanti Gschicht mit de Walser; so isch ane 2003 e grossi Gruppe vo Lüüt vom Dorfveräin "Gruppo Walser Urnafasch" as Walserträffe im Walsertaal ggange. Die sehr erfolgrychi Velorönnfahrerin Elisa Longo Borghini het ane 2016 betoont, si sig die erschti Walser Sportlerin, wo a Olympische Spiili mitmachi; si het z Rio d Bronzemedalie im Stroosserönne übercho; i de Medie het me chönne läse, d Borghini heig d "Walserfahne" a die Olympische Spiili mitgnoo, won ere d Gmeindbehörde gschänkt hend, und derzue ane en Rosechranz vo dr Wallfahrtschile uf em "Bode" bi Urnafaasch.

Im Gmeindgebiet vo Urnafasch sind no hütt, wo me im Alltag scho lang nur no Iteliänisch redt, vor alem uf den Alpen obe vil vo de alte walserdüütsche Fluernääme bekant. D Sidlig "Bode" uf halber Höchi am Bärg obe het au no dr alt walserdüütsch Name bhalte.

Im 14. Joorhundert het es speziels Gwärb vo Urnafaasch i dr Architekturgschicht e Rolle gspilt, wo d Walser als Liferante vom Marmor us de Schteibrüüch bi irem Dorf für d Boustell vom Dom vo Mailand ufträte sind. Dä häll und schön pänderet Schtei usem Eschetaal macht vil us, ass d Kathedraale i dr Hauptstadt vo dr Lombardei so prächtig usgseet. D Dombouhütte het in irem Archyv es früechs Dokumänt, wo d Walser vo Urnafaasch drin vorchöme; ane 1392 sind si als Psitzer vo de Marmorbrüch im Eschetaal gnännt; uf latynisch stoot im Tegscht: «a teutonicis de Ornavaxio» – das heisst: «vo de Dütschsproochige vo Urnafaasch».





</doc>
<doc id="70047" url="https://als.wikipedia.org/wiki?curid=70047" title="Bielefeld">
Bielefeld

Bielefeld (ostwestfälisch "Builefeld", "Bielefeld", "Beilefeld" oder "Builefeild") isch e chraisfreii Stadt im Regierigsbezirk Detmold im Nordoschte vu Nordrhy-Weschtfale. Mit 333.451 Yywohner (Stand 31. Dezämber 2016) isch s di grescht Stadt vu dr Region Oschtweschtfale-Lippe un s wirtschaftli Zäntrum vun ere. In dr Landesplanig isch Bielefeld as «Oberzäntre» yygstuft.

Zum erschte Mol gnännt worde isch Bielefeld in ere Urkund vum Chloschter Corvey us dr Mitti vum 9. Jh. as "Bylanuelde". Am Nordänd vun eme Querdaal vum vum Teutoburger Wald gläge, het d Chaufmaastadt dr Handel in dr Grofschaft Raveschberg solle ferdere. Bielefeld isch langi Zyt e Zäntrum vu dr Lyyninduschtry gsii. 

Hit isch d Stadt vor allem Standort vu dr Nahrigsmittelinduschtry, vu Handel- un Dienschtlaischtigunternäme, dr Druck- un Chlaiderinduschtry un vum Maschineböu.

Syt 2013 isch Bielefeld as „Fair-Trade-Stadt“ uuszaichnet. In fascht 200 Bielefelder Gschäfter, Kafee, Chilchegmaine, Schuele, Verain un anderi Organisazione cha mer fair ghandleti Brodukt chaufe.




</doc>
<doc id="70049" url="https://als.wikipedia.org/wiki?curid=70049" title="Verbania">
Verbania

Verbania isch e Stadt im Piemont.

Si isch d Hauptstadt vo dr Provinz Verbano-Cusio-Ossola. Zum Stadtgebiet ghöre d Kwartier Antoliva, Bieno, Biganzolo, Cavandone, Intra, Pallanza, Possaccio, Suna, Torchiedo, Trobaso und Zoverallo.

Im Weschte vom Stadtgebiet chunt dr Fluss Ryss, wo uf Iteliänisch «Toce» heisst, in Langesee. Bi dr Stadt Verbania isch s Naturschutzpiet "Fondo Toce".

Verbania lyt am westliche Ufer vom Langesee öpe 15 Kilometer vo dr Gränze zu dr Schwiiz wäg.

D Stadt Verbania isch ane 1939 entstande, wo me die beide früenere Stedt Intra und Pallanza zämegleit het.



</doc>
<doc id="70050" url="https://als.wikipedia.org/wiki?curid=70050" title="Ossolatal">
Ossolatal

S Eschetaal, wo me wäge n em yhäimische historische Name au Ossolataal nännt, isch es Taal uf dr Südsyte vo den Alpe im Piemont.

Uf Iteliänisch heisst das Taal "Val d’Ossola". Dr ursprünglech Name isch s erschte Mol am Afang vom erschte vorchristleche Joorhundert i de Schrifte vom Claudius Ptolemäus erwäänt, wo vo "Oskela Lepontíōn" schrybt, was uf Düütsch bedüütet: «Oskela vo de Leponzier»; Oskela, s hüttige Domodossola, isch d Hauptstadt vo däm alte Volch gsi.

Die verschidene Abschnidd vom Taal sind z’oberscht s Pomatt (uf iteliänisch: "Valle Formazza"), bis hüt e düütschssproochegi Walsergmeind, s "Valle Antigorio" bi Domodossola und dr underscht Deil vom "Val d’Ossola".

Das Alpetaal lyt in dr Provinz Verbano-Cusio-Ossola. S Taal z’durabb flüsst d Ryss, wo bi Domodossola und bim alte Walserdorf Urnafaasch verby chunt und bi Verbania in Langesee mündet.

Sid em 13. Joorhundert sind im Eschetaal Dörfer vo de Walser:

Im 15. und no einisch im früene 16. Joorhundert hend d Walliser und d Äidgnosse s Eschetaal jewyle für churzi Zyt eroberet und beherrscht. Nach dr Schlacht bi Marignano ane 1515 isch ene das Gebiet wider wägggnoo worde.



</doc>
<doc id="70052" url="https://als.wikipedia.org/wiki?curid=70052" title="Anna Maria Bacher">
Anna Maria Bacher

D Anna Maria Bacher (* 9. März 1947 z Gurfulu) isch e Walser Mundartschriftstelleri usem Pomatt im Eschetaal.

D Bacher isch ane 1947 z Gurfulu, emene Dörfli vo dr Gmeind Pomatt uf d Wält cho. Das isch d Gmeind gan z’oberscht im Rysstaal vom Piemont z Itaalie. Si het s Seminar "Colleggio Rosmini" z Domodossola psuecht und isch denn bis 1992 Lehrerin vom Dorf Zumstäg im Pomatt gsi – «Schöölmeischteri», wie si sälber in irere Mundart seit. Z Brendu bi Zumstäg läbt si no hütt mit irere Familie. Vo dr Pomatter Landschaft, irere Heimet, het si ane 2011 im ene Gedicht gschribe, und si seit dervo au emol: «es isch das Tälli es engs, und zwischu dä Bärgu.»

Sid si pensioniert worden isch, setzt sech d Bacher y füre Walserveräin, wo sid öppe 1982 d Kultur und d Sprooch vo de Walser im Eschetaal wott erhalte, und si schaffet im Walsermuseum vom Pomatt mit. Über s früenere Läbe vo de Walser het si Ufsätz i Zytschrifte gschribe. Scho dr Vatter vo dr Anna Maria Bacher het Wörter vo dr alte Walsersprooch uf Zedel ufgschribe, und si het sälbr do drmit wytergmacht. E Zyt lang het d Bacher au in irem Dorf Schuel und Oobekürs im Walsertieläkt ggää.

Mit de eigete Ydrück vom Läbe im Bärgtaal het si ane 1983 agfange Gedicht z schrybe, deils uf Iteliänisch und mit dr Zyt immer meh in irere pomatterdütsche Muettersprooch, emene Tieläkt vom Südwalsertiitsch – em «Tiitsch», wi’s bi de Pomatter Walser sälber heisst. Ufgwachse isch d Bacher zweisproochig; die hüttig Umgangssprooch im Pomatt isch algemäin s Iteliänische. D Schriftstellerin seit, si schrybi eigentlech zerscht für d Lüüt vom Pomatt sälber, zum se a d Läbensart vo de Walser z erinnere. Hütt gchönt nur no öppe en Viertel vo de Lüüt s alte Pomattertiitsch, me sett aber, wie si säit, nit ganz fergässe wie die Sprooch tönt het und was vom alte Läbe im Bärgdorf drmit verbunden isch. Si schrybt do drvo i de knappe Gedicht, wo mit wenig Wort es Bild vo Alltagsszene ggää und wo d Gfüel zeige, wo si als Chind und au spöter in verschidene Situazioone gha het.

Zwöi Muschter vo dene Gedicht:

<poem>
”"Än Öigublekch escht der Läbtag.
Was i grat ksee hä
Escht etz scho nemmä,
blos ä Wenndutzug
escht öw t Freit und z Lidä.“"
</poem>

<poem>
”"Der Wênter.
Ä wissä Fogul
fligt der z Tälli dêr,
är chertŝchi un treltŝchi
lêchtä
un schwecht blos blos
di glêtzändu Fäkchtä;
ŝchis Ksang kfrert
in der chalt Luft,
êtz hangät’s dêrsêchtigs
uf nêtwädäri Tanna
un tzettät hiä un da
kfarwäti Glantzjê.“"
</poem>

D Mundartgedicht vo dr Anna Maria Bacher sind in zwöi- und drüüsproochige Sammelbänd bi verschidene Verlääg usecho. Dr Kurt Wanner het d Värs is Hochdüütschen übersetzt. Zun es baar vo de Gedicht, wo vomene schööne sproochleche Rytmus läbe, hend verschideni Schwiizer Komponischte Melodie gmacht, so dr Peter Roth, dr Heinz Holliger, dr Martin Derungs, dr Roger Faedi, dr Ulrich Gasser und dr Thüring Bräm. Es Gedicht vo dr Bacher isch i dr Mundatantology Igajanumenechligalose vo 2007 z ghööre.

D Enderlin-Stiftig het dr Anna Maria Bacher dr Kulturpryys ggää; und si het au dr Literaturpryys vom Pomatt übercho. S Schwiizer Radio het am 4. Juli 2011 i dr Sändig «Reflexe 2 Kultur» es Interview vom Martin Heule mit dr Anna Maria Bacher procht. Im iteliänische Färnsee vom Südtirol het se d Elisa Nicoli im Nofämber 2015 porträtiert, und i dr Mundartsändig Schnabelweid vom Schwiizer Radio vom 21. Septämber 2017 het d Karin Salm d Pomatter Autorin vorgstellt.






</doc>
<doc id="70054" url="https://als.wikipedia.org/wiki?curid=70054" title="Hans Valär">
Hans Valär

Hans Valär (* 8. Dezember 1871 i Tischmaa uf Tavaas; † 11. Abrelle 1947 z Chur; Pseudoniim: «Hannsch Hans us Dischmaa») ischt e Leerer, Buutechniker und Architekt gsi, wa vierzg Jaar lang au as Kuurdirekter va Tavaas gwürkt hed. Schwiizwiit bekannt woorden ischt er uber Radio Beromünschter mid schiinen häimetkundliche Sendigen und schiinä tavaasertüütschen Gschichtenä vam "Türligiiger".

Hans Valär ischt ufm Hoof i Tischmaa uufgwaggse, waa schiin Elträ gepuured häind. Är ischt der Eltscht va füüf Chind gsi. Naa em achte Schuoljaar ir Tischmaaer Primaarschuol ischt Hans, no nid vierzejeerigä, in ds Leererseminaar gä Chur cho. Und vier Jaar speeter, im Juli 1889, hed er ds Püntner Leererpatent im Sack ghan und ischt widrum uuf uf Tavaas und z Glaris im Underschnitt es Wiili Leerer gsi. Wil er s – wie er speeter sälber gschriben hed – naa vier Wintre nümmä lenger vermögen häi, Schuol z ha, hed er di Zimmerileer gmached, schi wiiterbbilded am Technikum Winterthur zum diplomierten Buutechniker und hed de as Architekt gschaffed. Vrhüüraated gsin ischt er mid Marie Branger, Chind häin sch käini gha. Vierzg Jaar lang, va 1902 bis 1942, ischt er Kuurdirekter va Tavaas gsi, und drzuo e lengi Ziit au no im Voorstand var Internazionaale Iischlauffunioon. Är ischt e vilsiitigä und umtriibigä Mann gsi – oder wie s im Naachruoff ghäissen hed, «einer der tüchtigsten Männer, die die Landschaft Davos seit Jahrzehnten hervorgebracht hat.»

Valär ischt gwüss hüt no dr bekanntischt Dialektautoor im Landwassertal. Scho zu schiine Läbziite sind under em Nammen «Hannsch Hans us Dischmaa» es paar Erzelligä in dr "Tavaaser Ziitig" gedruckt cho. Ds Buoch "Dr Türligiiger und ander Gschichtenä uf Davaasertüütsch" ischt aber eerscht naa schiim Tod ussercho. In däm Büöchli hed s churzi und lengeri Gschichteli us schiir Jugendziit i Dischmaa dinna und dr Ziit as Leerer z Glaris. As «Hannsch Hans us Dischmaa» hed er au ends de Driissgerjaaren bim Radio Beromünschter schiin luschtige Gschichtenä erzellt. Dr "Türligiiger" ischt es paar Maal nüü gedruckt cho (1955–1974), und e Tschuppen Erzelligä sind, va Tavaaser gläse, im November 1976 uufgnu und uf ere Langschpiilplatta usserggä woorde. Sit dm Jaar 2001 ischt die Platta as CD z han bir "Gnosseschaft Davoser Revue" und bir Walservräinigung Graubünde. Valärsch Erzelligä sind albig au es Voorbild für ander Tavaaser Dialektschriiber gsin, ätta Paul Ambühl-Gehri, Martin Kindschi oder Martin Schmid.

Gedruckts:

Uufnaamä:



</doc>
<doc id="70055" url="https://als.wikipedia.org/wiki?curid=70055" title="Michael Kuoni">
Michael Kuoni

Michael Kuoni (* 29. Jener 1839 z Maiefäld; † 28. Augschtä 1891 z Seewis) ischt Scheff gsin vam Telegraafäbüro z Chur und hed uusinnig gäärä im Diälekt gschribä, au wenn är äs Augäliidä gchan hed.

Wiit umer bekannt choon ischt är dür schiini Diälektbiitreeg 1882/84 in dä Sammelheftli "Schwizer-Dütsch" va Otto Sutermeister. Dött dinä ischt au "Dr Spusagang" z findä, und drsäb söll luut dm Professer Otto von Greyerz di eerscht Alpänowellä vur Schwiiz im Diälekt sii.

Näbscht dm "Spusagang" findt mä no d Ärzelligä "Alpinisches Idyll" und "Bauerntypen" und än Beschriib über "Die Hexengerichte im Prättigau". Und 1886/87 sind as Sepäratdruck im "Püntner Volchsblatt" d Biitreeg "Herbstbletter us’m Rhätikon" und "Das alt Gannyer Bad" usserchoon. Är hed schi au welä mid Spraachwüsseschaft abgää und hed über d "Überreste der romanischen Sprache in den Thälern der Landquart und der Plessur (Prätigau-Schanfigg)" gschribä, aber zäb ischt nid so guät usserchoon.

Kuoni hed bi viilnä va imschä Ärzelligä ganz Höck Fuässnootä gmachet und Wöörter ärchleert und das im 19. Jaarhundert. Äs gid asä viil Wöörtli bin im, waa mä lengschtä nümmä chennt. Dass är as Maiefälder im Seewiser und Schierscher Diälekt gschribä hed, chönnti da draa liggä, dass imschä Frau Ursula Hitz va Seewis gsin ischt und äär dött ghuuset hed und dass imschä Mamä ä Schierschäri gsin ischt – und är dr dürtwilä viil bim Naani z Schiersch gsin ischt.

Ä Foti ischt gcheini uufztriibä gsi va Kuoni (ds Portre im Buäch "Läsiblüescht" ischt ärfundä), är hed gchein Nachkommä gchan und niämet weiss äswas über diä Fämiliä.




</doc>
<doc id="70056" url="https://als.wikipedia.org/wiki?curid=70056" title="Georg Fient">
Georg Fient

Georg Fient (* 30. Abrellä 1845 in Castanna z Pany; † 5. September 1915 z Chur) ischt än Voorriitter gsin var «eerschtä Mundartwällä», waa um 1900 in dr Schwiiz uusgäbrochä ischt, und imschä humoorvollä Gschichtenä sind bis hütt populeer bblibä.

Fient ischt z Pany uufgwagsä. Zeerschtwärch hed är d Uusbildig zum Leerer gmachet und hed an äs paar Oort Schuäl ggään. Ab 1881 ischt är Regiärigssekreteer gsin, und ab 1891 bis 1912 hed är as Kanzliidirekter gamtet.

Gschribä hed Fient albig viil und guät. Drum ischt är au as Redakter teetig gsin bim "Generalaazeiger," dm "Püntner Volchsblatt" und bir nüü gründetä "Prättiger Ziitig".

Viil Ärfolg hed Fientsch Buäch "Das Prättigau, ein Beitrag zur Landes- und Volkskunde" (1896) fundä. Aber no viil besser aachoon sind imschä Diälektgschichtä. So ischt va im scho 1884 im Heft "Schwizer-Dütsch," waa Otto Sutermeister usserggään hed, di Gschicht va dä Chöpflerbodä-Risä und 1886 im "Püntner Volchsblatt" di bekannt Gschicht va Studäfridli uf äm St. Galler Sengerfescht ärschinä. 1898 ischt ds eerscht Mal ds Büächli "Luschtig Gschichtenä" usserchoon, waa de speeter no än paar Maal under dm Titel "Heimatluft" gädruckt choon und hüt no in viilnä Hüüscher z findä ischt.

Fient ischt au Koreschpondent für ds "Schwiizerischä Idiotikon" gsin.




</doc>
<doc id="70057" url="https://als.wikipedia.org/wiki?curid=70057" title="Johann Andreas von Sprecher">
Johann Andreas von Sprecher

Johann Andreas von Sprecher (* 31. Oktober 1819 z Chur; † 8. Jener 1882 au dert) ischt än Hischtooriker gsin. Är hed au hischtoorischi Romään vrfasst und ischt – für d Alemannia aparti wichtig – weläwääg dr eerscht gsin, waa Literatuur uf Walsertüütsch gschribä hed.

Sprecher ischt ds Enekli gsin vam Kommissaari Anton Herkules von Sprecher, und imschä Abstammig ischt va dr Täfaaser Liniä va dä Sprecher von Bernegg.

Waa ds Ättisch Handelsfirmä 1820 zämmägäbrochä ischt, ischt d Fämiliä 1824 uf Neuwied im hüttigä Rhiiland-Pfalz gäzüglet. Dört ischt Sprecher in d Herrnhueter Chnabenaastalt in d Schuäl und de z Wetzlar im hüttigä Hessä in ds Gimnaasium. Z Bonn und Heidelberg hed r Spraachwüsseschaft gstudiärt. Uf das ab ischt är Leerer gsin z Nüüeburg, z Genf, z Chur, z Basel und 1847–1948 z Wien. Är ischt än Aahenger var liberaalä Revoluzioon va 1848/49 gsin und hed drum 1849 as Offiziär in dr ungaarische Honvéd-Armee gädiänet, ischt de aber im konserwatiivä Ööschtriich iiglochet choon.

Waa sch nä wider frii glaan hend, ischt är zeerscht uf Ängland und hed duä as Privaatgleertä im Huushalt va imschä Schweschter im aargauischä Talä gwürkt. Va 1854 bis 1864 ischt r no Aktuaar vam bündnerischä Erziäigsraat gsi.

Sprecher ischt zu imschä Ziit und au no hüt än bekanntä Schriiber gsin, hoptsächli wägä dr "Geschichte der Republik der III Bünde," dä drii Nowellä "Aus Heimat und Fremde" und dä hischtoorischä Romään "Donna Ottavia" und "Die Familie de Sass". Diä hed är aber all in Hoochtüütsch vrfasst.

D Ärzellig "Das alt Mändli am Flüela" ischt waarschindli di eerscht walsertüütsch Gschichti überhopt, waa je gädruckt choon ischt. Ärschinä isch ds eerscht Maal 1858 im Fäütoon vam Bund, druufaab in dr Sammlig "Schwizer-Dütsch" va Otto Sutermeister. "Das alt Mändli am Flüela," nid grad albig im rächtä Täfaaser Diälekt gschribä, ischt speeter va Hans Valär äs bitschi gchürzt und aangäpasset choon und 1939 im Buäch "Schwizer Schnabelweid," waa Traugott Vogel usserggään hed, ärschinä. Äs ischt dr einzig Diälektbiitraag va Sprecher, mee hed mä ni fundä.




</doc>
<doc id="70061" url="https://als.wikipedia.org/wiki?curid=70061" title="Reussdelta">
Reussdelta

S Rüüssdelta isch d Landschaft, wo d Rüüss im Kanton Uri drduur in Urnersee, em südlichste Arm vom Verwaldstettersee, tuet münde.

Es isch es flachs Gebiet im Norde vom Kanton, em Urner Underland, zwüsche de Gmeinde Fliäle und Seedorf. D Rüüss het mit em vile Schutt und Sand, wo si zäme mit irne Sytebech vo de Bärge abbetreit, sid dr Yschzyt im Urner Rüsstaal scho ne grossi Flechi ufgschüttet; vor vil tuusig Joor isch s Ufer vom Vierwaldstettersee no es rächts Stuck wyter im Süüde gläge. D Rüss het dr Rand vom Ufer immer wyter gäge Norde usegschobe, und so isch vo Erschtfäld aa uf Alteref und no wyter die grossi Ebeni entstande, wo öppe 10 Kilometer läng isch. Früener isch das Auegebiet und Mattland gsi; jetz sind druff immer meh Hüüser, Gwärbbetriib und Vercheersflechene. Au d Maschte vo de Hochspannigsleitige us den Alpe is Middelland use, d Gleis vo dr Gottertbaan und d Autobaan A2 sind zmitzt i dere Landschaft. D Autobaan chunt sogar no is Gebiet vom hüttige Rüüssdelta.
Bis is 20. Joorhundert het sech d Mündig vo dr Rüüss wägem agschwemmte Material als wie wyter is Seegebiet use verschobe. Das guete Chiis und dr Sand sind zwar scho lang vorhär vo de Urner gsamlet worde, aber nur vo Hand und em Seeufer noo, und d «Seegusler» – wie me de Lüüt, wo me für die Arbet pruucht het, seit – hend derby so weni Material us em See gnoo, ass das nüt am ständige Wachse vom Rüssdelta ggänderet het. Dr Fluss isch am breite Uferstreife immer wider mit neue Syteärm in See gloffe, und im flache Land hindedra sind Wasserflechene und Ried entstande. Bi schwärem Wätter isch fascht die ganzi Rüüssebeni überschwemmt gsi, und Sand und Schteine sind uf de Ächer und Matte blybe lige.

Dr Kanton Uri het im 19. Joorhundert Plään lo mache zum d Rüüss z zääme. Dr Ingeniöör Richard La Nicca het do drfüür nes Projäkt gmacht, und sid de 1850er Joor het me em Fluss noo die erschte Dämm bout.

Ane 1905 het d Firma Arnold vo Flielä – d «Kompanyy», wie mer e seit – agfange, vor em Rüssdelta mit grosse Maschine Chiis abzboue. Mit irne Schwümmbagger het si eigetlech im industrielle Stiil so vil Material töif us em See gholt und mit de Naue wäggfüert, ass das mit dr Zyt d Form vom Flussdelta veränderet het. Uf de Boustelle wytume und bis uf Luzärn het me so vil Chiis pruucht, ass d Uferlinie vom Urnersee öpe drüühundert Meter zrugg ggangen isch.

Jetz het dr Kanton Uri ane 1985 es Gsetz gmacht, zum s Rüüssdelta i dr Zuekumpft z schütze.

Mit dr Baggerfirma het dr Kanton für die nöi Konzässion vo 1985 abgmacht, wievil Gschtei vom Schuttbärg im See vor dr Rüüssmündig tarf usegholt wäärde. Und i dr Zyt vo 2001 bis 2008 het me sogar wider neus Material in See gläärt. Das isch möglech gsi, wil vo de Boustelle vom Gottert-Basisdunnel und vom Stroossedunnel, wo denn grad hinder Flielä dure Bärg bout worden isch zum dr Vercheer ums Dorf umezleite, sehr vil uusbrochnigs Gschtei choo isch. Dr Arnold het mit psundere Klappschiff dä Schutt nach gnaue Plään vo de Wasserbouingeniööre im See deponiert. Me het eso au nöji Insle vor dr Rüssmündig gmacht. Die heisse «Neptuninsle», «Ringisle», «Vogelinsle» und «Loreleiinsle» und stönd under Naturschutz, und sofort hend d Vögel druff afo nischte. Für das grosse Projäkt het dr Arnold ane 1998 en Prys vom europäische Verband vo de Chiis-, Sand- und Schotterproduzänten überchoo, und em ganze Urner Deltaprojäkt isch z Berlin ane 2001 dr düütsch Landschaftsarchitekturprys ggää worde.

Was vo dr Riedflechi, vo Grääben und Wejer und vom Auewald hinderem Ufer no ume gsi isch, ghört hütt zum ene grosse Naturschutzpiet. Naturchundler forsche regelmässig wyter uf em Land und im Wasser.

Im Deltagebiet sind au Badinsle, s Strandbad und s Seerestaurant vo Seedorf und en Beobachtisgsdurm uf dr Schanz. Es git Wägwyser, bsunders füre Wanderwääg «Weg der Schweiz», und Informationsdafele zu de Schutzgebiet.




</doc>
<doc id="70062" url="https://als.wikipedia.org/wiki?curid=70062" title="Sucre">
Sucre

Sucre isch d Hauptstadt vu Bolivie und het rund 237.000 Yywohner. Si lyt im zäntrale Siddail vum Land un isch au d Hauptstadt vum Departamento Chuquisaca.

D Stadt isch syt 1839 noch em revolutionäre Fierer Antonio José de Sucre gnännt. Mer chännt si fir ihri Schoggi-Spezialitete.

Sucre isch anne 1538 vum Pedro Anzurez Marques de Campo Redondo as "Ciudad de la Plata de la Nueva Toledo" grindet wore. Mer nännt si churz au "La Plata" un "Charcas" un uf Quechua "Chuquisaca".

Wäg em wirtschaftlige Niidergang vu dr Silberbärböustadt Potosí in dr Nechi un dr schlächti Verbindige mit em Räscht vum Land isch dr Regierigssitz vu Bolivie anne 1899 vu Sucre uf La Paz verleageret wore.

D Altstadt vu Sucre isch syter 1991 UNESCO-Wältkulturärb.



</doc>
<doc id="70063" url="https://als.wikipedia.org/wiki?curid=70063" title="Develier">
Develier

Dietwiler (ofiziell: Develier) isch e Gmeind vom Kanton Jura.

D Gmeind lyt im Bezirk Dälschbrg öpe 4 Kilometer weschtlech vo dr Kantonshauptstadt Dälschbrg.

S Dorf isch im Tääli vom Bach "La Pran" und d Hüüser sind dr Strooss noo ufgreit, wo vo Dälschbrg übere Pass vo "Les Rangiers" id Ajoie goot.

Uf dr Südsyte chunt d Autobaan A16 bim Dorf verby und isch do ine Dunnel gleit. D Gmeindgränze lyt änet dr Autobaan ufem Hügel "Sur Chaux" und uf dr Nordsyte vom Dorf uf dr Kreete vo dr Jurachötti bim Bärgbuurehof "Le Sommet". Am Bärg oben isch "La Claude Chappuis" und am Fuess dr Wyler "Develier Dessus" mit dr Kapälle "Sainte-Philomène".

D Nochbergmeinde vo Dietwiler sind Bassecourt, Courfaivre, Courtételle, Delémont, Bourrignon und Boécourt.

Ane 1139 isch s Dorf s erschte Mol als "Divilier" in ere Urkunde erwäänt. 1184 heisst s im ene andere Dokumänt "Titewilre". Es het dozmol zum Fürschtbistum Basel gört. Vo 1793 bis 1815 isch s im französische Departemänt Mont-Terrible gsi und sid 1815 im Kanton Bärn gsi, und sid em 1. Jänner 1979 isch d Gmeind im Kanton Jura.

Näbem Dorf isch 1980 s Karmeliterinnechloschter "Notre-Dame de la Solitude" bout worde.



</doc>
<doc id="70064" url="https://als.wikipedia.org/wiki?curid=70064" title="Accra">
Accra

Accra (in dr Sproch vu dr Akan: Nkran) isch d Hauptstadt vu Ghana un mit 2.291.352 Yywohner (Stand 2012) di grescht Stadt vum Land un s adminischtrativ un wirtschaftli Zäntrum. In dr Hauptsach wäre Nahrigsmittel, Sperrholz, Textilie un Chemikalie härgstellt. Accra bildet mit dr Stadt Tema un em gmainsame Umland d Greater Accra Region, ais vu zee Regione vu Ghana. Mit em Kotoka International Airport het d Stadt e internationale Flughafe.

D Elektroschrottdeponi vu Agbogbloshie, eme Viertel im weschtlige Stadtbiet, isch 2013 vu dr Umwältorganisazioon Blacksmith Institute zue aim vu dr dräckigschte Ort uf dr Wält gwehlt wore.

Accra isch im 15. Johrhundert vu dr Ga grindet wore, wu do Handel mit dr Europäer hän welle drybe. S erscht Fort vu dr Portugiese isch vu dr Yyhaimische niderbrännt wore. Im 17. Jh. hän meereri europäischi Kolonialmächt Feschitge in dr Region um Accra böue: d Niderlander 1605 s Fort Ussher, d Schwede 1657 d Christiansborg un d Ängländer 1673 s Fort James.

E Ärdbidem het anne 1862 großi Dail vu Accra gschlisse. 1877 isch d Hauptstadt vu dr domalige britische Kolony „Goldkischte“ vu Cape Coast uf Accra verlait wore.


</doc>
<doc id="70065" url="https://als.wikipedia.org/wiki?curid=70065" title="La Chaux-des-Breuleux">
La Chaux-des-Breuleux

La Chaux-des-Breuleux isch e Gmaind vom Kanton Jura.

D Gmeind lyt im Bezirk Freibäärge, öppe 5 Kilometer vom Bezirkshauptort Saignelégier ewäg.

Zu La Chaux-des-Breuleux ghöre im Gmeindbann es baar einzelni Puurehöf. Im oschte isch s grosse Riedgebiet "La Tourbière".

Bim chlyne Dorf isch en Ysebaanhaltstell.

S Dorf isch ane 1397 s erschte Mol als "La Chaux" gnamset worde. Es isch im Fürschtbisum Basel glääge gsi.


</doc>
<doc id="70066" url="https://als.wikipedia.org/wiki?curid=70066" title="Lajoux JU">
Lajoux JU

Lajoux isch e Gmaind vom Kanton Jura.

D Gmeind lyt im Bezirk Freibäärge. S Dorf isch uf ere Hochebeni vo de Freibärge im Platoojura. Es het wyti Flechene, wo Matte druff sind, chlyni Wälder, Weier und Ried.
Im Gmeindbann sind d Wyler "Les Vacheries de Lajoux, Le Paigre" und "Fornet-Dessus" und einzelni Puurehööf.

S Dorf isch s erschte Mol ane 1404 als "La Joux Mertenat" gnamset, dr Wyler "Fornet-Dessus" aber scho ane 1181. Dr Ort het em Chlooschter Bellelay ghört.

I dr Pfarrchile vo Lajoux, wo ane 1809 bout worden isch, het’s schöni farbegi Glasfäischter vom Chünschtler Coghuf.



</doc>
<doc id="70067" url="https://als.wikipedia.org/wiki?curid=70067" title="Le Bémont">
Le Bémont

Hübschebärg (ofiziell: Le Bémont) isch e Gmaind vom Kanton Jura.

D Gmeind lyt im Bezirk Freibäärge grad näbem Bezirkshauptort Saignelégier. Dr Nordrand vom Gmeindbann isch am stotzige Tobel vom Doubs. Im Süüde ghört s Naturschutzgebiet "Étang des Royes" zu dr Gmeind. 

Im Gmeindbann sind d Wyyler "Les Rouges-Terres, La Bosse, Les Communances, Les Cufattes" und "Les Rouges-Terres". "La Bosse" het im Jura es psunders schöns Dorfbild mit syne uralte Buurehüüser.


</doc>
<doc id="70068" url="https://als.wikipedia.org/wiki?curid=70068" title="Le Noirmont">
Le Noirmont

Schwarzebärg (offiziell: Le Noirmont) isch e Gmaind vom Kanton Jura.

D Gmeind lyt im Bezirk Freibäärge am Rand vom töife Tobel vom Doubs. Im Fluss fallt d Gmeindgränze uf e Lengi vo 5 Kilometer mit dr Landesgränze zu Frnakrych zäme. Am steile Abhang sind höchi Felswänd. Uf dr Felskreete "Arête des Sommêtres" stoot d Ruyne vo dr alte Burg Spiegelbärg.

Im Doubs isch dr Stausee vo "La Goule" und chly wyter unde s alte Chraftwärch, wo eis vo de eltischte vo dr Schwiiz isch. Es isch ane 1894 bout worde..

Zu Le Noirmont ghöre d Wyyler und Sidlige "Le Peu-Péquignot, Le Creux-des-Biches, Les Barrières, Le Cerneux Crétin, Le Cerneutat, Cerneux Renard" und "Les Côtes".

I dr Sänki unden am Dorf sind Turbegebiet.

Näbe dr Landwirtschaft het d Gmeind es baar Betriib, wo Uure härstelle. I dr Chäsi wird dr Chääs Tête de Moine gmacht. 

Bim Baanhof vo Schwarzebärg träffe sech di Ysebaanlinie Saignelégier–La Chaux-de-Fonds und d Tramelan-Breuleux-Schwarzebärg-Bahn.

S Dorf wird 1397 s erschte Mol gnamset.

D Pfarrchile, wo s Patrozinium vom Sankt Hubert het, isch ane 1513 bout worde. Die moderni Chile isch vo 1969.



</doc>
<doc id="70069" url="https://als.wikipedia.org/wiki?curid=70069" title="Les Bois">
Les Bois

Rudisholz (ofiziell Les Bois) isch e Gmaind vom Kanton Jura.

D Gmeind lyt ganz im Weschte vom Bezirk Freibärge und 11 Kilometer nordöstlech vo La Chaux-de-Fonds. 

Es isch eini vo de Gmeinde vom Kanton Jura mit em grööschte Gmeindsbann. D Hochebeni uf em Platoojura chunt im Nordweschte bis zum Taal vom Doubs. Am Fluss isch d Ruyne vo dr alte Müüli "Moulin de la Mort". Chly wyter obe lyt dr Biaufond-See, wo vo dr Staumuur "Barrage du Refrain" gstaut wird. Die isch mit em französische Chraftwärch "Refrain" ane 1909 bout worde.

D Gmeind het d Dörfli "Le Boéchet, Le Peu-Claude, Les Prailats, Sous les Rangs, Le Cerneux-Godat, Le Bois-Français, Les Rosées, La Large-Journée" und "Biaufond" am Doubs unde. 

S Dorf isch zum erschte Mol im ene Dokumänt vo ane 1484 gnamset. Dr erscht Maa, wo i dem Gebiet het afo huuse, het dr Übername "Les Bois Jean Ruedin" gha. Vo iim chunt au dr alt düütsch Dorfname "Rudisholz". 

D Chile "Sainte-Foy" isch ane 1627 bout und 1934 veränderet worde.



</doc>
<doc id="70070" url="https://als.wikipedia.org/wiki?curid=70070" title="Les Breuleux">
Les Breuleux

Brandisholz (ofiziell: "Les Breuleux") isch e Gmaind vom Kanton Jura.

D Gmeind lyt im Bezirk Freibärge. Si isch uf dr Hochebeni, wo nördlech vom "Mont Soleil" lyt.

Zu dr Gmeind ghört au no d Sidlig "Les Vacheries". 

S Dorf wird s erschte Mol ane 1429 im ene Dokumänt erwäänt, dr Name isch dört "Les Bruilluit" gschribe worde. 

D Chile, wo s Patrozinium vom Heilige Josef het, isch ane 1662 bout worde.



</doc>
<doc id="70071" url="https://als.wikipedia.org/wiki?curid=70071" title="Les Enfers">
Les Enfers

Les Enfers isch e Gmaind vom Kanton Jura.

D Gmeind lyt im Bezirk Freibärge südlich vom Doubstaal. Dr stotzig Abhang zum Fluss abe het höchi Felswänd, wo "Côte du Bouvier" heisse. Vo "Les Enfers" us chunt me uf ere Strooss zum Dorf Soubey am Doubs unde.

Im Ried "Pâturage des Saignes" uf dr Südsyte vom Dorf het me früener Turbe gstoche.

I däm alte französische Dokumänt, wo s Dorf ane 1330 s erschte Mol gnamset wird, heisst dr Name "Au cruz des enfers". Das bedüütet uf düütsch «im töife Ort wyt unde». 

S Dorf "Cerniévillers" het i dr Zyt um 1800 en eigeti Gmeind pildet und isch denn aber 1817 mit "Les Enfers" zämetoo worde.


</doc>
<doc id="70072" url="https://als.wikipedia.org/wiki?curid=70072" title="Les Genevez">
Les Genevez

Les Genevez isch e Gmaind vom Kanton Jura.

D Gmeind lyt im Bezirk Freibärge. S Dorf isch ringsume vo Wälder umgää. Drzue ghöre d Wyyler "Le Prédame, Les Vacheries des Genevez, Les Joux" und "Les Bois-Rebetez". "Les Embreux" isch es Riedgebiet.

S Dorf isch s erschte Mol imene Dokumänt vo ane 1381 gnamset; dr Ortsname heisst dört "Les Geneveys". Das Wort chunt vom latyynische Pflanzename "juniperus", wo uf Düütsch Wacholder heisst und uf Französisch "genévrier". 

D Pfarrchile isch ane 1620 bout worde. Si isch im Joor 1935 umbout worde und het ane 2003 nöji farbegi Glasfäischte vom Chünschtler Yves Voirol überchoo. I dr Chile tuet me im ene Sarkofaag us Glas die ybalsamierti Mumie vo dr römische Märtyrerin Klara hüete, wo me im 17. Joorhundert in dr Katakombe vom Heilige Cyriakus gfunde het. En Schwyyzergardischt het dr Lyyb vo dr Heilige mit dr Erloubnis vom Papscht ane 1680 törfe is Chlooschter Äinsidle bringe. 1683 het se das em Chlooschter vo Bellelay im Jura ggä. D Mönch hend se wärend dr unrueige Zyt vo dr französische Revoluzion versteckt, und ane 1805 het se dr Apt dr Chile vo Les Genevez gschänkt.

Im ene alte Puurehuus isch s Puuremuseum vom Jura.



</doc>
<doc id="70077" url="https://als.wikipedia.org/wiki?curid=70077" title="Wagenrain">
Wagenrain

Dr Wagerain isch e Bärg im Kanton Aargau.

Es isch ä längzogni Reie vo Hügel kwer dur s aargauische Middelland zwüsche de Tääler vo dr Rüüss uf dr Oschtsyte und vo dr Bünz im Weschte. D Bärgchetti isch öpe 20 Kilometer läng. Im Rüsstaal isch Brämgarte die gröschti Ortschaft, im Tal vo dr Bünz isch s Wohle. Dr Wagerain foot im Süde bi dr Gmeind Muri mit de alte Sytemoräne vom Rüüssgletscher aa und lauft näbem Rüsstaal dure bis uf Otmisinge und Mägewyl. Es het uf de Moränehügel vil grossi alti Schteine, wo "Findling" vom Gletscher sind. Dr Kanton Aargau het das Gebiet drum deils under Naturschutz gstellt und is Inväntaar vo de nazional wichtige Gletscherlandschafte ytreit. Die bekantischte Schteiblöck sind dr "Bättlerschtei" und der "Ärdmannlischtei". Dä het sogar en eigeti Ysebaanhaltstell, wil ne so vil Lüüt gönd go psueche.

S "Maiegrüen" isch dr höchscht Bärg vom Wagerain; er isch 589 Meter höch. Dr glych Name het au dr Buurehoof vo Hägglige grad under am Hügel. Uf em flache Gipfel vom Maiegrüen stoot en Uussichtsdurm.

Dr gröscht Deil vom Bärg isch vom Wald tekt. I nes baar Liechtige sind Buurehöf und Wyler; die grössere sind Büschike, Ämet, Rüti, dr Obermatthof, s Oberdorf bi Aristau und Türmele. Einzig d Dörfer Hägglige und Bäsebüre ligge ufem Bärg. Hägglige isch i dr Tuele uf dr Mittagsyte vom Hügel "Mäiegrüen".

Under de Moräne lige Schteischichte vo dr Molasse und ganz im Norde vo Chalchschtei. Bi Otmisinge und Mägewyl wird in es baar Schteibrüüch am Rand vom Wagerain sid dr Römerzyt dr "Mägewyler Muschlechalchschtei" abbout.



</doc>
<doc id="70078" url="https://als.wikipedia.org/wiki?curid=70078" title="Gislifluh">
Gislifluh

D Gisliflue isch e Bärg vom Jura im Kanton Aargau.

Dr Bärg, wo sin Gipfel uf 772 Meter über Meer isch, lyt oben a de Dörfer Gaueschtei und Biberschtei über em Aaretaal. Uf dr Nordsyte vo dr Gisliflue sind im Schänkebärgertaal d Gmeind Thale und s Dorf Oberflachs, wo sid 2014 zu dr Gmeind Schinznach ghört.

Dr Bärgname chunt vo dr alte Legände här, ass am Hang chly über Thale im Middelalter di heilegi Gisula gläbt heg.

Dr höchscht Deil vom Bärggraat chunt übere Wald use, und drum isch d Gisliflue e schöne Uussichtspunkt i dr Middi vom Aargau. Me gseet ringsume wyt über s Land, uf Länzbrg und Aarau abe, und wyt hinde gäge Middag a d Alpe, vom Säntis bis is Bärner Oberland, und im Norde zeigt sech über de Jurahügel dr Schwarzwald.

Uf em Bärg isch e Mässpunkt vo dr Landesvermässig vo dr Schwiiz. Vo dört obe het scho i de 1780er Joore dr Topograaf Johann Heinrich Weiss (1758–1826) zäme mit em Bärgfüerer Joachim Eugen Müller d Laag vo de grosse Bärggipfel i den Alpe agfange vermässe. D Gisliflue isch im 19. Joorhundert dr Zäntralpunkt gsi vo dr Vermässig vom Aargau, und er isch bis hüt eine vo de wichtige Pünkt im schwiizerische Triangulazionssyschteem. Drum het me ane 1903 druff e Holzpyramide bout, wo me vo wytem gseht. Sit 1912 het’s uf em Bärg es solyders Zeiche us Staal. Und derby findet me Bänkli zum Usrueje und d Uussicht gniesse.




</doc>
<doc id="70086" url="https://als.wikipedia.org/wiki?curid=70086" title="Anahita Rehbein">
Anahita Rehbein

D Anahita Rehbein (* 1994) isch e dytsch Model. Im Februar 2018 isch si zur Miss Germany gwehlt wore.

D Anahita Rehbein isch z Enzkofa mit drei jingere Gschwischter ufgwachse. Ihre Vorname chunt us em Persische un maint "Liebesgettin", e Hommage an e iranischi Mitschueleri vu ihre Mueter. Anne 2013 het si z Semmerenga an dr Liebfraueschuel Abitur gmacht. Derno isch si uf Stuegert zoge un studiert syter 2014 Bildigswisseschafte an dr Pedagogische Hochschuel z Ludisburg.

Im Juni 2017 isch si in dr Bodeseeklinik z Lindau zur "Miss Bodesee" gwelt wore. Si heb emol e Mail mit ere Wärbig fir d Miss Bodesee-Wahl kriegt un wel ihri Mueter z Lindau läbt un si die Wahl mit eme Bsuech bi dr Mueter het well verbinde, heb si si beworbe. Mit dr Wahl zue dr Miss Bodesee het si si fir d Wahl zue dr Miss Bade-Wirttebärg qualifiziert. Aafangs Novämber 2017 isch si derno zue dr Miss Bade-Wirttebärg gwehlt wore un het dodermit bi dr Miss Germany-Wahl derfe aadrätte. 

No drei Wuche mit Foto-Shooting un Training un eme zeedägige Workshop uf Fuerteventura isch d Rehbein bim Finale in dr Nacht vum 24. uf dr 25. Februar 2018 im Europa-Park z Ruescht zur neie Miss Germany 2018 gwehlt wore. Ihri Amtszyt as Miss Germany isch ai Johr, in däre Zyt duet si s Studium unterbräche.

Wel si ne lychte schwebische Akzänt het, wänn si Hochdytsch schwätzt, het si no ihre Qualifikation zue dr Miss Germany-Wahl im Novämber 2017 no vorghaa, ass si wett „meinen Dialekt unter Kontrolle bringen“, well ere bi Tonufnahme ihres Schwebisch negativ uffalle diei. Bi dr Wahl zue dr Miss Germany het si derno gsait, si wett ihre Dialäkt nit verstecke: „Es ist meine Heimatsprache.“



</doc>
<doc id="70091" url="https://als.wikipedia.org/wiki?curid=70091" title="Ebnet (Bonndorf im Schwarzwald)">
Ebnet (Bonndorf im Schwarzwald)

Ebnèt isch èn Stadtdeil vo dè baddischè Stadt Bõõdorf im Landchrais Waldshuèt.

Ebnèt lyt im Südschwarzwald uff dè Südoschtdach vom Schwarzwald, uff èrè Lichtung obberhalb vo dè rächtè Haaldè vo dè Steina. Ebnèt lyt südlich vo dè Landschtrōß, wo vo Bõõdorf durch s Steinadal bi dè Steinasägi en passant vo Ebnèt bis uff Rothuus gòt. Ebnèt isch 3,1 km südweschtlich vo Bõõdorf dèheim, 3,3 km Abschtand hèt Ebnèt zuè Wittlekofè un zuè Wällèdingè, bi beidè Nõchbòrdörfer lyt abber èbbèso d Steina dèzwǜschè. Ennèt vom Bärg un èm großè Waldgebièt lyt 4,6 km weschtlich Rothuus, sèll isch dört, wo s Bièr git.

Ebnèt wörd 1405 èrschtmòls in èrè Urkundè erwäänt, wo s i dè Bsitz vo dè Ärzinger Hèrrschaft chò isch. Sèllmòl hèt Ebnèt nu uss eim Lehnshof bschtandè, wellèm mò Ebnit gsait hèt. Dè Nammè stòt wòrschinlich für Ebèni odder für è Waldschtugg, wo (gschwendèt) un ygebnèt worrè isch, wa bi dèrrè Laag uff èrè Lichtung un uff èrè Hochebèni obberhalb vum Steinadal abzleitè isch. Näbbè sèbbèm einzelnè Hof, dürft s dõmòls schu d Einzelhööf Saubach (212 ha), Roorhof (238 ha), Hornbärg (85 ha) un Kohlhald (30 ha) gää haa. Sèlli Hööf sin allerdings, wég dè ungünschtigè Laag, zwǜschè 1830 un 1897 yygangè. Si sin abgrissè un d Wisè un Fälder uffgforschtet worrè. Nu dè Hof Ebnit allei hèt sich zuè nèrè größerè Sidlung entwicklèt. Dè Einzelhof Ebnit hèt zuè Hèrrschaft vo dè Nellèburger z Grõfuusè ghört. Er isch wiè nè Ärblehè bedribbè worrè un spôter a dè Grõf vo Lupfè un witter a d Bappèheimer gangè. 1609 isch Ebnit a s Kloschter St. Bläsy übbergangè, well d Kloschterbrüèder us èm Albdal d Hèrrschaft vo Grõfuusè kauft hèn. Unter dè Hèrrschaft vo St. Bläsy hét sich dè Einzelhof znägscht zuè nèm Wyler un denn zum Dorf gmauserèt, sèll Dorf isch nõch èm èrschtè Hof benamst worrè. Mit dè Ufflösung vom Kloschter St. Bläsy wèg dè Säkularisation isch Ebnet zum Großherzogdum Baddè chò un è sèlbschtändigi Gmeind worrè. Sèbbi Gemeind isch im dõmòligè Landchrais Hochschwarzwald gmessè a dè Ywooner diè chlynscht sèlbschtändigi Gmeind gsi. Zum 1. Januar 1972 isch Ebnèt im Zuug vo dè Gmeindereform uff Bõõdorf ygmeindet worrè.

Ebnèt isch rein landwǜrtschaftlich brägt, woby mò vom Buèrè allei schu lang kaum mee hèt läbbè chönnè. Sèll isch au dè Grund gsi, wõrum diè vyr Einzelhööf rund um Ebnèt ummè ygangè sin. Mò isch zuè sèllèrè Zyt sèllèwäg zum großè Deil zuè hüt uusgschtorbènè Beruèf wiè Harzer, Pottäschèsǜder un Köhler nõchgangè, sèlli Beruèf hèn wég irèm Bezug zuè Holz z Ebnèt au aabotè, well s Dorf vo wittè Waldflächè umgää isch. Uff dè Gemarkung hèn schins im vorletschtè Johrhundert mèngmòl bis zuè 40 Meiler brènnt. Dè letscht Meiler hèt z Ebnèt 1923 brènnt. D Gmeind hèt 137 Hektar Wald ghaa, uss èm Erlös vo dè Forstwǜrtschaft hèt mò 1909/10 è Schulhuus, 1954/55 diè zentrali Wasservosorgung un 1962 dè Bau vo dè Annakirchè finanzyrè chönnè.

Urschprünglich hèt Ebnèt zuè dè Pfarrei Birchèdorf ghört. 1640 isch Ebnèt als Filialè zuè Bõõdorf chò. I dè Ortsmitti isch è Kapèllè gschtandè, wo irèn Urschprung in èrè Hofkapèllè ghaa haa dürft. 1821 isch è neui Kapèllè baut un dè Muètter Anna gweyt worrè. 1933 hét mò sèbbi mit èm Vorbau vosää, well si nur knapp dryßig Personè (knapp èm halbè Dorf) Blatz botè hèt. È größeri Erwitterung isch wèg dè Landschtrõß, wo graad näb draa volauft, nit möglich gsi, sèllèwäg isch 1963 a dè gegèübberliegendè Haaldè è neui Kapèllè baut worrè, diè aalt Kapèllè isch abgrissè worrè. Dè früènèrè Kapèllèvorbau stòt hüt obberhalb un nördlich vom Dorf, un diént als Unterschtand für d Bushalteschtell.

Au diè neu Kapèllè isch dè Hl. Anna gweyt worrè un ghört hüt als Filialgmeind zuè dè Seelsorgeeinheit Bõõdorf-Wuètè.

S Kloschter St. Bläsy hèt in allnè Ort, wo ym unterschtandè hèn, d Schuèlpflicht ygfüürt. Dõdemit hèt Ebnèt è Schuèl chriègt, woby dè Unterricht im Huus vom jewyligè Schuèlmeischter ghaaltè worrè isch. 1838 hèt d Gmeind è Schulhuus baut, in dèm au èn Raum für s Rõthuus unterbrocht gsi isch. 1909 isch è witteres Schuèlhuus mit zwei Klassèzimmer, zwei Amtsrüüm für s Rõthuus un èrè Leererwoonung baut worrè. 1967 isch d Schuèl uffglöst worrè.

Jedes Johr findet z Ebnèt s St.-Anna-Fescht statt. S Patrozinium vo dè St.-Anna-Kapèllè wörd au mit èm wältlichè Fescht begangè worrè, wo vo dè Freiwilligè Füèrweer in un um d „Kohlblatzhüttè“ ummè uusdrait wörd.




</doc>
<doc id="70092" url="https://als.wikipedia.org/wiki?curid=70092" title="WSL-Institut für Schnee- und Lawinenforschung SLF">
WSL-Institut für Schnee- und Lawinenforschung SLF

S WSL-Institut für Schnee- und Lawineforschig (SLF) isch es interdisziplinäärs Forschigszäntrum z Davos im Kanton Graubünde.

Ane 1931 het dr Bund en Kommission für d Forschig übere Schnee und d Lawine ggründet. Sid 1935 het die z Davos Versüech mit em Schnee gmacht. Ane 1936 het me uf em Wyssfluejoch weschtlech vo Davos es Huus für Experimänt i dr Chelti bout. Und dört obe isch denn 1942 s "Eidgnössische Institut für Schnee- und Lawineforschig – Davos-Wyssfluejoch" ygrichtet worde.

D Forscher hend probiert usefzinde, wie sech d Schichte vom Schnee entwickle, wie sech dr Schnee am Bärghang cha bewege und wie s zu Lawine chunt. Im Mikroberych luegt me, wie sech d Kristallstruktur vo de Schneeflocke mit dr Zyt veränderet und wie sech drby d Stabilität vom Schnee verhaltet.

En wichtigi öfentlechi Uufgab het s Eidgnössische Institut für Schnee- und Lawineforschig ane 1945 übercho, wo me vo Davos uus d Bevölkerig vo dr Schwiiz jewyle het müesse drüber informiere, wenn i de Bärge gfärlechi Lawineverheltnis entstande sind.

Im Winter 1951–1952 sind wäge bsunders grosse Schneefäll so vil Lawine im Alperuum abggange wie no sälte, und es isch bi vilne Dörfer i de Alpelände zu schwäre Schäde cho. Jetz het d Schwiiz es baar Bundesbehörde, wo für d Forschig i dr Natur zueständig sind, besser koordiniert; d Ämpter für d Meteorology und für d Waldforschig hend mit em Schnneeforschigsinstitut z Davos noch afo zämeschaffe. 1989 isch s Davoser Forschigszäntrum ganz mit dr Waldforschig verbunde worde; es ghört jetz als e Deil vo dr "Eidgnössische Forschigsastalt für Wald, Schnee und Landschaft WSL" zu dr ETH-Gruppe.

Dr Hauptsitz vom SLF isch z Davos Dorf, s Forschigslabor uf em Wyssfluejoch isch e Zwiigstell.

Hüt tuet s SLF i dene Berych forsche:

S Institut hilft mit, dr Lawineschutz z verbessere, Lawineunfäll z undersueche, usezfinde, was dr Schneesport i dr Umwält tuet arichte, und neui Alarmtechnike für Naturgfoore i de Bärge z entwickle. Es git im Winter zwöimol jede Tag es Lawinebulletin für d Schwiiz use.

Usert z Davos het s SLF no anderi Standort für d Forschig zu bsundere Theme z Birmensdorf, z Bellinzona, z Sitte und z Lausanne.



</doc>
<doc id="70093" url="https://als.wikipedia.org/wiki?curid=70093" title="Heinrich Danioth">
Heinrich Danioth

Dr Heinrich Danioth (* 1. Mai 1896 z Altdorf; † 3. Nofämber 1953 z Flüele) isch e Schwiizer Mooler und Dichter gsi.

Dr Heinrich Danioth isch dr Soon vom Balthasar Danioth gsi; d Familie chunt vo Andermatt. Er het s Handwärch vom Kunschtmooler bim Rudolf Löw (1878–1948) i dem sym Atelier z Basel gleert, und er het z Basel Kürs a dr Gwärbschuel psuecht. Sid 1961 her im eigete Atelier im Huus vo sym Vater z Altdorf gschaffet. Im Oberwallis het er als Chilemooler z tue gha, ane 1920 und 1921 isch er uf Rom.

1925 isch er i dr Meischterklass vom düütsche Mooler August Babberger z Karlsrueh gsi. Vom Babberger, wo en bekante Expressionischt gsi isch, het dr Danioth wichtegi Impuls übercho, und won er ane 1927 i syn Kanton zrugg cho isch, het er au i däm Styl gschaffet. Er het au us em Wärch vom Ferdinand Hodler gwüssi Elemänt übernoo

Es isch guet gsi für de Danioth, ass er dr Urner Volchskundler Eduard Renner het lehre könne und ass er immer vo dr Familie Dätwyler, wo als Undernähmer im Kanton Uri e bedütendi Rolle gspilt het, Hilf übercho het. Öper anders, wo dr Danioth understützt het, isch d Schirftstelleri Sophie Haemmerli-Marti gsi.

1929 isch dr Heinrich Danioth uf Flüele go woone. Im nöchschte Joor het er d Hedi Weber ghürootet, und 1932 het er für d Familie es moderns Huus us Beton mit emene Atelier bout. Z Flüele het er gschaffet bis ane 1953, won er im Alter vo 57 Joor gstorben isch.

Dr Heinrich Danioth isch bsunders wäge sine grosse Wärch, won er im öfentleche Ruum het chönne mache, bekant. Berüemt sind s Bild «Föhnwacht» im Wartsaal vom Baanhof Flüele (1944), s monumentale Wandbild «Fundamentum» a dr Fassaade vom Bundesbriefarchyv z Schwyz (1936), s Felsebild vom Tüüfel mit em Geissbock am Bärg idr Schöllene (1950; 1958 ame neue Platz nochegmacht) und d Bilder im Tellspiilhuus z Altdorf.

Als Zeichner het dr Danioth für d Zytschrift "Näbelspalter" gschaffet, und Zeichnige, Värs und Schnitzelbänk het er für d Urner Fasnacht gliferet. Es git vo iim au Porträtbilder, Glasmoolerie und Plakat. Ane 1945 het er s «Urner Chrippespiil» gschribe, und 1951 s Hörspiil «Der sechste von den sieben Tagen».

D Stiftig Danioth-Ring isch 1963 ggründet worde. Hüt isch si e Deil vom Kunst- und Kulturverein Uri. Sid ane 1990 git’s d Dätwyler-Stiftig z Altdorf, wo au zum Wärch vom Heinrich Danioth lueget. 2015 isch dr Film «Danioth der Teufelsmaler» vom Felice Zenoni usecho.




</doc>
<doc id="70094" url="https://als.wikipedia.org/wiki?curid=70094" title="Havanna">
Havanna

Havanna (spanisch "La Habana") isch d Hauptstadt vu dr Republik Kuba un glychzytig e aigeständigi Browinz. Mit rund 2,10 Millione Yywohner un ere Flechi vu 728,26 km² isch si no dr Yywohnerzahl un au no dr Flechi di grescht Metropol vu dr Karibik. D Stadt isch s bolitisch Zäntrum vum Land un Sitz vu dr Regierig, vu vyl Minischterie un Unternähme un vu iber 90 Botschafte. Syter 1982 isch d Altstadt, La Habana Vieja, UNESCO-Wältärb.

D Stadt gränzt im Norde an dr Atlantisch Ozean bzw. d Stroß vu Florida un lyt sidlig un weschtli vu dr Bucht vu Havanna („Bahía de La Habana“). Dr Fluss Río Almendares goot vu Süde no Norde dur d Stadt un mindet schließli weschtli vu dr Bucht in d Floridastroß. In Bucht, wu eschtli vum Zäntrum lyt, het s di drei große Hääfe vu dr Stadt: Marimelena, Guanabacoa un Atarés.

Havanna isch anne 1519 vu de Spanier grindet wore wäg dr strategisch ginschtige Lag fir s spanisch Kolonialrych. D Stadt het as Angelpunkt dient, vu do isch d Eroberig vum Kontinänt dur d Spanier uusgange. Dr Philipp II. vu Spanie het Havanna anne 1592 s Stadträcht gee, Havanna isch aber scho syter 1552 d Hauptstadt vu Kuba. Dr Undergang vum Schlachtschiff USS Maine im Haafe vu Havanna im Johr 1898 isch dr 
diräkt Uusleser vum Spanisch-Amerikanische Chrieg gsii.



</doc>
<doc id="70096" url="https://als.wikipedia.org/wiki?curid=70096" title="Gewässer">
Gewässer

Es Gwässer isch en Mängi vo Wasser amene bestimte Oort in dr Natur. 

In dr Gwässerforschig isch d Hydrology die Wüsseschaft, wo d Gwässer uf dr Ärdoberflechi undersuecht, und d Hydrogeologie die, wo das mit de underirdische Gwässer macht.






</doc>
<doc id="70097" url="https://als.wikipedia.org/wiki?curid=70097" title="Chiang Kai-Shek">
Chiang Kai-Shek

Dr Chiang Kai-shek oder Tschiang Kai Schek (; anderi Schrybwys ; * 31. Oktober 1887 z Xikou, Landkreis Fenghua, Provinz Zhejiang; † 5. April 1975 z Taipeh) isch en chinesische Militärfüerer und Politiker in der Zyt nach dr Xinhai-Revolution (1911) und ab 1925 Füerer vom "Kuomintang" gsi.

Im Chinesische Bürgerchrieg (1927–1949) isch er dr Gägespiele vom Mao Zedong gsi. Bevor d Komunischte uf em chinesische Festland d Gwalt a sich grisse hend, isch dr Chiang Kai-shek z China dr wichtigscht Politiker gsi. Er isch Presidänt, gsi, Marschall und Generalissimus vom chinesische Milidär.

Wo d Komunischte ufem Festland gunne gha hend, isch d Regierig mit em Chiang Kai-shek uf d Insle Taiwan ggange und het dört ane 1949 dr separat Staat Republik China usgruefe, i dr Meinig, das sig dr legitim Nochfolger vom alte China. Taipeh isch d Hauptstadt vo däm Land worde. Bis ane 1975 het dr Chiang Kai-shek d Regierig vo däm Räschtstaat agfüert.



</doc>
<doc id="70098" url="https://als.wikipedia.org/wiki?curid=70098" title="Hedwig Salm">
Hedwig Salm

D Hedwig Salm (* 14. Septämber 1889 z Nöiewäg as "Hedwig Lohrer;" † 19. Septämber 1981 z Fryburg) isch e dytschi Dialäktdichteri gsii.

D Hedwig isch e Dochter gsii zum Rudolf Lohrer (1866–1940), eme Lehrer, un dr Anna geb. Fiedler (1867–1956). Gschiwischtrig get si kaini ghaa.

As Chind isch si z Tegernau ufgwachse, wu ihre Vater Lehrer gsii isch. Vu 1890 bis 1902 isch si dert uf d Volksschuel gange. Ihre Vater isch derno uf Fryburg versetzt wore un d Hedwig isch dert ab 1902 uf di Hecher Dechterschuel (s gitig Goethe-Gimnasium) gange. Derno het si aafange Musik studiere, si het welle Klavierspiileri gee. 

Anne 1907, mit sibzee Johr, het si dr Daubstimmelehrer Karl Salm (1881–1919) chänneglehrt, wu z Sinsheim e Stell as Unterlehrer ghaa het. Vorhär het er scho fimf Johr lang an ere Daubstummeschuel z Meersburg unterrichtet ghaa. Wu dr Karl as Unterlehrer uf Fryburg chuu isch, hän si anne 1910 chenne hyrote. Är het z Fryburg derno au ne Hauptlehrerstell iberchuu. Si hän zäme zwai Chinder ghaa, e Suhn, Karl, wu am 14. Juni 1914 uf d Wält chuu isch, un un e Dochter, Imgard (* 25. Oktober 1915). 
D Hedwig het nume no privat musiziert, het Klavier gspiilt, wänn ihre Mann gsunge het. 
Anne 1915 isch dr Karl Salm as Soldat in dr Chrieg yyzoge wore. Noch ere churze militeerische Uusbildig isch er uf Frankrych un derno uf Rumänie chuu, wun er im e Rosslazarett dient het. Anne 1917 isch er schließlig au z Rumänie gfalle. D Hedwig het di Nochricht am 3. Juli 1917 iberchuu. 

Di jung Witfrau isch mit ihre Chinder wider zue ihre Eltere zoge. Finanziälli Sorge het si dodermit kaini ghaa. Si het no dr Chinder gluegt un het wider Musik gmacht un aafange schrybe. Um die Zyt sin ihri erschte hochdytsche Gedicht un Gschichte entstande. Dr Dichter Karl Berner (1863–1941) un dr Max Bittrich (1867–1959), dr Schefredakteer vu dr Fryburger Zytig, sin fir si Mentore wore, wu si gferderet hän. Si het dodmol vor allem Verzellige gschribe, z. B. d Novälle „Der Baumflorian“ vu 1930 noch ere wohre Gschicht us em Schwarzwald. E Dail vu däne firje Schrifte sin in Zytige un Zytschrifte erschine:

In dr Johr 1933/1934 het d Familie ne aige Huus böue. Im Zweete Wältchrieg isch dr Suhn verletzt wore, sunscht hän si dr Chrieg aber guet iberstande. Dr Vater isch anne 1940 gstorbe, d Mueter 1956. 

Noch em Chrieg het si d Hedwig Salm fascht ganz em Schrybe gwidmet. Im Johr 1956 isch unter em Titel „Brunnen am Weg“ ihre erscht Band mit alemannische Gedicht un Sprich uusechuu. En erschte Band mit hochdytsche Gedicht („Aus des Herzens Fülle“) het si 1959 publiziert. „Rosen im Heimatgarten“, ihre zweet Band mit alemannische Gedicht, isch 1968 erschine. Insgsamt het si vier Biecher mit alemannische Gedicht un Sprich uusegee. Si het au Theaterstuck im Dialäkt gschribe wie z. B. s Buurestuck „Geld sott me ha!“, e Feschtspiil zue dr 1000-Johr-Fyyr vu Waldkilch anne 1936 oder „Liicht glebt und liicht gstorbe“. Derzue het si ainzelni Gedicht un Ufsätz zue haimetkundlige Theme in verschiedene Zytschrifte publiziert.

Anne 1964 het ihri Dochter e Schott ghyrote un het dr Name Ferguson aagnuu, isch aber im Huus vu dr Mueter wohne blibe, wie au dr Brueder Karl mit syre Frau Dorothee. D Hedwig Salm isch am 19. Septämber 1981 im Alter vu 92 Johr gstorbe. 

Dr Clemens Siebler het iber ihri Gedicht gschribe:





</doc>
<doc id="70099" url="https://als.wikipedia.org/wiki?curid=70099" title="Taipeh">
Taipeh

Taipeh isch d Hauptstadt vo dr Republik China.

D Stadt lyt am Fluss "Danshui" uf dr Insle Taiwan. Si isch e Millioonestadt, und zäme mit dr Nochberstadt Neu-Taipeh näbedra bildet si di gröschti Agglomerazioon vom Land.

Im Norde vo dr Stadt isch e Bärglandschaft, wo drin dr Nazionalpark "Yangmingshan" lyt. Chlyni Bärge het’s im ganze Stadtgebiet.

I dr Gägend, wo hüt Taipeh lyt, het früener s Volk vo de Ketagalan gläbt. Im 17. Joorhundert hend d Spanier Sidlige uf dr Insle Taiwan agfange yzrichte; si sind denn vo dr Insle gly vertribe worde, wo d Holländer cho sind und d Herrschaft übernoo hend. Ane 1662 sind d Chineese d Herre vo dr Insle worde und d Holländer sind au furtggange. Am Donshui-Fluss sind chinesischi Dörfer entstande. Us de Sidlige "Mon-Jia, Dalongdong" und "Dadaocheng" het sech im 18. Joorhundert d Stadt Taipeh entwicklet.

Im spoote 19. Joorhundert het Taipeh Stadtmuure überchoo. Sid 1885 giltet s ofiziell als Stadt. Vo 1895 bis 1945 isch d Stadt japanisch gsi. Jetz het si sech zun ere Grossstadt entwicklet. Im Joor 1949 isch d Regierig vo China, wo dr Kampf gäge d Komunischte uf em Festland verlore het, agfüert vom Presidänt Chiang Kai-Shek uf Taiwan ggange und het Taipeh zum Zäntralort vo dr separate Republik China gmacht, wo 1950 usgruefe worden isch.


</doc>
<doc id="70101" url="https://als.wikipedia.org/wiki?curid=70101" title="Anny Engelmann">
Anny Engelmann

D Anny Engelmann (uf tschechisch: Anna Engelmannová), wo dr Künschtlername Suska gha het, (* 3. Februar 1897 z Olmütz; † ane 1942 im Vernichtigslager "Maly Trostinez") isch en öschtrychisch-tschechoslowakischi Zeichnerin gsi.

D Anny Engelmann isch Dochter gsi vom Chaufme Max Engelmann und vo dr Ernestine Engelmann, geb. Brecher (1866–1942). Me weiss nid gnau, wie iri Pruefsbildig ggangen isch. Si isch ane 1920 bekant worde, wo d Gselschaft vo de Kunschtfründ z Olmütz en Uusstellig mit irne früeche Wärch, wo’s denn scho also ggä het, organisiert het. Vo dene früenere Arbete weiss me chum me öppis.

D Engelmann het hüfig z Wien gläbt. D Zeichnige, wo si für Buechverlääg gmacht het, sind meischtens under em Pseudonym "Suska" trukt. Es baar Mol het si Uuftreg vom Buechverlag Stiepel z Reichenburg übercho. S erschte Buech mit Zeichnige vo dr Suska, wo me hüt no kennt, isch ane 1923 usecho; es isch es Märlibuech vom Hans Christian Andersen. I de Biblioteeke sind hüt no 35 Büecher vo verschidene Verlääg, wo s drin Illustrazioone vo dr Grafikerin het, dokumäntiert. Die erfolryche Chinderbüecher sind uf Düütsch und Tschechisch usechoo und vil vonne sind is Änglische und is Französische übersetzt worde. Zwöi alemanneschi Bilderbüecher sind au derby, wo d Engelmann Bilder für Wärch vo dr Sophie Haemmerli-Marti gmacht het.

D Familie Engelmann het zu de Jude ghört. Dr eint Brueder vo dr Suska, dr Paul Engelmann, isch 1934 uf Palästina ggange, dr ander Brueder, dr Peter Engelmann, und d Schwögerin Anna Eng hend sech 1939 s Läbe gnoo. D Anny Engelmann isch ane 1942 vo de Nazionalsozialiste us Olmütz is Konzentrazionslager Theresiestadt und gly drufabe wyter is Todeslager "Maly Trostinec" procht worde, wo si gstorben isch.




</doc>
<doc id="70102" url="https://als.wikipedia.org/wiki?curid=70102" title="Uznach">
Uznach

Uznä (ofiziell: "Uznach") isch e Gmeind im Kanton Sanggale.

D Oschtschwiizer Gmeind isch dr Märtort vom sanggalische Wahlchreis See-Gaschter und lyt am Nordrand vo dr Linthebeni; s Gmeindgebiet chunt uf dr Südsyte an Linthkanal aa. Dr Zürisee isch nur öppe zwei Kilometer wyter im Weschte, zwüsche Uznä und em See lyt d Gmeind Schmerikä. Dr Steinebach, wo vo Bänke uf Uznä chunt, isch es Naturschutzgebiet mit überregionaler Bedeutung.

D Sidlig lyt am Rand vo dr Ebeni, a dr Chrüzig vo de Kantonsstroosse uf Rapperswil, zum Rickepass und über d Linthebeni. Bim Baanhof vo Uznä verzweige sech d Ysebaanstreckine uf Rapperswil, dure Rickedunnel und uf Ziegelbrugg.

Uznä isch ane 741 s erschte Mol erwäänt. 744 isch dr Ort em Chlooschter Sanggale gschänkt worde. Im Joor 856 ischd Chile vom heilige Gallus z Uznä erwäänt.

Um 1200 hend d Grafe vo Toggeburg d Stadt Uznä ggründet. 1469 hend d Schwyzer und d Glarner d Herrschaft Uznä gchauft. 1798 isch d Stadt zum Kanton Linth cho, 1803 zum Kanton Sanggale.




</doc>
<doc id="70108" url="https://als.wikipedia.org/wiki?curid=70108" title="Hans Thoma">
Hans Thoma

Dr Hans Thoma (* 2. Oktober 1839 z Oberlehn im Schwarzwald; † 7. Novämber 1924 z Karlsrueh) isch e düütsche Mooler und Grafiker gsi.

Dr Hans Thoma isch dr Soon vom Müller und Holzer Franz Joseph Thoma (1794–1855) und vo dr Rosa geb. Mayer (1804–1897), wo us ere Familie vo Kunschthandwärker cho isch, gsi. Er het d Handwärch vom Schteidrucker und vom Mooler z Basel und z Furtwange agfange lere, het den aber sälber probiert z zeichne und künschtlerisch z moole. Ane 1859 isch er uf d Akademy vo de Bildende Künscht z Karlsrueh ggange, won er bis 1866 studiert het.

Mit dr tradizionelle akademische Moolerei het sech dr Hans Thoma nid so rächt agfründet, wie n er sälber i sym Läbenspricht schrybt: "«Aber das Antikenzeichnen wurde mir mit der Zeit langweilig, ich konnte mir nicht recht denken, warum ich dies gar so genau nachbilden sollte. […] Ich sehnte mich nach der Natur, zu der ich im Sommer zurückkehren wollte.»" Mit de Naturmotiyv und de Landschaftsbilder het er zerscht aber kei grosse Erfolg gha: "«In Bernau malte ich zuerst ein kleines Wasserfällchen, das Innere eines Waldes und noch recht viele Sachen. Einige davon hängen jetzt im Karlsruher Thomamuseum. […] Die Mehrzahl solcher Naturstudien existieren nicht mehr. Ich habe sie meist verschenkt, gekauft hat damals kein echter Kunstfreund eine Naturstudie.»"

Vo 1867 bis 1874 isch dr Thoma umegreist und i verschidene Stedt als Künschtler go schaffe; er isch uf Basel, uf Düsseldorf, uf Paris, Münche und Rom ggange. Ane 1877 het er d Kunschtmoolerin Cella Berteneder ghürootet. 1879 isch er uf Ängland und 1880 nomol uf Italie. Sid 1878 het er z Frankfurt gläbt. Er het Porträt und Buechgrafik gmacht und für Architekte dr künschtlerisch Schmuck vo Hüüser und Stadtpalais chönne usfüere. D Basler Moolerin Maria La Roche (1870–1952) isch syni Lieblingsschüelerin gsi.

En Uusstellig mit Wärch vom Hans Thoma im Münchner Kunschtverein isch für iin dr gross Erfolg gsi, wo ne z Dütschland algemein bekant gmacht het. 1899 isch d Familie Thoma in es neus Huus z Kronberg im Taunus näben em Schloss Friedrichshof go woone. Im glyche Joor isch er Profässer a dr Großherzogliche Kunstschuel z Karlsrueh worde. Sid 1901 isch er verwitwet gsi. Ane 1909 isch zum 70. Geburtstag vom Hans Thoma, wie’s dr Grossherzog Friedrich I. gwünscht gha het, als Erwyterig vo dr Kunschthalle vo Karlsrueh es speziels Thoma-Museum i dr Form vonere Kapälle, wo dr Mooler sälber mit usgschmückt het, uftoo worde.
Im Wärch vom Thoma sind Landschaftsbilder näben allegorische und biblische Motiv und de vile Porträt dr wichtigscht Deil. I dr Zyt um 1900 sig er do drfür bi de Düütsche als Mooler bsunders beliebt gsi; s Städel-Museum z Frankfurt het drum ane 2013 e Wärchschau mit Bilder vom Hans Thoma under dr Iberschrift «Lieblingsmaler des deutschen Volkes» zeigt. Me kennt no hüt bsunders sini Bilder vom Schwarzwald, vo de Landschafte am Rhy und vom Taunus z Hesse. Er hat aber au in andere Länder Landschafte abgmoolet und zeichnet.

Ane 1924 het dr Basler Kunschtverein e grossi Uusstellig mit Gmäld vom Hans Thoma zeigt; im Joorespricht schrybt dr Wilhelm Barth do drzue: "«Das Jahr 1924 begann mit einer grossen Ehrung des populärsten deutschen Malers, unseres Nachbars aus dem Schwarzwald, Hans Thoma, durch Ausstellung von etwa 250 Werken des grossen Meisters.»"

Sid 1950 git s Land Bade-Würtebärg al Joor – und sid 1972 no al zwei Joor – jewyle am "Hans-Thoma-Tag" z Bernau im Augschte emene Künschtler odr enere Künschtleri dr «Hans-Thoma-Pryys».





</doc>
<doc id="70109" url="https://als.wikipedia.org/wiki?curid=70109" title="Département Simplon">
Département Simplon

S Departemänt vom Simplon isch es Verwaltigsgebiet vom erschte französische Kaiserrych gsi.

Wo dr Napoléon Bonaparte au d Schwiiz in sys Imperium ganz integriert het, isch s obere Rhonetaal uf em Gebiet vom Wallis als Departemänt organisiert worde. Dr französisch General César Berthier het uf Befääl vo Paris am 14. Nofämber 1810 z Sitte d Regierig übernoo. Am 16. Jänner 1811 isch dr französisch Prefäkt Claude-Joseph-Parfait Derville-Maléchard als Chef vo dr Departemäntsverwaltig ygsetzt worde, und ane 1813 isch als si Nochfolger dr Claude-Philibert Barthelot de Rambuteau is Wallis choo. Aber scho im Dezämber het er s Taal wider müesse verloo, wo e Deil vo dr öschtrychischi Armee am Ändi vom sächste Koalizionschrieg uf St-Maurice cho isch.

Dr Name vom Departemänt chunt vom Simplonpass, wo für d Franzoose als diräkte Wääg uf Italie wichtig gsi isch.

S Departemänt isch administratyv in drei Arrondissement underdeilt gsi und het 13 Kantöön gha:

Ane 1815 het der Wiener Kongräss d Empfäälig useggä, s Wallis chönt sech dr Schwiiz aschlüsse, und das hend d Walliser denn au gmacht.


</doc>
<doc id="70110" url="https://als.wikipedia.org/wiki?curid=70110" title="Johann Wilhelm Coaz">
Johann Wilhelm Coaz

Dr Johann Wilhelm Fortunat Coaz (* 31. Mai 1822 z Antwerpen; † 18. Augschte 1918 z Chur) isch e Schwiizer Forschtingeniöör und Topograaf gsi.

Dr Coaz isch dr Soon vom Pruefsofizier Johann Wilhelm Coaz und dr Salome geb. Köhl gsi. S Heimeträcht het er gha vo de Gmeinde S-chanf, Küblis, Valchava und Eclépens. Er isch Mitglid vom Studänteverein Zofingia gsi. Er het vo 1841 bis ane 1943 d Usbildig zum Forschtingeniöör gmacht, und zwar a dr Königlich-sächsische Waldakademy. Denn het er für d Eidgnosseschaft im Kanton Graubünde als Topograaf gschaffet. 1851 isch er Oberforschtinspäkter vom Bünderland worde, und 1875 het er dr neu Poschte vom eidgenössische Oberforschtinspäkter übernoo.

Wüsseschaftlech het dr Coaz über Botanik, Topografy, s Wätter, d Gletscher und d Lawine gschaffet. Als Fermässer und Bärgstyger isch dr Coaz i den Alpe als erschte uf 21 höchi Bärge. So het er ane 1850 d Erschtbestygig vom Piz Bernina gmacht.




</doc>
<doc id="70138" url="https://als.wikipedia.org/wiki?curid=70138" title="Dillendorf (Bonndorf im Schwarzwald)">
Dillendorf (Bonndorf im Schwarzwald)

Dillèdorf isch én Stadtdeil vo dè baddischè Stadt Bõõdorf im Landchrais Waldshuèt.

Dillèdorf lyt uff 684 m HNH in èm linkè Sitèdal vom Mèrrèbach, s Dillèdorfer Dal gòt los uff èm Münchinger Bärg un gòt uff èrè Längi vo öppè 3 km südlich bis zuè dè Mündung in Mèrrèbach. Dillèdorf lyt öppè i dè Mitti vo sèllèm Dal. Uff dè linkè Sitè vom Mèrrèbach git drei Sitèdäler, wo breit gnuèg sin, um ènèm Dorf Blatz z biètè, vo Wescht nõch Oscht heißèd diè Dörfer: Brunnõdèrè (1,5 km weschtlich), Dillèdorf un Lèmpach (2 km öschtlich). Bi dè Mündung vom Dillèdorfer Dal stòt è Hörnli zmitts im Mèrrèbachdal, graad obberhalb stòt d "Dillèdorfer Sägi". D Dillèdorfer markyrt s Ènd vom schluchtartige Abschnitt vom Mèrrèbachdal zwǜschè Wällèdingè un sèbbèm Hörnli bi dè Dillèdorfer Sägi. Uff dè andrè Sitè vom Mèrrèbachdal thront Unterwangè uff èrè Bärgkuppè, wo gègèübber vo Dillèdorf lyt. Dè Dillèdorfer Bann gòt è baar hundert Meter abbèzuès vom Hörnli, sèllèwäg stòt dört d Bõõdorfer Kläraalaag am düèfschte Pungt vom Bõõdorfer Stadtgebièt.

Bi Dillèdorf sin Gräber uss dè Hallschtatt- un La-Tène-Zit gfundè worrè. Dè Ort un è Burg dèzuè wörd 797 als "Tillindorf" in èrè Schenkungsurkundè a s Kloschter St. Gallè benamst. Dè örtliche Adel vo Dillèdorf isch 1289 letschtmòls erwäänt worrè. Unter m Abt Heinrich isch dè Ort deilwys a s Kloschter St. Bläsy übbergangè. D Oftringer Hèrrè sin ebbèfalls am Bsitz bedeiligt gsi, si hèn irèn Aadeil 1424 a dè Dièthelm vo Tannegg vokauft.

D Tannegger sin é Sitèlinniè vo dè Hérrè vo Blomegg gsi. Anno 1443 hét dè Ritter Thüring vo Hallwyl d Hèrrschaft Blomegg mit dè Dillèdorfer Burg erworbè, er hèt si 1448 a s Kloschter St. Bläsy vokauft. D Burg Dillèdorf isch im Buèrèchrièg gschliffè worrè, un isch hüt vollkommè abgangè. Dillèdorf isch ab dört Deil vom St. Bläsischè Amt Blomegg i dè Rychhèrrschaft Bõõdorf gsi. Im Dryßgjöhrigè Chriég isch dè Ort gröschtedeils kabutt gmacht worrè un hèt sich dènõch nu langsam erholt. Anno 1798 hèt è Vyhseuchi grassyrt. Mit dè Ufflösung vom Kloschter St. Bläsy i dè Säkularisation isch Dillèdorf nõch èm Hy un Hèr 1806 zum neubildètè Großherzogdum Baddè chò un hèt bis zum Septembèr 1974 als sèlbschtändigi Gemeinde Bschtand ghaa. Zum 1. Oktobèr 1974 isch Dillèdorf uff Bõõdorf ygmeindèt worrè.

Anno 1368 hèt d Brigitta vo Randèburg dè Lièbfrauèkirchè z Dillèdorf für dè Unterhaalt vom ewigè Liècht èn Acker un é Wisé gschenkt. Diè hütig Kirchè gòt uff s 17. Johrhundert zrugg, woby s Innere un Üßèrè i dè Baroggzit stark umgmodlèt worrè sich. Nõch èm Dryßigjöhrigè Chrièg isch 1665 znägscht s Pfarrhuus un denn 1680–1681 d Pfarr- un Wallfaartskirchè "Zu unseren lieben Frau von Dillendorf" neu baut un 1683 gweyt worrè. Zyl vo dè Wallfaartskirchè isch vor allem d Bitte um Règè i dè dröchènè Summer gsi. S Pfarrhuus hèt auch als Vowaltungssitz diènt un hèt sich mit dè Kirchè in èrè Baroggè Gartèaalaag befundè, wo hüt nu no in Fragmänt vorhandè isch. Dillèdorf isch bis zum Zämmèschluss zuè dè Seelsorgeeinheit Bõõdorf-Wuètè mit dè Filialkirchè z Brunnõdèrè è eigèschtändigi Pfarrgmeind gsi.



</doc>
<doc id="70139" url="https://als.wikipedia.org/wiki?curid=70139" title="Provinz Vercelli">
Provinz Vercelli

D Provinz Vercelli isch e Provinz in der iteliänische Regioon Piemont.

D Provinz Vercelli het geograafisch gseh zwöi Deil. I dr Ebeni vom Piemont unde lyt d Hauptstadt Vercelli, und ringsetum isch e Landschaft mit wyte Rysfälder. Dr nördlech Deil lyt i de Alpe. Er chunt ganz obe ad Schwiiz aa, das isch oben ufem Monte Rosa bi dr Gmeind Zermatt im Kanton Wallis.

Us de Bärge chöme es baar Flüss dur die südleche Voralpebärge zum Po abe. D Tseschra, wo uf iteliänisch "Sesia" heisst, lauft durs Taal Valsesia, si het iry Kwelle uf dr Südoschtsyte vom Monta Rosa-Massyv bi de alte Walserdörfer.

Dr Bärg "Sacro Monte di Varallo" i dr Gmeind Varallo Sesia isch en berüemte Wallfaartsoort; und er ghört zum UNESCO-Wälterb.

Ganz obe i de Sytetääler vom Tseschrutol – wie s Sesiataal uf Süüdwalserdüütsch heisst – lige es baar Dörfer, wo d Walser im Middelalter ufbout hend:

D Provinz isch i dr Zyt vom Napoleon s "Département Sesia" gsi. Ane 1859 isch s Gebiet dr Provinz Novara agschlosse worde, aber 1927 het me se wider dervo useglöst.

I dr Provinz Vercelli het’s grossi Naturschutzpiet:


</doc>
<doc id="70140" url="https://als.wikipedia.org/wiki?curid=70140" title="Naturschutzgebiet">
Naturschutzgebiet

D Naturschutzpiet sind Berych vo dr Landschaft, wo wäge Argumänt vom Naturschutz vo de Mönsche nur ygschränkt odr gar nümme törfe beträte oder susch bruucht wärde. Dr Schutz chunt vo ofizielle Massnaame vo staatliche Behörde und sältener vo private Aktööre.

I dene Areaal, wo d Naturwüsseschaft bsunderi Objäkt vom Bode, vo Gwässer, vo dr Dierwält oder vo de Pflanze beobachtet het, chame die mit verschidene Kategorye vo Schutzmassnahme hüete. Es goot drum, wärtvolli Flechene vo dr Landschaft und wichtegi Sache für immer z erhalte. Me wott derzue luege, ass einzelni Dier- oder Pflanzenarte amenen Oort besser überläbe. Bi vil Schutzflechine sind grad verschideni Läbewääse betroffe; do goots denn um ganzi Biotoop, wo d Aarte drin uf enand agwyse sind. Meischtens spilt au d Form, s Material und dr Zuestand vom Bode für s Funkzioniere vo dene Läbensgmeisnchafte e wichtegi Rolle. Im grössere Rahme isch dr modärn Begriff «Biosfääre» für ganzi Ökosyschteem ygfüert worde.

Es chan au vorchoo, ass gwüssi Stelle i dr Naturlandschaft wäge yrere Schönheit oder einzelni Sache wie en bestimte Felsblock oder e Baum für sich elei gschützt wärde. I deil Gebiet chunt zum Naturschutz au no dr Schutz vo intressante alte Kulturlandschafte derzue, womme wäge dr früenere Arbet vo de Buure bestimti Bodeforme und Yrichtige gseht und womme au bsunderi Läbensgeinschafte vo Plfanze und Dier atrift.

Im modärne Umwält- und Naturschutz tuet me derzue luege, ass für d Schutzgebiet immer au fescht abgmacht wird, wie si kontroliert und pflägt wärde.

Es git Statistike, wo zeige, ass öppe in dr EU 23 Prozänt vo de Staatsflechine als Schutzgebiet deklariert sind. Im Alperuum sind öppe 24 Prozänt vom Gebirge eigentlechi Schutzgebiet. Derzue chöme algemeini Forme vo indiräktem Schutz, so wie zum Bischpiil für die ganze Alpe die internazionali Alpekonvänzioon gwüssi Schutzmassnahme vo de einzelne Länder verlangt.


Z Dütschland kennt me die Arte vo Schutzpiet und Schutzforme:




</doc>
<doc id="70142" url="https://als.wikipedia.org/wiki?curid=70142" title="Marseille">
Marseille

Maarsei ([], uf französisch Marseille, uf Tüütsch het me früener "Massilien" gseit; im Okzitanische heiist’s "Marselha" oder "Marsiho" []) isch e Grossstadt vo Frankrych.

Es isch di wichtigschti franzesischi und di drittgröschti europäischi Hafestadt und d Hauptstadt vum Département Bouches-du-Rhône i de Region Provence-Alpes-Côte d’Azur.

D Stadt lyt am Golf vu Lion, ere grosse Bucht vom Mittelmeer. Si isch mit Yywohner (Stand ) noo Bariis di zweitgröschti Stadt z Frankrych. Si het aber doplet so ne grosses Stadtgebiet wie Bariis.

D Metropolregion zehlt noo EUROSTAT-Definizioon öppe 3,05 Millione Yywohner (2015).

Im Zäntrum vu dr Stadt lyt dr alt Hafe, uf Französisch "Vieux Port", und drnäbe dr nöi Meereshafe, dr "Port moderne", wo die grosse Fäärine über s Middelmeer abfahre.

Dr Name vo dr Stadt chunt vo den alte Grieche, wo a däm Ort im 7. Joorhundert vor Chrischtus e Kolony grüündet hend. Uf Griechisch het d Stadt Μασσαλία "(Massalia)" gheisse, spöter denn bi de Röömer "Massilia".

D Yywohner vu de Stadt nännet sich "Marseillais" []. 

De Grieche vo Massalia isch es glunge, z Gallie und bsunders im Rhonedaal es wyts Handelsnetz yzrichte, wo bis zu de Helvezier ggangen isch.

Öppe ane 1218 isch Maarsei vo de Grafe vo dr Provence zimli unabhängig worde. Sid em spoote 15. Joorhundert ghört d Stadt zu Frankrych.

I dr französische Revoluzioon isch es Lied vom Schenyoffizier Rouget de Lisle im ganze Land beliebt worde, wo me hütt no als "" kännt.

Maarsei isch 2013 zämme mit de slowakische Stadt Košice d Kulturhauptstadt vu Europa gsii.

Architektonischi Monumänt vo Maarsei sind öppe d Bärgchile "Notre-Dame de la Garde", d Burg uf dr Insle "Iff", d Chile "Cathédrale Sainte-Marie-Majeure de Marseille", s Chlooschter "Saint-Victor", dr Durm vom König René, d Feschtig "Saint-Nicolas", s Schloss "Longchamp", em Le Corbusier syni modärni "Cité Radieuse" und dr “dekonstruktivistisch” Durm mit em Hauptsitz vo dr Reederei CMA CGM.

Uf Maarsei goot d TGV-Linie "Méditerranée", wo z Bariis afoot.

Dr modärn Handelshafe "Marseille Europort" lyt füfzg Kilometer wyter im Weschte bi Fos-sur-Mer.



</doc>
<doc id="70146" url="https://als.wikipedia.org/wiki?curid=70146" title="Provinz Agrigent">
Provinz Agrigent

D Provinz Agrigent (uf iteliänisch: "Provincia di Agrigento") isch e Provinz vo dr Autonome Regioon Sizilie im Süde vo Italie.

D Hauptstadt vo dr Provinz isch Agrigent. 

S Gebiet vo dr Provinz lyt am Südufer vo dr Insle Sizilie. Uf dr Weschtsyte isch näbedra d Provinz Trapani, im Norde d Stadt Palermo und im Oschte d Provinz Caltanissetta. D Provinz het 43 Gmeinde. Eini dervo isch Lampedusa e Linosa, wo uf de Pelagische Insle lyt.

Die archeologische Fundoort vo Agrigent ghöret zum UNESCO-Wälterb.


</doc>
<doc id="70147" url="https://als.wikipedia.org/wiki?curid=70147" title="Alto Sermenza">
Alto Sermenza

Alto Sermenza isch e Gmeind vo dr iteliänische Provinz Vercelli.

D Gmeind isch im Jänner 2018 neu entstande, wo die früenere Gmeinde Rima San Giuseppe mit em Dorf "San Giuseppe" und dr Walsersidlig "Arimmu" und Rimasco zämegleit worde sind. Bi dr Abstimmig im Juni 2017 het sech d Mehrheit vo de Lüüt vo beide Gmeinde für dä Zämeschluss usgsproche gha.

S Gmeindgebiet lyt im obere Valsesia, das isch uf walserdüütsch s "Tseschtrutaal". Es isch e Deil vom Areal vom Naturpark "Parco naturale Alta Valsesia".
Zu dr Gmeind ghöre d Dörfer und d Hüüsergruppe "Rimasco, Arimmu, San Giuseppe, Campo Ragozzi, Dorca, Ferrate, Priami, Balmelle, Cà di Zelle" und "Oro".


</doc>
<doc id="70148" url="https://als.wikipedia.org/wiki?curid=70148" title="Monte Rosa">
Monte Rosa

Dr Gorner isch e Bärg vo den Alpe im Gränzgebiet zwüsche dr Schwiiz und Itaalie.

S Bärgmassyv heisst hüt uf düütsch und iteliänisch Monte Rosa, uf französisch Mont Rose. Dr yheimisch Name "Gorner" chunt us dr Sprooch vom Dütschwallis und vo de Walser, wo sid em Middelalter i de Tääler am Fuess vom Bärg uf dr Südsyte woone. S Wort "Gorner" isch hüt no im Name vom Gletscher uf dr Weschtsyten erhalte, em Gornergletscher, und bim Bärg näbedra, em "Gornergraat". Dr Gletscherbach, wo vom Gornergletscher chunt, isch d "Gornera;" das isch eine vo de Bech, wo bi Zermatt zäme d "Matter Vischpa" bilde, und dere het me früener au "Gorner Vischpa" gseit.

Im hütige düütsche Sproochgebruuch isch mit de Landescharten und dur d Bärgliteratur dr Name "Monte Rosa" algemein verbreitet, und grad wäge de vile Pricht über d Monte Rosa-Hütte vom SAC isch dr Name wytume bekant. Dr Name vom Bärg chunt us dr alte Sprooch, wo me im Augschttaal bruucht, ere Mundart vom Frankoprovänzalische. Scho dr Schwiizer Geograaf Josias Simler het ane 1574 prichtet, ass d Romaanen uf dr Südsyte vo Zermatt em Bärg "Rosae" säget. S Wort "roise" oder "ruize" bedüütet im frankoprovenzälische "Patois" vo dene Sytetääler «Gletscher». Und wil a dene höche Bärge uf alne Syte grossi Yschflechine ligge, so dass men öppe wemme vo Zermatt här chunt d Gipfel chuum gseht über d Firn useluege, het dä Name "Mont roise" bsunders guet für dä Bärg basst. D Düütig vom Name als "Gletscherbärg" het dr Sproochforscher Iwar Werlen nach de früenere Diskussione i dr Fachliteratur bestätiget.

Dr "Gorner," also dr Monte Rosa, isch geografisch gseh ender es Bärgmassyv als en einzige Bärg. Drum redt men i dr Umgangssprooch au mee vo den einzelne Gipfel vo dere Gruppe – wie öpe vo dr Signalkuppe – als vom ganze Bärgstock.

Die Gipfel sind berüemt, nid nur bi de Alpinischte, wo längi, aber nid bsunders schwiregi Rute dur die schöni Alpelandschaft finde, sondern fasch no meh wil dr eint dervo für Schuelchind und d Geograafe und d Fründ vo Chrüüzworträtsel e Begriff isch: Am Gornermassyv findt me die höchschte Bärggipfel vo dr Schwiiz, und dr allerihöchscht Gipfel vom Land isch dr Dufourspitz (die wyblechi Namensform "d Dufourspitze", wo men ou im schwiizerdüütsche Tieläkt bruucht, isch en Apassig as Hochdüütschen und chunt vilecht vo dr Schrybwys uf de Landescharte oder de Bärgbüecher); er het dr Name ane 1863 mit emene Pschluss vom Bundesroot überchoo zum an Gäneral und Topograaf Guillaume-Henri Dufour maane. Dr alt Walser Name vo däm Bärg isch "Gornerhore" gsi.

S Gornerhore oder ebe dr dr Dufourspitz isch derzue ane au dr höchscht Bärggipfel vom ganze düütsche Sproochruum. Dr Punkt ganz zoberscht isch uf 4634 Meter über Meer.

Uf dr Schwiizer Syte lyt d Gmeind Zermatt vom Kanton Wallis. D Landesgränze goot zimli gnau dr Wasserscheidi noo, wo uf dr Bärgchetti d Yzugsgebiet vom Rotte uf dr Walliser Syte und vom Po uf dr Südsyte trännt; es isch also grad e grossi «kontinäntaali Wasserscheidi».

Z Itaalie het’s underem Gorner drüü Tääler, wo dur längi Bärgchettine von enand trännt sind. Die Bärgreie sind Uusläufer vom Gornermassyv, wo bi dr Erosioon i dr Gschicht vo den Alpe sind blibe stoo. Die drüü Tääler ghöre alli zum Piemont; dä Dialäktname vo dr Region heisst uf düütsch: «Fuess vom Bärg», also s Gebiet under den Alpe. Es sind die Tääler:

Uf e Dufourspitz sind als erschte dr Charles Hudson, dr John Birbeck, dr Christopher Smyth und dr James G. Smyth mit de Bärgfüerer Ulrich Lauener vo Luuterbrunne und Johannes Zumtaugwald und Matthäus Zumtaugwald vo Zermatt ggange. Das isch am 1. Augschte 1855 gsi.

Ane 1893 het dr iteliänisch Alpeklub uf dr Signalkuppe d Hütte "Capanna Regina Margherita" bout.




</doc>
<doc id="70149" url="https://als.wikipedia.org/wiki?curid=70149" title="Como">
Como

Como (früener het me uf Düütsch Chum gseit) isch e Stadt i dr iteliänische Provinz Como. Es isch au d Hauptstadt vo dere Provinz.

D Stadt lyt öpe 50 Kilometer nördlech vo Mailand am Comersee und ires Gebiet gränzt a d Schwiiz a. D Nochbergmeinde uf dr Schwiizersyte sind Chiasso und Vacallo im Kanton Tessin.

Dr römisch Schriftsteller Cato het scho vo dr gallische Stadt "Comum" gschribe. Au dr "Marcus Iunianus Iustinus" und dr Titus Livius hend se erwäänt. Ane 89 v. Chr. het dr Gnaeus Pompeius Strabo a dere Stell e Kolony gründet, und dr Gaius Julius Cäsar het ane 59 v. Chr. 5000 neui Lüüt dörthi gschickt d Kolony go z vergrössere. Ane 49 v. Chr. het dr Cäsar de Bewooner vo "Comum" s römische Bürgerrächt ggää.

Im Middelalter isch d Stadt under d Herrschaft vo Mailand cho. Mit Mailand zäme isch d Stadt 1714 zu Öschtrych gschlage worde, wo s au bliben isch mit eme Underbruch wärend dr Zyt vom Napoleon. Do sich Como d Hauptstadt vom französische Departemänt Lario gsi. 1859 isch d Stadt e Deil vom befreite Italie worde.
Sid dr antike Zyt isch Como e Stazion uf em Wäg zu de Bündner Alpepäss gsi.

Dr Baanhof vo Como lyt a dr Yseebaanstrecki, wo vo Mailand zum Gottert und uf Düütschland goot. Vo Mailand us isch d Linie uf Como ane 1875 fertig bout gsi, und d Verbindig uf Chiasso zu dr Gottertbaan isch 1882 ufggange. Churz vor dr Gränze goot d Baan uf dr iteliänische Syte dur e Monte-Olimpino-Dunnel. 1990 isch dr zwöit Dunnel vom Monte Olimpino bout gsi, wo meh as sibe Kilometer läng isch und wo d Züg d Stadt Como uf ere diräkte Linie chönne umfahre.



</doc>
<doc id="70150" url="https://als.wikipedia.org/wiki?curid=70150" title="Basseterre">
Basseterre

Basseterre (franzesisch fir „Unters Land“) isch d Hauptstadt vu dr Inselfederazioon St. Kitts un Nevis uf dr Chlaine Antille. Si het rund 13.000 Yywohner (Stand 2013).

D Stadt lyt an dr Sidkischte vu dr Insle St. Kitts. In dr Stadt un in dr diräkt Nechi git s zwee Flughäfe (dt greßer isch dr Robert L. Bradshaw International Airport) un e Zuckerraffinerie.

Basseterre isch vu franzesische Kolonischte under dr Fierig vum Pierre Belain d’Esnambuc anne 1625 grindet wore. D Stadt isch di erscht duurhaft etabliert franzesisch Kolony in dr Karibik gsii.

D Fueßballverain Garden Hotspurs FC chunt us dr Stadt.


</doc>
<doc id="70151" url="https://als.wikipedia.org/wiki?curid=70151" title="Montbéliard">
Montbéliard

Mömpelgart (uf französisch Montbéliard) isch e Stadt vom französische Departemänt Doubs.

D Stadt het öppe 25'000 Ywooner. Si lyt am Fluss "Allaine", wo wenig underhalb in Doubs mündet. Dr Allaine und em Doubs noo goot dr Rhin-Rhone-Kanaal.

I dr Gschicht isch Mömpelgart s erschte Mol in ere Urkunde usem Joor 985 erwäänt. Vo ane 1397 a het d Stadt zum Land vom Huus Württebärg ghört. Sid 1464 isch drum die düütschi Form vom Name als "Mümppellgart" dokumäntiert. Nach dr französische Revoluzion isch d Stadt ane 1793 vo Frankrych übernoo worde.




</doc>
<doc id="70152" url="https://als.wikipedia.org/wiki?curid=70152" title="Mettembert">
Mettembert

Mettebärg (offiziell uf französisch: "Mettembert") isch e Gmeind vom Kanton Jura.

D Gmeind lyt im Bezirk Dälschbrg. 

S Dorf isch ane 1170 s erschte Mol imene Dokumänt erwäänt. Es het denn em Chlooschter Chlylützel ghört. 1287 isch s zum Fürschtbistum Basel choo.

I dr Kapälle vo Mettebärg sind farbegi Fäischter vom Glasmooler Coghuf.


</doc>
<doc id="70173" url="https://als.wikipedia.org/wiki?curid=70173" title="Provinz Varese">
Provinz Varese

D Provinz Varese isch en Provinz i dr iteliänische Region Lombardei.

Dr Hauptort vo dr Provinz isch Varese. Im Norde chunt d Provinz an Schwiizer Kanton Tessin aa.


D Provinz lyt am Südfuess vo de Alpe.

Die grosse Gwässer im Gebiet vo dr Provinz sind die föif Seeè: dr Langesee, wo au dr zwöit Name "Verbano" het, dr Luganersee, dr Lago di Varese, dr Lago di Comabbio und dr Lago di Monate, und d Flüss Tessin, Olona, Margorabbia und Tresa.

Dr Mailänder Flughafe "Aeroporto della Malpensa" isch im Südweschte vo dr Provinz Varese noch am Fluss Tessin bout worde.

Ufem Gebiet vo dr Provinz git’s vier Sache, wo zum Wälterb vo dr UNESCO grächnet wärde:



</doc>
<doc id="70175" url="https://als.wikipedia.org/wiki?curid=70175" title="Mervelier">
Mervelier

Morschwiiler () isch e Gmeind im Schwiizer Kanton Jura. D Gmeind ghert zum Bezirk Dälschberg.

Morschwiiler liit am Fuess vum Schäutepass a de Strooss zwüsched Dälschberg und Bauschtu.

D Nochbergmeinde sind Beibel, Schäute und Val Terbi.

Morschwiiler isch im Joor 1184 als "Morswilre" erwäänt worde.

Morschwiiler het zu de Propschtei Münschter-Granfälde ghört. Au i de Ziit vu de Reformazioon isch Morschwiiler katholisch bliibe. I de Joor 1797 bis 1815 het d Gmeind zu Frankrych ghört, zerscht zum Département Mont-Terrible, denn ab 1800 zum Département Haut-Rhin, em Oberelsass. De Wiener Kongress het im 1815 entschide, dass de Ort zum Kanton Bärn chunnt. Bi de Volksabstimmig über d Schaffig vum Kanton Jura sind d Lüüt im Dorf i de Mehrheit für de nöi Kanton gsii und so isch Morschwiiler im 1976 vum Bezirk Münschter zum Bezirk Dälschberg chu und ghört sit em 1. Jänner 1979 zum Kanton Jura.



</doc>
<doc id="70177" url="https://als.wikipedia.org/wiki?curid=70177" title="Movelier">
Movelier

Moderschwiiler () isch e Gmeind im Schwiizer Kanton Jura. D Gmeind ghert zum Bezirk Dälschberg.

Moderschwiiler lyt uf ere Hechi vu 690 m ü. M., 5 km nordnordweschtlich vum Kantonshauptort Dälschberg (Luftlinie).

Si lyt i dr Ebeni nördlech vum Dälschberg, nahe de Gränze zu Frankrych.

D Nochbergmeinde sind Saugere, Mettebärg, Pleen und Ederswiler im Kanton Jura und Roggeburg im Kanton Baselbiet.

Moderschwiiler isch im Joor 1188 als "Moderswilre" erwäänt worde.

Moderschwiiler isch eis vu de 13 freie Derfer i de Herrschaft Dälschberg gsii. D Gmeind het 1389 bis 1454 als Lehe de Grafe von Thierstei ghert, denoo het s Fürschtbistum Basel übernuu. I de Joor 1797 bis 1815 het d Gmeind zu Frankrych ghert, zerscht zum Département Mont-Terrible, denn ab 1800 zum Département Haut-Rhin, em Oberelsass. De Wiener Kongress het im 1815 entschide, dass de Ort zum Kanton Bärn chunnt. Syt de Gründig vum Kanton Jura uf de 1. Jänner 1979 ghert d Gmeind zu dem Kanton.



</doc>
<doc id="70178" url="https://als.wikipedia.org/wiki?curid=70178" title="Varzo">
Varzo

Varzo isch e Gmeind mit Yywohner (Stand ) i dr italiänische Browinz Verbano-Cusio-Ossola (VB), Region Piemont.

Varzo lyt uf dr italiänische Syte vum Simplonpass im Divedrotaal a dr Gränze zu Schwiiz.

Si lyt öppe 130 Kilometer nordöschtlech vu Turin und 35 Kilometer nordweschtlech vu Verbania.

Zu Gmeind ghöre d Ortsteil "San Domenico", "Bertonio", "Castello", "Cattagna", "Coggia", "Gebbo", "Piaggio", "Riceno", "Riva", "Rosso" und "Turiggia".

D Nochbergmeinde sind Baceno, Bognanco, Crevoladossola, Crodo, Grängelsch, Ried-Brig, Trasquera und Zwischbärgu.



</doc>
<doc id="70181" url="https://als.wikipedia.org/wiki?curid=70181" title="Metropolitanstadt Mailand">
Metropolitanstadt Mailand

D Metropolitanstadt Mailand isch e Verwaltigseinheit vo Italie. Si het ane 2015 di ehemoligi Provinz Mailand abglöst.

D Metropolitanstadt ghört zu dr Region Lombardei. Ires Zäntrum isch d Stadt Mailand.

Im Gebiet vo dr Metropolitanstadt git’s 134 Gmeinde. Die gröschte Oort usserhalb vo Mailand sind Bollate, Cinisello Balsamo, Cologno Monzese, Legnano, Paderno Dugnano, Rho, Rozzano und Sesto San Giovanni.

D Provinz Mailand isch ane 1786 vo de Öschtrycher bildet worde, wo si us em ehemolige Herzogtum Mailand acht Deil gmacht hend. Vo 1797 bis 1815 het Mailand zum "Departemänt Olona" ghört, und denn isch d Provinz Mailand neu entstande. Die isch ane 1861 zum neu gründete Staat Italie cho. 1927, 1992 und 2004 het si grosse Gebiet verlore, wo d Provinze Varese, Lodi und Monza und Brianza abtrännt worde sind.


</doc>
<doc id="70182" url="https://als.wikipedia.org/wiki?curid=70182" title="Herbert Burkhardt">
Herbert Burkhardt

Dr Herbert Burkhardt (* 19. Mai 1935 z Ämmedinge) isch e dytsche Induschtrychaufmann un Haimetautor.

Dr Burkhardt isch z Ämmedinge uf d Wält chuu un ufgwachse. In syre Haimetstadt isch er au uf d Schuel gange un het do ne Lehr zum Induschtrychaufmann gmacht. Aafangs het er z Ämmedinge in dr Metallinduschtry gschafft, derno 25 Johr lang bi dr Babyyri Sonntag, wun er bal Prokurischt woren isch. Wu d Babyyri ufglest woren isch, isch er as Prokurischt zum Frybuger Herder-Verlag gange. Anne 1996 isch er pänsioniert wore. Syter anne 1970 wohnt er mit syre Frau z Wingeritti.

Iber 20 Johr lang isch er as Rächner vu dr Kollmersrittemer Wuergnosseschaft zueständig gsii fir dr Mihlibach vu Kollmersritti bis Riegel. 1996 isch d Wuergnosseschaft ufglest wore.

Anne 1965 het er aagfange schrybe, vor allem Gedicht un Prosa im alemannsche Dialäkt vu Ämmedinge, derzue forscht un schrybt er au iber dr Regionalgschicht vum Hachberger Land. Är isch Mitgrinder vu dr Hachberg-Bibliothek z Ämmedingen. Bis 2007 isch er Mitautor vum Wingeridder Heimetkalender gsii. En Uuswahl us syne Alemannische Gedicht un Gscichtel het er zäme hit hochdytsche Täxt anne 1978 unter em Titel „D alt Märktscheese vrzellt“ im Schauenburg-Verla vereffetligt. 1985 isch e zweete Band („I will Dr ebbis sage ...“) erschine. Ainzelni Bydreg vum Burkhardt sin unter adnerem au in dr Badische Zytig un im Ämmedinger Haimetkaländer erschine. Är het au Theaterstuck gschribe, z. B. s „Historische Stadtspiel Herbolzheim“ (1989) un as Mitautor s „Emmendinger Milleniumspiel“ (1999/2000).

Fir d Volkshochschuel un d Hachberg-Bibliothek haltet er Vordreg un bietet Fierige aa.

Är isch Mitglid im Schwarzwaldverain Ämmedinge un in dr Muettersproch-Gsellschaft.

Ändi 1970er Johr het er Schriftstelleri Harriet Straub (1872-1945) entdeckt, wu z Ämmedinge uf d Wält chuu isch. 1989 het er d Verlagsräächt an ihre Schrifte vu dr Hamburgeri Felicitas Barg iberchuu, wu die Räächt vum Meersburger Stadtbfaarer Wilhelm Restle gerbt ghaa het, eme Frynd vu dr Straub. Wu dr Germanischt Ludger Lütkehaus im Fryburger Kore-Verlag Schrifte vu dr Straub rusgee het, 1990 „Zerrissene Briefe“, 1991 „Wüstenabenteuer, Frauenleben“, het dr Burkhardt mit Erfolg vor em Landgricht Manne gege dr Verlag gchlagt. S Buech „Wüstenabenteuer, Frauenleben“ het dr Verlag mieße vum Määrt nee. D Zeit het dodmol zue dr Hintergrind vum Räächtsstryt gschribe: „Doch gefiel […] Ludger Lütkehaus gar nicht, wie provinziell und frömmlerisch Herbert Burkhardt seine ‚Dr. Hedwig Mauthner‘ betrachtete. Der Herder-Kaufmann machte aus seinem skeptischen und zeitlebens unbequemen Findling eine ‚ewig Suchende ... nach Erfüllung im christlichen Glauben‘. Er vernebelte in seinen biographischen Notizen, daß Harriet Straub zunächst in ‚wilder Ehe‘ mit Mauthner gelebt hat. Ihre Werke seien ‚wie mit einem ‚roten Faden‘ durchzogen von der Geisteshaltung als strenggläubige Christin […] Nein, Harriet Straubs Denken ist doch wohl Herbert Burkhardts Sache nicht. Der habilitierte Germanist Ludger Lütkehaus nennt den Hobby-Literaten Burkhardt einen ‚gutkatholischen Prokrustes‘. Harriet Straub lasse sich auch beim schlechtesten Willen nicht in ein solches Weltbild einpassen. Der literarisch versierte Journalist sah hier keine adäquate und kongeniale Edition heranreifen. Damit könnte er recht haben.“ E Gsamtuusgab vu dr Wärch vu dr Straub isch bis hit (Stand Merz 2018) kaini erschine.

Syt langem sammlet dr Burkhardt Werter vum Ämmedinger Dialäkt. Är het emol derzue gsait: „Die Mundart zerfällt und ich habe gedacht, da muss ich einiges festhalten für die Nachwelt.“ Bis 2007 het er rund 7000 Werter zämeghaa.



as Mitautor:




</doc>
<doc id="70184" url="https://als.wikipedia.org/wiki?curid=70184" title="Liste der Stadtpräsidenten von Zürich">
Liste der Stadtpräsidenten von Zürich

Das isch d Lischte vo de Stadtpresidänte vo Züri.

Im 13. Jaarhundert isch d Stadt Züri e freji Rychsstadt worde. D Herrschaft i dr Stadt isch drum bim Rychsvogt und deils au bi dr Äptissin vom Fraumöischter glääge. Dr Stadtraat und dr Schultheiß händ nur minderi Rächt gha.

D Stadt het bi dr Zouftrevoluzion vom Rudolf Brun ane 1336 e Regierig mit zwei Bürgmermäischter übercho, wo uf Läbeszyt gwäält gsi sind und wo sech al halb Jaar im Ampt abglöst händ. Das Regime het bis ane 1798 funkzioniert.

I dr Helvetik hät Züri d Herrschaft über s Züripiet usserthalb vo de Stadtmuure verlore, wo am 12. Februar 1798 die alti Regierig mit ere Proklamazion d Gwalt abgläit het. Am 26. April 1798 hät Züri für d Gmeindsache d "Munizipalität Züri" gwäält, wo als Kollegium d Gschäft gfüert hät. Jetz isch Züri wie alli andere Ortschafte als "Munizipalgmeind" innerhalb vom nöi gschaffene Kanton Züri organisiert gsi – das isch dr Afang vo dr politische Gmeind gsi. Züri isch em helvetische Distrikt Züri zueteilt gsi, wo vomene Understatthalter gfüert worden isch. D Zöift hät’s nümme ggè. Dr Kanton hät kei Regierig gha, dr Regierigsstatthalter vo dr helvetische Zäntralregiierig hät d Kantonsverwaltig gleitet. Dr erscht Presidänt vo dr Zürcher Munizipalität isch, mid Underbrüch, dr Hans Conrad Escher von der Linth gsi, wo da drmit fasch wie en erschte Stadtpresidänt gwürkt hät.

Dr Titel "Bürgermäischter" isch vo 1803 a, sid dr Mediazionszyt, und bis 1869 füre Presidänt vo dr Kantonsregierig pruucht worde, und d Stadtgmeind hät ane 1803 nöi en Stadtpresidänt übercho.






</doc>
<doc id="70185" url="https://als.wikipedia.org/wiki?curid=70185" title="Chiavenna">
Chiavenna

Chlääfe (hoochdüütsch früener "Cleven" oder "Kleven" gschribe), wo uf iteliänisch Chiavenna heisst, isch e Stadt i dr iteliänische Provinz Sünders. Si het i dr Püntner Gschicht immer wider e Rolle gspilt.

I dr alpinlombardische Sprooch vo dr Region heisst d Stadt Ciavéna.

D Stadt Chlääfe lyt am Fluss Mera, wo im Bergell "Maira" heisst. D Mera mündet öpe 17 Kilometer wyter unde in Comersee. Vo Norde häär chunt bi Chlääfe us em Sytetaal dr Fluss Liro.

Zu dr Gmeind ghöre d Dörfer "Loreto, San Carlo, Prosto, Pianazzola, Bette, Tanno" und "Uschione". Im Norde und im Südoschte goot dr Gmeindbann bis wyt uf d Bärgen ufe. Am Bärg "Mottaccio" im Südoschte het d Stadt es baar ganz chlyni Alpflechene mit de Näme "Pizzolungo" und "Mondate".

Bi Chlääfe isch dr Afang vo de Bärgstreckene zu de Püntner Alpepäss übere Schplüügä und dr Maloja. Bis zum Baanhof grad näbe dr Altstadt goot d Ysebaanlinie, wo vo Mailand und vo Bergamo härchunt.

Zur Zyt vo de Röömer isch s Dorf "Clavenna" als Stazioon a de Alpestroosse scho wichtig gsi.

Um 960 isch d Grafschaft Chlääfe entstande. S Gebiet het denn zum Bischtum Como und zytewys em Bischtum Chur ghört. Ane 1030 isch dr Oort e Stadt worde. Sid em 16. Joorhundert isch Chlääfe zäme mit em Vältlin e Undertaanegebiet vo de Bündner gsi. 1797 isch s Gebiet a die Cisalpinischi Republik ggange und 1802 a Italie.

Vo 1818 bis 1822 isch e nöji Strooss ufe Splüügepass bout worde. Uf dr Brugg über d Mera stoot e Statue vom Heilige Nepomuk.

I dr Düütschschwyz seit mer em Blauburgunder tradizionell "Chlääfner," männgisch au "Chläfliger," uf hoochdüütsch «Clevner» oder «Klevner» gschribe.


</doc>
<doc id="70187" url="https://als.wikipedia.org/wiki?curid=70187" title="Mailänder Dom">
Mailänder Dom

Dr Mailänder Dom isch e römisch-katoleschi Chile z Mailand.

D Chile het s Patrozinium vo dr Geburt vo dr Muettergottes. Si isch d Kathedraale vom Ärzbischtum Mailand.

Ane 1386 het me agfange die Chile mit Architekturforme vo dr Gotik z boue. Dr Stadtherr Gian Galeazzo Visconti, wo drufabe s Herzogtum Mailand bildet het, und dr Bischof Antonio Saluzzo sind d Iniziante gsi. Ufem Platz, wo dr Dom stoot, sind sid dr Spootantike anderi Chile gsi, d "Santa Maria Maggiore" und "Santa Tekla", wo me denn abgrisse het. 1397 isch die erschti Orgele ufgstelt worde. D Arbet uf em grosse Bouplatz isch sehr lang ggange, und me het zerscht nur afang dr Chor mit de Kwerschiff gmacht; i de Muure vom Choor sind riisegi Fäischter mit grossflechige Glasmoolereie. 1418 het dr Papscht Martin V. dr Hauptalter gweit, wo öpe en Drittel vom Dom gstanden isch. Ane 1572 het dr Kardinal Karl Borromäus dr ganz Dom chönne yweje, au wenn es baar Sache no gfäält hend.

Als Boumaterial zum d Fassade z verchleide het me dr schöön Marmor usgwäält, wo bis hütt vo de Schteibrüüch im undere Ryystaal chunt. Als Liferante sind i de Dokumänt vom 14. Joorhundert d Walser vo dr Gmeind Ornafaasch erwäänt. Die hend dozmol d Marmorbrüüch vo Urnafaasch sälber und vo Candoglia grad näbedra usbüütet. Uf de Schiff het d Domboufabrigg d Kwaader dr Ryss zdurabb in Langesee und denn uf em Tessin und über die künschtleche Kanääl i dr weschtleche Lombardei bis vor d Stadttoor vo Mailand brocht. Spöter het me drfür d Ysebaan bruucht; bi Candoglia gits drum en eigeti Haltstell; hütt chöme d Schtei meh mid de Laschtwääge uf Mailand abe.

Au s ganze Tach isch mit grosse Platte us Marmor tekt.

Ane 1500 isch dr Vierigsdurm fertig gsi. Im 17. Joorhundert het dr Domboumeischter Pellegrino Tibaldi dr Choor innenoche umbout. Wärend em 17. und em 18. Joorhundert isch me nur langsam vorwärts cho. Ane 1774 isch die grossi Muettergottesstatue "La Madonnina" uf e Vierigsdurm gstelt worde. Erscht wo sech dr Napoleon am 26. Mai 1805 im Mailänder Dom zum König vo Italie het lo gchrööne, isch spedityv wyterbout worde, und ane 1813 isch äntli au d Fassade vom Dom fertig gsi.

Dr gross Domplatz isch erscht um 1870 freigleit worde. Für dää z boue, het mer müesse zimli vil Hüüser vo dr Altstadt abbräche.




</doc>
<doc id="70188" url="https://als.wikipedia.org/wiki?curid=70188" title="Marmor">
Marmor

Dr Marmor isch es Steisorte, wo zu de Karbonatgschtei ghört.

Syni Krischtallstruktur isch us de Mineralie Calcit, Dolomit oder Aragonit ufbout. D Petrograafe definiere dr Marmor als es Gschtei, wo sech im Verlouf von ere lange geologische Zyt döif im Bode vo dr Ärdchruschte inne veränderet het; es isch es «matamorfs» Gschtei, wo us altem Chalchstei oder änleche Steiarte entstanden isch.
S Wort chunt genau glych scho i dr latynische Sprooch vor. S latynische "marmor" chunt vom griechische Wort μάρμαρος; das bedüütet «öpis wo glizeret».

I dr Kulturgschicht isch dr Marmor sid Joortusige es bsunders gschezts Material für schöni, reprsentatiyvi Bouwärch und für Figure und anderi Objäkt. Bi de Boumäischter und de Künschtler gälte au anderi Steiarte, wo schöni Muschter hend, deils als «Marmor», au wenn si gar nid us däm petrografisch definierte Material sind. Das sind zum Bischpiil polierti Granit, und au dr so gnant «Jura-Marmor», wo eifach polierte Jurachalchschtei isch und wo im Handel sehr gsuecht isch.

E sehr e fyne, hälle Marmor chunt vo Carrara z Italie; ähnlech gseet dr Marmor vo Laas im Vinschgau uus, wo im früene Middelalter für Boudeili vo vil Chile in Churräzie bruucht worden isch, bsunders im Chlooschter Müstair, i dr Kathedrale vo Chur und im Chlooschter z Schänis.

E schöni, farbig pändereti Marmorsorte findt me i de Steibrüüch bi Urnafaasch im Piemont. Us däm sind öpe d Fassade und d Figure vom Mailänder Dom gmacht.

I dr Schwiiz wird Marmor nur no im Steibruch vo dr Bürgergmeind Peccia im Tessin abbout.




</doc>
<doc id="70189" url="https://als.wikipedia.org/wiki?curid=70189" title="Piuro">
Piuro

Plurs, wo uf iteliänisch Piuro heisst, isch en Oort in der Provinz Sondrio.

S Dorf lyt im Taal vo dr Mera oben a Kleewe. Geografisch isch das dr under Deil vom Bergell.

Im Gmeindgebiet sind d Dörfer und Wyyler "Prosto, Borgonovo, Santa Croce, Sant’Abbondio, Aurogo, Scilano, Cranna, Savogno" und "Dasile". Änet em Leipass ghört s Leitaal mit em Lei-Stausee au zu Plurs.

Ane 1021 isch "Plurium" in ere Urkunde s erschte Mol erwäänt.

1618 isch d Ortschaft bimene grosse Bärgsturz ganz zuetekt worde. Me dänkt, ass meh als tuusig Lüüt derby gstorbe sind.




</doc>
<doc id="70193" url="https://als.wikipedia.org/wiki?curid=70193" title="Heinrich Bauknecht">
Heinrich Bauknecht

Dr Heinrich Bauknecht (* 14. Merz 1937 z Sanderge) isch e dytsche Dialäktdichter.

Dr Bauknecht het no dr Schuel zerscht im Bedriib vu dr Eltere as Tankwart gschafft, derno het er Kfz-Chaufmann glehrt. Mit sym Brueder het er anne 1970 dr Bedrib vu dr Eltere ibernuu.

Scho as Chind het er alemannischi Gedicht vum Sandergemer Dichter August Ganther uuswändig glehrt, di erschte aigene Gedicht het er mit 14 Johr gschribe.

An dr Faasned 1964 isch er bi dr Sandergemer Naarezumft as Reedner yygsprunge, ab doo het er all Johr bis 1992 an dr Faasned Reede im Dialäkt ghalte. E Dail vu däne Faasnedsreede het er zäme mit andere Gedicht anne 2007 as Biechli unter em Titel „S wird so gsi sii, Gschichde rund um Sanderge“ publiziert. Dr Stefan Pflaum schrybt 2008 iber em Bauknecht syni Faasnedreede: 

Dr Bauknecht isch Mitglid im „Verein für Heimatgeschichte St. Georgen e. V.“, im Verainsheftli „Heimatblättle“ het er ab un zue Ufsätz un Gedicht vereffetligt.

Är isch au Mitglid bi dr Muettersproch-Gsellschaft un isch au als ufdrätte bi verschidene Regionalgruppe.





</doc>
<doc id="70194" url="https://als.wikipedia.org/wiki?curid=70194" title="Sankt Georgen">
Sankt Georgen

Sankt Georgen oder St. Georgen isch dr Name vu däne Ortschafte:


Derzue git s e Hufe Gmaine un Ortsdail, wu au St. Georgen haiße, vor allem z Eschtrych un z Bayern. 


</doc>
<doc id="70196" url="https://als.wikipedia.org/wiki?curid=70196" title="Saxophon">
Saxophon

S Saxophon (nõch reformyrter Schriibwys au Saxofon) isch è Musiginschtrumènt uss Messing. S Roor isch konisch, es wittet sich also zum Ènd hy uff. Dõdemit unterschydèt sich d Bauwys vom Saxophon öppè vo dè zǜlindrischè Klarinettè. S Saxophon ghört dè Definition nõch, anderscht als sin metallischè Korpus vomuètè lòt, zuè dè Familliè vo dè Holzblõsinschtrumènt, well dè Dòn mit èm Roorblättle gmacht wörd. 

S Inschtrumènt isch als „Saxophon“ vom Belgièr Adolphe Sax (eigèntlich Antoine Joseph Sax) im Johr 1840 erfundè un am 21. März 1846 unter dè Nummèrè 3226 u Frankrych patentyrt. Im Badèntaadrag begründet dè Sax sini Erfindung mit èm Fäälè vo guèt klingendè Holzblõsinschtrumänt i dè düèfè Laag un hèt mit dè Erfindung vom Saxophon è Holzblõsinschtrumènt kreyrè wellè, wo klanglich zwǜschè m „wärmend-biègsamè“ Klang vo dè Klarinèttè un èm ehnder durchdringendè, nasalyrendè Sound vo dè Oboè lyt.

S èrschte vo Adolphe Sax baute Saxophon isch è Bassinschtrumènt in C. Er hèt s neue Instrumènt vo vorneiè für d Stimmlagè vo Sopran bis Subkontrabass konzipyrt, je abwechsèlnd im Quart-/Quintabschtand. Dõdeby hèt er d C/F-Stimmung für dè Gebruuch im Symphonyorcheschter vorgsää, wôrend d B/Es-Stimmung für d Milidärmusig denkt gsi isch. Diè C- un F-Inschtrumänt wörrèd hüt kaum nò hèrgschtellt un hèn niè diè Bedütung ghaa, wo si nõch irèm Erfinder hättèd haa söllè. Einzig s C-Melody-Saxophon isch bis i d 1950er-Johr baut und im Jazz ygsetzt worrè, vor allem im Swing.

Dè Sax hèt mit sim Zwitter-Inschtrumènt uss Holzblõs- un Blèchblõsinschtrumènt è Revolution vo dè Blõsorcheschter-Inschtrumentyrung blaant, wa uss dè Abdeggung vo dè komplèttè Orcheschter-Skala (Sopran bis Subkontrabass) resultyrt hèt. Um sèlli Revolution in Schwung z bringè, sin zuè sèllèrè Zit komplètti Saxophon-Orcheschter uff d Bei gschtellt worrè. Allerdings hèt d Revolution schlièßlich nit stattgfundè. 

Anno 1929 hèt dè Henri Selmer d Pariser Wärchschtatt vom Adolphe Sax übbernõ un isch zum offizièllè Inhaber vom Sax sinè Badènträcht worrè. 2010 hèt s Unternämmé "Henri Selmer Paris" s 125-jöhrige Firmèjubiläum gfièrèt. Saxophöner vo Henri Selmer Paris, bsunders s Mark VI, hèn mittlerwyl Kultschtatus un ghörèd zuè dè handwärchlich herussragendè Brodukt uff èm Saxophonmärkt.

Èrscht längeri Zit nõch sinèrè Erfindung hèt schlussèndlich mit èm Uffchò vom Jazz z New Orleans d Renaissance un dè eigèntliche Sygeszug vo sèllèm Inschtrumènt stattgfundè, well dè zimli variable Klang un dè große dǜnamischè Umfang dèsèll begünschtigt hèt.

Uffgrund sinèrè Hischtoriè isch s Saxophon also nit für dè Jazz erfundè worrè, sondern isch eigèntlich für diè klassische „èrnschthafti“ Orcheschtermusig vorgsää gsi, i dèrrè s sich allerdings bis hüt nu bedingt (zmindescht nit aasatzwys wiè im Jazz) behauptè hèt chönnè.

Entgègè dè vobreitètè Meinung isch s Saxophon abber bi witèm kei Inschtrumènt, wo nur im Jazz z bruuchè isch. Datsächlich wörrèd Saxophöner sit ém 20. Johrhundert in diversè Musikgenre vowendèt, yschlièßlich Pop, Rock ’n’ Roll, elegtronischer Musig, abber au in serièller Musig sowiè zaalrychè wittèrè Genres. Au bi Konzärt un i dè Danzmusig isch es eins vo dè belièbteschtè Soloinschtrumänt, un vill bekannti Saxophon-Solischtè hèn iri eigènè Bands odder Combos gründèt.

Dè Don entstòt bim Saxophon durch è einzelnes schwingendes Roorblättle (wiè z. B. au bi dè Klarinèttè). Deswegè zellt s Saxophon zuè dè Holzblõsinschtrumänt un nit, wiè sich uffgrund vom Korpusmatriaal vomuètè lò würd, zuè dè Blèchblõsinschtrumènt.

S Saxophon isch in drei Einzeldeil zerlegbar:

S Sopranino- un Soprillo- sowiè mèngi graad Sopransaxophon bschtôn nur no uss Korpus un Mundstüggle.

Bim Spillè wörd s Inschtrumènt meischtens an èm Rièmè feschtgmacht, wellè sich dè Spiller um dè Hals hängè duèt. Für größeri Inschtrumènt (ab Baritonsaxophon un größer) sowiè für chlyneri Saxophonischtè git s au Ruggè- odder Schultergurt, wo s Gwicht uff Schulter- un Bruschtgürtel vodeilt. Ruggè- un Schultergurtè setzèd sich wègèm höchèrè Dragekomfort in jüngerer Zit au mee un mee bi Tenorsaxophonischtè durrè, schränkèd abber d Beweglichkeit un Spilldǜnamik stark y. Sopransaxophon un Sopraninosaxophon spillt mò oft ooni Rièmè. Basssaxophon un größeri wörrèd meischtens im Ständer un im Sitzè gschpillt, well sie für èn Gurt odder Rièmè z schwèr sin.

Anderscht wiè d Klarinettè übberblõst s Saxophon nit i d Duodezimè, sondern (wiè d Querflötè un d Oboè) in d Oktavè. Séll wörd durch dè konischè Volauf vo dè Schallröörè (äng am Mundschtüggle un zimli wit am Schallbecher) voursacht. Grifftechnisch isch s Inschtrumént stark mit dè B-Klarinettè un deilwys auch mit dè modèrnè Querflötè vowandt.

Am hüüfigschtè in Gebruuch sin Alt- un Tenorsaxophon, gfolgt vo Sopran- un Baritonsaxophöner un aaschlièßend èm Basssaxophon, wôrend d Variantè i dè ekstreemè Lagè sèltèner – solistisch odder zuè dè Berycherung vo dè Klangfarbè in größerè Ensemble – ygsetzt wörd. S Altsaxophon isch nit zletscht dõrum am belièbteschtè, well s vo dè Größe, Priis un Gwicht hèr auch als Aafängerinschtrumènt für Kinder un Jugendlichi geignet isch. Dõdezuè chunnt, dass diè hochè Döön kein bsunder guètè Aasatz un diè düèfè nit z vill Luft bruuchèd.

Sit Aafang vom 21. Johrhundert git s è nò chlyners Saxophon wiè s Sopranino: S Soprillo in B-Stimmung i dé graadè Bauform mit Applikatur bis zum hochè e, bi normalem Fingersatz. È Besunderheit isch diè obberi Oktavklappè, wo im Mundschtüggle ybaut isch. D Schallröörè vom Soprillo hèt è Längi vo 30 cm.

Öppè sit dè glychè Zit git s au zimli guèt spyllbari Kontrabass- un Subkontrabass-Saxophöner. Iri Bauform wycht è bitzeli vo dè klassischè Form ab: S Hauptroor isch nòmòl bogè. Sèllèwäg wörréd sèbbi Inschtrumänt kompakter. I dè modernisyrtè Bauform, "Tubax" benamst, wörrèd Kontrabass- un Subkontrabasssaxophöner z Dütschland vom Benedikt Eppelsheim hèrgschtellt. Beidi hèn chlyneri Mundschtüggle (Barydon- bzw. Basssaxophonmundschtüggle), wa d Aaschprõch vobesserè duèt, un è ängeri Mensur, wodurrè wènniger Luft vobruucht wörd un dè Dòn länger uusghaaltè wörrè cha.

D Beweglichkeit un Villsitigkeit vom Saxophon füürt zuè vill Expèrimänt. S "Conn-O-Sax" (um 1928) isch in èrè graade Form mit èm buuchigè Schallbecher baut. Diè graad Form vom Saxophon git im Inschtrumènt èn Klang wiè bi nèrè Oboè. Bim "Conn-O-Sax" wörd durch dè kugelartigi Schallbecher dè nasale Klang von èm Doppelroorblättleinschtrumènt (Oboè, Änglischhorn odder Fagott) nõchgmacht. D F-Stimmung vo sèbbèm Inschtrumènt isch glych wiè bim Änglischhorn, lyt also èn Ganzdon höcher wiè bim Altsaxophon in Es un entschpricht dõdemit dè urschprünglichè Intention vom Sax, è symphonyorcheschtertauglichs Inschtrumènt z bauè. Obwoll sini Vordeil gegèübber m Änglischhorn übberwygèd, hèt sich s Inschtrumènt nit durrègsetzt.

S "Saxello" isch è Bb-Sopransaxophon mit zruggbogènèm Kopfändi un fürrè bogèner Spitze. S isch ab öppè 1924 vo dè King H. N. White Company baut worrè ("King Saxello"), sini Broduktion isch abber i dè 1930er Johr wôrend dè Großè Depression yschtellt worrè. Hüt abber wörrèd Saxellos widder broduzyrt. Bekannt worrè si u. a. durch dè Jazzmusiger Rahsaan Roland Kirk, wo au uff èm äänlichè "Manzello" gschpillt hèt. Er hèt au è "Stritch" gschpillt, è umbautes Altsaxophon vo Buescher.

È anderi Entwicklung hèt zuè Saxophöner gfüürt, wo uss Holz baut wörrèd, um èn weicherè Klang z chriègè. Sèlli Formè sind allerdings inschtruméntèbaulich schwèr hèrzschtellè un wysèd starki Intonationsbrobleem uff. S Holzsaxophon isch in èrè Klarinèttè un èm ungarischè "Tárogató" zimli äänlich.
I dè 1950er Johr hèt d Firma "Grafton" é chlyni Seriè vo Saxophöner uss Kunschtoff baut, wo durch dè Ornette Coleman un dè Charlie Parker bekannt worrè isch. S Konzèpt vom Blaschtik-Saxophon isch mit èm èrschtè Võibratosax vo dè thailändischè Firma "Vibrato" sit 2010 widderbeläbbt worrè.

Au bi dè Technig vo dè Tonlöcher-Abdeggung sin diversi neui Aasätz vofolgt worrè. Normalerwys wörrèd au hüt no hooli Medallchlappè bruucht, wo innè mit Filzbolschter uusgfüllt sin, wo mit Lèdder überzogè isch. S Matriaal vo sèllè Bolschter isch durch dié technisch Èntwicklung au durch moderni Kunschtoffmatriaaliè (Codera, TopTone odder Jim Schmidt (USA)) ersetzt worrè, bolschterti Chlappè sin abber bis hüt Standard. Um s Resonanzvohaaltè z vobessèrè, wörrèd bi dè größerè Chlappè voschiddeni Ufflaagè uss Medall odder Kunschtoff (sognannti Resonatorè) vowendèt, wo uff s Bolschter uffgniètet sin, im Fall vo dè Buescher-Snap-In-Bolschter au ygschruubt sy chönnèd. Hüt wiè dõmòls wörrèd bi 99 % vo allnè Saxophöner lèdderbezogeni Bolschter vobaut. D Matriaaliè Lèdder un Filz hèn allerdings diè uuaagnämi Bsunderheit, dass es Matriaal bschtimmti Eigèschaftè volyrt, wenn s nass wörd, wa bim Spillè im Règè odder Schnee, also im Freyè, nit z vohindèrè isch. Im spezièllè dichtet d Bolschter nimmi guèt s d Chlappèränder ab, wa bin èm Saxophon unschöni Folgè für dè Klang hét.

È Uusnaam stellt è Selmer i dè USA bauts Saxophon dargschtellt, wo i dè Zit vo 1938 bis 1941 temporär broduzyrt worrè isch: In Zämmèarbèt mit èm dõmòls renommyrtè US-amrikanischè Hèrschteller Buescher isch è Saxophon ooni Chlappèbolschter („a padless saxophone“) entwicklèt worrè, bi wellèm d Dichtung vo dè Donlöcher durch èn Lèdderring am Donloch sèlber un mit absolut plaangschliffènè Messingchlappè gmacht worrè isch. Obwoll s Resonanzvohaaltè un d Aaschprõch vom Modèll als rächt guèt beschribbè worrè isch, sin diè dünnè Dichtungsringle uff Duèr z aafällig gsi, wèg sèllèm isch Sischteem bald widder vom Märkt voschwundè.

È bsunderi Form vo Chlappèbolschter git s bim Kunschtoff-Saxophon Vibratosax: d Bolschter bschtôn gänzlich uss flexiblèm Silikon un sin dirèkt am Hebel draa feschtgmacht, an èm Pungt, wo vohältnismäßig chly un nu è baar Millimeter Durchmèsser hèt, sin si ringelum bewèglich uffghängt. D Chlappè sin dõdurrè vollschtändig sèlbschtnivellyrend, wa dõdefür gsorgt hèt, dass d Donlöcher immer so guèt wiè möglich zuè gmacht hèn. Dè Wartungsuffwand isch dõdeby gegübber dè traditionèllè Donlochabdeggungè stark reduzyrt.

Ehnder wegè sim Nammè Däschlesaxophon un sim Klang wiè vo dè charakteristischè Inschtrumäntè-Eigèschaftè hèr, abber wènniger wèg sinèrè Form cha mò s Däschlesax als Saxophon aaluègè, sèll Inschtrumènt isch abber ehnder é Mittelding zwǜschè Klarinettè un Flötè.

S Mundschtugg wörd asè witt i s Muul gnõ, bis diè obbèrè Schneidezää vornè uff dè schrägè Flächi ligèd. eim "klassischè (zuègmachtè) Aasatz" wörd d Unterlippè lycht übber diè unterè Zää nõch innè zogè un gègè s Blättle druggt, gnauso wiè bi dè Klarinèttè. S Gegèdeil isch dè "modèrne (offene) Aasatz", wo d Unterlippè nõch ußè gwölbt isch, dõdeby dürfèd d Zää s Blättle nit berüürè. Mit èm offènè Aasatz entschtòt è härteri Klangfarb. Dèmit s Blättle lychter "aaschpricht", wörd s vor èm Spillè vo beidè Sitè aagfüüchtèt.

Diè link Hand bediènt diè obbèrè Klappè vom Saxophon. Dè Dummè vo sèllèrè Hand lyt uff dè Dummèblattè un hebt asè dè obbèrè Deil vom Korpus. Bi Bedarf druggt er d Oktavklappè, wo graad obberhalb isch, um s Übberblõsè z erlychtèrè. Diè rächt Hand bediènt diè unterè Klappè. Mit èm rächtè Dummè hebbt dè Spiller s Inschtrumènt i dè Mitti, idèm er s am Dummègriff lycht vo sich wèg druggt. Für Zeige-, Mittel- un Ringfinger vo dè rächtè un linkè Hand hèt er je ei Klappè. Dè Zeigefinger vo dè obbèrè Hand bediènt ußerdèm diè chlyni B-Klappè un d Flageolet-Klappè. Dè chly Finger vo dè rächtè un linkè Hand bediènèd je zwei Klappè, wo für d Erlychterung vom Klappèwèchsel mit Rollè vobundè sin.

Fingersatztabèllè exischtyrèd sowoll für dè normale Dòn- wiè au für dè Altissimo-Berych.

Diè èrschtè Saxophonsätz vo dè früènèrè Swingorcheschter Èndi vo dè 1920er Johr hèn sich uss zwei Altsaxophöner un eim Tenorsaxophon zämmè gsetzt (z. B. Fletcher Henderson). Mit dè Größi vom Orcheschter hèn au d Saxophonsätz zuègnõ, znägscht uff vyr Musiger (zwei Altsaxophöner, zwei Tenorsaxophöner) un denn uff füüf als Standardbsetzung vo dè Bigbands i dè 1940er Johr mit zwei Altsaxophöner, zwei Tenorsaxophöner un eim Baritonsaxophon. Sèlli Formation gildèt sitdèmm als üblichi Bigband-Bsetzung, obwoll s immer au abwychendi Zämmèsetzungè mit èm bsunderè Sound gää hèt. Byschpill dõdèfür sin d „Four-Brothers-Bsetzung“ vom Woody Herman mit drei Tenor- un eim Baritonsaxophon odder dè Saxophonsatz vom Glenn Miller, wo von èrè Klarinèttè aagfüürt worrè isch. I dè 1950er-Johr isch dè Saxophonsound vom Billy Vaughn populär worrè, bi dèm diè (zweischtimmigi) Melodyfüürung durch zwei Altsaxophöner i dè hochè Laag erfolgt isch. Üblicherwys sin d Saxophöner in eim Saxophonsatz barallel meeschtimmig gsetzt, woby bim érschtè Altsaxophon d Melodyfüürung lyt, wôrend s Barydonsaxophon d Basslinniè uusfüllt. Sèltè git s au èmòl è Bass-Saxophon in èrè Orcheschterbsetzung, allerdings i dè Regel nit als Mitglyd vom Saxophonsatz, sondern als Ersatz für d Tuba odder m Kontrabass.

Wenn d Saxophöner in Musig-Combos ygsetzt wörd, handlèt s sich hüfig um è Tenorsaxophon (tǜpisch für d Bsetzung von èrè Rock-’n’-Roll-Combo) odder au um è Altsaxophon (mèngmòl i dè Rockmusig). Bi nèm dreischtimmigè Bläsersatz in èrè Pop- odder Rockmusig-Combo bschtòt sèbbi meischtens uss eim Saxophon (Alt odder Tenor) zämmè mit èrè Drumbeetè un èrè Bosuunè. In größerè (Blõs-)Musigkapèllè vo dè ehnder volgsdümlichè Art hèn d Alt-Saxophöner oft d Alt-Schtimm (in vyrschtimmigè Sätz diè zweit Stimm) un ersetzèd mee un mee d Alt- odder Es-Hörner, d Tenor-Saxophöner hèn entwedder d Tenor-Stimm (in vyrschtimmigè Sätz diè dritt Stimm) zämmè mit dè Tenorhörnern. Bi moderner Literadur fungtionyrèd d Alt- un Tenorsaxophöner au i dè Blõskapèllè als Saxophonsatz mit Alt-Sax i dè hochè un Tenor-Sax i dè düèfè Laag. S Barydonsax hèt immer d Uffgaab, d Basslinniè vo dè Tubè mit irèm mitteldrochènè Holzdòn z ergänzè.

Diè längscht Tradition hèt s Saxophon i dè Blõsorcheschter. Dört hèt s Saxophon è wichtigi Bedütung für dè Klang, well s d Holz-Regischter, d Holzblõsinschtrumän mit èm Blèch-Regischter, also dè Blèchblõsinschtrumänt, vobindèt. Die klanglichi Fungtion hèt sich vo Aafang aabotè, well dè Sax Adolphe jò absichtlich è Holzblõs-/Blèchblõszwitter i d Wält brocht hèt. Einersits hèt s Saxophon d Beweglichkeit von èm HolzblǑsinschtrumènt, anderersits stòt s i dè Lutschtärki in èm Blèchblõsinschtrumènt kaum nõch. 1844 hèt dè Berlioz im Saxophon wèg sini Eigèschaftè è großi Zuèkumpft prophezeyt.

I dè klassischè Musig wörd s Saxophon vor allem als Soloinschtrumènt, in Saxophonformationè (vor allem im Saxophonquartett) un in Kammermusigbsetzungè ygsetzt. Im Symphonyorcheschter findet mò s kaum. Obwoll èrschti Bauartè vom Saxophon schu im 19. Johrhundert entschtandè sin, isch es i dè klassischè Kunschtmusig èrscht am Aafang vom 20. Johrhundert mee un mee ygsetzt worrè. Als eins vo dè woll bekannteschtè, sèltènè Byschpill uss èm (spôtèrè) 19. Johrhundert gildèt im Georges Bizet sini "L'Arlésienne". Bekannti Byschpill uss èm 20. Johrhundert sin u. a. im George Gershwin sini "Rhapsody in Blue" un "èn Amrikaner z Paris", Maurice Ravels "Boléro", Alban Bergs "Violinkonzèrt" un "Lulu" odder d "Sinfonia domestica" vom Richard Strauss. S Inschtrumènt wörd dõdeby abber i dè Regèl von eim vo dè Klarinettischtè als Näbbèinschtrumènt volangt. Eins vo dè früèschtè Saxophonkonzärt isch s "Altsaxophonkonzert in Es-Dur Opus 109" vom Alexander Konstantinowitsch Glasunow. Im Wittèrè hèt u. a. dè DDR-Sinfoniker Max Butting è Vorlièbi für dé Klang vom Inschtrumènt ghaa un hèt s i dè meischtè vo sinè Orcheschterwärch bruucht. In jüngerer Zit hèn s u. a. dè Luciano Berio, Pierre Boulez odder Péter Eötvös s Saxophon im Orcheschter ygsetzt; mittlerwyl isch s i dè zitgenössischè Orcheschterliteradur nimmi èn seltènè Gascht.

Bsunders i dè Neuè Musig wörd s Saxophon als Soloinschtrumènt ygsetzt. D Komponischtè betonèd in irè Kompositionè dôdeby bsunders diè avantgardistischè Klangmöglichkeitè un diè technischè Aschpäkt vom Saxophon: Multiphonics, Flageoletttechnigè, Klappègrüüsch, Glissando, Tremolo un vill witteri.

È baar vo dè Komponischtè, wo Wärch für Saxophon-Soli gschribbè hèn: Eckart Beinke, Paul Bonneau, Pierre-Max Dubois, Anders Eliasson, Jean Françaix, Alexander Konstantinowitsch Glasunow (wellè allerdings is 19. Johrhundert ghörè duèt), Jacques Ibert, Paul Hindemith, Nicolaus A.Huber, Christian Lauba, Fabien Lévy, Jean-Marie Londeix, Ryō Noda, Guido Rennert, Bertold Hummel, Fuminori Tanada, Pierre-Max Dubois, Jean Rivier, Sigfrid Karg-Elert odder Patrice Sciortino.

È Reiè vo Wärch für Altsaxophon un Orchèschter sin im US-amrikanischè Altsaxophonischtè John-Edward Kelly gwidmèt worrè. Asè hèt dè Anders Eliasson sini füüfsätzigi "Sinfonia concertante: Symphonie Nr. 3 für Alt-Saxophon und Orchester" (1989; anno 2010 isch è Fassung für Sopransaxophon entschtandè), Pehr Henrik Nordgren "Phantasme" (1992) un Jan Sandström "My Assam Dragon" (1996) für Kelly. Ebbèfalls für Kelly isch s "Konzert für Streicher und Altsaxophon" (2003, Fassung für Sopransaxophon 2009) vom Anders Eliasson un d "Kammersinfonie Nr. 3 für 20 Streicher und Altsaxophon" (1996/97) vom Kalevi Aho entschtandè. Dè Aho hèt für s Raschèr Saxophone Quartet è "Konzert für Saxophon-Quartett, Glocken und Streicher" (mit ém Titel "Kellot" / "Gloggè") gschribbè.

Uff Wunsch vom schwedischè Saxophonischt Anders Paulsson hèt dè Anders Eliasson 2009 un 2010 Fassungè vo sinèrè "Sinfonia concertante: 3. Symphonie für Alt-Saxophon und Orchester" un s "Konzerts für Streicher und Altsaxophon" für s Sopransaxophon vofasst. Ebbèfalls für s Sopransax hèt dè Friedrich Cerha gschribbè, sy "Konzert für Sopransaxophon und Orchester" isch 2004 uruffgfüürt worrè.

Sit neueschtem git s sogar è Konzèrt für Baritonsaxophon un Orchèschter vom Georg Friedrich Haas, wo am 3. Mai 2008 vom WDR-Sympfonyorchèschter Köln unter Leitig vom Emilio Pomarico uruffgfüürt worrè (Livesendung im Radio), dè Solischt isch dè Marcus Weiss gsi.

Für dè Saxophonschpiller Dieter Kraus hèt dè Timo Jouko Herrmann 2009 è Konzèrtstüggle gschribbè, wo uff s Gedicht "Morphine" vom Heinrich Heine aaschpillt. Bsetzt hèt er s mit großem Orchèschter, i wellèm dè Solischt ständig zwǜschè Sopran- un Altsax gwèchslèt hèt.

I dè Kammermusigbsetzung wörd s Saxophon in Kombination mit andrè Soloinschtrumänt bruucht. È baar vo dè Kombinationè, wo in Kompositionè Vowendung findèt, kombinyrèd s Saxophon unter andrem mit Gsang, Giigè, Flötè, Klarinettè, Oboè, Fagott, Drumbeetè, Bosuunè odder au Schlagzüüg. Bsunders hüüfig wörd s Saxophon als Hauptinschtrumènt mit Begleitung ygsetzt. Oft git s d Kombination vo Saxophon un Klavyr, abber s exischtyrèd au Stüggle in Begleitung vo dè Orglè, Akkordeon, Harfè, Kontrabass un Gitarrè.

D Formationè, wo s Saxophon i dè klassischè Musig bruucht wörd, sin a d Formationè vo dè Striichinschtrumänt aaglèènt. Bsunders wörd s Saxophon im Saxophonquartett un in größerè Saxophonensembles gschpillt. D Standardbsetzung vom Saxophonquartett isch Sopran, Alt, Tenor un Barydon. Wichtigi klassischi Saxophonquartett sin u. a. s Raschèr Saxophone Quartet, s Aurelia Saxophone Quartet, s Sonic.art Saxophonquartett odder s Pindakaas Saxophon Quartett. D Bsetzung vo dè größerè Saxophonensembles variyrt je nõch Ensembleleiter un Komposition. D Standardzämmèsetzung vom Saxophonensemble, wo dè Jean-Marie Londeix ygfüürt hèt, bschtòt uss eim Bass-, zwei Barydon-, drei Tenor-, drei Alt-, zwei Sopran- un eim Sopraninosaxophon. Anderi, bsunders chlynèri Saxophonensembles, wiè zum Byschpill s Rova Saxophone Quartet, voändèrèd je nõch Komposition d Zämmèschtellung vo dè Inschtrumänt. Au dõ wörrèd diè sechs gängigè Saxophonartè bruucht.

Dè Jazz isch vor èm Swing vo dè Drumbeetè dominyrt worrè. Sit èm Swing isch dè Jazz mee un mee „saxophonisyrt“ worrè. S hèt gää un git kaum è Jazzensemble mee, i wèllèm s Saxophon nit zmindescht è wichtigi Solischtèrollè uusfüllt. Am hüfigschtè findet mò Quartettbsetzungè, also è Rhǜthmusgruppè mit Saxophon. Dõdevò abgleitet muè mò d Triobsetzungè aaluègè, bi dènnè s Harmonyinschtrumènt, also d Gitarrè odder Piano, wègglõ wörd.

Reini Saxophonbsetzungè sin sèltèner, nämmèd abber nit nu in Gränzgebièt vom Jazz wèg dè fascht unbegränztè Klangmöglichkeitè è intressanti Rollè yy, wiè öppè s World Saxophone Quartet odder d Kölner Saxophon Mafia belegèd, sèll sin zwei zimli langläbbigi Ensembles. Wichtig sin Saxophöner au in èrè Big Band, dört sin si meischtens folgendermassè bsetzt: èrschtes un zweites Altsaxophon, èrschtes un zweites Tenorsaxophon sowiè è Baritonsaxophon.

Um im Jazz è individuèlli Klangfarb z haa, isch näbbè m eigèntlichè Inschtrumènt s Equipment, also s Zuèbehör, entscheidend. Nit nu s Matriaal vom Mundschtugg (meischtens Metall odder Ebonit) un sini Form, sondern au d Bauart vo dè Ligatur beyflussèd d Klangfarb. Dõdeby isch s nit sèltè, dass es Mundschtugg nòchdräglich i dè Form aabasst („refaced“) worrè.

È „röörendes“ Saxophon hèt è wichtigi Rollè im klassischè Rock ’n’ Roll gschpillt, am meischtè im Twischt. Bsunderi Belièbtheit erfreut sich s Saxophon i dè amrikanischè, schwarzè Musig, im Soul un Blues. Au im jamaikanischè Ska isch kei Blôseraektion ooni Saxophöner uuschò, einèwäg isch sèll im Soul un dè Dancehall-Musig i dè spòtè fuffziger un früènè sechziger Johr asè gsi. Nit so oft isch es dört au als Soloinschtrumènt bruucht worrè. I dè Rockmusig, bsunders im New Wave un im reanimyrtè Two-Tone-Ska vo dè 1980er Johr, isch s Saxophon als Soloinschtrumènt sowiè als Sektions-Inschtrumènt ebbèfalls zimli populär un è regèlrechts Modeinschtrumènt.





</doc>
<doc id="70197" url="https://als.wikipedia.org/wiki?curid=70197" title="Schweizer Alpen-Club">
Schweizer Alpen-Club

Dr Schwiizer Alpeklub SAC (uf französisch "Club Alpin Suisse CAS", uf iteliänisch "Club Alpino Svizzero CAS" und uf rätoromanisch "Club Alpin Svizzer CAS") isch e Verein vo dr Schwiiz.

Dr Verein isch ane 1863 ggründet worde, zum de Schwiizer Alpinischte au eso ne Organisazioon z ggä wie se d Ängländer scho lengeri Zyt gha hend. Nach de früene Naturforscher und de änglische Bärgstyger, wo grossi Tuure i de Alpe gmacht hend, sind au Lüüt us dr Schwiiz immer meh z Bärg ggange.

D Froue hend am Afang nit törfe em SAC byträtte; drum hend es baar Bärgstygerinne ane 1918 dr "Schwiizerisch Frouealpeklub" uf d Bei gstellt. Erscht ane 1980 sind dr SAC und dr SFAC zämeggange.

Gly nach dr Gründig ane 1863 hend d Mitglider vom SAC i de verschidene Regioone vo dr Schwiiz eigeni Gruppe pildet, wo als Sekzioone vom SAC gälte. Middlerwyle sind’s 111 Sekzioone. Die gröscht isch d Sekzion "UTO" vo Züri.

Als Underkümpft für die länge Tuure uf d Bärggipfel hend d Sekzioone Bärghütte bout. Die erschti isch d "Grüenhornhütte" im Glarnerland gsi. Em SAC und syne Deilverein ghöre 152 Hütte i alne Bärggebiet vo dr Schwiiz, au im Jura.

Dr SAC organisiert d Usbildig vo de Bärgstyger, bsunders au für Jugentlechi. Er luegt zum Sportchlättere und hilft bi Chlätterweppewärb mit, und er isch zäme mit dr Schwizerische Rettigsflugwacht für d Bärgrettig zueständig, grad au bi Unfäll mit Lawine.

Dr SAC het e grossi Biblioteek mit Bärgliteratur; die isch i dr Zäntralbiblioteek Züri dehei.

Zum bi de Schutzprojäkt für d Alpe mitzmache, isch dr SAC dr Internazionale Alpeschutzkommission CIPRA byträtte.




</doc>
<doc id="70198" url="https://als.wikipedia.org/wiki?curid=70198" title="Augustinerkirche (Zürich)">
Augustinerkirche (Zürich)

D Auguschtynerchile isch di chrischtkatoleschi Chile z Züri.

Si stoot zmitz i dr Stadt Züri, under dr Auguschtynergass, zwüschem Auguschtynerhoof und em Münzplatz, under em Strauhof und nid wyt wägg vo dr Baanhofstrooss. D Augustinergass isch e schöni Gass vo dr Zürcher Altstadt, wo Zylete vo alte Hüüser het.

D Chile isch im spoote 13. Jaarhundert für s Auguschtynerchlooschter i dr Stadt Züri bout worde. Sid ane 1127 isch ufem Züribärg scho s Chlooschter vo de Auguschtynerchorherre gstande. S nöje Chlooschter i dr Stadt unde isch s letschte sötige Huus gsi, wo uf Züri choo isch.

D Auguschtyner sind als dr viert gross Bättelorde vom Middelalter entstande, und es git dä Oorde z Dütschland und z Öschtrych no hütt. Är isch ane 1244 i dr Toskana ggründet und gly drufabe vom Papscht bestätiget worde, zum d Einsidler, wo dozmol überal verstreut gsi sind, in en Organisazioon zämezfasse. Me het ne drumm au d "Auguschtyner-Eremite" gseit. D Chlööschter sind i regionali Provinze ydeilt gsi, das vo Züri het zu dr Provinz am Rhy und z Schwoobe ghört. Dr Zürcher Auguschtyner-Prior Johannes Hanteler isch vo 1483 bis 1496 mit eme Underbruch dr Provinzial, also dr Leiter vo dr Rhy-Schwoobe-Provinz gsi.

Dr Stadtraat het de Auguschtynereremite ane 1270 erloubt, zää Hofstett bim Fröschegrabe z chaufe. Ufem Platz grad inne a dr Stadtmuur im flache Land under em Lindehoof und em Sankt Peeter isch s Chlooschter hichoo. Dr Grossmöischter-Propscht Kraft vo Toggeburg het drfür gluegt, ass s Holz für d Gebäu gliferet worde isch.

D Chile isch ganz en eifachi gotischi Halle, so wie s bi de Bättelorde üblech gsi isch; si het e chlyne Chor und schmali Syteschiff. I de Stedt und au z Züri sind d Auguschtyner für s Predige und d Pildig gfrogt gsi. D Auguschtyner-Chlooschterchile isch bi vornèème Zürcher Familine gly dr Oort gsi, wo si die Gstorbene hend lo begrabe.

Bi dr Reformazion het dr Raat vo Züri denn aber am 3. Dezämber 1524 pschlosse, au das Chlooschter ufzhebe; d Mönch het me is Barfüesserchlooschter procht; im alte Auguschtynerchlooschter sind Wonige ygrichtet worde, spöter denn au Wärchstett und Lagerrüüm. Im 18. Jaarhundert isch sogar au d Chile es Lagerhuus worde; dr Choor het me als Erwyterig vo dr Münz pruucht. Ane 1796 sind die farbige Glasfäischter vom Spyssaal furttgää worde.

Bim Chlooschter isch sid alter Zyt s Auguschtynertörli gsi, wo me übere Fröschegrabe het chönne goo. Es het au «Ketzisthürli» gheisse. Ane 1573 het d Stadt vornedra s grosse Auguschtynerbollwärch bout, zum d Stadtmuure z versterche. 1813 isch die Baschtion wider abtreit worde, und me het e neui Brugg übere Fröschegrabe bout.

Wo im 19. Jaarhundert imer meh Katolike uf Züri cho sind, het d Stadt ane 1841 d Auguschtynerchile dr nöje katolische Pfarrgmeind ggää. Das isch die erschte katoleschi Chile z Züri sit dr Reformazion gsi. Dr Architekt Ferdinand Stadler het s Geböi gflickt und als neugotischi Chile zwägggmacht. 1959 het me se bimene Umbou wider in alt gotisch Bouzuestand zrugggfüert, und dr August Wanner het 1965 die nöje Glasfäischter gmoolet.

I de 1870er Jaar sind die meischte Zürcher Katolike mit de Pschlüss vom Erschte Vatikanische Konzyl nid yverstande gsi, und si sind drum us dr römisch-katolische Chile usgschlosse worde. Jetz hend si sech i dere zyt vom Kulturkampf halt als chrischtkatoleschi Pfarrei neu orientiert. Und bis hütt isch d Auguschtyner die chrischtkatoleschi Stadtchile vo Züri. Zum Sprängel vo dr Pfarrei ghört hütt s Gebiet vo de Bezirk Züri, Affoltere, Horge und Meile.
Am 22. Oktober 2017 het s Schwiizer Radio und Färnsee e Mäss us dr Auguschtynerchile übertreit, wo dr Pfarrer Frank Bangerter vo dr Christus-Chile Züri-Örlike i dr Mundart gfyret het; d Musig derzue isch die schöni Dialäkt-Jodelmäss «Bhüet Euch!» gsi, wo d Dirigäntin und Komponischtin Marie-Theres von Gunten-Walthert vo Beatebärg mit Tegscht vom Jules Walthert ane 2011 gschribe het. S Jodlerchörli vo Göiesee im Kanton Luzärn, wo die Mäss au suscht öpedie vortreit, het se – wie scho ane 2014 adr glyche Stell – gsunge, und d Orgele het derzue gliedet.

Im Mai 2018 sind i dr Auguschtynerchile die "Chrischtkatolische Choortääg 2018". D Orgele, wo ane 1959 vo dr Firma Kuhn z Mänidorf gmacht worden isch, chame regelmässig bi Konzärt und wärend dr Chilemusig ghööre.





</doc>
<doc id="70199" url="https://als.wikipedia.org/wiki?curid=70199" title="Marie-Theres von Gunten-Walthert">
Marie-Theres von Gunten-Walthert

D Marie-Theres vo Gunte-Walthert (* 8. Nofämber 1951 z Baldegg) isch e Schwiizer Komponischtin und Chordirigäntin. Sid 1991 läbt si z Beatebärg.

D Marie-Theres vo Gunte isch ane 1951 als Dochter vo Puurelüüt uf d Wält cho und z Baldegg, eme Ortsdeil vo Hooftere im luzärnische Deil vom Seetaal, ufgwachse. Si het im Jodlerklub vo Hoftere gleert singe und jodle und bim Jodlerklub "Echo vom Santebärg" z Wauwu mitgmacht. Wo si dr Dirigäntekurs gmacht het, isch si d Leiterin vom Jodlerklub vo Göiesee worde. Sid ane 2006 dirigiert si au s Wäber-Chörli vo Bärn. 2011 het si derzue d Leitig vom Oberländerchörli Interlake übernoo. Au z Roggu im Oberaargau und z Äflige het si Jodlerchöör gleitet.

Ane 1981 het d Marie-Theres vo Gunte agfange z komponiere. Es sind vil Lieder für Jodlerchöör entstande, zerscht vor alem uf Tegscht vom Soledurner Mundartdichter Beat Jäggi, denn au es baar mit sälber tichtete Värs, und spöter het si meischtens Wort vo irem Brueder Jules Walthert verdoont.

Fürs Schwiizer Chilemusigfescht "cantars" het si ane 2011 d Jodlermäss mit em Titel «Bhüet euch!» gschribe, wo si mit grossem Erfolg vo de Jodlergruppe vo Göiesee und Bärn het lo uuffüere, under anderem au i dr Auguschtynerchile z Züri.

2006 het d Marie-Theres als Uuszeichnig für ires Gsamtwärch dr "Guldig Violynschlüssel" überchoo.



</doc>
<doc id="70200" url="https://als.wikipedia.org/wiki?curid=70200" title="Bhüet Euch!">
Bhüet Euch!

Bhüet Euch! isch e Jodelmäss mit Mundartlieder us dr Schwiiz.

Ane 2011 het dr Verband für Chilemusig vom Bischtum Basel s Jubiläum vo 125 Joor sit syneri Gründig gfyret. Do derzue het er es grosses Programm mit Musig i alne Deil vom Bischtum organisiert; die Feschtreje het "cantars – Chilegsangsfescht 2011" gheisse.

Für d "cantars"–Fyyr i dr Stiftschile Sankt Leodegar im Hoof z Luzärn het dr Chilemusiker Wolfgang Sieber, wo dört uf dr Orgele spiilt, bi dr Komponischtin Marie-Theres von Gunten-Walthert vo Beatebärg es neus Stuck bstellt. Das isch d Jodelmäss Bhüet Euch!. D Marie-Theres vo Gunte het vo irem Brueder Jules Walthert z Dagmerselle dr Tieläkttegscht vo de Lieder lo schrybe und denn het si derzue d Melodie gsetzt. S Hauptlied vo dr Jodelmäss foot a mit em Värs:

Am 2. Juni 2011 isch d Jodelmäss i dr Luzärner Hofchile s erschte Mol ufgfüert worde. D Marie Theres vo Gunte isch d Dirigäntin vom Jodlerchörli vo Göiesee im Luzärnbiet und vom Wäber-Chörli vo Bärn, und die hend zäme d Lieder und d Jodelgsäng vortreit, begleitet het se dr Wolfgang Sieber uf dr grosse Hoforgele.

Ane 2014 und 2017 het d Marie-Theres vo Gunte mit em Jodelchörli Göiesee d Jodelmäss "Bhüet Euch!" z Züri i dr chrischtkatolische Auguschtynerchile jewyle inere eucharistische Fyyr chönne bringe. D Fyyr vom 22. Oktober 2017 het s Schwiizer Radio und Färnseh für die ganzi Düütschschwiiz übertreit.



</doc>
<doc id="70202" url="https://als.wikipedia.org/wiki?curid=70202" title="Rossemaison">
Rossemaison

Rottmund () isch e Gmeind im Schwiizer Kanton Jura. D Gmeind ghert zum Bezirk Dälschberg.

Rottmund lyt uf ere Hechi vu , 2 km südlech vum Kantonshauptort Dälschberg.

D Nochbergmeinde sind Cortittel, Dälschberg, Rennedorf und Kastel.

Rottmund isch im Joor 1462 als "Rosemason" erwäänt worde.

Rottmund het zu de Propschtei Münschter-Granfälde ghört. Au i de Ziit vu de Reformazioon isch Morschwiiler katholisch bliibe. I de Joor 1797 bis 1815 het d Gmeind zu Frankrych ghört, zerscht zum Département Mont-Terrible, denn ab 1800 zum Département Haut-Rhin, em Oberelsass. De Wiener Kongress het im 1815 entschide, dass de Ort zum Kanton Bärn chunnt. Bi de Volksabstimmig über d Schaffig vum Kanton Jura sind d Lüüt im Dorf i de Mehrheit für de nöi Kanton gsii und so isch Morschwiiler im 1976 vum Bezirk Münschter zum Bezirk Dälschberg chu und ghert sit em 1. Jänner 1979 zum Kanton Jura.

Di ehemoligi Kapell Notre-Dame de la Salette isch 1869–1870 erbout worde. Syt 1983 befindet sich dorin s Kulturzäntrum vu dr Gmeind. Si het friener zur Pfarrei Rennedorf ghert.



</doc>
<doc id="70205" url="https://als.wikipedia.org/wiki?curid=70205" title="Baldegg">
Baldegg

Baldegg isch de Name vo däne

Ort:

Persone:
Lueg au:


</doc>
<doc id="70206" url="https://als.wikipedia.org/wiki?curid=70206" title="Hauptstrasse 28">
Hauptstrasse 28

D Houptstross 28 isch e wichtegi Strooss vo Liechteschtei und vom Bündnerland. Si goot us em Rhytaal über d Alpe bis zum Vinschgau.

Di alti Strooss vo Chur über d Luzisteig bi Fläsch, dur s Fürschtetum Liechteschtei und uf Fäldkirch het früener dr Name "Düütschi Strooss" gha. Ane 1786 isch si für Fahrzüüg usbout worde.

D Strooss durs Prättigau vo Landquart uf Davos het dr Kanton Graubünde i dr Middi vom 19. Joorhundert bout.

I de 1860er Joor isch d Fahrstrooss vo Davos übere Flüelapass verbesseret worde und bis 1872 au d Passstrooss übere Ofepass is Münschtertaal.
Dr Abschnidd vo Landquart durs Prättigau bis uf Chlooschtersch gilt als Nazionalstrooss und wird drum vo Bundesamt für Stroosse usboue. Die Strooss isch d Verbindig vo dr Autobahnusfahrt bi Landquart is Feriegebiet vo Chlooschtersch und Davos und zum Verladebaanhof vo Chlooschtersch-Selfranga, wome d Auto ufe Zug vo dr Rhätische Baan cha verlade zum dure Vereinadunnel is Engadin z goo. Dr Vrcheer durs Dunäll het ane 2000 agfange.

Bi Landquart und im Prättigau het d Strooss es baar grossi neui Bouwärch übercho:


</doc>
<doc id="70207" url="https://als.wikipedia.org/wiki?curid=70207" title="Giovanni Giacometti">
Giovanni Giacometti

Dr Giovanni Giacometti (* 7. Merz 1868 z Stampa; † 25. Juni 1933 z Glion) isch e Schwyzer Moler un Grafiker gsii. Är het zäme mit sym Kamraad, em Moler Cuno Amiet, dr Molstil vum Poscht-Impressionismus in d Schwyzer Chunscht yygfiert.

Dr Giovanni Giacometti isch s viert vu acht Chinder vum Alberto un dr Caterina Ottilia Giacometti-Santi gsii. Är het vu 1886 bis 1887 z Minche studiert un vu 1888 bis 1891 zäme mit em Cuno Amiet un em Andrea Robbi bim William Adolphe Bouguereau un em Joseph Nicolas Robert-Fleury an dr Académie Julian z Paris. Yyfliss uf sy Chunscht hän dr Fauvismus, dr Cuno Amiet, dr Paul Cézanne, dr Vincent van Gogh ghaa un am Aafang vor allem au dr Giovanni Segantini, wu ne ab 1894 z Maloja gferderet het. Um 1900 het er si vu dr divisionistische Molwys vum Segantini glest un het aagfange, dr poscht-impressionistisch Stil vu dr franzesische Molerei z ibernee.

Dr Giacometti het anne 1900 d Annetta Stampa (1871–1964) ghyrote. Si hän zäme vier Chinder ghaa: Alberto (1901–1966), Diego (1902–1985), Ottilia (1904–1937) un Bruno (1907–2012). Bis 1904 het d Familie im Bärgdorf Borgonovo im Bergell gläbt, derno isch si in s noch gläge Stampa in e Huus zoge, wu dr Giovanni Giacometti dr Staal as Atelier brucht het. D Simmer het d Familie regelmäßig z Capolago bi Maloja verbrocht. Anne 1908 isch dr Giacometti yyglade wore, zäme mit dr Chinschtler vu dr Chinschtlergruppe Brücke z Dresden uuszstelle. In dr Johr 1906 bis 1911 het er im expressive Stil gmolt. 1912 het er e Uusstellig im Chunschthuus Züri ghaa.

Zum Wäärch vum Giacometti ghere impressionisti Landschaftsmolerei un Porträt vu syre Familie un vu Lyt us dr Nochberschaft, wie zum Byschpel dr Moleri Elvezia Michel-Baldini. Dailwys sin syni Gmäld au im Stil vum Symbolismus ghalte. Syni Wäärch sin in dr maischte Schwyzer Musee verdrätte.




</doc>
<doc id="70208" url="https://als.wikipedia.org/wiki?curid=70208" title="Gargellen">
Gargellen

Gargälle isch es Bärgdorf und en Ortsdeil vo dr Vorarlbärger Gmaind Sankallekilke.

S Dorf lyt uf dr Höchi vo 1423 Meter über Meer; es isch die Ortschaft vom Montafon, wo am wytischte obe isch.

S Gargälletaal foot am Rotbüelspitz mit de beide Bärgtääler "Valzifenztaal" und "Vergaldner Taal" aa. Bi Vergalda chöme d Bärgbech zäme und bilde dr Suggadinbach, wo dur s Taal und am Dorf Gargälle verby uf Sankallekilke flüsst, won er i d Ill mündet. E Deil vom Wasser vo alne dene Bech wird sid 1964 dur ne Rööre im Bärg zum Chraftwärch "Vermunt" vo de Vorarlbärger Illwärk gläitet.

Über s Schlappynerjoch, wo a dr Landesgränze vo dr Schwiiz und vo Öschtrych uf 2201 Meter isch, goot en alte Soumpfad vo Gargälle uf Chlooschtersch im püntnerische Prättigau. Anderi Bärgwääg i d Nochbertääler gönd vo Gargälle uus über s Heimbüheljoch, s Vergaldnerjoch, s Gafierjoch und dr Sarotlapass, und dr Wääg vo Gargälle uf Sankt Antönie het zoberscht, je nachdem vo wellere Syte me dr Pass aluegt, dr Name "Sankt Antönierjoch" oder "Gargällerjoch".

D Natur i dr Bärglandschaft vo Gargälle het grossi Läbensgmeinschafte vo Pflanze und Dier, wo nach de Kriterie vom Naturschutz als Biotop beschribe sind. Es git meh als zwänzg sötegi Flechene rund ums Dorf. I de Tääler vo Gargälle und Sankalekilk läbe grossi Kolonye vo Hirsch, Ree, Schteiböck, Gämschi und Mungge. Zum Schutz vom Wild stoot dr Bärg oben a Vergalda jede Winter under bsunderem Schutz.

Geologisch git s Taal vo Gargälle, wo bi de Fachlüüt dr Naame "Tektonischs Gargällefäischter" übercho het, en intressante Kwerschnitt dur d Gschtei, wo im Montafon und au im Prättigau vorchöme. Dr Suggadinbach het do e töifi Chrinne usgrabe, wo bsunders vil Schichte vom Prättigauer Flysch und de Arosaschichte mit Granit und Gneis bis hi zu de Schiferschichte vom Schlappynerjoch und em grüene Amfibolit vom Silvrettamassyv zeigt.

Für d Kwartärgeolooge isch d Flechi vo "Plassegge" a dr Landesgränze obena Partnun bi Sankt Antönie, unter em Sarotlapass, intressant, wo me ganz guet es Fäld vo vil Gletschermoräne cha beobachte.

A de Bärghäng sind oben a dr Waldgränze uf alne Syte es baar Alpe: d Platinaalp, d Sarotlaalp, d Röbialp, d Ronggalp, d Gargellner Alp, d Valzifenzalp, wo dr "Agrargmeinschaft Valzifenz" z Bludesch im Walgau unde ghört, d Vergaldaalp und d Valiseraalp. E Deil vo dene Fluernääme chunt vo alte romanische Wörter. So isch dr Name vom obere Taalabschnitt "Valzifenztal" us em alte romanische Taalname "Valzifenz" und dr düütsche Ändig "-tal" zämegsetzt.

Dr Ortsname "Gargälle" chunt au von ere rätoromanische Wurzle und bedütet "Wirbel vom Wasser".

Dr Name vo Gargälle chunt es erschts Mol ane 1411 im ene Dokumänt vor.

S Schlappynerjoch isch sid em 14. Joorhundert e guete Wääg zwüsche de Gebiet vo de Walser im Prättigau und im Vorarlbärg. Dr Bärgpass het spöter glägentlech als Wääg vo verfolgte Lüüt i d Schwiiz e Rolle gspilt het. Und d Fuesswääg sind früener au vo Schmuggler bruucht worde, drum het Öschtrych i dr Nöchi vo dr Gränze chlyni Zollhüüser ufgstelt. Dr Vorarlbärger Tourismus schaffet mit em Motyv vom "Schmugglerland" zum Psuecher z intressiere. Hütt goot do drüber au dr internazional Wanderwääg "Via Valtellina" vom Montafon bis uf Tirano. 

Bi Vergalda und uf de Mäiesäss bi Gargälle gseht me no hütt uralti Holzhüüser, wo a di früeneri Arbetswys vo de Bärgbuure erinnere. Es het au no Heeg vo der alte Art, wo elei us Holzchnebel gmacht sind; me seit ne i dr Gargäller Mundart d "Scheiazu".

D Dorfchile, wo s Patrozinium vo dr Maria Magdalena het, isch ane 1615 bout und 1644 wider ufbout worde. Im Taal uf Sankalekilke abe stoot d Fideliskapälle vo 1912, wo an Häilig Fidelis erinneret. Die früeneri Fideliskapälle isch vo Lawine kabut gmacht worde. Sankalekilk sig die Gmaind vo Öschtrych, wo am meischte Lawynezüüg heig, cha me lääse. Un me hett oben a Gargälle gueti Lawineverbouige müesse mache.

Am Fuesswääg uf d Valzifenzalp stoot uf dr Höchi vo 1660 Meter d Madrisahütte vom Düütsche Alpeveräin DAV. Es het e Parkplatz chly undedra bi Vergalda. D Sekzioon Karlsrueh vom DAV het s Huus ane 1926 mit Hilf vo dr Stadt Karlsrueh bout, zum für d Tuure dure Rätikon e gueti Basis z ha. Scho füfzg Joor vorhèèr hend d Bärgstyger vom DAV Karlsrueh dr Vorarlbärger Sekzion vom Öschtrychische Alpeverein ghulfe d Tilisunahütte nördlech vo Gargälle z zaale. Und änlech hend au anderi DAV-Sekzione Bärghüüser im Montafon ygrichtet. Im Zwöite Wältchrieg isch d Madrisahütte usplünderet worde, und wo dr Chrieg umme gsi isch, het se d Sekzion Karlsrueh doch erscht ane 1958 wider törfe übernää und flicke.

Im 20. Joorhundert isch Gargälle e Wintersportoort worde, wo am Schofbärg höchi Pischte zum Schyfaare het. Ane 1952 isch dr erscht Deil vo dr Säilbaan uf e Schoofbärg uufggange. Hütt git’s z Gargälle zwöi Säilbaane, drüü Sässellift und vier Schylift. Vo Gargälle uus goot die grossi Vorarlbärger Schywandertuur dur d Bärge vom Rätikon und d Ruute rings um d Gargäller Madrisa. Es git Plään s Schygebiet vo Gargälle und das vo dr Saaser Alp und Madrisa bi Chlooschters z verbinde; das isch us dr Sicht vom Naturschutz und vom Landschaftsschutz schwirig. Uf em Schoofbärg het d Bärgbaan Gargälle e grosse Wasserspycher gmacht zum d Schypischte chöne beschneje.

Im Sumer chame im Taal vo Gargälle uf vil Wanderwääg go laufe. Näb de Bärge, de Alpe und de Joch sind öpe dr Gandasee under de Gargäller Chöpf und dr Gafiersee änet dr Gränze beliebti Wanderzyl. Dezwüsche lyt no grad dr künschtlech See vo dr Bärgbaan.




</doc>
<doc id="70209" url="https://als.wikipedia.org/wiki?curid=70209" title="Terre di Pedemonte">
Terre di Pedemonte

Terre di Pedemonte isch e Gmai im Kanton Tessin in dr Schwyz. Si ghert zum Chrais (circolo) Melezza im Bezirk Locarno.

D Gmai lyt westlich vu Locarno am Fluss Melezza, wo vum Valle Vigezzo un em Centovalli här chunt. Nochbergmaine sin Maggia, Avegno-Gordevio, Locarno, Losone, Centovalli un Onsernone.

D Gmai isch am 14. April 2013 dur d Fusion vu dr bishärige Gmaine Cavigliano, Tegna un Verscio entstande. Si hät urspringli Tre Terre haisse solle, was aber 2012 in Terre di Pedemonte gändert worden isch.

Quälle: Bundesamt für Statistik 2005
Dr lombardisch Dialäkt vu Terre di Pedemonte ghert zum Ticinese.




</doc>
<doc id="70211" url="https://als.wikipedia.org/wiki?curid=70211" title="Robert Maillart">
Robert Maillart

Dr Robert Maillart (* 6. Februar 1872 z Bärn; † 5. April 1940 z Gämf) isch e Schwiizer Bouingeniöör und Boumeischter gsi.

Dr Robert Maillart het z Bärn s Gymnasium psuecht und derno z Züri a dr ETH d Ingeniöörwüsseschaft studiert. Ane 1894 het er s Diplom vo dr ETH übercho.

Z’erscht het er bim Ingeniöörbüro Pümpin & Herzog z Bärn gschaffet und denn bim Töifbouamt vo dr Stadt Züri und bim Zürcher Büro Froté & Westermann.

Ane 1902 het er syni eigeti Boufirma ggründet, d "Maillart & Cie". Jetz het er d Brugg vo Tavanasa übere Rhy bout. Vil Erfolg het er mit ere nöje Betonkonstrukzion für schwäri Techer gha, won er derzue Süüle mit dr Pilzform gmacht het. Mit dere Technik het er Fabrigge und anderi Gebäude i meerere Länder chönne plaane und boue.

Ane 1919 het dr Maillart z Gämf es nöis Ingeniöörbüru gründet. Mit däm isch er bsunders wäge de modärne Betonbrugge, won er im ganze Land gmacht het, bekant worde. Die Bouwärch sind ganz zwäckmässig für Staalbeton ustänkt, und grad drum het dr Maillart liechti und eleganti Forme fürse gfunde. Es baar drvo sind wägem innovatiyve Plaan und wäge yrere Schönheit als Marchschtei vo dr modräne Bougschicht wyt über d Schwiiz use berüemt und under Dänkmolschutz. Die bekannteschti isch d Brugg vom Salginatobel bi Schiers im Bündnerland. Die amerikaneschi Ingeniöörvereinigung het se as «World Monument» uuszeichnet.

Dr Robert Maillart isch Eeremitgliid vom "Royal Institute of British Architects" gsi.

Syni Schrifte, Plään und Fotine ligge hüt i dr ETH-Biblioteek z Züri.




</doc>
<doc id="70212" url="https://als.wikipedia.org/wiki?curid=70212" title="Seilbahn">
Seilbahn

E Säilbahn isch es Verchehrsmiddel mit eme fescht ygrichtete Wääg, wo d Fahrzüüg druff nid sälber fahre, sondern vo Säili zoge wärde.

Es git Säilbahne zum Lüüt vo eim Oort zum andere z bringe, und au Bahne zum Sache transportiere.

Me cha die verschideni Konstrukzioone noch underschidleche Gsichtspünkt usenanderhaa, öpe eso:

Me muess au luege, wämm d Bahn ghört und wär drmit cha fahre: Isch’s en öfentlechi Bahn, e privati, wo anderi Lüüt törfe bruuche oder e privati, wo nur für d Psitzer isch, eini vom Milidäär, es Verchehrsmiddel vomene Vergnüegispark oder ghört si enere Fabrigg, bischpilswys.

Wenn mi d Säilbahn zimli wyt definiert, chame öpe au d Schylift drzue zelle.





</doc>
<doc id="70213" url="https://als.wikipedia.org/wiki?curid=70213" title="Bergell">
Bergell

S Bergell (im Bergeller Dialäkt "Val Bargaja," italiänisch und rätoromanisch "Val Bregaglia") isch es Taal vo de Alpe, wo deils im Bündnerland und deils z Italie lyt.

Es isch eis vo de Bündner Süüdtääler, so wie s Misox, s Puschlaaf und s Münschtertaal. S Taal ghört zum grössere Deil zu dr Schwiiz, und do isch dä ganz Taalabschnitt jetz i der Gmaind Bregaglia. Unden a "Castasegna", em underschte Dorf vo Bregaglia, goot s Taal bis uf Kleewe (uf iteliänisch "Chiavenna") abe; das isch i dr iteliänische Provinz Sondrio. Zwüsche dr Gränze und Kleewe sind d Gmeinde Villa di Chiavenna und Plurs.

Mängmol tuet me i dr Umgangssprooch au nur dr schwiizerisch Deil vom Taal als "Bergell" bezeichne.

Dur s Taal abb flüsst d "Maira", wo im undere Deil z Italie "Mera" heisst. Dr Fluss foot im Sytetaal "Val Forno" bi Maloja als Bärgbach aa, wo dört obe zerscht dr Name "Orlegna" het und usem Fornogletscher chunt.

Dr Bergeller Tieläkt heisst «Bargaiot». Er isch e Mundart vo dr alpynlombardische Sprooch.




</doc>
<doc id="70216" url="https://als.wikipedia.org/wiki?curid=70216" title="Netflix">
Netflix

Netflix, Inc. (vu Änglisch fir ‚Internet‘ un "flicks", umgangssprochli fir ‚Film‘) isch e US-amerikanisch Unternäme, wu Film un Färnseeserie produziert un verdrybt. S isch anne 1997 vum Reed Hastings un em Marc Randolph z Los Gatos (Kalifornie) grindet wore un isch aafangs e Online-Videothek mit em Versand vu Film uf DVD un Blu-ray gsii. Anne 2007 isch Netflix in s Video-on-Demand-Gschäft yygstige un het d Inhalt per Streaming fir Abonnänte zuegängli gmacht. Syt em Septämber 2014 isch Netflix au z Dytschland, in dr Schwyz, z Frankrych un z Eschtrych empfangbar. Im Jänner 2018 het Netflix wältwyt 118 Millione Abonnänte ghaa. Mer chännt Netflix unter anderem fir syni Aigeproduktione, wie zem Byschpel „House of Cards“, „Orange Is the New Black“, „Stranger Things“, „Narcos“ oder „Daredevil“.



</doc>
<doc id="70218" url="https://als.wikipedia.org/wiki?curid=70218" title="Christian Menn">
Christian Menn

Dr Christian Menn (* 3. März 1927 z Meiringe; † 16. Juli 2018) isch e Schwiizer Bouingeniöör gsi. Er isch Profässer a dr ETH Züri gsi.

D Familie vom Menn chunt vo Zillis us em Bündnerland. Dr Christian Menn het z Chur s Gymnasium psuecht und derno z Züri a dr ETH d Ingeniöörwüsseschaft studiert. Ane 1950 het er s Diplom vo dr ETH übercho.

Er het bi Planigsbüro z Chur und z Züri und bin ere Boufirma z Bärn gschaffet, und ane 1953 isch er Assistänt a dr ETH worde und het dört 1959 s Dokterexame gmacht. E Zyt lang het er denn z Paris und denn nomol z Bärn für Bouundernäme gschaffet, und 1957 het er z Chur es eigets Ingeniöörbüro ggründet.

S Büro Menn het 14 Joor lang vor alem Bruggene plant, elei im Kanton Graubünde sind s meh als achzg gsi. Bekant worde sind psunders d Naninbrugge vo dr San Bernardino-Stross bi Mesocco und dr Felsenauviadukt vo dr Autobahn z Bärn. Vom Joor 1971 aa isch dr Menn Profässer für Boustatik und Konstrukzion a dr ETH Züri gsi, bis er ane 1992 emeritiert worden isch. Au i dr Zyt a dr ETH het er grossi Brugge planet, so öpe d Ganterbrugg am Simplon und d Sunnibärgbrugg bi Chlooschtersch.




</doc>
<doc id="70219" url="https://als.wikipedia.org/wiki?curid=70219" title="Konrad Hungerbühler">
Konrad Hungerbühler

De Konrad Hungerbühler (* 11. Oktober 1952 z Züri) isch e Schwiizer Chemiker.

Är isch vo 1994 bis 2018 ordeliche Profässer für Sicherhäits- und Umwältschutztechnologii am Inschtitut für Chemii- und Bio-Ingenieurwüsseschaften a de ETH Züri gsi. 

De Hungerbühler hät Chemiingenieurwäse a de ETH Züri gstudiert. Siini Dissertation zum Thema "Kinetik und Massstabsvergrösserig bi de kontinuierliche Massekrischtallisation vo Kaliumalaun" hät er bim John Russell Bourne gmacht. Zwüsche 1979 und 1994 hät er i de Chemii-Ingenieurtächnik bi de Ciba z Basel gschaffet, wo er Läiter von ere Forschigsabtäilig i de Täxtildivision gsi isch.

A de ETH hät de Hungerbühler zue de integrierte Entwicklig mit de Ökoeffiziänz und de Sicherhäit vo chemische Produkt und Prozäss gforscht. Für 2017 isch em de Wöhler-Priis für Nachhaltigi Chemii vo de Gsellschaft vo Düutsche Chemiker zuegsproche worde.

Per Ändi Jänner 2018 isch de Hungerbühler emeritiert worde.




</doc>
<doc id="70224" url="https://als.wikipedia.org/wiki?curid=70224" title="Vissoie">
Vissoie

Vissoie (uf dytsch "Esso", uf frankoprovenzalisch "Vissôye") isch es Dorf i de politische Gmeind Eifisch im Schwiizer Kanton Wallis.

Vissoie isch i de Mitti vom Eifischtaal () gläge. Di ehmolig Gmeind het us em Dorf "Vissoie" und em Wiiler "Les Morands" bsande.

Nochbergmeinde vo Vissoie sind Siders, Chippis, Chalais und Grône gsii.

Vissoie isch zum erschte Mol im Joor 1250 als "Vyssoy" gnännt worde.

Uf de 1. Jänner 2009 het Vissoie mit de ehmolige Gmeind Ayer, Chandolin, Grimentz, Saint-Jean und Saint-Luc zur nöie Gmeind Eifisch fusioniert.



</doc>
<doc id="70230" url="https://als.wikipedia.org/wiki?curid=70230" title="Sagliano Micca">
Sagliano Micca

Sagliano Micca isch en iteliäneschi Gmeind i dr Provinz Biella.

Es isch e Gmeind im Piemont. Es git se erscht sid 1699 als eigeni Gmeind. Dr erscht Deil vom Ortsname chunt vom latynische Personename "Sallius" und dr zwöit Deil het d Gmeind zu Erinnerig an Pietro Micca übercho, wo als savoyische Held im Abwehrkampf gäge d Franzose ane 1706 s Läbe glo het. S Huus, wo dr Pietro Micca drin ufgwachsen isch, gilt als Sehenswürdikeit vo dr iteliänische Gschicht; au dr Giuseppe Garibaldi het’s psuecht. Im Dorf stoot derzue au es Dänkmol füre Freiheitsheld.

D Nochbergmeinde vo Sagliano Micca sind Andorno Micca, Biella, Fontainemore, Gaby, Issime, Miagliano, Piedicavallo, Pralungo, Quittengo, Rosazza, San Paolo Cervo, Tavigliano, Tollegno und Veglio.

S Gmeindgebiet het e Flechi vo öpe 14 Kwadratkilometeer. Dur D Gmeind flüsst dr Bach Cervo.



</doc>
<doc id="70232" url="https://als.wikipedia.org/wiki?curid=70232" title="Freiherren von Vaz">
Freiherren von Vaz

D Freihere vo Vaz sind im Middelalter es bedütends Adelsgschlächt vom Bündnerland gsi.
Me dänkt, as de Vazer ire gross Grundpsitz z Middelbünde chönt us däm Güterkomplex cho, wo im Rätische Urbar vom Rychsguet vom 9. Joorhundert feschtghalten isch. Me weiss es aber nit gnau, wil den über langi Zyt keini Kwelle do derzue bekant sind.

Sid em 11. und bis ins 14. Joorhundert cha ma d Gschicht vo de Vazer aluege. Dr Sitz vo dr Familie isch zerscht d Burg Nivagl bi Vaz/Obervaz gsi. Drufabe isch die grösseri Burg Belfort bi Brienz im Albulataal ires Zäntrum gsi.

Im Land vo Churräzie sind d Vazer noch em Bischof vo Chur die mächtigschte Lüüt gsi. Zytewys het ine sogar d Rychsvogtei vom Hochstift Chur ghört. D Vazer sind Gönner gsi vo de Chlööschter vo Churwalde und vo Chlooschters.

Herrschafte und Güeter vo de Vazer sind gsi: s Land vo dr Länzerheid bis Davos, Güeter im Prättigau, d Grafschaft Laax, Gebiet im Linzgau am Bodesee, d Burge Neu-Aspermont bi Jenins und Jörgebärg i dr Surselva, s Schloss Ortschtei und s Dorf Tomils im Domleschg, d Burge Alt-Süns, Neu-Süns und Heinzebärg im Domleschg, d Bürg Splüge im Rhywald.

Im 13. Joorhundert sind d Freihere vo Vaz die gsi, wo Uswanderer us em Wallis in iry Gebiet hend lo cho. D Walser sind mit em Säge vo de Freihere cho Dörfer i de Bärgtäler vom Rhywald bis is Prättigau gründe und d Alpe bstoosse. Ane 1289 isch dr Vazer Lächebrief für d Walser vo Davos gschribe.



</doc>
<doc id="70236" url="https://als.wikipedia.org/wiki?curid=70236" title="Théo Gmür">
Théo Gmür

Dr Théo Gmür (* 8. Augschte 1996 z Haute-Nendaz im Wallis) isch e Schwiizer Behindertesportler.

Dr Gmür isch Sportstudänt a dr Äiggnössische Hochschuel für Sport EHSM z Magglinge. Wäg emene Ödeem im Hirni isch er, sid er anderthalb Jahr alt gsi isch, uf dr einte Syte gleemt. Als Sportler het er sech trotz dere Yschränkig ufs Schyfahre verleit und uf e Slalom und e Riiseslalom im Stoo spezialisiert. Er fahrt i dr Leischtigsklass LW9.

A dr Winter-Wältmeischterschaft vom Behindertesport im Jänner 2017 z Tarvisio, Italie – dr erschte WM, won er überhoupt mitgmacht het – isch er i dr Kategory "Schi alpin" ufe zwöit Platz bim Riiseslalom cho. Und er isch Gsamtwältcupsiiger 2016/2017.

A de Paralympische Winterspiili z Südkorea ane 2018 het er drü guldigi Medalie gholt, je eini i de Dizipline Abfahrt, Super-G und Riiseslalom im Stoo.

2019 isch der Théo Gmür bim Riiseslalom a de "World Para Alpine Championships" z Kranjska Gora (Slowenie) der zwöitschnällscht gsi, und bi der Abfahrt vo Sella Nevea z Italie isch er Wältmeischteer worde.



</doc>
<doc id="70237" url="https://als.wikipedia.org/wiki?curid=70237" title="Matsch (Adelsgeschlecht)">
Matsch (Adelsgeschlecht)

D Matscher oder au eifach d Matsch sind im Middelalter es mächtigs Adelsgschlächt im Bündnerland gsi.

Me weiss nid gnau, wohär d Familie ursprünglech gsi isch. Si chönt usem Veltlin oder em Engadin choo sy. Informazione über d Familiegschicht git’s sid öpe dr Middi vom 12. Joorhundert.

Zerscht isch ire Stammsitz i de beide Burge Obermatsch und Undermatsch im Matscher Taal im Vinschgau gsi. Spöter het ne au d Churburg bi Schluderns ghört.

D Matsch sind d Vögt gsi vo de Chlööschter Mariebärg und St. Johann im Münschtertaal. Derzue hend si Güeter im Vinschgau, im Underengadin, bsunders bi Tarasp, im Veltlin und im Puschlaaf gha. Zytewys sind si au im Psitz gsi vo de Burge Rycheburg, Ramosch, Ardez, Gryffeschtei, Alt-Süns und Chlingehorn (bi Malans).

Ane 1338 sind d Gricht Schiers und Castels (Luzein) im Prättigau id Händ vo de Matscher cho. Es isch e länge Striit entstande zwüsche de neue Herre und de Grafe vo Doggeburg. Fride isch erscht wider gsi, wo d Elisabeth vo Matsch dr Graf Friedrich VII. vo Doggeburg ghürootet het.

S Herzogtum Mailand het ane 1348 de Matscher d Gebiet Kleewe, Bormio und Puschlaaf wägggnoo.

Im 15. Joorhundert sind d Matsch vor alem no als Rootgäber und Beamti vo de Erzherzöög vo Öschtrych ufträtte. Am Ändi vom 15. Joorhundert sind d Freihere vo Tarasp d Nochfolger vo de Matsch im Südtirol als wichtigschti Landesherre worde.



</doc>
<doc id="70238" url="https://als.wikipedia.org/wiki?curid=70238" title="Karl Lehmann">
Karl Lehmann

Dr Karl Kardinal Lehmann (* 16. Mai 1936 z Semmerenga; † 11. Merz 2018 z Mainz) isch vu 1983 bis 2016 Bischof vu Mainz gsii. Vu 1987 bis 2008 isch er Vorsitzer vu dr Dytsche Bischofskumferänz gsii. Dr Lehmann isch anne 2001 vum Papscht Johannes Paul II. zum Kardinal glupft wore.

Dr Karl Lehmann isch z Semmerenga as eltschte vu zwee Sihn uf d Wält chuu un isch z Verenga ufgwachse, wu sy Vater Karl Lehmann (1903–1986) Volksschuellehrer gsii isch. D Mueter Margarete Lehmann (1911–1997) isch e uusbildeti Buechhändleri gsii. Sy jingere Brueder isch dr Reinhold Lehmann (1939–1998) gsii. Vu 1942 bis 1945 isch dr Karl Kehmnann uf d Volksschuel Liggersdorf gange. Mit em Yydritt in s Staatli Gimnasium Semmerenga isch er au ins domolig Erzbischefli Studiehaim St. Fidelis z Semmerenga yydrätte. No dr Schuelzyt het dr Lehmann vu 1956 bis 1964 Filosofy un Kadolischi Theology an dr Universitet Fryburg un an dr Päpschtlige Universitet Gregoriana z Rom studiert, wun er im dertige Germanicum-Hungaricum gläbt het. Är het am 10. Oktober 1963 z Rom dur dr Julius Döpfner d Prieschterwei empfange. Sy Primiz het er zerscht z San Saba gfyrt un derno au z Verenga.

Anne 1962 isch dr Lehmann vu dr Päpschtlige Universitet Gregoriana im Fachbiet Filosofy mit ere Dissertation zum Thema "Vom Ursprung und Sinn der Seinsfrage im Denken Martin Heideggers" promoviert wore. Bim II. Vatikanische Konzil vu 1962 bis 1965 het er as Mitarbaiter vum Theolog Karl Rahner gschafft. Är isch wisseschaftlige Assischtänt vum Rahner zerscht vu 1964 bis 1967 am Seminar fir Chrischtligi Wältaaschauig un Religionsfilosofy an dr Ludwig-Maximilians-Universitet Minche, speter (1967) am Lehrstuel fir Dogmatik un Dogmegschicht vu dr Weschtfälische Wilhelms-Universitet Münster. Anne 1967 isch dr Karl Lehmann schließli vu dr Gregoriana im Fachbiet Theology mit ere Arbet zum Thema "Auferweckt am dritten Tag nach der Schrift – Exegetische und fundamentaltheologische Studien zu 1 Kor 15, 3b–5" promoviert un dur dr Fryburger Erzbischof Hermann Schäufele ändgiltig fir di wisseschaftli Laufbahn freigstellt wore.

Anne 1968 isch er uf dr Lehrstuel fir Dogmatik II an dr Kadolisch-Theologische Fakultet vu dr Johannes-Gutenberg-Universitet z Mainz gruefe wore. Wel dr Lehmann z Dytschland nit promoviert woren isch un si au nit habilitiert ghaa het, isch dä Ruef mit eme rächtlige formale Brobläm verbunde gsii. Mit Hilf vun eme extärne Guetachte vum Dibenger Dogmatikbrofässer Joseph Ratzinger isch d Lehrbefähigung vum Lehmann, d Venia Legendi, an dr Mainzer Fakultet bstetigt wore. Syt 1971 isch dr Lehmann Brofässer fir Dogmatik un Ökumenischi Theolofgy an dr Albert-Ludwigs-Universitrt Fryburg gsii. Am 26. Merz 1979 het em dr Papscht Johannes Paul II. dr Titel "Ehrebrelat vu syre Hailiogkait" verlihe. Im Dezämber vum nämlige Johr het dr Lehmann dr Entzug vu dr chilchlige Lehrbefugnis vum Hans Küng dur Johannes Paul II. kritisiert un het die Entschaidig e „rabeschwarze Dag fir d Theology“ gnännt.

Am 3. Juni 1983 isch dr Lehmann vum Mainzer Domkapitel zum Bischof gwehlt un derno am 23. Juni 1983 vum Papscht Johannes Paul II. zum Bischof vu Mainz ernännt wore. D Bischofswei het em sy Amtsvorgänger, Hermann Kardinal Volk, am 2. Oktober vum n#ämlige Johr Mainzer Dom gspändet; Mitkonsekratore sin dr Wolfgang Rolly, Weibischof z Mainz, un dr Oskar Saier, Erzbischof vu Fryburg, gsii. Sy Wahlspruch "State in Fide" („Stehen fescht im Glaube“) stammt us em 1. Brief vum Paulus an d Korinther . Dr Lehmann isch dr 87. Noofolger vum hailige Bonifatius uf em Mainzer Bischofsstuel un dodmol dr jingscht Bischof vu Dytschland gsii.

Syter anne 1985 isch er stellverdrättende Vorsitzer vu dr Dytsche Bischofskumferänz gsii. Am 22. September 1987 isch er zum Vorsitzer gwehlt wore. In dr Johr 1993, 1999 un 2005 isch er fir jewyls nomol sechs Johr in däm Amt bstetigt wore. Di letscht Wahl isch uf dr Vollversammlig vu dr Bischef am 20. Septämber 2005 z Fulda gsii. Am 15. Jänner 2008 het er verchindet, ass er des Amt am 18. Februar 2008 niderlait.

Im Bistum Mainz het dr Lehmann 1996 mit „… damit Gemeinde lebt“ e Strukturreform yygfiert, di ainzelne Gmaine hän sterker zämeschaffe solle. Die Paschtoralreform isch im Februar 2007 mit em Abschluss vu Kooperationsverdreg verbindli wore. En ander wichtig Eraignis isch dr 93. Dytsch Kadolikedag im Juni 1998 gsii, wu z Mainz stattgfunde het. Im Jänner 2001 het er d Initiativ „Netzwerk Leben“ grindet, wu si fir d Berotig vu Schwangere im Bischtum yysetzt, wu di kadolisch Chilche z Dytschland us dr Schwangerekonfliktberotig uusgstige isch.

Am 28. Jänner 2001 het dr Papscht Johannes Paul II. d Näme vu Gaischtlige verchindet, wu fir d Kardinalskreierig im Konsischtorium am 21. Februar vorgsää gsii sin, dodrunter au dr Karl Lehmann. Dr Lehmann isch im Rang vun eme Kardinalprieschter mit dr Titelchilche "San Leone Magno" bim Konsischtorium vum 21. bis 23. Februar 2001 zäme mit 41 anderer nei ernännte Kardinäl fyyrli in sy Amt yygfiert wore. Noch em Dod vum Papscht Johannes Paul II. het er am Konklave 2005 dailgnuu.

Wun er 75 woren isch, het dr Kardinal Lehmann us Altersgrind e Ruggdrittsgsuech vorbrocht, wu dr Papscht Benedikt XVI. vorerscht nit stattgee het. Noch em Ruggdritt vum Benedikt XVI. het dr Kardinal Lehmann am Konklave 2013 dailgnuu. D Wahl vum neie Papscht Franziskus het er begrießt un het des e „Neiaafang“ gnännt.

In eme Interview im Summer 2015 het dr Lehmann aaditte, ass er mit 80. Johr im Mai 2016 us em Amt schaide diei. Am 16. Mai 2016, em 80. Geburtsdag vum Karl Lehmann, het dr Papscht Franziskus s Ruggdrittsgsuech aagnuu.

Em Kardinal Lehmann sy Amtszyt (1983–2016) isch di drittlengscht in dr Gschicht vum Bischtum Mainz, nume Lothar Franz von Schönborn (1695–1729) un Willigis (975–1011) sin lenger im Amt gsii.

Im Dezämber 2016 isch dr Kardinal Lehmann Mercator-Brofässer z Duisburg wore. Bi syre erschte Vorläsig am 13. Dezämber 2016 het er nomol gsait, ass er e Obergränz fir d Ufnahm vu Flichtling anlähnt. Fir d Flichtlingsbolitik vu dr Angela Merkel het dr Lehmann Verständnis zaigt: „Was hätte Angela Merkel denn machen sollen, als die Menschen in großer Not vor unseren Toren standen?“

Ändi Septämber 2017 isch er noch eme Schlagaafall un ere Hirnbluetig ins Kadolisch Klinikum Mainz yygliferet wore. Dert isch er bis Dezämber vum nämlige Johr bhandlet wore., derno isch er in sym Huus z Mainz bflägt wore.
Am 5. Merz 2018 het s Bischtum mitdailt, em Lehmann sy Gesundhaitszuestand sei kritisch.

Dr Karl Kardinal Lehmann isch am 11. Merz 2018, em Sundig Laetare, gege 4:45 Uhr im Mainzer Bischofshuus gstorbe.

Dr offiziäll Titel vum Lehmann syt syre Ernännig zum Kardinal isch gsii:

Akademisch: Dr Karl Lehmann isch Honorarbrofässer vu dr Universitete Mainz un Fryburg gsii. Är isch Dr. phil. un Dr. theol. promoviert wore un het e Hufe Ehredokterwirde ghaa.

Blasonierig: Dailt un obe gspalte, obe vore s Mainzer Rad un hinte in Schwarz e silbrige schregglaite Schlissel mit em Bart no heraldisch rächts (Woobe vum ehmolige Bischtum Worms), mit sechs guldine Chryzli. Im untere guldene Schild di ufgschlage rot Bibel mit dr griechische Buechstabe A un Ω. Iber em Woobeschild dr rot Kardinalshuet (Galero) mit abehängie 15 rote Fotzle (Zaiche vu dr Kardinalswird). Hinter em Woobeschild s bischefli Vordragchryz as Verwys uf dr Bischof vu Mainz.





</doc>
<doc id="70242" url="https://als.wikipedia.org/wiki?curid=70242" title="Paula Hollenweger">
Paula Hollenweger

D Paula Hollenweger (* 3. Oktober 1900 z Fäldbärg; † 22. Oktober 1980 ebe dert) isch e dytschi Byyri un Haimetdichteri gsii.

D Paula isch e Chind vum Georg Hollenweger (1872–1960) un dr Ida geb. Reif (1874–1952) gsii. Si het drei jingeri Gschwischtrig ghaa. Dr Lehrer un dr Bfaarer hän scho frie ihri dichterisch Begabig gsää.

Anne 1921 het si dr Buur Wilhelm Kromer ghyrote. Mit ihm het si zwoo Dechtere ghaa: Herta (* 1921) un Ursula (* 1940). Zoobe het si als dr Zyt gfunde zum Schrybe un fir d Haimetforschig. Im Zweete Wältchrieg het si ellai fir dr Hooft un fir d Chinder gsorgt. Wu ihre Mann anne 1945 bi me Unfall um s Lääbe chuu isch, het si dr Burehoof schließli mieße ufgee. 

Si het ihri Freizyt dr Familieforschig gwidmet, dr Gschicht vu ihrem Dorf un em Markgrefler Dialäkt. Anne 1965 isch ihre erscht Gedichtband „Markgräflerland, du Land am Rhii“ uusechuu, wu vu Lääser un Kritiker seli globt woren isch. In ihre Gedicht un Verzellige het si vor allem iber d Natur un d Landschaft vum Markgreflerland un iber s Lääben im Dorf gschribe, iber d Lyt un ihri Kultur. Im Buech „Brot und Wein vom Oberrhein“ vu 1977 het si näbe alemannische au hochdytschi Verzellige publiziert. Fir dr Siddytsch Rundfunk z Stuegert het si Radiosändige gmacht iber Haimetkund. 

Anne 1967 het d Hollenweger as zwooti Frau d Johann-Peter-Hebel-Plakette vu dr Gmai Huuse iberchuu. Am 15. Septämber 1980, churz vor ihrem Dod, isch ere Bundesverdienschtchryz am Band verlihe wore. Derzue isch si im Lauf vu dr Johr Ehremitglid in verschidene Haimetverain wore. 

Im Alter vu 80 Johr isch si schließli in ihrem Haimetort gstorbe.

Zue ihrem 10. un 20. Dodesdag het s Mahnfyyre gee. Ihre Änkel Hans-Dieter Schmid het zue ihrem 20. Dodesdag s Feldberger Dichterwegli ufgmacht.





</doc>
<doc id="70248" url="https://als.wikipedia.org/wiki?curid=70248" title="La Grande Béroche">
La Grande Béroche

La Grande Béroche isch e Gmaind im Kanton Nöieburg i de Schwiz.

D Gmaind La Grande Béroche isch am 1. Jänner 2018 dur d Fusion vo de ehmolige Gmainde Bevaix, Fresens, Gorgier, Montalchez, Saint-Aubin-Sauges und Vaumarcus entstande. Si hät de Name vo de Region "La Béroche" öbernoo, wo uf di alti regionali Pfarrei vo Saint-Aubin verwiist ("Béroche" vom ). Lueg do dezue au im Artikel "baroche" vom Wälschschwiizer Mundartwörterbuech Glossaire des patois de la Suisse romande. S nöie Gmeindwappe vo La Grande Béroche wird vo der Stiftig für Schwiizer Wappen ud Fääne so beschribe: es isch gspalte und zwar nid i der Middi, sondern chly nach rächts verschobe, die rächti Helfti isch föifmol deilt vo Wyss und Root, die linggi het uf Wyss über eme töife blaue Balke e rooti Roose. D Stiftig isch mit der Gstaltig vo däm Wappebild nid zfride und mit däm sinere ofizielle Beschrybig bi der Gmeind gar nid yverstande. I das nöie Wappe sind divärsi Elimänt vo de alte Wappe vo de früenere Gmainde übernoo worde, öppe d Farbe Root und Wyss und Blau und d Spaltig oder au d Roose und d Deilig vo der einte Syte.

Anne 1083 het der Bischof Burkhard vo Basel s Chlooschter vo Saint-Aubin gstiftet. 1433 isch d Kaschtlanei Saint-Aubin zu Nöieburg cho. D Herrschaft Vaumarcus het sid em Middelalter de Grafe vo Nöieburg ghört, d Herrschaft Gorgier herscht de Herre vo Stäffis und denn sid anne 1344 au de Nöieburger. D Burg vo Gorgier isch anne 1299 s erschte Mol erwäänt.

D Gmaind liit im Süde vom Kanton Nöieburg. Si goot vom Nöieburgersee bis uf d Kreete vo der erschte Bärgchetti vom Jura ufe. Dört ghört de wiit Talchessel vom Creux du Van zum Gmaindbann. Anderi Jurabärg vo de Gmaind sind d "Crêt Teni", d "Crêt aux Moines," de "Soliat," wo mit 1464 Meter über Meer de höchscht Punkt vo de Gmaind isch, d "La Chaille" und s "Signal de Lessy". Es het es baar Bärggaschthööf dört obe uf am Bärgplatoo vom Soliat und uf der Alp "Montagne de Boudry".

D Dörfer vo de Gmaind sind äntwäder am See unde oder uf em breite Platoo, wo 200 Meter höcher uf de Hügel under em Jurafuess ligt. Näbe de grössere Ortschafte sind im grosse Gmaindbann au no d Wyler "Les Prises, Vernéaz" und "Chez-le-Bart".

Nochbergmainde vo La Grande Béroche sind im Weste d Waadtländer Gmainde Provence, Mutrux und Concise, im Norde d Nöieburger Gmainde Val-de-Travers, im Oschte Boudry und Cortaillod.

Em See noo laufe d Kantonsstrooss, d Autobaan und d Ysebaan. D Baan und d Autobaan sind in es baar Dunäll.

Der höch Bärghang vom Jura het grossi Wälder und d Gmaind het am Port überem See vil Räbbärg. Dur die schöni Wylandschaft goot der «Nöieburger Wyywäg» vo "Neuchâtel Tourisme".

S Gmeindhuus vo de Gmaind isch z Saint-Aubin-Sauges.





</doc>
<doc id="70250" url="https://als.wikipedia.org/wiki?curid=70250" title="Lukmanierpass">
Lukmanierpass

Dr Lukmanierpass, wo uf und uf heisst, isch e Bärgpass i de Alpe zwüsche de Kantöön Graubünde und Tessin.

D Rampe us de Tääler uf d Passhöchi sind uf dr Püntner Syte i dr Gmeind Medels und uf dr Tessiner Syte i dr Gmeind Blenio. D Passhöchi isch uf 1916 Meter über Meer, de Kulminazionspunkt, wäg em Stausee, nördlich vo de Kantonsgränze uf 1972 m.

A dr Linie vo de Tääler, wo d Passtrooss durelauft, isch d Gränze zwüsche de Bärge vom Gotthardmassyv und dene vo de Adulaalpe.

Über dä Pass goot d Lukmanierleitig.

Dr Bärgname Lukmanier chunt vom latynische "lucus magnus", was uf Düütsch «grosse Wald» bedütet.

Wo im 8. Joorhundertso s Chlooschter Disentis ggründet worden isch, het dr Vercheer übere Pass meh Bedütig übercho. Ane 965 isch dr Kaiser Otto dr Gross übere Lukmanier uf Italie ggange; das isch die erschti Reis übere Pass, wo me e sicheri gschichtlechi Kwele drvo het. 1374 het s Chlooschter am Pass obe es Hoschpyz ygrichtet. Ganz oben uf em Bärg isch vo alters här es Chrüz gstande, wo s Zeiche gsi isch, wie wyt d Herrschaft vom Apt vo Disentis ggange isch.

I de 1870er Joore isch e nöji Fahrstrooss entstande, wo die beide Kantöön i dr Zyt vo 1950 bis 1972 verbesseret hend.



</doc>
<doc id="70251" url="https://als.wikipedia.org/wiki?curid=70251" title="Placidus a Spescha">
Placidus a Spescha

Dr Placidus a Spescha (* 8. Dezämber 1752 z Trun; † 14. Augschte 1833 au dört) isch e Benediktiner im Chlooschter Disentis und e Geograaf, Bärgschtyger und Sproochforscher gsi.
Er het vo Geburt här dr Name Giuli Battesta Spescha gha und isch z Trun i dr Surselva inere Puurefamilie ufgwachse. Syni Muetersprooch isch s Oberländer Romanisch gsi. Er het die Sprooch au gleert schrybe, was denn nid sälpverständlech gsi isch, und er het au Düütsch gleert. Ane 1765 isch er uf Chur abe ggange bim Thomas Ranin no go Latyn und Musig leere; mit em Ranin het er e Reis in Vinschgau gmacht.

Am 11. Juli ane 1771 isch dr Spescha id Chlooschterschuel z Disentis cho, und scho ane 1774 isch er au em Konvänt vo dem Benediktinerchlooschter byträtte. Es isch e schwiregi Zyt gsi fürs Chlooschter, wil dr amtierend Apt Columban s Huus schlächt gfüert het. Es isch so wyt cho, ass d Benediktinerkongrazion vo dr Schwiiz s Chlooschter Disentis für ne gwüssi Zyt ufglöst und d Mönch uf anderi Chlööschter verdeilt het, ass si dört s richtige Chlooschterläbe wider üebe. Dr Spescha isch uf Äinsidle cho, won er bis ane 1782 het chöne Filosofy und Theology studiere. Am 25. Mai 1782 isch er zum Prieschter gweit worde und er het dr Name Plazid übercho, und derno het men en zrugg uf Disentis gschickt. Sid 1782 isch dr Pater Plazid Pfaarer am Lukmanierpass gsi. Jetz het er agfange d Landschaft gnau aluege, und er het die verschidene Schtei, won er gfunde het, gsamlet.

Im Chrieg zwüsche Frankrych und Öschtrych, wo ane 1798 agfange het, sind im Mai 1799 s Dorf und s Chlooschter Disentis vo de Franzoose abebrännt worde. Dr Pater Spescha isch eine vo dene gsi, wo versuecht hend mit de frömde Milidärfüerer z verhandle und em Pündnerland dr Fride z erhalte, was abr nid vil gnüzt het. D Franzose hend die Samlig vo sältene Schtei vom Pater Plazid mitgnoo, und wo s Chlooschter verbrännt isch, isch drmit au syni Biblioteek mit de Notize, won er gmacht het, kabut ggange. Die frömde Armeeè sind für d Akzioone im Gebirg bsunders a de geografische Dokumänt vom Spescha intressiert gsi. D Öschtrycher hend dr Pater Plazid gfange gnoo und uf Innsbruck procht. Dört het er drvo profitiert, ass es gueti Biblioteeke gha het, und er het ghört, wie dozmol en Expedizion vo Bärgschtyger ufe Grossglockner glungen isch.

Ane 1801 isch dr Spescha zrugg uf Disentis, und dr Apt het ne i verschideni Pfarreie vo dr Surselva gschickt. Er isch au e Zyt lang z Vals gsi, wo d Lüüt im Dorf kei Fröid gha hend dra, ass er so vil uf d Bärge i dr Umgäbig ggangen isch. Es baar Joor lang isch dr Placidus Spescha no uf dr Kaplanei z Trun gsi. Dört isch er am 14. Augschte 1833 gschtorbe.

Dr Placidus a Spescha het für di rätoromanischi Sprooch e algemein gültegi Schriftsprooch gwünscht. Er het sech drfür ygsetzt, ass me i dr Surselva s Romanische besser pflegt und nid eifach zum Düütsch gwächslet het.

Dr Spescha het d Landschaft vom Oberland guet agluegt, se apzeichnet und beschribe. Er het Mineralie gsuecht und sech mit andere Naturforscher uustuscht. Es isch em vil dra gläge gsi, au dr Zämehang vo dr regionale Wirtschaft mit dr Natur z studiere, und er isch eigentlech so wie en früene Vorlöifer vom Naturschutz ufträtte.

Psunders gärn isch dr Spescha z Bärg ggange. Me zelt en hütt zu de Pionier vom Alpinismus, grad au wil er vo syne Bärgtuure vil geografeschi Zeichnige zruggbrocht het und wil er ines Büechli gschribe het, wie me sech bi Bärgtuure muess verhalte, was me mitznää het wemme i d Bärge wott goo und was me zum Ässe bruucht, ass me für deil Ruute mit anderne Lüüt sell goo und wie me ufs Wätter muess luege. De andere Mönch vom Chlooschter isch die Lydeschaft vo irem Konväntbrueder aber gar nit rächt gsi.

E Bärg im Cristallinataal bi Medels heisst hütt "Piz a Spescha" und erinneret a dä ungwönlech Benediktiner vo Disentis.

Uf es baar Bündner Bärge isch dr Placidus a Spescha überhaupt als erschte ufe ggange (mit underschidleche Begleiter):





 


</doc>
<doc id="70252" url="https://als.wikipedia.org/wiki?curid=70252" title="Flüelapass">
Flüelapass

Dr Flüelapass isch e Bärgpass i de Alpe, zwüsche dr Region Region Prättigau/Tafaas und em Engadin vom Kanton Graubünde.

Dr Name ”Flüela“ isch e Diminutiv vom schwyzerdütsche Wort ”Flue“, wo e höche Felse am ene Bärg bedüütet.

D Passhöchi isch uf 2383 Meter über Meer. Do dure goot d Hauptwasserscheidi i de Alpe. Dr Platz vom Hoschpiz, dr "Lai nair" und dr Scottasee näbedra sind uf em Gebiet vo dr Gmeind Zernez.

D Passtrooss isch e Abschnidd vo dr Hauptstrooss 28. Die Stross chunt vom Rhytaal här durs Prättigau uf Davos, und bi Davos-Dorf foot d Rampe a, wo em Flüelabach no uf Tschugge im Flüelataal und denn ufe Pass ufe goot. Uf dr Südsyte chunt d Strooss usem Engadin vo Susch hèèr, dur s "Val Susasca" zu dr Alp "Pro Dadoura", denn kwer zum Bärghang uf "Chant Sura" und zum Passübergang.

Deil Abschnitt vo dr Passstrooss tarf me zytewys im Winter wäge Lawinegfoor nit pruuche.

D Fahrstrooss isch ane 1867 bout worde.

Wo’s d Strooss nonig ggä het, isch dr Flüelapass eine vo verschidene änleche Übergäng vo Norde is Engadin gsi. I der Umgäbig chame z Fuess au no über anderi Bärgwääg und Soumpfad goo, zum Bischpiil übere Vereinapass, de Flesspass, d Grialetschfurggle und übere Scalettapass und de Sertigpass.


</doc>
<doc id="70255" url="https://als.wikipedia.org/wiki?curid=70255" title="Rote Wurst">
Rote Wurst

Raude Wurschd isch a Briahwurschd. Se derf auf anara Hockedse odr ama andra Feschdle ned fehla. Mr kaa se kocha ond broda

En ara Wurschd sodd blos gmahlas (fei zrkloinrds) Schweinsfloisch, Speck ond Gewirz nei. Beim Kuddra (em Vrmischa) muaß ma no Eis drzuado do.

D Haud sodd a Darm sei, en dem se no graichrd ond au kochd wurd. Wann s Floisch mit Nitrit gsulzd (pökeld) isch, sodd ma se ned grilla. D rauda Farb ka ma au mid andre Middl naakriaga.

Wann dr Metzgr d Wurschd machd, no brauchds au koine andre Zudada, wia se en dr Wurschdfabrik naidig send. Des machd au da Ondrschied aus

Wamma se grilla will, muaß ma an d Gsonhoidsgfahra denga

Raude Wurschd geid s au aussrhalb vom Schwobeland. En Skandinavie send "Rød pølse" a ehnliche Form. Do drbei isch s "rød" (raud) mid ama Farbschdoff gmachd

D schpanische Rote Bratwurst isch a Brodwurschd mo Paprika dren hod ond desdrwega raud isch,



</doc>
<doc id="70256" url="https://als.wikipedia.org/wiki?curid=70256" title="700">
700





</doc>
<doc id="70257" url="https://als.wikipedia.org/wiki?curid=70257" title="Repower AG">
Repower AG

D Repower AG isch es Undernääme, wo in dr Schwiiz und im Ussland tuet elektrischi Energy härstelle und verchaufe.

D Firma het bis ane 2010 "Rätia Energie AG" ghäisse. Dr Hauptsitz isch z Poschiavo im Kanton Graubünde. D Firmegschicht het do agfange, wo ane 1904 d "Kraftwerke Brusio AG" ggründet worden isch. Die het im Puschlav s Chraftwärch Campocologno bout.

Im Joor 2000 händ d Chraftwärch Brusio sech mit de Firmene "Bündner Kraftwerke" z Chlooschters und "Rhätische Werke für Elektrizität AG" z Thusis zämetoo und die drüü sind gmäinsam d "Rätia Energy" worde. Ane 2004 isch au no d "aurax ag" z Ilanz derzuechoo. Dr gröscht Aktionäär vo dr Repower isch s Elektrizitätswärch vom Kanton Züri, dr zwäitgröscht dr Kanton Graubünde.

S Undernäme gschäftet usser em Bünderland au z Italie, wo s de Chunde au tuet Ärdgas verchaufe, z Dütschland, i dr Tschechei und z Rumänie. Das Gebiet im Bünderland, wo d Repower de Stroomchunde diräkt Energy tuet lifere, isch im Engadin, im Prättigau, im Rhyntel (d Gmainde Zizers, Landquart und Malans) und i dr Surselva.

D Chraftwärch vo dr Repower sind:



</doc>
<doc id="70260" url="https://als.wikipedia.org/wiki?curid=70260" title="Stephen Hawking">
Stephen Hawking

Dr Stephen William Hawking, CH, CBE, FRS (* 8. Jänner 1942 z Oxford, Oxfordshire, Ängland; † 14. Merz 2018 z Cambridge, Cambridgeshire, Ängland), isch e britische theoretische Fysiker un Aschtrofysiker gsii. Vu 1979 bis 2009 isch er Inhaber vum renommierte Lucasische Lehrstuel fir Mathematik an dr Universitet Cambridge gsii.

Dr Stephen Hawking isch as Suhn vum Tropemediziner Frank Hawking un dr Wirtschaftswisseschaftleri Isobel Hawking uf d Wält chuu.

No dr Schuel het er an dr Universitet Cambridge studiert (Bachelor 1962) un 1966 mit dr Dissertation "Properties of expanding universes" bim Dennis Sciama promoviert. No syre Dokterarbet isch er "Research Fellow" un speter "Professorial Fellow" am Gonville and Caius College vu dr Universitet Cambridge wore. Speter het er bis 1973 z Cambridge am Inschtitut fir Theoretischi Aschtronomy in Cambridge gforscht un derno am Inschtitut fir aagwändeti Mathematik un Theoretischi Fysik.

Dr Stephen Hawking het wichtigi Arbete zue dr Kosmology, dr Allgmaine Relativitätstheory un dr Fysik vu dr Schwarze Lecher gliferet. Beriemt wore isch er in dr 1960er Johr dur dr Bewys vu dr notwändige Exischtänz vu Singularitete in dr allgmaine Relativitetstheory unter seli allgmaine Voruussetzige (zäme mit em Roger Penrose). Fir die Arbet het er 1966 dr aagsääne Adams Prize vu dr Universitet Cambridge iberchuu. 1974 het er s Kunzäpt vu dr „Hawking-Strahlig“ entwicklet, no däre dien schwarzi Lecher in dr Quantefäldtheory (je no dr Masse vum schwarze Loch mee oder weniger schnäll) verstrahle.

Dur populärwisseschaftligi Biecher iber modärni Fysik (u. a. „Eine kurze Geschichte der Zeit“ vu 1988) het en au ne brait Publikum usserhalb vu dr Fachwält chänneglehrt.

Anne 1963 isch bim Hawking Amyotrophi Lateralskleros (ALS) diagnoschtiziert wore, e degenerativi Chranket vum motorische Närvesischtem. Mediziner hän em dodmol profezeit, är diei nume no wenig Johr läbe. Bi ihm isch s aber wahrschyns e chronisch juvenili ALS gsii, wu gchännzaichnet gsii isch dur e extrem lange Chranketsverlauf. Syter anne 1968 isch er uf e Rollstuel aagwise gsii. Im Rame vu dr Grundchranket (konsekutivi Progressivi Bulbärparalyse) un dr Bhandlig vun ere schwäre Lungenentzindig het er ab 1985 nimi chenne schwätze. Fir di verbal Kommunikation het er syterhär e Sprochcomputer brucht, wun er ellai dur Bewegige vu sym Backemuskel un syne Auge gstyyrt het.

Anne 1965 het er d Jane Wilde ghyrote. Mit ihre het er drei Chinder ghaa. Anne 1990 isch d Eh gschide wore. Derno isch dr Hawking vu 1995 bis 2006 mit dr Elaine Mason ghyrote gsii.

Dr Hawking isch am 300. Dodesdag vum Fysiker Galileo Galilei uf d Wält chuu un am Geburtsdag vum Fysiker Albert Einstein gstoorbe.





</doc>
<doc id="70261" url="https://als.wikipedia.org/wiki?curid=70261" title="Margarete Potratz">
Margarete Potratz

D Margarete Potratz (* 1920; † 14. Novämber 2005) isch e dytschi Dialäktdichteri gsii.

Si isch as jingschts vu fimf Maidli z Sulz im Huus vu „s Kollmer Adolfe“ ufgwachse. Ihre Vater isch Chämiböuer un Buur gsii. No dr Schuel het s Kartonascharbaiteri glehrt, het as Biroghilfi un zytwys au as Tramfahreri gschafft. Mit ihre Schweschter Barbara het si vu 1945 bis 1949 dr Buurehof gfiert.

Si het iber 400 Gedicht un Gschichtli gschribe un isch dermit mit ihre Schweschter bi Verain, an dr Fasnet, bi Geburtsdag un an Familiefescht ufdrätte. Regelmäßig het si Gedicht au in dr Lohrer Zytig vereffetligt. Si het emol iber ihri Gedicht gsait, si seie „vom Kopf, übers Herz direkt in die Feder geflossen“. Derzue het si Dialäktwerter gsammlet, vor allem sonigi, wu hit fascht nimi bruucht wäre.

Am 14. Novämber 2005 isch d Potratz im Alter vu fascht 85 Johr gstorbe.




</doc>
<doc id="70262" url="https://als.wikipedia.org/wiki?curid=70262" title="IONIS Education Group">
IONIS Education Group

D IONIS Education Group esch dr Betreibr vo private Technischi Hochschuel vu Paris (Frànkrich) und Berlin (Dytschland).






</doc>
<doc id="70265" url="https://als.wikipedia.org/wiki?curid=70265" title="1059">
1059





</doc>
<doc id="70267" url="https://als.wikipedia.org/wiki?curid=70267" title="1060">
1060






</doc>
<doc id="70268" url="https://als.wikipedia.org/wiki?curid=70268" title="1061">
1061





</doc>
<doc id="70269" url="https://als.wikipedia.org/wiki?curid=70269" title="1062">
1062





</doc>
<doc id="70270" url="https://als.wikipedia.org/wiki?curid=70270" title="1063">
1063





</doc>
<doc id="70271" url="https://als.wikipedia.org/wiki?curid=70271" title="1064">
1064





</doc>
<doc id="70272" url="https://als.wikipedia.org/wiki?curid=70272" title="1065">
1065






</doc>
<doc id="70273" url="https://als.wikipedia.org/wiki?curid=70273" title="1066">
1066




</doc>
<doc id="70274" url="https://als.wikipedia.org/wiki?curid=70274" title="1067">
1067





</doc>
<doc id="70275" url="https://als.wikipedia.org/wiki?curid=70275" title="1068">
1068





</doc>
<doc id="70276" url="https://als.wikipedia.org/wiki?curid=70276" title="1069">
1069





</doc>
<doc id="70277" url="https://als.wikipedia.org/wiki?curid=70277" title="1070">
1070





</doc>
<doc id="70278" url="https://als.wikipedia.org/wiki?curid=70278" title="1071">
1071





</doc>
<doc id="70279" url="https://als.wikipedia.org/wiki?curid=70279" title="1072">
1072





</doc>
<doc id="70280" url="https://als.wikipedia.org/wiki?curid=70280" title="1073">
1073






</doc>
<doc id="70281" url="https://als.wikipedia.org/wiki?curid=70281" title="1075">
1075





</doc>
<doc id="70282" url="https://als.wikipedia.org/wiki?curid=70282" title="1076">
1076






</doc>
<doc id="70283" url="https://als.wikipedia.org/wiki?curid=70283" title="1077">
1077





</doc>
<doc id="70284" url="https://als.wikipedia.org/wiki?curid=70284" title="1078">
1078





</doc>
<doc id="70285" url="https://als.wikipedia.org/wiki?curid=70285" title="1079">
1079





</doc>
<doc id="70286" url="https://als.wikipedia.org/wiki?curid=70286" title="1080">
1080






</doc>
<doc id="70287" url="https://als.wikipedia.org/wiki?curid=70287" title="1081">
1081






</doc>
<doc id="70288" url="https://als.wikipedia.org/wiki?curid=70288" title="1082">
1082





</doc>
<doc id="70289" url="https://als.wikipedia.org/wiki?curid=70289" title="1083">
1083





</doc>
<doc id="70290" url="https://als.wikipedia.org/wiki?curid=70290" title="1084">
1084



Ggggg


</doc>
<doc id="70291" url="https://als.wikipedia.org/wiki?curid=70291" title="1085">
1085





</doc>
<doc id="70292" url="https://als.wikipedia.org/wiki?curid=70292" title="1086">
1086





</doc>
<doc id="70293" url="https://als.wikipedia.org/wiki?curid=70293" title="1087">
1087





</doc>
<doc id="70294" url="https://als.wikipedia.org/wiki?curid=70294" title="1088">
1088





</doc>
<doc id="70295" url="https://als.wikipedia.org/wiki?curid=70295" title="1089">
1089




</doc>
<doc id="70296" url="https://als.wikipedia.org/wiki?curid=70296" title="1090">
1090





</doc>
<doc id="70297" url="https://als.wikipedia.org/wiki?curid=70297" title="1091">
1091




</doc>
<doc id="70298" url="https://als.wikipedia.org/wiki?curid=70298" title="1092">
1092





</doc>
<doc id="70299" url="https://als.wikipedia.org/wiki?curid=70299" title="1093">
1093





</doc>
<doc id="70300" url="https://als.wikipedia.org/wiki?curid=70300" title="1094">
1094






</doc>
<doc id="70301" url="https://als.wikipedia.org/wiki?curid=70301" title="1095">
1095






</doc>
<doc id="70302" url="https://als.wikipedia.org/wiki?curid=70302" title="1096">
1096





</doc>
<doc id="70303" url="https://als.wikipedia.org/wiki?curid=70303" title="1097">
1097



</doc>
<doc id="70304" url="https://als.wikipedia.org/wiki?curid=70304" title="1098">
1098






</doc>
<doc id="70307" url="https://als.wikipedia.org/wiki?curid=70307" title="Martin Winterhalter">
Martin Winterhalter

Dr Martin Winterhalter (* 13. Novämber 1940 z Ättene) isch e dytsche Lehrer un Dialäktdichter.

Dr Winterhalter isch as erschts vu drei Chinder uf d Wält chuu. Ufgwachse isch er z Ättenewyler. Noch em Abitur am Gimnasium z Ättene het er an dr Pedagogische Hochschuel z Fryburg uf Lehramt studiert. Är het zerscht an ere Realschuel z Wolfe unterrichtet, derno z Kähl un speter an dr Hilfsschuel z Offeburg. Schließli het er z Stuegert no Hilfsschuel- un Sprochhailpedagogik studiert. Bis 1968 het er z Lohr gschafft, derno het er dr Ufdrag iberchuu, fir dr Sidbezirk e aigeni Hilfsschuel ufzböue. Wel s z Ättene kai Ryym gee het, isch die Hilfsschuel schließli z Orschwier ufgmacht wore. Är isch 32 Johr lang bis zue syre Pensionierig anne 2000 Räkter vu dr Hilfsschuel Orschwier gsii, hit haißt si Ferderschuel Orschwier. Dr Winterhalter isch au 30 Johr lang im Vorstand vu dr chilchlige Sozialstation gsii.

Anne 1964 het er d Ortrud Strickfaden ghyrote. Si hän zäme vier Sihn iberchuu.

Dr Martin Winterhalter schrybt syt langem Gedicht un Gschichtli uf Alemannisch, mänkmol au uf Hochdytsch. Syne Rede, wun er ghalte het, wänn d Schueler us dr Schuel entloo wore sin, sin vylmol in Gedichtform uf Alemannisch gsii. Är isch Mitglid vu dr Muettersproch-Gsellschaft un het dert d Regionalgruppe „Rund um dr Kahlreberg“ mitgrindet. Anne 2009 het er unter em Titel „So isches halt – s’ Läwe“ e Biechli mit Gedicht un Gschichte uf Alemannisch un Hochdytsch uusegee.

Syt Ändi 1960er Johr isch dr Martin Winterhalter Mitglid im Schwarzwaldverain.




</doc>
<doc id="70310" url="https://als.wikipedia.org/wiki?curid=70310" title="Montancy">
Montancy

Montancy isch e Gmeind im französische Departemänt Doubs.

Si lyt öpe sibe Kilometer südlech vo Pruntrut und acht Kilometer weschtlech vo Saint-Ursanne im Juragebirg am Bärg "Lomont". Dr Gmeindbann goot über e Fluss Doubs übere, wo i däm Abschnidd dur nes töif ygschniddenes Taal lauft. 

D Gmeind het d Ortsdeil "Brémoncourt" am Doubs unde uf und "Montancy" am Lomontbärg uf . Bi Brémoncourt uf dr Südsyte vom Doubs, chunt dr Bach "Frénois" in Fluss abe, und do isch au e Brugg übere Doubs, grad a dr Landesgränze zu dr Schwiiz. Montancy lyt ufem Bärg nördlech vom Doubs, und es git gar kei diräkti Fahrstrooss zwüschet de beide Gmeinddeil. Vo Pruntrut uus chunt me übere Montvoie-Pass uf Montancy; d Passtrooss goot derno wyter ganz is Taal vom Doubs abe und trifft z Glère uf d Taalstroos, wo em Fluss noo wyter abe uff Saint-Hippolyte goot. Vo Glère us füert d Strooss uf de lingge Site vom Doubs no ufe uf Brémoncourt und witer noch Saint-Ursanne übere.

D Nochbergmeinde vo Montancy sind Burnevillers und Glère z Frankriich, Haute-Ajoie, Fontenais (bis 2012 Bressaucourt) und Clos du Doubs i dr Schwiiz.

Im Wald bi Brémoncourt, under em "Frénois"-Tobel, ligge d Ruyne vo dr alte Müli "Moulin du Frénois".

S Gmeindshuus und d Schuel vo Montancy si z Brémoncourt unde.



</doc>
<doc id="70311" url="https://als.wikipedia.org/wiki?curid=70311" title="Mühle">
Mühle

E Müli isch es Gräät oder e Maschine zum Sache mit Rybe und Drücke z verarbeite, und vo do häär isch es denn au dr Name vo Yrichtige und Hüüser, wo drinn Maalwärch laufe.
Es git Mülene zum ässbari Pflanzedeili so z behandle, ass me drmit Spyse chan choche; das isch öpe bi de herte Chärn nötig, wo me drus Määl macht, oder bi Nüss und Pflanzesoome, wo me ferdrückt zm Ööl druss z günne. Anderi Mülene sind speziell für gwüssi Stoff konstruiert, d Sagimülene oder d Schteimüline, und au die modärni Induschtry bruucht aller Gattig grossi und chlyni Spezialmaalwärch. Fürs Gwärb und dr Huushalt het me no vil anderi Maalapperäät erfunde, so wie d Papyrmüli und d Kafimüli.

Sid dr Stäizyt isch s Maale vom Chorn bekannt. Am Afang und i deil Länder no bis im zwänzigschte Joorhundert het me das ganz eifach im Huushalt mit Rybschtäine gmacht, und us de Stückli vo de Chörner git’s mid Wasser oder Milch es Mues oder me cha drus au Brot bache.

Scho i dr antike Zyt sind d Maschine erfunde worde zum vil meh Chorn profässionell z verarbeite, und es het derzue au scho starchi Atriibswärch ggä zum d Maschine mit meh Chraft z bewege; s modärnschte isch d Erfindig vom Mülirad und vom Wasserwärch gsi, zäme mit em schwääre Mülischtäi. Das het d "Wassermüli" ggä, wo bis hütt a gannz vil Plätz i dr Kulturlandschaft z gseh isch. I Länder, wo s chuum Bärge und drfür vil Wind gitt, kennt me d "Windmüli".

Wil d Mülene i dr Gschicht für d Lüüt so öpis wichtigs gsi sind, isch bi es baar Ortschafte vom däm Name au grad dr Ortsname abgleitet:



</doc>
<doc id="70318" url="https://als.wikipedia.org/wiki?curid=70318" title="Verpackung">
Verpackung

Vrpackonga em Oizlhandl senn a Rfendong mo se mid dr Aifihrong vo de Selbschdbedienongsläda ausbroidad hod. Manche vo dene Bsondrhoida kommad wiedr en Brauch. Em "Lädle" isch draussa "Kolonialwaara" gschdanda. Drenna hod s älles gä, wamr wella hod – weil mr blos hod wella derfa was gäba hod.













</doc>
<doc id="70320" url="https://als.wikipedia.org/wiki?curid=70320" title="Xavier Koller">
Xavier Koller

Dr Xavier Koller (* 17. Juni 1944 z Ibach i dr Gmeind Schwyz) isch e Schauspiiler und Regisseur us dr Schwiiz. Er macht bsunders Mundartfilm, aber au Wärch i andere Sprooche.

Ane 1979 het er dr Mundartfilm "Das gefrorene Herz", wo im Kanton Uri spiilt, träit. Er goot uff em Meinrad Inglin syn Roman "Begräbnis eines Schirmflickers" zrugg. Au dr Film "Der schwarze Tanner" vo ane 1985 het e Gschicht vom Inglin uffgnoo; die het dr Inglin 1947 gschribe, und es goot drinn um en Schwiizer Puur, wo im Zwöite Wältchrieg wäge Vorschrifte vom Staat, was müess about wärde, Schwirikeite überchunt.

Im Film "Reise der Hoffnung" verzellt dr Koller d Gschicht von ere alevitische Familie us dr Türggei, wo i d Schwiiz wott uswandere. D Dialoog i däm Film, wo en reale Hindergrund het, sind uf Türkisch und Schwiizerdüütsch. Für das Wärch het dr Xavier Koller 1991 en Oskar füre bescht ussländisch Film überchoo.

Sid 1991 läbt dr Koller z Los Angeles und macht immer öpe Filme mit änglische Originaltegscht.




</doc>
<doc id="70321" url="https://als.wikipedia.org/wiki?curid=70321" title="Brémoncourt (Begriffsklärung)">
Brémoncourt (Begriffsklärung)

Brémoncourt isch de Name vo däne Ort z Frankriich:


</doc>
<doc id="70338" url="https://als.wikipedia.org/wiki?curid=70338" title="Schwäbische Sagen und Märchen">
Schwäbische Sagen und Märchen

Märle ond Saga send a Doil vo dr schwäbischa Weld. Zwar isch en dr Zeid vom Fernseha ond em Indrned d Ausbroidong nemme so oifach, abr s geid se no emmr.

Em Middlaldr hod dr Schbioo vo Oole dr Schdadt en Frieda brochd.


Dr Graf Eberhard im Barte hod vo seim Beck vrlangd, dass r a Backwar macha sodd, mo dreimal die Sonne dure scheind.

Dr Bullarole hod Kendr en dr Nachd ghold, mo ned ghorchd hen.

D Craalsener hend d Nama Horaffe griagt, weil se ara Belagrong ned nochgeba hend. Was dr Nama moind, wois koinr. Drfir kriagad d Kendr zom Schualaafang an siassa Wegga, mo ma Horaffe hoißd.

Auf dr Limburg bei Weile hod a Dracha gwohnd, mo emmr Leid gfressa hod, bis r vo ama Riddr bsiegd worra isch. Zom Dank hod ma uf em Berg a Kapell baud.

D Asperger send zom Nama 'Esl' komma, weil se amol an Esl fir da 'Leibhaftiga', da Deifl, ghalda hend.
Erdmännle geids ofd: En Doarna geids Erdmännle, mo beim Schaffa helfad, blos reda derf ma ned mid ene. Au en Calb hod ma se scho gseha

Weisse Fraua ond Fraile kommad em ganza Land vor, moischdens send se fraindlich ond helfad. En Gießen bei Dettnang hod se de Knechd Essa brochd, bis r a silbrnr Leffl gschdohla worra isch.

Bei Lutziga isch a Goldschatz, mo vom Goldbergmännle bwachd wurd.

Em Böckigr See bei Heilbronn soll s 1497 en Hecht gea hao, mo vom Kaiser Friedrich II. oigahendig em Joor 1230, 267 Johr drvor en da See eigesedsd worra sei.
Am Lemberg bei Marbach gohd dr Hollajägr om, ond wamma em schreid, no gohd s oim schleachd.
Em Hauhakarpfa bei Housa isch a Schads vrborga, mo vo Deifl bewachd wurd

Em Schopflocher Moor brengd a Irrlichd d Leid en s Moor ond om s Leba..

Em Eselsburger Dal bei Herbrechtenge send zwoi Felsa, mo vrwonschene Mägd vo dr Eselsburg send.

Wamma Kendr will ond se kommad ned, ka ma auf da Bussa a Wallfahrd macha.

En Offinga hod amol a Kobold gschaffd.

Z Lauenga hods amol en Gaul geba, mo fuffzeh Schuh (oogfähr fenf Medr) groaß gwea isch

Dr Mädlesfelsa bei Reitlenga hod sein Nama noch ama Mädle, mo do nondrgschbronga isch, ohne dass r ebbes bassierd isch.

Em Blautopf hod amol a Nix, d schee Lau, gwohnd.

En Oberlengenhardt mo bei Schemmbärg glega isch, hend Erdleutle en dr Nacht ama Baur en ganza Acker mo n r pfliagd hod, gehackt (ogfähr s gleich wia s Egga)

En Pfulladorf hend se a Brickle baua wella. Wia s ferdig war, war s z kurz. No hend se s mit Oxa ausanandr zieha wella.

En Ennabeuren bei Heroldschtatt isch a Kend em a Bach omkomma, no hod dr Vaddr Quecksilbr en d Quell nei gworfa ond en Kupfrkessl drvor doa, no isch d Quell ond dr Bach vrschwoda.

D Schdroß mo zwischa Oksahausa ond Rottum goohd, hod friiar midda em Fürschdanwald a scharfe Kurv ghed, mo s heid nemme geid. Do hod s Rankaweible ghausd ond hod Fuhrleid von dr Schdroß en da Graba fahra lau.

Uf em Reußaschdoi bei Neidlenge hod amol a Riesgwohnd, mo se a Schloß drauf baua hod lassa

Nah bei Wittlingen bei Aurich isch d Schillerhöhle, mo dr Rulaman gwohnd hod

Sieba Schwoba aus sieba Gäu hend amol zsemma en doda Bära erlegd ond au andre Sacha drlebd.

Auf dr Teck hod amol a Frau gwohnd, mo hod weissaga kenna ond au de Leid gholfa hod.

Em Urschlberg (bei Pfullenga) schlofd a Prenzesse odr a Jongfrau.

En ama Wald zwischa Oksahausa ond Rottum war a Wald, mo Raibr ghausd hen, abr au dr schwaaze Vere, mo a Goischd gwea isch.

Em Wald Brand auf dr Vogtsgrub bei Loechenge isch a Vogds- odr Jägerhaus em Boda vrsonka, weil d Leid ned aaschdendig glebd hend.


A Hex mo em Huzenbacher See bei Baiersbronn gwohn hod, hod Kendr gfressa, bis se se ama Wechselbalg ibrfressa hod.
D Zwergle, ofd au Erdmännle ghoißa, send freindlich ond helfad mo se kennad, abr se megad s ned, wamma ehne nochschbionierd, zom Beischbiel dia vom Lochaschdoi bei Diarenga nah Mäßschdedda.





</doc>
<doc id="70345" url="https://als.wikipedia.org/wiki?curid=70345" title="Jürg Laederach">
Jürg Laederach

Dr Jürg Laederach (* 20. Dezämber 1945 z Basel; † 19. Merz 2018 ebe dert) isch e Schwyzer Schriftsteller gsii.

Dr Jürg Laederach het noch em Abschluss vum Humanistische Gimnasium z Basel e Studium vu dr Mathematik un Physik an dr ETH Züri aagfange. Speter isch er an d Universitet Basel gwächslet, wun er Romanischtik, Anglischtik un Musikwisseschaft studiert het. Anne 1969 isch er as Stipendiat un Dytschlehrer z Paris gsii, derno het er z Basel fir ai Johr as Wärbetäxter gschafft, wun er syterhär as freie Schriftsteller un Ibersetzer gläbt het.

Dr Laederach het 1986/87 e Gaschtdozäntur fir Poetik an dr Universitet Graz ghaa, anne 1987 isch er "Poet in Residence" an dr Universitet-Gsamthochschuel Essen gsii. Im Johr 1996 het er si us Protescht gege d Vereffentlichung vu dr serbiefryndlige Täxt zum Bosniechrieg vum Peter Handke vu sym langjehrige Verlag Suhrkamp drännt, speter isch er wider retuur gange zue Suhrkamp. Näbe syne literarische Aktivitete isch dr Laederach, wu Saxophon, Klarinette un Klavier gspiilt het, als as Musiker mit dr Basler Jazzformation „BIQ“ uf drätte. Är het er au fir Zytschrifte as Jazzkritiker gschribe.

Dr Jürg Laederach het experimentälli Prosa gschribe un Theaterstuck un Heerspiil. Dernäbe het er Biecher ibersetzt us em Änglisch un em Franzesisch.

Dr Laederach isch Mitglid vu dr Gruppe Olten gsii, Mitglid vum Graz Forum Stadtpark un korrespondierend Mitglid vu dr Dytsche Akademy fir Sproch un Dichtig z Darmstadt.








</doc>
<doc id="70346" url="https://als.wikipedia.org/wiki?curid=70346" title="Département Doubs">
Département Doubs

S Departemänt Doubs isch es Verwaltigsgebiet vo Frankrych. Es ghört zu dr Region Bourgogne-Franche-Comté – uf düütsch: "Burgund-Freigrafschaft. S Departemänt het syn Name vom Fluss Doubs.

S Departemänt Doubs lyt im Oschte vo Frankrych. Uf dr Südoschtsyte gränzt’s an d Schwiiz aa.

Dr gröscht Deil vom Departemäntsgebiet isch im Gebirg vom Jura. Dr Mont d’Or ganz im Süde isch dr höchscht Bärg (1463 m).
Di gröschte Stedt vom Departemänt sind:



</doc>
<doc id="70361" url="https://als.wikipedia.org/wiki?curid=70361" title="Werner Richter (Dichter)">
Werner Richter (Dichter)

Dr Werner Richter (* 10. Februar 1929 z Chränzech; † 16. Merz 2018) isch e dytsche Schuemacher, Buur un Dialäktautor gsii.

Dr Werner Richter isch as viert Chind vum Arthur Richter, eme Waldhieter, un syre Frau Herta Richter z Chränzech uf d Wält chuu. Är isch in sym Huus in dr Hebelstroß 6 ufgwachse, wun er au sy Lääbe lang gwohnt het. Im Chrieg het dr Werner im Jungvolk gsii un het mieße Schanzedienscht laischte. Noch em Chrieg het er Schuemacher glehrt, un speter au dr au dr Maischter gmacht. Är het derno in dr Walzefabrik Wetzel gschafft, derzue e wenig buurt. Anne 1960 am Johannisdag het er d Yvonne Lederer (1933-2017) ghyrote, d Dochter vum e Beck, wu Schnyderi glehrt het. Si hän si scho um 1950 chännglehrt bi Wandrige vum Schwarzwaldverain. 

Noch ere Sportverletzig am Chnyy het er d Arbet mieße ufgee un het ab do vor allem buurt un gschribe. Är het si als „dr letscht Buur vu Chränzech“ gnännt. 

Aafangs het er vor allem fir Verain gschribe, fir d Fasnet un fir Theaterbihne. Syt 1977 het er im Markgräfler Tageblatt as „Ohrechrübler“ e alemannischi Kolumne gschribe, im Lauf vu dr Johr iber 1300 Glosse. Fir dr Sidweschtfunk het er alemanischi Täxt gschribe un isch au as Sprächer vu alemannische Täxt im Radio ufdrätte. Au im Basler Radio Basilisk het er ab un zue Ufdritt ghaa. Är het iber 30 Theaterstuck gschribe, wu vum Mundart-Theaterarchiv vum „Bund Heimat und Volksleben“ verdribe un vu vyl Haimetverain ufgfiert wore sin. Z Chränzech het er au ne Bihne grindet, wu unter anderen Stuck vu ihm ufgfiert het. Anne 1975 het dr Werner Richter sy erscht Buech „Hornfelsewind“ im Lohrer Schauenburg-Verlag publiziert, e Band mit alemannische Gedicht. Im Lauf vu dr Johr het er no elf anderi Biecher mit alemannische Gedicht uusegee un ai Band mit hochdytsche Gedicht („Geträumte Liebeslieder“).

Dr Gerhard Jung het im Vorwort zum zwaite Buech vum Richter, "Erdguu", iber ne gschribe:
Dr Werner Richter isch Mitglid vu dr Muettersproch-Gsellschaft gsii un vu 1986 bis 1993 as Verdrätter vu dr Dichter Mitglid im Vorstand. 

Syter 18 gsii isch, isch dr Richter aktiv Mitglid bim Durnverain Chränzech gsii un langi Johr au bi dr Chränzecher Naarezumft, sy Frau het syt 1950 im Chilchechoor gsunge. Vu 1975 bis 2007 hän s Richters als e Biecherstand uf em Johannismärt z Chränzech gmacht.



Derzue het dr Richter iber 30 Dialäkttheaterstuck verfasst.





</doc>
<doc id="70363" url="https://als.wikipedia.org/wiki?curid=70363" title="1113">
1113





</doc>
<doc id="70364" url="https://als.wikipedia.org/wiki?curid=70364" title="Kalk">
Kalk

Chalch isch e Schteisorte, wo zu de Sedimäntgschtei ghört. Er chunt uf dr ganze Wält i vilne Regione vor.

S Wort für das Gschtei chunt vom latynische "calx" här. Uff französisch isch druss "chaux" worde und im Iteliänische heisst’s "calce".
Im Gebiet vom alemannische Sproochruum sind vil Landschafte us Chalchformazione ufbout. Do isch emol dr Jura, wo bi dr Forschigsgschicht über d Geology vom Chalch e grossi Rolle gspilt het; denn findt me Chalchbärge i de Massyv vo de Voralpe; und au z Süddütschland git’s grossi Chalchlandschafte, öpe di Schwäbische Alb.

Es guet bekannts dütsches Abbaugebiet vo Chalch isch das vo Solnhofe. Dr Jurachalch und dr Pladdechalch vo Solnhofe isch berüemt. Us däm fyne Schtei wärde die beschte Pladde füre Schteitruck gmacht.

Grossi Fundstelle vo Travertin sind bi Bad Cannstatt vorhande. Und bi Reutlinge wird dr Gönninger Chalchtuff gwunne.
Chalch isch es feschts, meischtens ganz herts und kompakts Material, wo houptsächlech us Mineralie vo Kalciumkarbonat bestoot. D Geolooge zellet algemein verschideni Sedimäntgschtei zum Chalch, öpe au dr Gips.

D Chalchgschtei sind vor langer Zyt, im Vrlouf vo vil Millioone Joor, us de Sedimänt im flache Meer bi langsame chemische Prozäss entstande. I gwüssne Schichte findet me Verschteinerige vo Läbewäse, wo im Wasser oder am Meerufer gläbt händ. Dr Schtei het je nochdam, wenn und us was für Material er entstanden isch, verschideni Farbe. Es gitt hälle, deils ganz wysse, gääle, graue, schwarze und rötleche Chalch.

Dr Chalchschtei tuet sech zäme mit Wasser liecht uflööse. Drum gseht me a de Chalchbärge typischi Verwitterigsforme, wie öpe bi de Charscht- und Schrattegebiet. I de Bärge inne löst s Wasser, wo versickeret, dr Chalch nodisno uff und macht im Bode drinn vil Höölene. Wenn dr Chalch wider us em Wasser kristallisiert, git’s Tropfschtei drus. Wenn s Wasser bi Kwelle wider usem Bode chunt, bilde d Chalchmineral dr Tuffschtei.

Schteiblöck, wo sech dur d Verwitterig vom Felse löse, cha me diräkt zum Boue vo Muure bruuche. Vo de erschte Schteihüüser i dr antike Zyt zu de Burge und de Stadtmuure vom Middelalter bis zu de Gebäude is 19. Joorhundert sind i de Länder, wo s Chalch gitt, Bruchschtei us Chalch s wichtigschte Material vo de Muurer gsi. Er isch sid de Afäng vo dr Architekturgschicht eine vo de beschte Wärchstoff für d Boumeischter.

Scho früech het me agfange, i de Schteibrüch us Chalch schöni Wärchstück z haue. Us vil Chalchsorte cha me ganz fyni und gnaui Forme mache, Süüle, Kwaderschtei, Segmänt vo runde Böge und au Kunschtwärch. Bsunders schöni Chalchsorte wärde vo Künschtler und Architekte gärn under am Name «Marmor» abotte, au wenn si mineralogisch öppis ganz anders sind als die richtige Marmorgschtei, wo nid Sedimänt, sondern Umwandligsgschtei sind.

Bi vilne Chalchfelse sind die einzelne Schichte dütlech trennt; es het schlächts Material, öpe Leem, drzwüsche. D Schteihauer säget dene Schichte "Bänk"; und us dene chame gueti Kwaderschteine oder Pladde bräche. 

Wemme dr Chalch immene Chalchofe brönnt, chame us em Pulver, wo s drby gitt, zäme mid Wasser und Sand dr Mörtel amische, zum d Schteine zu feschte Muure z verbinde. Mit Chalchmörtel tuet me d Muure au verputze, und wemme verschide farbegi Schichte uf d Muur striicht, cha me geometrischi Bilder druuschratze, so wie bi de Sgraffitowänd im Bündnerland.

I dr modärne Baustofftechnik bruucht d Induschtry s Chalchpulver au zum Zimänt mache. Und ganz fyn gmaalene Chalch hilft de Puure und Gärtner d Böde z verbessere.




</doc>
<doc id="70367" url="https://als.wikipedia.org/wiki?curid=70367" title="1114">
1114





</doc>
<doc id="70369" url="https://als.wikipedia.org/wiki?curid=70369" title="1115">
1115





</doc>
<doc id="70370" url="https://als.wikipedia.org/wiki?curid=70370" title="1116">
1116





</doc>
<doc id="70371" url="https://als.wikipedia.org/wiki?curid=70371" title="1117">
1117




</doc>
<doc id="70372" url="https://als.wikipedia.org/wiki?curid=70372" title="1118">
1118






</doc>
<doc id="70373" url="https://als.wikipedia.org/wiki?curid=70373" title="1119">
1119






</doc>
<doc id="70374" url="https://als.wikipedia.org/wiki?curid=70374" title="1120">
1120





</doc>
<doc id="70375" url="https://als.wikipedia.org/wiki?curid=70375" title="1121">
1121




</doc>
<doc id="70376" url="https://als.wikipedia.org/wiki?curid=70376" title="1123">
1123





</doc>
<doc id="70377" url="https://als.wikipedia.org/wiki?curid=70377" title="Ananas">
Ananas

D Ananas ("Ananas comosus" oder "Ananas sativus") isch e Pflanzeart us dr Familie vo de Bromeliegwäächse (Bromeliaceae).

Si isch ursprünglech z Amerika häimisch und wird hüüt wältwyt i de tropische Gebiet als Obschdpflanze aabout. Si bildet fläischigi Fruchtschtänd, wo früsch gässe oder zu Konsärve und Saft verarbeitet wärde.

S Wort Ananas chunnt vo de Bzeichnig "naná" für de Begriff "Frucht" i de Guaraní-Sprooch. S Art-Epitheton "comosus" stammt us em Latiinischi und bedütet „schopfig“ und spilt uf de Blattschopf am obere Ändi vom Fruchtstand aa.




</doc>
<doc id="70378" url="https://als.wikipedia.org/wiki?curid=70378" title="1124">
1124






</doc>
<doc id="70386" url="https://als.wikipedia.org/wiki?curid=70386" title="Höhle">
Höhle

E Hööli isch e grosse hoole Ruum im Bode oder imene Bärg drinn.

Bi de Geolooge und speziell bi de "Speläolooge", also de Hööleforscher, gilt d Definizioon, ass nur die Hoolrüüm als Hööline gälte, wo so gross sind, ass e Möntsch cha drinynegoo, und wo lenger als föif Meter sind; und die Form muess i dr Natur vo sälber entstande sy.

Im Underschid do derzue seit me i dr Umgangssprooch au de underirdischi Rüüm, wo vo Möntsche gmacht sin, mängmol eifach Hööline; do derzue ghöre d Woonhööline, d Hööleburge, d Höölechilene und d Höölegreber. Anderi Forme vo künschtleche Löcher im Bode sind öppe d Katakombe, d Bärgwärch und d Dunäll; die wärde aber sälte als Hööline bezeichnet.

Für d Verdöifige i de Bärge und i de Felswänd, wo me nid wyt in Felse yne cha goo, wo aber doch für d Möntsche und für d Dier guet zum sech vor em Wätter z schütze, kennt me im Schwiizerdütsche s Wort "Balm", wo als Fluername a vil Plätz im Gebirg vorchunt. Uf Französisch heist’s "baume". Für d Archäolooge sind die Felsetecher, wo me drunder Spuure fo alte Bewooner gfunde het, d "Abri"; das chunt vom französische Fachusdruck "abri sous roche". De meischte «Hööleburge» müesst mr gnau gnoo ender «Balmburge» säge.

Die "primäre Hööline" sind glychzytig mit de Gschteiformazioone entstande.

Die "sekundääre Hööline" wärde vil spööter im kompakte Fels drin bildet, meischtens dur s Wasser, wenn das dur Ritze, Spält und Chlüft im Gschtei rinnt. I de Gebirg entstönd Hööline au im Zämehang mit dr Vergletscherig, sältener au dure Wind. S Gschtei verlüürt derby vor alem wäge dr Korrosioon und dr Erosioon immer me Material a dr Oberflechi. Das passiert bsunders i de Felse us Chalch und Dolomit. A dr Bodeoberflechi vo Chalchmassyv, wo undedra Höölesystem sind, zeigt sech drwyl a vilne Stelle d Struktur vo "Charrefälder"; me seit ene au "Charschtgebiet".






</doc>
<doc id="70388" url="https://als.wikipedia.org/wiki?curid=70388" title="Rebeuvelier">
Rebeuvelier

Rippertschwiiler () isch es Dorf, wo zu der Gmeind Courrendlin im Kanton Jura ghört.

Bis Änds 2018 isch Rippertschwiiler en eigeni Gmeind gsi. D Ortschaft ghört zum Bezirk Dälschberg.

Rippertschwiiler lyt uf der Höchi vu , öpe 7 Kilometer südöschtlech vom Kantonshauptort Dälschberg.

Rippertschwiiler het Yywohner (Stand ) und isch dodermit eini vu de chliinere Gmeind vum Kanton Jura gsi. Vu de Bewohner sind 93,6 % franzesischsproochig, 5,1 % dütschsproochig und 0,6 % italiänischsproochig (Stand 2000).

D erschti urkundlichi Erwähnig vu Rippertschwiiler isch us em Joor 1148, wo in ere Urkund "Ripoltswilre" erwäänt wird. Speter find ma au de franzesische Name "Rebvouilier".

Rippertschwiiler isch eis vu de 13 freji Derfer i de Herrschaft Dälschberg gsii, wo im 1271 i de Bsitz vum Fürschtbistum Basel chuu sin. I de Joor 1793 bis 1815 het d Gmeind zu Frankrych ghert, zerscht zum Département Mont-Terrible, denn ab 1800 zum Département Haut-Rhin, em Oberelsass. De Wiener Kongress het im 1815 entschide, dass de Ort zum Kanton Bärn chunnt. Syt de Gründig vum Kanton Jura uf de 1. Jänner 1979 ghert s Dorf zu dem Kanton.



</doc>
<doc id="70391" url="https://als.wikipedia.org/wiki?curid=70391" title="Anna Haag (Politikerin)">
Anna Haag (Politikerin)

D Anna Haag (* 10. Juli 1888 z Althütte as "Anna Schaich"; † 20. Jänner 1982 z Hoffeld (Stuegert)) isch e dyschi Schriftstelleri, Pazifischti, Bolitikeri (SPD) un Frauerächtleri gsii.

D Anna Schaich isch anne 1901 mit dr Familie – dr Vater isch Lehrer gsii – uf Dettinga zoge. D Familie het bis 1913 im „Schlössle“ gwohnt. Si het 1909 dr Albert Haag vu Künzelsau ghyrote, wu speter Brofässor fir Mathematik un Filosofy woren isch. Dr Eerscht Wältchrieg het si im Schueldienscht z Schlesie, Pommern, Bukarest un Nirdenga verbrocht, voreb si 1926 uf Stuegert zogen isch.

Si isch Huusfrau un Mueter vu drei Chinder gsii, dodrunter dr Fysiker Rudolf Haag. Ihre Unkel Ottmar Mergenthaler het d Linotype-Setzmaschin erfunde.

D Anna Haag het si noch em Zweete Wältchrieg fir dr Widerufböu vu Stuegert engaschiert un het si fir di bolitisch Bildig vu Frauen yygsetzt. Si isch unter anderem Mitglid vum Stedtische Byrot vu dr Stadt Stuegert un Mitgrinderi vu dr Arbetsgmainschaft vu Stuegerter Fraue gsii. Z Cannstatt het d Haag e Wohn- un Arbetsstätt fir jungi Fraue grindet, si hitig Anna-Haag-Huus.

Anne 1946 isch d Haag in di Verfassigsgebend Landesversammlig un derno in dr eerscht Landdag vu Wirttebärg-Bade gruefe wore. Si isch aini vu nume zwoo Fraue gsii. Mitglid isch si bis 1950 blibe.

D Anna Haag het si fir d Anerkännig vu dr Huusfrauenarbet as vollgiltigi Arbet un fir d Ablähnig vum Chriegsdienscht mit dr Waffe engaschiert. Dr Satz „Niemand darf zum Kriegsdienst mit der Waffe gezwungen werden“ us em vu ihre yybrochte Gsetz Nr. 1007 vum Land Wirttebärg-Bade isch – lycht abgänderet – speter in s Grundgsetz vu dr Bundesrepublik Dytschland ufgnuu wore („Niemand darf gegen sein Gewissen zum Kriegsdienst mit der Waffe gezwungen werden“, Art. 4 Abs. 3 GG).

No ihrem Dod isch si uf em Birkacher Fridhof vergrabe wore. Zwoo Stroße z Stuegert sin no ihre gnännt wore, aini dervu in dr Nechi vum Grab. Zwoo Grundschuele sin noch ere gnännt wore, aini dervu in ihre Geburtsgmai un aini z Nirdenga-Neckerhausa. Derzue dage ihre Name s Huuswirtschaftli Schuel z Baggena, s Anna-Haag-Meegenerazionehuus z Cannstatt un s Dröu- un Frakzionszimmer im Dettenger Rothuus „Schlössle“.





</doc>
<doc id="70392" url="https://als.wikipedia.org/wiki?curid=70392" title="Elizabeth Blackwell (Medizinerin)">
Elizabeth Blackwell (Medizinerin)

D Elizabeth Blackwell (* 3. Februar 1821 z Counterslip bi Bristol, Ängland; † 31. Mai 1910 z Kilmun, Schottland) isch aini vu dr eerschte Dekterne mit eme Hochschuelabschluss gsii. Näb ihrem Yysatz fir s Frauestudium het si Pionierarbet in dr Breväntivmedizin un dr Gsundhaitsbolitik glaischtet. Wie ihre Bruder Henry Blackwell un däm sy Frau Lucy Stone het si si au fir d Abschaffig vu dr Sklaverei yygsetzt.

D Familie Blackwell isch 1832 in d USA zoge, wu 1838 dr Familievater gstorbe isch. Go fir d Familie sorge, het d Mueter vu dr Elizabeth zäme mit ihre Dechere ne Privatschuel gfiert. D Elizabeth het welle Medizin studiere, isch aber – as Frau – vu zwelf Colleges abglähnt wore. Eerst Mitti vu dr 1840er Johr het si ne Studieblatz am Geneva College z New York gfunde, wu si 1849 as eerschti US-amerikanischi Dokteri un as beschti vu ihrem Johrgang ihre Abschluss gmacht het.

S isch schwirig fir d Blackwell gsii, as Dokteri z braktiziere, wel uf aireSyte nieme ihre het welle Praxisryym vermiete, uf dr andere Syte d Paziäntine un Paziänte ere Frau gegeniber seli skeptisch gsii sin. Chrankehyyser hän si nit welle yystelle un wu si uf Paris gfahren isch, isch ere nit emol ihre Dokterdiplom anerkännt wore. Z New York he si schließlig e aigeni Praxis ufgmacht. Doderzue het si zeerscht e aige Huus mieße chaufe, welk ai Huusbsitzer an d Dokteri vermietet het. Anne 1854 het si ne Sammlig vu Täxt iber en iber d Hygiene unter em Titel "The Laws of Life, with Special Reference to the Physical Education of Girls" publiziert.

Eerscht no ne baar Johr het si finanziälle Erfolg dur zfrideni Paziänte un dur d Ufmerksamkait vu dr Prässe yygstellt. Zäme mit ihre Schweschter Emily un dr Marie Zakrzewska het si 1857 e „Universitetsspital“ ufböue, wu si drei Dekterne d Megligkait het welle gee, ne Uusbildig zur Dokteri z mache, ohni ass si d Schikane vum Studium an ere „Manneuniversitet“ hän mieße dole – s "Women's Medical College of the New York Infirmary" isch uf d Wält chuu. Go Ruefschädigige vu dr bi ihre uusbildete Dekterne verhindere, isch d Blackwell uf seli stränge Zuelossigsexame un Abschlussbriefige bstande. D Uusbildig isch rigeros gsii un d Studäntine hän e yywandfreii Morla mieße vorwyse, sunscht sin si vum Studium uusgschlosse wore.

Anne 1869 het d Elizabeth Blackwell ihre Spital ihrne Noofolgerne iberloo un isch retuur gange in s Verainigt Chenigrych, wu si 1871 d "National Health Society" grindet het - dr Vorlaifer vum hitige britische National Health Service (NHS, s nazional Gsundhaitssischtem). Zäme mit dr Florence Nightingale het si an dr "London School of Medicine for Women" Chrankeschweschtere un Dekterne uusbildet. Ab 1875 het si d Blackwell nodno us dr Praxis zruggzoge, het aber als no Biecher schribe. Si isch Ändi Mai 1910 z Schottland gstorbe.

Si het Yygang in di bildend Chunscht vum 20. Johrhundert gfunde. Di feministisch Chinschtleri Judy Chicago het ere in ihre Arbet "The Dinner Party" ais vu dr 39 Gedeck am Disch gwidmet.




</doc>
<doc id="70393" url="https://als.wikipedia.org/wiki?curid=70393" title="Agnodike">
Agnodike

D Agnodike oder Agnodice, au Hagnodike (griechisch Ἀγνοδίκη; villicht 3. Johrhundert v. Chr.) giltet as di eerscht Dokteri vu dr griechische Antike, wu as Geburtshälferi soll gschafft haa.

Mer chännt si nume us eme Bricht bim Hyginus Mythographus (‚Fabulae‘ 276, 10–13). Doderno isch si Atheneri gsii un het ihri Fähigkait zeerscht nume ghaim oder in Mannechlaider chenne lehre un bruuche. Ihri Paziäntine hebe si aber eerscht akzeptiert, wu si ne gsait het, ass si ne Frau isch. Wahrschyns isch si vu Nyyder verlyymdet wore, ihre isch dr Brozäss gmacht wore, wel s dodmol Fraue un Sklave verbote gsii isch, as Dokter z schaffe. No dr Verzellig isch si dur d Intervänzion vu ihrezum Dal hochgstellte Paziäntine grettet wore. No däre Verhandlig sei s Verbotsgsetz ufghebt wore. 

As Lehrer vu dr Agnodike nännt dr Hyginus e gwiise Hierophilos oder Herophilos. Des chennt dr alexandrinisch Dokter Herophilos vu Chalkedon (um 290 v. Chr) gsii syy, dodermit hätt d Agnodike im 3. Johrhundert v. Chr. gläbt.



</doc>
<doc id="70394" url="https://als.wikipedia.org/wiki?curid=70394" title="Barbara Renz">
Barbara Renz

D Barbara Klara Renz (* 12. Dezämber 1863 z Altestadt; † 1. April 1955 z Dillinga) isch e dytschi Ethnologi, Religionswisseschaftleri un Frauerächtleri gsii. 

D Renz isch z Altestadt as zehnts vu elf Chinder vum Buur Karl Anton Renz uf d Wält chuu, het aigeständig sechs Sproche glehrt un het 1887 d Matura abglait. Doderzue het si uf Züri mieße, wel Fraue z Bayern dodmol zum Abitur nonig zuegloo gsii sin.

Derno het si an dr Sapienza Universitet z Rom Filosofy, Literatur un Psychology studiert, derwylscht si ihre Unterhalt mit Privatunterricht bstritte het. Ihre remische Doktorgrad het si derno au z Bayern derfe drage, drotz ass si nit an ere Universitet het derfe schaffe.

Anne 1892 isch zum Schaffe si in d USA uusgwanderet, het aber dert erfahre, ass si au dert erscht mit dr amerikanische Staatsburgerschaft in fimf Johr het derfe forsche. No Ablauf vu däre Zyt, wu si zmaischt as Privatlehreri gschafft het, het si si aber entschlosse, in d Haimet retuur z goo.

Si het si derno in dr burgerlige kadolische Frauebewegig z Minche fir d Frauebildig engaschiert, mit Glychgsinnte wie dr Ellen Ammann, dr Pauline Gräfin Montgelas un dr Marie Zettler, un het Vordreg zue filosofische, sozial-karitative un bolitische Theme ghalte.

Scho vor ihrem Ufenthalt in dr USA het si d Brinzässi Therese vu Bayern chänneglehrt, mit däre het si ab do ne läbeslangi Fryndschaft verbunde. Boodi Frauesin Autodidaktinne gsii un än si fir s Rächt vu Fraue un Maidli uf Bildig yygsetzt. Au sin si boodi an dr Kulturwisseschafte inträssiert gsii. Wu d Barbara Renz blant ghaa het, e velkerkundligi Zytschrift uusezgee, het d Brinzässi Gäld zuegsteckt fir d Finanzierig. E Hufe Illuschtrazione in dr Piblikation vu dr Renz sin us drSammlig vu dr Wittelsbacheri gsii.

Anne 1902 isch si mit ihrem Brueder, em Theolog Franz Renz (1860−1916), uf Münster gange, wu däm an dr Universitet e Brofässur aabote woren isch. D Barbara Renz het dert e Zwygstell vum Kadolische Frauebund grindert un het an dr Universitet derfe Oobevorläsige halte.

Derno isch si mit em Brueder uf Breslau zoge, wu si di velkerkundlige Studie vum Hermann Heinrich Ploss "Das Kind in Brauch und Sitte der Völker" nei uusegee het. Noch em Dod vu ihreBrueder isch si retuur gange uf Dillinga. Do het si dr lokal Kadolisch Frauebund grinde, isch 1925 as Abgordneti fir di Bayerische Volkspartei in dr Dillinger Stadtrot gwehlt wore un het Vordreg iber Velkerkund, Frauebildig un Bolitik ghalte.

Si het aafangs dr Nationalsozialismus kritisiert un het aaprangeret, ass er d Frauen us em effetlige Lääbe verdrängt het. Wu dr Adolf Hitler an dr Macht chuu isch, het si si aber zruggzoge. Anne 1955 isch si im Alter vu 91 Johr z Dillinga gstorbe.

D Barbara Renz het si in drei verschidene Fachbiet uuszaichnet. Si het si uusdrickli fir d Glychstellig vu dr Frau in dr Gsellschaft un in dr kadolische Chilche yygsetzt, vor allem fir s Räch vu Maifdli un Frau uf Uusbildig un Studium.

Mit ihrem Brueder Franz het si em kadolische Modärnismus aaghert, ere Bewegung, wu d Uufäälbarkait vum Papscht aazwyflet het un wu dr chrischtli Glaube nit im Widerspruch zue modärne wisseschaftlige Chänntnis gsääne het.

Si het si mit drSimbolik vu Baum un Schlang in dr Mythe vu verschidene Velker bscheftigt. Si het si vor allem dr Frog gwidmet, wurum s Simbol vu dr Schlang, wu mer in vor- un nitchrischtlige Kulture as Bild vu dr positive Chraft, vu Kreativitet un Sexualitet chännt, zum eerschte Mol in d Bible (1 Mos 2 un 3) as Uusdruck vum Beese ufdritt.

Zue däm Thema het si iber dryssg Johr lang gforscht, het aber wel si kai Gäld ghaa het, nume ne Zämmefassig dervu im "Handwörterbuch für Sexualwissenschaft" un dr eerscht 1930 as Buech chenne vereffetlige. 





</doc>
<doc id="70395" url="https://als.wikipedia.org/wiki?curid=70395" title="Christabel Pankhurst">
Christabel Pankhurst

D Christabel Harriette Pankhurst [] (* 22. Septämber 1880 z Manchester; † 13. Februar 1958 z Los Angeles, USA) isch e britischi Suffragette gsii. Si het si, dailwys mit radikale Mittel, fir d Frauerächt yygsetzt.

As Dochter vum Aawalt Richard Pankhurst un dr Frauerächtleri Emmeline Pankhurst het si vier Gschwistrig ghaa, dodrunter d Sylvia Pankhurst (au ne Aktivischti). Ihri Mueter isch e Fierigsperson in dr Women’s Social and Political Union (WSPU), d Christabel isch ere bal e Hälferi wore.

Noch ere eerschte Verhaftig 1905, uusglest dur e Verbalattack, isch d Pankhurst als radikaler im Kampf fir Frauerächt wore. D Pankhurst het si mit Noodruck fir e gsetzli Frauewahlrächt yygsetzt, zum Byschpel im Vorfäld vu dr Wahle anne 1909. Unter Zytgnosse isch si umstritte gsii un isch au vylmol guzt wore. Go wytere Verhaftige z entgoo, het si in dr Johr 1912 un 1913 z Paris gläbt.




</doc>
<doc id="70397" url="https://als.wikipedia.org/wiki?curid=70397" title="Lina Zulauf">
Lina Zulauf

D Lina Zulauf (* 6. Merze 1892 z Schinznach-Dorf; † 11. Oktober 1955 z Züri) isch e Chinderpfläägerin und Mundartdichterin us em Kanton Aargau gsi.

Si isch inere Familie vo Schinznach-Dorf im Schänkebärgertaal mit drüü Brüedere und einere Schwöschter ufgwachse. 1899 isch si im Dorf id Primarschuel cho und derno au id Bezirksschuel, und vo dere Zyt het si schpöter in ire Tegscht es baar Gschichte verzellt. E Zyt lang isch si im Wälschland gsi und au z Bärn, und denn het si als eini vo de erschte Chindergärtnerinne z Schinznach-Dorf gschaffet.

Z Züri het si i dr Schwiizerische Pflegerinneschuel, wo grad ane 1901 tank dr Initiatyve vo de Froue vom Gmeinnützige Verein nöi ygrichtet worden isch, dr Pruef vo dr Chinderchrankeschwöschter gleert, und denn het si i dr Privatklinik "Friedbärg" gschaffet. Für vier Joor het si d Arbet unterbroche, wo si deheime i dr Familie vomene Brueder ushälfe het müesse hälfe, wo d Frou verlore het. Nochär het si wider uf Züri chönne goo und isch d Leiterin vom Jugetheim «Arterguet» worde; dört isch si vo 1926 bis 1952 blibe. Das Aawäse het dr Adolf Arter ane 1923 dr Stadt Züri gschänkt mit dr Uflaag, do drin müess es Chinderheim entstoo. D Zulauf het sech do und au i dr Schwiiz für d Jugetarbet ygsetzt und au über die Ufgab gschribe. Si isch d Presidäntin vom Schwiizerische Pund für Wuche- und Säuglingspflääg gsi. Fasch drü Joorzähnt het si im Zürcher Heim gschaffet gha, wo si wägere schwäre Chranket d Pruefsarbet het müesse uffgää. Wärend dr Erholigszyt het si mit em Schwrybe vo churze Mundarttegscht, was si früener glägentlech scho gmacht het, chönne wyterfahre.

Si het sech a Schwiizer Mundartautore vo dozmol wie d Sophie Haemmerli-Marti, wo au i dr Middi vom Aargau gwoont het, d Baslerin Elisabeth Müller und dr Soledurner Josef Reinhart ghalte; und psunders dr Reinhart het se gförderet und gluegt, ass e Deil vo dr Zulauf irne Arbete publiziert worde sind. So sind Gschichte vo dr Lina Zulauf i de "Brugger Neujohrsbletter", i dr Schuelzytschrift "Jugendborn" und im "Aargauer Läsebuech" vo 1952 abtrukt. Die Wärch sind es guets Zügnis vo dr Mundart vo dr Schinznacher Region am Jurasüdfuess.

Ane 1965 isch d Lina Zulauf, wo lang anere Chranket glitte het, gstorbe.




</doc>
<doc id="70398" url="https://als.wikipedia.org/wiki?curid=70398" title="Marianne Grunberg-Manago">
Marianne Grunberg-Manago

D Marianne Grunberg-Manago (* 6. Jänner 1921 z Petrograd; † 3. Jänner 2013 z Paris) isch e franzesischi Biochemikeri gsii. 

D Grunberg-Manago isch us ere Chinschtlerfamilie chuu un isch mit ihre Familie 1921 uf Frankrych chuu. Si het Biochemy z Paris studiert un isch ab 1953 as Poschtdoktorandi im Labor vu Severo Ochoa z New York gsii, wu si 1955 d Polynukleotid-Phosphorylase (PNPase) entdeckt ghaa het. Des isch s eerscht Enzym zue dr diräkte Sinthes vu RNA gsii (vorhär het mer RNA-Polymerase gchännt, wu aber DNA bruuche) un isch bald derni vum Marshall Nirenberg un em Heinrich Matthaei in ihre klassische Experimänt zum genetische Code bruucht wore (Poly-U-Experimänt). 

Au d Grunberg-Manago het bi dr Ufklerig vu verschidene Prozäss bi dr Transkription vu Gen mitgforscht un het am Labor vum E. Aubel am Institut de Biologie physicochimique z Paris an biochemische Froge vum Stoffwächsel vu Bakterie gforscht. Anne 1967 isch si dert Chef de service wore. Si isch Forschigsdiräkteri vum Centre national de la recherche scientifique (CNRS) un vu 1977 bis 1982 Brofässeri an dr Universitet Paris VII gsii. Anne 1977 isch si Gaschtbrofässer an der Harvard University gsii.




</doc>
<doc id="70400" url="https://als.wikipedia.org/wiki?curid=70400" title="Lys Assia">
Lys Assia

D Lys Assia (* 3. März 1924 z Rupperschwil als "Rosa Mina Schärer", † am 24. März 2018 z Zollikerbärg) isch e Schwiizer Schlagersängerin gsi.

D Lys Assia isch mit em Name Rosa Mina als Dochter vom Frederic Schärer z Rupperschwil im Kanton Aargau uf d Wält cho. Ufgwachse isch si z Züri, wo si Ballettunderricht gnoo het und am Konsi und a dr Kunschtakademy studiert het. Si het als Dänzerin z Züri und z Nizza gschaffet und het derno dr Künschtlername "Lys Assia" agnoo.

1942 het d Lys Assia e Pladdevertrag übercho. Z Paris isch si als Sängerin uffträtte. Im düütsche Spoochruum isch ere 1950 dr gröscht Erfolg glunge mit em Lied „O mein Papa“ us dr Operedde "Feuerwerk", wo die hochdütschi Fassig vom Mundartspiil "Der schwarze Hecht" isch. Das Stuck isch vom Paul Burkhard. I dr Schwiiz isch si bsunders als Sängerin vo de Lieder vom Artur Beul bekannt worde.

Ane 1956 het si z Lugano dr Gran Premio Eurovisione della Canzone Europea (uf Änglisch "Eurovision Song Contest"), wo denn s erschte Mol stattgfunde het, mit em Lied "Refrain" gwunne. Am dritte Weppewärb vo dere Sery z Hilversum ane 1958 isch si uf e zwöit Platz cho.

1957 het si dr Zürcher Johann Heinrich Kunz ghürootet, wo aber scho gly gstorben isch. Si het nomol ghüroote, und mit irem zwöite Maa, em Oscar Pedersen, isch si uff Dänemark züglet. Spöter het si z Südfrankrych und z Dütschland gläbt, und zletscht z Erlebach am Zürisee.

Der Schwiizer Reschisseur Andres Brütsch het ane 2011 e Film über s Läbe vo dr Lys Assia träit. Am 24. März 2018 isch si im Alter vo 94 Joore im Spital Zollikerbärg gstorbe.





</doc>
<doc id="70410" url="https://als.wikipedia.org/wiki?curid=70410" title="Brunnadern (Bonndorf im Schwarzwald)">
Brunnadern (Bonndorf im Schwarzwald)

Brunnõdèrè isch èn Stadtdeil vo dè baden-württembergischen Stadt Bõõdorf im nordöschtlichè Eggè vom Landchrais Waldshuèt.

Brunnõdèrè lyt in èm quällèrychè Sitèdal nördlich vom Ehrèbachdal. Èn großè Deil vo dè Brunnōdèmer Gemarkung wörd von èrè Juraformation bedeggt. Im Berych vom Mèrrèbachdal chunnt s Urgeschtei in Form vom Wällèdinger Granit vor, wo sèlber von èrè sandschteihaltigè Übbergangszonè übberdeggt isch.

Alemannischi Sidler dürftèd im 7. Johrhundert nõch Chrischtus s Brunnõdermer Dal erschlossè haa. Fünd vo Gräber mit Schmuckstüggle, Waffè un andre Grabbeigabè sin anno 1827/28 un 1938 in èm Steibruch un bi zwei Tuffbruchschtellè gfundè worrè. D Fundstüggle sin hüt im Museum für Ur- un Früègschichtè z Fryburg. Diè èrschte urkundlichi Erwäänung isch 400 Johr spôter bassyrt, wo dè Könnig Heinrich IV am 8. Juni 1065 im Kloschter St. Bläsy dè Bsitz von èm Hofguèt z Brunnõdèrè bschtätigt. Im früènèrè Mittelaalter isch Brunnõdèrè als Deil vom Albgau dè Gaugrõfè unterschtandè un hèt spôter dè Landgrõfè vo Stüèlingè ghört. Nõch è baar Hèrrschaftswèchsèl isch es 1589 a dè Freihèrrè vo Mörsbärg chò, wo widderum 1609 sini Hèrrschaft a s Kloschter St. Bläsy vokaufè hèt muèsè. Bis zuè dè Säkularisation un dè Ufflösung vom Kloschter 1806 hèt Brunnõdèrè zuè dè Bläsianischè Rychshèrrschaft Bõõdorf ghört un isch dènõch selbschtändigi Gmeind im Großherzogdum Baddè worrè. Am 1. Januar 1975 isch Brunnõdèrè wèg dè Gmeindereform èn Ortsdeil vo dè Stadt Bõõdorf worrè.

Brunnõdèrè isch niè è selbschtändigi Pfarrgmeind gsi, sondern ghört urschprünglich zämmè mit dè Gmeindè Unter-/Obberwangè, wo a dè rächtè, gègèübber ligendè Sitè vom Mèrrèbachdal ligèd, zuè dè Martinuskirchè z Schwaningè. Als im 13. Johrhundert beidi Wangè vo dè Pfarrei Schwaningen abdrènnt worrè sin un è selbschtändigi Pfarrei worrè sin, hèt mò Brunnõdèrè uffdeilt. Sélli, wo obberhalb vo dè Gass („ob de Gaß“) gwoont hèn, sin dè Obberwangemer Pfarrei zuègschlagè worrè, sèlli „unter dè Gaß“ sin bi dè Schwaninger blibbè. Au dè Rridhof isch entschprèchend dè Pfarreizuèghörigkeit z Wangè odder Schwaningè gsi. Als 1434 d Pfarrei Obberwangè wègè Entvölkerung durch d Pescht uffglöst worrè isch un dè Pfarrei Bettmèdingè zuègschlagè worrè isch, isch au dè Obberwangemer Deil vo Brunnõdèrè a d Pfarrei Bettmèdingè gangè. Erscht nõch èm Dryßigjöhrigè Chrièg 1659 sin d Bewooner „ob dè Gaß“ dè vill nôcher glègènè Pfarrei Dillèdorf zuèdeilt worrè. D Drènnung vom Dorf in zwei Pfarreiè hèt abber bis zum Aafang vom 20. Johrhundert Beschtand ghaa. Èrscht als sich z Schwaningè è großi Altkatholikègmeind i dè zweitè Hälfti vom 19. Johrhundert bildèt hèt, isch Brunnadern ganz als Filialgmeind zuè dè Pfarrei Dillèdorf chò. Im Johr 2000 isch d Pfarrei Dillèdorf mit dè Filialgmeind Brunnõdèrè i dè Seelsorgeeinheit Bõõdorf-Wuètè uffgangè.
È èrschtes Kirchègebäude z Brunnõdèrè wörd um d Zit 1360/70 im Zämmèhang mit dè Pfarrei Schwaningè erwäänt. Sèlli Dorfkapèllè odder èn möglichè Nõchfolgebau isch im Dryßgjöhrigè Chrièg vowüèschtet un profanyrt worrè. Anno 1659 isch è neui Kirchè baut un vom Konschtanzer Weybischof Jerg Sigmund gweyt worrè, è baar Johr spôter hèt èn baroggè Neubau sèll Gotteshuus ersetzt. Diè baroggi Kirchè isch im Heiligè Nikolaus gweyt worrè. Bis dörthy isch dè Heiligi Laurentius dè Kirchèpatron gsi. Als am 1. Auguscht 1900 èn Großdeil vom Dorf abbrènnt isch, isch glychzitig au d Nikolauskirchè abbrènnt. Si isch in irer urschprünglichè Form widder uffbaut un um è Sakrischtei erwitterèt worrè. D Kirchè würd durch èn neugotischè Hochaltar gschmüggt, wèllè vom Joseph Dettlinger gschaffè worrè isch. È Chrützigungsgruppè wörd vo zwei Statuè, èm Kirchèpatron St. Nikolaus un èm früènèrè Patron St. Laurentius flankyrt. Im Dachritter vo dè Kirchè hängèd zwei Gloggè, wo bis hüt vo Hand glütèd wörrèd. Diè chlynère Laurentiusgloggè isch 1902 vo dè Gièßerei Johann Koch z Fryburg gossè worrè, diè größeri 1923 vo dè Gièßerei Benjamin Grüèninger z Villingè.

Brunnõdèrè isch uusschlièßlich è Buèrèdorf gsi. Näbbè dè voblibbènè Voll- un Näbbèerwèrbsbuèrè läbbèd hüt au Beruèfspendler z Brunnõdèrè, meischtens schaffèd sèlli z Bòòdorf odder Stüèlingè. Um s Dorf ummè git s èn Huufè Quällè (nomen est omen), wa im Berych vom Dorf am Bach unnè schu früè zum Bau von èrè Mülli gfüürt hèt, wo èrschtmòls 1345 erwäänt worrè isch. Mit èm allgemeinè Müllèschtärbè Mitti vom 20. Johrhundert isch au d Mülli ygangè un isch 1966 abgrissè worrè. Dè Kalchtuff, wo s bi Brunnõdèrè git, isch bis 1959 in mèngè Steibrüch gwunnè worrè. Bis zum Zweitè Wältchrièg isch am Uusgang vom Dal Porphǜr abbaut worrè, wo mò mit Handarbèt zuè Schotter für dè Strõßè- un Baanbau voschafft hèt. D Stadt Bonndorf hèt in unmittelbarer Nôchi zuè Brunnõdèrè èn 8 Hektar großè Steibruch bedryybè wellè, um dè Wällèdinger Granit abzbauè. D Brunnõdermer un d Lüt i dè Region hèn abber massyv dõdègegè proteschtyrt. Im wittèrè Blaanungsvolauf hèt mò mit èm Guètachtè abber usègfundè, dass dè Granit a dè blaantè Abbauschtell von èrè bis zuè 25 m dickè Buntsandschteischicht zuèdeggt isch, wa-nèn Abbau unwǜrtschaftlich gmacht hèt.


</doc>
<doc id="70415" url="https://als.wikipedia.org/wiki?curid=70415" title="Saulcy">
Saulcy

Saulcy isch e Gmeind im Schwiizer Kanton Jura. D Gmeind ghert zum Bezirk Dälschberg.

Saulcy liit uf ere Hechi vu , öppe 16 km weschtsüdweschtlich vum Kantonshauptort Dälschberg (Luftlinie). S Dorf erstreckt sich uf mene Jurakamm am Nordoschtrand vu de Höhe vu de Freibärge (franzesisch "Franches-Montagnes"). Im Oschte erstreckt sich s Biet fasch bis zur Hechi vum "Jolimont".

Zum Gmeindsbann ghöre d Wiiler "La Racine" und mehreri Äinzelhöf.

D Nochbergmeinde sind Lajoux, Sankt Brix und Sornegau im Kanton Jura und Rebévelier im Kanton Bärn.

Saulcy het Iiwohner (Stand ) und isch dodermit eini vu de chliinere Gmeind vum Kanton Jura. Vu de Bewohner sind 97,0 % franzesischsproochig und 2,7 % dütschsproochig (Stand 2000).

Saulcy isch im Joor 1327 als "Sacis" erwäänt worde.

S Territorium vu Saulcy isch Deil vum Fürschtbistum Basel gsii. Im Driissigjöhrige Chrieg isch de Ort schwär i Mitliideschaft zooge worde. Saulcy het bis 1793 zu Lietinge ghört, denno isch es unabhängig worde. I de Joor 1793 bis 1815 het d Gmeind zu Frankriich ghert, zerscht zum Département Mont-Terrible, denn ab 1800 zum Département Haut-Rhin, em Oberelsass. De Wiener Kongress het im 1815 entschide, dass de Ort zum Kanton Bärn chunnt. Sit de Gründig vum Kanton Jura uf de 1. Jänner 1979 ghert d Gmeind zu dem Kanton. Sit em Aafang vum 19. Johrhundert het Saulcy e äigeni Chiuche und isch dodermit e unabhängigi Pfarrei worde.



</doc>
<doc id="70417" url="https://als.wikipedia.org/wiki?curid=70417" title="Conrad Schierenberg">
Conrad Schierenberg

D Conrad K. Schierenberg (* 1937 z Den Haag) isch e dytsch-niderländische Chinschtler un Lyriker.

Dr Schierenberg isch uf eme Buurehof z Menzeschwand ufgwachse. Är het kai Schuelabschluss gmacht un au kai Beruef glehrt. As junge Mann het er as Chnäächt, Chuehiirt, Holzfeller un as Hilfsarbaiter gschafft. Anne 1959 isch er uf Paris gange un het dert bi me Frynd Molerei glehrt, ab 1960 het er iber zeh Johr lang as Chinschtler z London gläbt, zytwys au z Sidoschtasie.

Anne 1972 isch er schließli wider retuurchuu uf Dytschland un läbt syterhär in Schwarzwald uf em Dachsberg as Moler. Är molt Mänsche-Bildnis, Stilllääbe un abstrahierti Landschafte. Bilder vun em sin bi verschidene Uustellige im sidweschtdytsche Ruum un in dr Schwyz zaigt wore, derzue duet mit andere Autore als literarischi Oobe veraastalte.

Um 1980 het er aagfange mit Gedicht schrybe, im Lauf vu dr Johr het er iber 500 Sonett gschribe. Är schrybt au uf Hotzewälder Alemannisch.

Dr Conrad Schierenberg isch ghyrote mit dr Bildhaueri Mechthild Ehmann (* 1963) un het mit ihre drei Dechtere.





</doc>
<doc id="70418" url="https://als.wikipedia.org/wiki?curid=70418" title="Antonius von Padua">
Antonius von Padua

Dr Antonius vo Padua (* öpe 1195; † 13. Juni 1231 bi Padua) isch e portugiisische Theoloog, Franziskaner und Prediger gsi. Er gilt als Heilige vo dr römisch-katolische Chile.

Dr Antonius chunt us ere adelige Familie vo Portugal. Er het z Lissabon und z Coimbra studiert; zerscht isch er bi de Augustiner-Chorhere gsi und ane 1220 denn zu de Franziskaner ggange. Bi dr Prieschterweih het er dr Name vom ägyptische Äinsidler Antonius aggnoo.

Wo-n-er von ere Missionsreis uf Marokko über s Meer heig welle heifahre, sig schynts e Sturm ufchoo, wo s Schiff mit dr Strömig vom Middelmeer uf Sizilie tribe heig. Dr Antonius isch den grad z Italie blibe und het bi dr Stadt Assisi as Äinsidler gläbt; dört isch er ane 1221 em Gründer vo sym Oorde, em Franziskus vo Assisi, bigägnet. Dr Antonius het guet zu de Lüüt chönne rede und isch drum, wie’s bi de "mindere Brüeder" üblech gsi isch, als Wanderprediger z Italie und au z Südfrankrych underwägs gsi. Me het gseit, er wär dr bescht Prediger, wo dozmol gläbt het. Er isch e wichtige Theoloog us dr Afangszyt vo de Franziskaner. Am 13. Juni 1231 isch dr Antonius i dr Nöchi vo Padua gstorbe, und vo do här chunt syn Byyname.

Scho ze Läbzyte vom Antonius sind im Volch Pricht über Wunder, wo dr beliebt Prediger too heig, umetreit worde. Me het ne grüemt, ass er z Rimini mol de Fisch im Meer prediget heig. Wo dr Antonius gstorben isch, het me z Italie vo sym Läbe so guet gredt, ass dr Papscht Gregor IX. nid drum umme cho isch, ne ganz schnäll zum Heilige z erkläre; das isch scho am 30. Mai 1232, chumm eis Joor wo dr Antonius nümme gläbt het, ggschee.

Im spoote Middelalter sind Bilder und Figure vom heilige Antonius z Europa beliebt worde. Me het en meischtens mit emene Buech zeigt als Zeiche für sys Predigwärch, und denn öpe au mit em Jesuschind oder mit ere Ilge. Vo Italie bis uf Nordeuropa isch dr Heilig vereert worde. Glychzytig het dr früener i dr katolische Chile prominänt Heilig Antonius vo Ägypte syni Bedütig chly verloore.

Z Padua stoot dört, wo dr heilig Antonius begraben isch, die grossi romanischi Antonius-Basilika.

Me het dr Heilig als Schutzpatron für d Stedt Padua, Lissabon, Paderborn und Hildesheim gnoo. Und er isch au dr Heilig vo de Beck, vo de Bärglüüt, vo alne, wo uf ene Reis ggönd, und vo dene, wo als Sozialarbeiter schaffet. Me tuet dr Antonius gärn arüefe (und em öppis verspräche), wemme öpis verloore het und s eifach nümme findet – und denn chunt’s wider füre.

Er cha hälfe – so het me glaubt – bi Fieber, gäge d Pescht, wenn es Schiff am Ufer undergoot, au wenn’s Chrieg gitt, gäge Chrankete vom Vee, er hilft, ass e Geburt guet usechunt und no bi mee wichtige Sache.

Dr Fyrtig vom heilige Antonius isch am 13. Juni.





</doc>
<doc id="70419" url="https://als.wikipedia.org/wiki?curid=70419" title="Dachsberg">
Dachsberg

Dachsberg isch de Name vo däne geografische Objekt:

Es git no es paar Ortstail mit em Name Dachsberg z Dütschland und z Öschtriich:

Bauwärk:

Es git au es paar Bärg, Erhebige, Hügel und e Wiilage mit em Name Dachsberg z Dütschland:


</doc>
<doc id="70420" url="https://als.wikipedia.org/wiki?curid=70420" title="Sankt Antonius">
Sankt Antonius

Sankt Antonius oder Heilige Antonius – und au Heilige Antoninus – wärde es baar Persone us dr Zyt vom 2. bis zum 19. Joorhundert gnänt, wo i de chrischtleche Chile als Heiligi gälte.



</doc>
<doc id="70421" url="https://als.wikipedia.org/wiki?curid=70421" title="Antonius der Grosse">
Antonius der Grosse

Dr Heilig Antonius (* öpe 251; † 356) isch e Mönch und Äinsidler z Ägypte gsi. Er wörd au "Antonius dr Grooss, Antonius dr Äisidler, Antonius Eremita" oder "Antonius Abbas," „dr Vater vo de Mönch“ gnennt. Scho gly nach sym Stärbe het dr Bischof Athanasius vo Alexandrie syni Läbensgschicht ufgschribe.

Dr Antonius isch als Buuresoon imene Dorf bi dr antike Stadt Herakleopolis ufgwachse. Woner öpe zwänzg Joor alt gsi isch, sind em Vatter und Mueter gstorbe. Do het er d Schwöschter ine Gmeinschaft vo junge Fraue ggää und isch ganz elei wägg vo de Hüüser go läbe, e Zyt lang inere alte Grabchammere und derno imene lääre Milidärlager i dr Wüeschti.

Dr Äinsidler isch bi de Lüüt z Ägypte bekannt worde, und vil sige zu iim cho, zum mit em z rede oder z meditiere und von im öpis z leere. Das Gschtürm sig em de doch z vil worde, seit d Gschicht, und so isch er no wyter id Wüeschti use ggange. Er isch es Vorbild gsi für anderi Eremite und Mönch. Me dänkt, dr Platz, won er bis zu sim Läbensänd bliben isch, sig am Bärg Kolzim noch bim Golf vo Sues gsi. Ane 356 isch dr Antonius gstorbe.

Es isch e Zyt gsi vo schwäre Chrischteverfolgige im Römische Rych. Dr Antonius het d Äinsidler i sym Piet zu grössere Gruppe zämegfüert. Das isch dr Afang gsi vom Mönchswääse i dr chrischtleche Chile, und drumm het men em Eremit dr Zuename "dr Gross" ggää. Öpe zwänzg Joor spöter het dr Pachomios, au z Ägypte, drmit wytergmacht und richtegi Chlööschter ufbout.

Vom Antonius sind es bar Brief überliferet, won er verschidene Lüüt gschickt het und won er drinn chrischtlechi Läbensregle behandlet.

Es het vilne Lüüt Ydruck gmacht, wie sech dr Äinsidler schynts einisch gäge dr Tüüfel gweert het, was er für Wunder too het und wie-n er bi es bar chranke Lüüt die Dämone, wo in se ynegfahre sind, wider verjagt het.

Niemer het gnau gwüsst, wo dr Antonius beärdiget worden isch. Erscht ane 561 het me sys Grab wider gfunde und d Gebei uf Alexandria und spööter uf Konstantinopel procht. E Ritter us em Obeland heig öpe ane 1070 em Antonius syni Relikwie vo Byzanz zrugg uf Frankrych mitggnoo, und so sige si is Chlooschter "Saint Antoine" bi Grenoble choo.

D Mönch vom Antoniuschloster z Ägypte, wo s hütt no git, sind anderer Meinig. Für sii isch dr Lyb vom Heilige Antonius em Grosse immer no dört, wo n er im 4. Joorhundert beärdiget worden isch.
Dr Antonius gilt bi de Chrischte als Schutzpatron vo de Puure und au vom Vee, denn psunders au vo de Sauhirte und derzue vo de Metzger. Er wörd drum mängisch au as «Sauetoni» oder «Säulitoni» bezeichnet. Uff de Bilder isch dr Antonius hüffig z gseh als Lehrer mit ere Schriftrolle oder emene Buech, und uf andere het er als Attribut es Glöggli und e Stäcke, wo d Form vomene «T» het, beides zum Zeiche vo sym Läbe; und bin em isch mängisch au no e Sau.

Sid em Ändi vom Middelalter isch z Europa dr Franziskanermönch Antonius vo Padua gschnäll populäär worde; dä het i dr Volchsfrömmikeit nodisno dr elter Antonius vo Ägypte zimli verdrängt.

Dr Gedäntaag vom Heiligen isch dr 17. Jänner.




</doc>
<doc id="70425" url="https://als.wikipedia.org/wiki?curid=70425" title="St. Antonius (Wildegg)">
St. Antonius (Wildegg)

D Chile St. Antonius isch d Chile vo dr römisch-katolische Pfarrei Wildegg im Aargau. Si isch 1969 oben am Dorf Wildegg bout worde.

Sid dr Reformazion wird die alti Pfarrchile, wo grad näbedra bim Dorf Mörike stoot, für die refermiert Gmeind pruucht. Au die alti Dorfchile isch im Middelalter em heilige Antonius gweit gsi. Die alti Glogge vo dere Chile het d Inschrift: «st.Antonni.ora.pronobis.anno.dom.m.cccc», was uf düütsch heisst: ”Sankt Antoni bitt für öis; im Johr 1400“. Es isch eini vo de eltischte Glogge vom Aargau.

Die nöji katolischi Chile vo Wildegg het dr heilig Antonius vo Padua zum Schutzpatron. D Plään für die modärni Chile mid em ussergwöönleche Chupfermantel sind vom Zürcher Architekt Justus Dahinden. D Chilewei isch am 1. Novämber 1969 gsi. E grossi Orgele het d Chile erscht ane 2014 übercho.

Die katolischi Pfarrchile St. Antonius gilt als guets Wärch vo dr modärne Schwiizer Architektur i dr Zyt nach em Zwöite Wältchrieg, si zelt zu Bouobjäkt mit nazionaler Bedütig, und si stoot im Infäntaar vo de schützenswärte Kulturgüeter vo dr Schwiiz.




</doc>
<doc id="70427" url="https://als.wikipedia.org/wiki?curid=70427" title="Soyhières">
Soyhières

Saugere () isch e Gmeind im Schwiizer Kanton Jura. D Gmeind ghört zum Bezirk Dälschberg.

Saugere lyt uf ere Höchi vu , öppe 3.5 km nordnordöschtlech vum Kantonshauptort Dälschberg (Luftlinie).

Zum Gmeindsbann ghöre d Wiiler "Oberriederwald" und mehreri Äinzelhöf.

D Nochbergmeinde sind Lüttusdorf, Dälschberg, Mettebärg und Moderschwiiler im Kanton Jura und Roggeburg und Lieschbrg im Kanton Baselbiet.

Saugere isch im Joor 1102 als "Sougere" und 1136 als "Sohires" erwäänt worde. 

Anne 1271 isch Saugere an s Fürschtbistum Basel verchouft worde. I de Joor 1793 bis 1815 het d Gmeind zu Frankriich ghert, zerscht zum Département Mont-Terrible, denn ab 1800 zum Département Haut-Rhin, em Oberelsass. De Wiener Kongress het im 1815 entschide, dass de Ort zum Kanton Bärn chunnt. Sit de Gründig vum Kanton Jura uf de 1. Jänner 1979 ghört d Gmeind zu dem Kanton.



</doc>
<doc id="70428" url="https://als.wikipedia.org/wiki?curid=70428" title="St. Anton (Zürich-Hottingen)">
St. Anton (Zürich-Hottingen)

Dr Sankt Anton isch e katolischi Chile i dr Stadt Züri.

Ane 198 het dr Kanton Züri d Chile id Lischte vo de schützenswärte Gebäud mit kantonaler Bedütig uufgnoo.

D Chile stoot im Stadtdeil Hottinge am Ändi vo dr Apollostrooss. Als Chilepatron het di neu Chile dr Antonius vo Padua (1195–1231) übercho. Si isch vo 1906 bis 1908 bout worde. D Plään sind vo dr Architekte Robert Curjel und Karl Moser gsi. Füre Moser, wo spöter ETH-Profässer worden isch, isch das dr erscht öfentlech Bouuftrag z Züri gsi. D Chile Sankt Anton isch imene modärne neuromanische Stil bout und het au scho Elemänt vom Jugendstil.

Sankt Anton isch dozmol die föifti römisch-katoleschi Chile vo Züri und s Pfarreizäntrum für d Katolike vo Fluentere, Hottinge, Hirslande, Witike und Riisbach gsi. Vo 1027 aa het für es baar Joor au Zolike zu dr Pfarrei Sankt Anton ghört. 

Am 10. Oktober 1908 het dr Bischof vo Chur, dr Georg Schmid vo Grüneck, d Chile afe mol ygsägnet. Richtig ygweit het se erscht dr Bischof Laurenz Matthias Vincenz am 27. Oktober 1935, wo alles ganz fertig gsi sich.

Vo 1933 bis 1966 isch Sankt Anton au für die französische katolische Gottesdienscht bruucht worde.

D Chile Sankt Anton het bsunders innedra e ganz e vilfältegi Verzierig und vil schöne Bilderschmuck. Uff Bronzerelief gseht me die grosso Chileväter vom Oobeland, dr Sankt Ambrosius, dr Sankt Gregor, dr Hieronymus und dr Augustinus. Uff Bilder a dr Sytewand cha me luege, was dr Heilig Antonius für Wunder too het. Und au am rächte Sytealtar chunt dr Antonius vor, wie-n-er Brot und Almose emene Vater gitt, wo d Uniform vomene Schwiizer Soldat ahett.

D Glogge ufem Chiledurm sind vo dr Gloggegüsserei Grassmayer, wo se z Buchs SG im Rhytaal ggosse het. Am 17. Merz 1912 het dr Bischof Georg Schmid vo Chur s Glüüt vom Sankt Anton ygweit, wo sächs Glogge het:




</doc>
<doc id="70431" url="https://als.wikipedia.org/wiki?curid=70431" title="Bernau">
Bernau

Bernau chan aini vo däne Bedütige ha:
Bernau isch de Name vo däne geografische Objekt:

Gmainde:

Ort, Gmaindstail:

historisch:

Gebäu:


</doc>
<doc id="70432" url="https://als.wikipedia.org/wiki?curid=70432" title="Baldingen">
Baldingen

Baldingen isch de Name vo däne Ortschafte:
Baldingen bi Donaueschinge z Bade-Würtebärg, isch umgangssprochlich d Bezaichnig für d Gsamthait vo de baide ehmols aigeständige Gmainde
wo hüt zur Stadt Bad Dürrheim ghöred
Lueg au:


</doc>
<doc id="70434" url="https://als.wikipedia.org/wiki?curid=70434" title="Ottendorf">
Ottendorf

Ottendorf isch de Name vo däne Ortschafte:

Gmainde:

Ortstail:


historeschi Ortsnäme:
Lueg au:


</doc>
<doc id="70435" url="https://als.wikipedia.org/wiki?curid=70435" title="Padua">
Padua

Padua isch e grossi Stadt z Italie und d Hauptstadt vo dr Provinz Padua i dr Region Venezie.

Dr Name "Padua" chunt vom latynische "Patavium". Dä Name mues uralt sy, wemme dänkt, ass d Stadt scho ane 1185 vor Chrischtus gründet worden isch, wie dr Vergil prichtet. Im Name chönt d Wurzle "pat-" dinn sy, wo uf es indoeuropäischs Wort zrugggoot und wo dr Name vom Fluss Po, wo uf latynisch "Padus" gheisse het, drus worde isch. Vo dr römische Form vom Name "Patavium" här chame anää, ass dozmol verschideni chlyneri Ortschafte zu einere zämetoo worde sind.

D Stadt Padua chunt i verschidene Wärch vo dr Literatur vor:

D Stadt Padua lyt am Rand vo dr Poebeni, öpe drissg Kilometer vo Venedig wägg. Dr Bode vom Stadtgebiet bestoot houptsächlech us Sand und Leem; es isch Land, wo d Flüss vo de Alpe während langer Zyt id Ebeni procht hend. Am nördleche Rand vo dr Stadt isch dr Fluss Brenta, uf dr Südsyte dr Bacchiglione; und zwüschetdrinn het’s chlyneri Gwässer und Kanääl. A de Bech sind alti Müline gstande, und uf em Wasser chamer mit chlyne Schiff bis i d Lagune vo Venedig fahre. Und drzue sind deil Kanääl au als Wassergrääbe vor de Stadtmuure gmacht worde. S flache Land bi Padua het i dr Gschicht immer wider under schwäre Überschwemmige glitte.

D Kanääl heisse "Canale di Battaglia, Canale Scaricatore, Tronco Maestro, Naviglio Interno, Canale Piovego" und "Canale Brentella".
D Stadt Padua het grossi und schöni Grüenflechene; ane 2006 het si dr erscht Pryys "La città per il verde" übercho. Dr Botanisch Garte vo dr Universität vo Padua isch ane 1545 als grosse, offizielle Pflanzblätz vo Heilchrüüter gründet worde; er zelt zum UNESCO-Wälterb.

Im Südweschte vo Padua isch dr Regional Naturpark vo de Euganeische Höger.

D Stadt isch i sächs Kwartier ydeilt:

Padua het en Flugplatz mit em Name "Aeroporto Civile di Padova "Gino Allegri"" und em IATA-Chürzel QPA. Rings um d Stadt goot d Kreisautobaan "Grande Raccordo Anulare di Padova", wo d Lengi vo drissg Kilometer het, und im Oschte lauft no en zwöite Autobaanring deils um d Agglomerazion. Bi Padua träffe sech die grosse iteliänische Autobaane A4 (au d E70), wo vo Mailand uff Venedig goot, und A13 vo Bologna uff Padua. Die beide grosse Stroosse träffe sech a dr komplizierte Verzweigig "Padua Oscht". Wie en Stärn laufe d Hauptstroosse vo dr Region sid alter Zyt vo Padua in alli Richtige, uf Chioggia am Meer, uf Treviso, uf Bassano del Grappa, uf Vicenza und gäge Süde uf Ferrara, wo am Po lyt.
D Stadt het sächs grossi Baanhööf. Dr Hauptbaanhof lyt uf dr Nordsyte vom Stadtzäntrum. Ei Kilometer weschtlech drvo isch s Chrüüz vo de Baanlinie; mit dr Ysebaan chunt me vo dört us au uf Vicenza und Ferrara, zum Vercheerschnotepunkt vo Castelfranco Veneto und uf Venedig.

In dr Stadt faare d Tram vo de "Tranvia di Padova" und Stadtbüs. S Tram, wo im 2007, noch johrelangem Underbruch, sin Betriib wider ufgnoo hät, isch es «Pneu-Tram» mit em System „Translohr“. Es hät zur Liniefüerig nume ai Schine i de Mitti vom Trasse, s Gwicht wörd lings und rächts uf normale Pneu abgfäderet. Uf ere Strecki vo öpe 600 Meter, bim Platz "Prato della Valle" vebii, gits kä Oberlaitig und s Tram fahrt mit Strom us ere Battrii.

Padua het me als 200'000 Ywooner.

Do, wo hütt s Stadtzäntrum isch, het me Räschte vo Sidlige us em Ändi vom zwöite Joortusig vor Chrischtus gfunde. Die römischi Stadt isch im ene Boge vo dr Brenta glääge. Ane 302 vor üsere Zyträchnig isch Patavium vo de Spartaner agriffe worde. 226 händ sech d Pataver mid de Röömer verbündet, zum sech gäge d Gallier z weere. Ane 49 vor Chrischtus isch Patavium es röömischs "municipium" worde. Padua isch es Zäntrum im römische Stroossenetz gsi. Dr Historiker Titus Livius isch ane 59 vor Chrischtus z Patavium uf d Wält cho.

Im föifte Joorhundert hend d Hunne s Land am Po verwüschtet, und ane 601 isch Patavium vo de Langobarde eroberet worde.

Ane 1222 isch d Uni vo Padua gründet worde, wo eini vo de eltischte vo dr Wält isch. Vo 1315 bis 1405 het i dr Stadt s Regimänt vo dr Familie "Da Carrara" duuret. Denn het d Stadt Venedig d Nochberstadt Padua eroberet und zu irem Territorium gschlage. Venedig het rings um d Stadt Padua e grosszügigi und starchi Stadtmuur mit runde und eggige Baschtione lo boue.

I dr erschte Helfti vom 19. Joorhundert isch Padua e Stadt vo dr Habsburgermonarchy gsi, und 1866 het si ghulfe s Land Italie ufzboue.

Padua het dr Zuename "città del Santo", wil do dr portugysisch Franziskaner Antonius vo Padua gläbt het und ane 1231 gstorben isch. Dä erfolgrych Wanderprediger isch scho ane 1232 vom Papscht heiliggsproche worde. Sini Relikwie wärde i dr romanische Chile "Basilica di Sant’Antonio" zeigt und vereert, wo eine vo de grosse chrischtleche Wallfahrtsoort isch. Dr Antonius isch au eine vo de Schutzpatron vo dr Stadt Padua, zäme mit dr Giustina, em Prosdokimus, wo im erschte Joorhundert dr erscht Bischof vo Padua söll gsi sy, und em heilige Daniel.


Padua het föif grossi Sportplätz, e Rossrönnbaan, es Velodrom und sächs anderi grossi Sportyrichtige.



</doc>
<doc id="70441" url="https://als.wikipedia.org/wiki?curid=70441" title="Adelheid Steinmann">
Adelheid Steinmann

D Adelheid Steinmann (* 26. April 1866 z Heidelbärg as "Adelheid Holtzmann;" † 20. Jänner 1925 in Bonn) isch e dyschi Bolitikeri (DDP) un Frauerächtleri gsii. Im Johr 1899 isch d Fryybeger Universitet di erscht in z Dytschland gsii, wu Fraue zum Studium zuegloo het. Un Schuld wor d Adelheid mit iire "badisch Schwertgosch".

Dr Vater isch Brofässer gsii. Dr Heinrich Holtzmann het in Strosburi dem beriihmte Albert Schweitzer d Theologii glehrt – speter het dr Schweitzer noch Medizin un Filosofi studiert. Dr Mutter wor d Tochter vom Georg Weber, dr isch Brofässer z Heidelbärg gsii un het e Weltgschicht gschriibe, en Bestsäller fir 40 Jahr. 

Iire bäide Brieder hän studiirt un sin Brofässer wore. D Adelheid het nit studiere derfe. Man het gmeint des de Kopp uns Ghirn weicher werd, wenn Fraue studiere. Un man het gmeint des de Mädle vom Studiere ihr weiblich Figur verliire. Es het e paar Fraue ggewwe, di hän mit e Sunnererlaabnis "unner de Uffsicht" von iire Ehemänner studiirt.

D Adelheid het 1886 dr Gustav Steinmann ghyrote, Brofässer fir Geologii un Paläontologii un speter Proräktor z Fryybeg im Brisgau. As dr Sohn greeßer wor, het si agfange firs Studium von di Fraue zu kämpfe. Mit dr Schwertgosch war des vom Erfolg gkreent, un im Semester 1899/1900 hän dii erschde finf Fraue in Fryybeg studiire derfe. 1900 bis 1914 wor si Rychsvorsitzendi vom "Verii Frauenbildung-Frauenstudium". 

Unn si het iire Schwertgosch nit halte kenne, dann isch si bolidisch worre un het fir des Wahlrecht von dii Fraue zu kämpfe agfange. Afangs war si bi di Nationalliberali. 1918 het si e eigini Bartei ggrindet, d Ditschu Demokratischu Bartei (DDP) – e linksliberali Bartei. Chefin het si as Frau nit werre derfe, si wor dann di zwäit hinner Fritz Naumann – später wors d Bartei vom Gustav Stresemann. 1919 hän di Fraue erschtmols wähle derfe.

Uff en Mandaad im Rychsdag het si verzichtet. Si wor noch e paar Jahr Stadträtin in Bonn. E Stroß z Fryybeg (Rieselfeld) isch 1996 no ihre gnännt wore. 




</doc>
<doc id="70450" url="https://als.wikipedia.org/wiki?curid=70450" title="Ratsche">
Ratsche

E Rätsche isch es hölzigs Instrumänt zum Grüüsch mache.

Es ghört zu dr Gruppe vo de Idiofoon. Me seit däm Musiginstrumänt mundartlech au öpe "Chlappere" und "Schnurre" oder "Räre, Rätschi, Rälle" und änlech.

Das Gräät funkzioniert so, ass me mit ere Kurble oder eme Griff äntwäder es Zaanrad oder e Nockewälle tuet dräje, und mit dene wärde Brättli us Holz gspannt, bis si vo eim Zaan ufe nöchscht oder ufe Chaschtebode gumpe, und das git jedesmol e luute Doon, wenn s Holz uf s Holz chlöpft. Grossi Rätsche händ es baar so Zunge, und wenn sech s Zaanrad gschnäll dräit, macht s Instrumänt es luuts Grüüsch vo däne vilne Schleg, das git es chreftigs Chlappere und Rättere.

Die chlyne Rätsche, wie me se öpe an dr Fasnecht bruucht, hebt me i dr Hand; s Zaanrad blibt stoo, und s Ghüüs schwingt drummume. Z Rhibischofshäim gits e Fasnechtsgruppe, wo "Bischemer Rätscheklub" heisst. Am jüdische Purimfescht spiilt me mit dr Purimrätsche.

Die grosse Rätsche sind schwäri Chäschte am Bode; und me dräit d Nockewälle mit ere Kurble. Mit de Gräät wird i de Tääg vo Oschtere i vilne Chile für d Glogge, wo denn nit törfe lüüte, vo de Dürm abe glärmet. Im alte Oschterbruuchtum händ Chinder au Handrätsche gschwunge.

Handrätsche sind im Leopold Mozart synere Chindersympfony, in de "Carmina Burana" vom Carl Orff und em Richard Strauss sym Wärch "Till Eulenspiegels lustige Streiche" z ghööre.

Mit grosse Chlappere tuet me i de Wybärge d Vögel verschüüche.

En anderi Funkzion vo technische Rätsche chunt bi de Wärchzüüg vo de Mechaniker vor.




</doc>
<doc id="70455" url="https://als.wikipedia.org/wiki?curid=70455" title="Glocke">
Glocke

D Glogge isch es Gfääss us Metall oder au us anderem Material wie öppe Glas, Ton oder Porzelan und ghört zu de Musiginstrumänt.
Es isch e Form vo de Idiofoon. Dr Doon entstoot dur d Schwingig, wo s Gloggematerial het, wemme se tuet aschloo. Das cha mit eme Chlöppel, wo innedra ufghänkt isch, oder mit eme Hammer vo usse sy.

Me kännt Glogge sit dr chinesische Bronzezyt im 15. Joorhundert vor Chrischtus. Z Ägypte sind si im 9. Joorhundert vor Chrischtus uufcho, und vo do isch d Glogge im Middelmeerruum algemein bekannt worde. S Wort «Glogge» chunt vom altirische Wort "cloc(c)" ‚Schälle, Glogge‘ – dene iri Glogge sind mit dr irische Mission uf dr europäisch Kontinänt choo.

Die chlyne Handglogge sind Gräät gsi, wo die chrischtleche Mönch in dr Spotantike und im früene Middelalter bi sech gha händ. S Glöggli isch eis vo de Attribut vom Heilige Antonius, und en uralti Handglogge us Irland isch hüt im Chlooschter Sanggale. Am Ändi vom erschte Joortusig noch Chrischtus het me i de Chlööschter vo Weschteuropa agfange grossi Glogge z güsse, wo me denn uf em Chiletach imene Dürmli, em Dachryter, und spöter au imene Gloggedurm ufghänkt het. Dr Bischof Gregor vo Tours (538–594) het Glogge erwäänt, und dr Abt Walahfrid Strabo (808–849) vo dr Rychenau schrybt vo Glogge, wo us Bronze ggosse sind.

Glogge sind i dr Kulturgschicht für verschideni Sache bruucht worde. Näbe de Chileglogge git’s no vil anderi Arte, zum Bischpiil d Stadtglogge, d Tämpelglogge, d Zeremonieglogge, d Schiffs- und Ysebaanglogge, d Zytglogge, d Fabriggglogge, d Schuelhuusglogge, d Füürweerglogge, d Türeglogge und d Chueglogge oder Trychle.
E wytume bekanti Durmglogge isch s "Munotglöggli" vo Schaffuuse, wo dr Ferdinand Buombärger drüber ane 1911 es hochdüütsches Lied gschribe het; das isch hüt es Schwiizer Volchslied. Eis vo de bekantischte und au vil kommentierte Gedicht vo dr düütsche Sprooch isch s "Lied vo dr Glogge" vom Friedrich Schiller usem 1799i. Är verzellt do drin, wie me en Glogge macht. E Kwelle füre Schiller isch d Gschicht vo dr Münschterglogge vo Schaffuuse gsi. Uff dä Tegscht vom Schiller het dr Komponischt Max Bruch s Oratorium "Lied vo dr Glogge" gschribe, wo ane 1878 z Köln d Uruffüerig gha het.

Chlyneri Glöggli und Schälle bruucht me als Musiginstrumänt, für kultischi Handlige, für s Vee, für s «Gröll» a Fahrzüüg und Trachte, im Huushalt, zum Versammlige z leite und no für anderi Zwäck. Ganzi Gruppe vo Glogge sind ide Gloggespiil oder "Carillon" zämegstellt zum drmit Melodie z spiile. Schäle isch e Farb vom Jass.

Bi gwüssne Brüüch chöme Glogge und Glöggli vor, öppe bim Chalandamarz im Engadin, am "Güdelmäntig" z Äinsidle, bim Chlausjage im Kanton Schwyz, bim Silveschterchlausne im Kanton Apezäll Usserroode und vo de chlyne runde Schälle chunt dr Name vo de Röllelibutze z Altstätte.




</doc>
<doc id="70456" url="https://als.wikipedia.org/wiki?curid=70456" title="Geschirrflicker">
Geschirrflicker

Chacheliflicker warad Leid, mo s henigs Tongeschirr ausbessrd hend. Drzua hod s a baar Methoda gea. Oimol hod ma s Gschirr an de Bruchschdella mid ama Gmisch aus Wassrglas ond Tonmehl bschdricha on drnoch es mid ama Drohdgflechd ibrzoga ond no amol brennd. A andre Method war, en d Bruchschdella Schdifdla eizsetza ond drnoch au mid ama Gmisch aus Wassrglas ond Tonmehl bschdreicha ond no amol brenna.

Weil d Chacheliflicker koinr Zumft aagherd hend ond en koinr feschda Werkstatt gschaffd hend, sondrn zu de Leid komma send (weil se an oim Ord koi Auskomma gfonda häddad), hod dr Ausdruck au ebbes Vrächdlichs ghed ond se send mid de Jenische gleichgseds worra.

Nachdem s Gschirr durch induschdrielle Methoda en dr Prduktioo billigr worra isch, hod sich des nemme glohnd ond d Chacheliflicker send ausgschdorba. Fir Antikes geids no a baar Schbezialischda.

Zom Flicka vo greßram Gschirr, vo Gschirr zom Kocha, Pfanne oder Kessel aus Meddall, warad d Pfanneflicker oder d Kesselflicker zueständig.

Andere alemannische Werdr fer dea Bruaf send "Chachelihefter, Beckibinder, Hafebinder, Beckibööri, Beckibüezer, Chachlebüezer, Hafebüezer".



</doc>
<doc id="70457" url="https://als.wikipedia.org/wiki?curid=70457" title="Apostel">
Apostel

D Aposchtel sind i dr Tradizion vo dr chrischtleche Chile die Lüüt, wo im Jesus sym Uuftrag dr Glaube bi de Völker verchünde. Die Gruppe heig dr Jesus us alne syne Jünger usgwäält.

Vo de Aposchtel prichtet d Bible rächt vil i de Evangelie und i dr Aposchtelgschicht.

Die vier Evangelie könne deils anderi Näme vo de Aposchtel; noch dr Überliferig i dr Chilegschicht het sech die Gruppe vo de zwölf erschte Aposchtel bildet:

Statt em Judas isch nach dr Uffaart vo Chrischtus dr Matthias zu der Gruppe vo de Aposchtel cho.

Dr Paulus het Chrischtus erscht nach Pfingschte troffe; er wird derno scho i dr Aposchtelgschicht zu de früene Glaubensbote zellt, so wie au dr Barnabas.

Dr Name „Aposchtel“ het me sid em Middelalter deils au de Missionaar ggä. Im 8. Joorhundert isch dr Bonifatius vo Ängland zum düütsche Volch choo, und met het em dr „Aposchtel vo de Düütsche“ gseit. Dr Kyril und dr Method sind d „Aposchtel vo de Slawe“ und dr Heilig Mang dr „Aposchtel vom Allgäu“.

I dr römisch-katolische und dr orthodoxe Chile gälte d Bischöf als Nochfolger vo de erschte Lüüt, wo Chrischtus zu de Völker gschickt het. Im 19. Joorhundert sind katolisch-apostolischi Gmeinde und denn die Nöiapostolischi Chile ggründet worde. Au bi de Mormoone gits Aposchtel.

D Aposchtel het me gärn als Schutzpatron vo de Chile gnoo.




</doc>
<doc id="70458" url="https://als.wikipedia.org/wiki?curid=70458" title="Abendmahl Jesu">
Abendmahl Jesu

S Letschte Oobigmohl isch das Nachtässe, wo dr Jesus mit de zwölf Apostle churz bevor er gstorben isch i dr Zyt vom Pessachfescht z Jerusalem gha het.

Me list vo däm Ässe i dr Bible bi allne vier Evangelischte und au scho im erschte Brief, wo dr Paulus de Korinther gschribe het. Die Pricht überlifere, es sig i dr Zyt vom römische Statthalter i dr Provinz Judäa Pontius Pilatus gsi, also öpe i dr Zyt vo ane 26 bis 36. A däm Oobig het sech dr Chrischtus s letschte Mol i sym Läbe mit de Apostle troffe, er het mitne s Brot deilt und ne Wy usgschänkt und er het ne drby dr Uuftrag ggä, syni Botschaft an alli Lüüt wyterzgää: «Machet das immer eso und dänket drby a mii!». So lang ass si sech dra halte, gälti dr nöi Pund, wo Gott mit de Möntsche ygoot. Tags druff, amene Frytig, isch er uf s Gheiss vom Pontius Pilatus uff em Hoger Golgatha am Chrüüz gstorbe.

Sider fyre d Chrischte alljoor am Grüendonschtig d Erinnerig a das bsundere Znacht; und vo do chunt au d Eucharichty bzw. s Oobimohl.

S Bild vom Oobigmohl isch i dr chrischtleche Kunscht sit em Middelalter es groosses Motyv. S berüemtischte vo dene Gmäld isch s "Cenacolo" vom Leonardo da Vinci z Mailand.



</doc>
<doc id="70462" url="https://als.wikipedia.org/wiki?curid=70462" title="Alain Delon">
Alain Delon

Dr Alain Delon (* 8. Novamber 1935 z Sceaux, Île-de-France) ìsch a frànzeescher Filmschàuispìeler. Bsunderscht ìn da 1960. un 1970. Johra, hàt ar bi da wìchtigschta Perseenligkeita vum Frànkrìch gheert. Ar hàt meischtens ìn Àktionfilm gspìelt, wo-n-ar àls stàrker un mannliger Held vorgstellt wìrd.

Sina Eltra han gscheida, wo dr Alain Delon viar Johr àlt gsìì ìsch. Ar ìsch àlso ìn era àndra Fàmìlia ufgwàchsa, wo dr Vàter ìm Gfangnis vu Fresnes gschàfft hàt, un speeter ìn dr kàtolischa Pànsion vu Saint-Nicolas d'Igny, wahrend sinera Jugend. Zìmlig undizipliniart àls Schüeler, ar ìsch sechs mol vu verschìedena Schüela furtgschìckt worra.

Wo sina Müeter a Metzger àls zweita Ehe ghirota hàt, ìsch dr Alain Delon bim Pààr ge wohna un hàt glehrt fer Meztger wara un s Gschaft vu sim Stiafvàter witterscht namma, àwer ohna großa Begeischterung.

Mìt 14 Johr àlt hàt'r ìn'ma kurzer Film gspìelt, „Le Rapt“, dreiht dur a Frìnd vu sim Vàter.

Ànna 1952, mìt 17 Johr àlt, ìsch'r Màrinesoldàt worra, ar ìsch uf Saïgon wahrend em Indochina-Kriag.

Ànna 1956 ìsch'r uf Pàris zruck kumma, ar hàt gschàfft irgend wo-n-a Glagaheit gsìì ìsch, zum Beispiel uf em großa Gmiasmarkt „Les Halles“. Do hàt'r d Unterwalt lehra kenna, mìt Gàngster un Gigolos. Si traffa mìt dr Schàuispìelera Brigitte Auber un sina Scheenheit han ìhm àwer a àndra Rìchtung màcha z'namma: ar hàt ìm Pàrisser Viartel Saint-Germain-des-Prés dr Jean-Claude Brialy ààtroffa, wo'na àm Festival de Cannes iglàda hàt, un do hàt'r mìt Erfolg a erschter Kontàkt mìt em Schàuispìeler-Berüef känna màcha.

Dr Alain Delon hàt ànna 1957, dur sina Frìndin Michèle Cordoue, dr Filmmàcher Yves Allégret lehra kenna. Da hàt ìhm d Glagaheit gaa, ìn sim erschta Film z spìela: „Quand la femme s'en mêle“, mìt dr Schàuispìelera Edwige Feuillère. Uf em Rot vum Yves Allégret, hàt sìch dr jung Schàuispìeler nàtüral benumma, wia ìm normàla Lawa.

Noochhar hàt'r ìm Film „Sois belle et tais-toi“ vum Marc Allégret gspìelt, mìt da Schàuispìeler Mylène Demongeot, Henri Vidal un Jean-Paul Belmondo.

Wahrend em Film Christine, ànna 1958, hàt'r mìt dr ditscha Schàuispìelera Romy Schneider gspìelt. Sa han sìch verliabt un 22. März 1959 verlobt. Beida sìn sallamols a Symbol vu Jugend, Scheenheit un Erfolg gsìì.

Dr Alain Delon ìsch àwer erscht mìt da Film „Faibles Femmes“ vum Michel Boisrond un „Plein Soleil“ vum René Clément a rìchtiga Star worra, un si Erfolg hàt sìch ìn da 1960er Johra entwìckelt.

Dr Film Rocco et ses frères, vum Luchino Visconti, wo-n'r dr Hàuiptrolla ghàà hàt, hàt dr Sunderpriis vum Jury ìm Festival vu Venedig gwunna ànna 1960. Dr Film L'Éclipse, vum Michelangelo Antonioni, wo dr Delon mìt dr Monica Vitti gspìelt hàt, hàt ànna 1962 dr Suderpriis vum Juty ìm Festival de Cannes bikumma. Dr Film Mélodie en sous-sol, vum Henri Verneuil, hàt d Palme d'Or ìm Festival vu Cannes bikumma; ìn dam Krimifilm hàt dr Alain Delon dr Beriahmta Schàuispìeler Jean Gabin lehra kenna.

Dr Alain Delon ìsch nìt numma a Schàuispìeler: ar hàt ànna 1960 a Restaurant z Nizza kàuift, un ar hàt ànna 1964 Film fànga à harstella, bsunderscht fer engagiarta Àuitorfilm. Speeter, ànna 1968, hàt'r d Produktionsfirma Adel Productions grìnda.

Àla Schàuispìeler, hàt'r aui a ìnternàtionàla Kàrriar pràwiart: ìn Anglànd, mìt „The Yellow Rolls-Royce“ un „Girl on a Motorcycle“, ìn Àmerikà z Hollywood, wo àwer dr Erfolg nìt so kumma ìsch wia erwàrta.

Ar hàt aui ìm Theàter gspìelt, zum Beispiel ìm Stìckla „Le Samouraï“ ànna 1967 oder „Les Yeux crevés“ ànna 1969.

Ìn da 70. Johra hàt dr Schàuispìeler si bekànnta Üsssah entwìckelt, mìt Hüet un Màntel. Ar spìelt meischtens ìn Krimi-Films, mìt àndera beriahmta Schàuispìeler wia dr Jean-Paul Belmondo, d Catherine Deneuve, d Romy Schneider oder dr Richard Burton. Ar hàt mìt dr Simone Signoret dreiht, ìn da Films „La Veuve Couderc“ vum Pierre Granier-Deferre un „Les Granges brûlées“ vum Jean Chapot, un aui mìt em Jean Gabin, ìm Film „Deux hommes dans la ville“ vum José Giovanni.

Dr Alain Delon ìsch aui Filmharsteller worra, ànna 1981, mìt sim „Film Pour la peau d'un flic“. Speeter, ànna 1983, hàt'r dr Film „Le Battant“ hargstellt.

Ànna 1984, hàt'r sina Polizist-Rolla verloo fer ìm Film „Un amour de Swann“ dr Baron de Charlus z spìela, ohna großa Erfolg. A Johr speeter, hàt'r a Garagiste ìm Film „Notre histoire“ vum Bertrand Blier gspìelt, un hàt derfer dr César vum beschta Schàuispìeler bikumma.

Trotz àss ar ìmmer àls Sex-Symbol ààgsah worra ìsch, hàt'r ànna 1992 ìm Film „Le Retour de Casanova“ d Rolla vu'ma àlta Verfiahrer wo si Glànz verlora hàt.
Ànna 1999 hàt'r gsajt àss'r a And àn sinera Kino-Kàrriar màcht. Trotzdam hàt'r doch noch ìn teil Film un sogàr Television-Serie dreiht. Ìn da Television-Serie „Fabio Montale“ (2001) un „Franck Riva“ (2003 un 2004) hàt'r wìder a Polizist gspìelt. Ar hàt aui Theàter gspìelt, ìn da Stìckla „Sur la route de Madison“ (2007), „Love Letters“ (2008) un „Une journée ordinaire“ (2013) wo-n-'r mìt sim Tochter Anouchka gspìelt hàt.

Vu 1959 bis 1964 hàt'r a Beziehung mìt dr ditscha Schàuispìelera Romy Schneider ghàà.

Vu 1964 bis 1968 ìsch'r mìt dr Nathalie Delon (Francine Canovas, mìt ìhrem rìchtiga Nàmma) ghirota gsìì. Sa han a Suhn bikumma: Anthony (* 30. September 1964).

Vu 1969 bis 1983 hàt'r a Beziehung mìt dr Mireille Darc ghàà.

Ànna 1987 hàt'r s nìederlàndischa Top-Model Rosalie van Breemen lehra kenna. Ìhra Beziehung hàt bis 2002 düürt. Sa han zwei Kìnder bikumma: Anouchka (* 25. November 1990) un Alain-Fabien (* 18. März 1994).

Lischta vu da Film vum Alain Delon, mìt dr Präsentation:

Johr: Nàmma un Harsteller vum film: Rolla vum Alain Delon










</doc>
<doc id="70465" url="https://als.wikipedia.org/wiki?curid=70465" title="Nazareth">
Nazareth

Nazaret isch e Stadt im Norde vo Israel.

D Stadt lyt i dr alte Landschaft Galiläa. Sid dr antike Zyt isch es e Sidlig vo Jude und vo arabischi Chrischte gsi.

Nazaret het öppe 75'000 Ywooner, und s nöje Kwartier Nazaret-Illit, was uf düütsch "Ober-Nazaret" heisst, no öpe 40'000 drzue. I däm Stadtdeil, wo ane 1957 ggründet worden isch, läbe hüt vor allem Jude.

Es git verschideni Vermuetige, was der Ortsname ursprünglech bedütet het; er chönt vom hebräische "ne·ṣer" cho, wo uf düütsch "Zweig" heisst; das het vilech mid emene Stamm vom Volch Israel z tue. En anderi Theory seit, d Wurzle wäär "na·ṣar", wo "Wacht" oder "Wachdurm" heisst.

Für d Chrischte isch Nazaret legendär als Heimetort vom Jesus. I de Evangelie vo dr Bible – wo die erschti schriftlechi Kwelle mit em Ortsname vo Nazaret sind – wird verzellt, ass dört s Huus vo sym Vatter Josef und synere Muetter Maria gsi isch. Es gitt archäologischi Fund, wo zeige, ass d Sidlig i dr biblische Zyt es chlyses Dorf gsi isch. Dr Ärzängel Gabriel sig uf Nazaret choo, heisst’s i dr Bible, und heig dr Maria verchündet, si wärdi d Muetter vom Erlöser. A dere Stell, wo me dänkt ass s Huus vo dr Maria gstanden isch, het me ane 1969 d Verchündigungsbasilika bout.

Für die römischi Volchszelig sind dr Josef und d Maria uf Bethlehem ggange, wo ire Soon uf d Wält cho isch. Derno het d Familie z Nazaret gläbt. Drum git men em Jesus i dr Chilegschicht au dr Byname "dr Nazarener".

Dr Name "Nazaret" chunt usser dr Bible s erschte Mol inere Inschrift usem 3. oder 4. Joorhundert vor.




</doc>
<doc id="70466" url="https://als.wikipedia.org/wiki?curid=70466" title="Heftelmacher">
Heftelmacher

D Gschichd vo de Häftlimachr isch d Gschichd vo de Häftli. D Häftli wared zom Zsemmahalda vo de Kloidr naidig. Vor de Häftli hod ma d Kloidr mid Fibla zsemma ghalda ond soddene Fibla hod ma scho vo dr Schdoizeid gfonda. Dr Nochfolgr vo de Häftli send Knepf.

Häftlimachr send em Middlaldr a oigene Zumfd gwea.

Nachdem d Häftli durch induschdrielle Methoda en dr Prduktioo billigr worra send, send d hanwekliche Häftlimachr ausgschdorba.




</doc>
<doc id="70470" url="https://als.wikipedia.org/wiki?curid=70470" title="Montfaucon JU">
Montfaucon JU

Falkebärg () isch e Gmeind im Schwiizer Kanton Jura. D Gmeind ghert zum Bezirk Freibärge.

Falkebärg liit uf ere Hechi vu und 5 km nordöschtlech vum Bezirkshauptort Saignelégier (Luftlinie). S Dorf isch uf ere Hochebeni vu de Freibärge im Jura, südlech vum tüüf iigschnittene Tal vum Doubs.

Zu Falkebärg ghört de gliichnamig Ort, s Dorf "Montfavergier" ganz im Nordoschte, d Sidlig "Les Sairains" a de Hoptstrooss, wo vo Glovelier unen ufe chunnt, und de Wiiler "Pré-Petitjean" i de Sänki südlech vum Dorf bim Baanhoof und es paar einzelni Puurehööf.

D Nochbergmeinde sind Hübschebärg, Les Enfers, Soubey, Clos du Doubs, Sankt Brix, Lajoux und Les Genevez im Kanton Jura und Tramlige im Kanton Bärn.

D Gmeind het Iiwohner (Stand ) und isch dodermit eini vu de chliinere Gmeind vum Kanton Jura. Vu de Bewohner sind 91,8 % franzesischsproochig, 7,2 % dütschsproochig und 0,4 % schpanischsproochig (Stand 2000).

D Gmeind isch vorwiegend landwirtschaftlech prägt mit Milchwirtschaft und Viizucht. Wiiteri Arbeitsplätz gits i de Beriiche vu de Mechanik und Uureherställig. Ane 1968 isch bi Falkebärg es Feriedorf vu de Schwiizer Räisekasse (Reka) erstellt worde, wo de Region Freibärge zum ene wesetliche touristische Entwickligsschub verholfe hät. Vil Erwerbstätegi sind ou Wägpändler.
Di erscht Nennig vu Falkebärg isch us em Joor 1139, wo in ere Urkund vum Papscht Innozenz II. de Ort als "Mons Falconis" gnennt wird. S het zur Herrschaft Freibärge ghert, wo em Fürschtbistum Basel understande isch. I de Joor 1793 bis 1815 het d Gmeind zu Frankriich ghert, zerscht zum Departemänt Mont-Terrible, denn ab 1800 zum Departemänt Haut-Rhin, em Oberelsass. De Wiener Kongress het im 1815 entschide, dass de Ort zum Kanton Bärn chunnt. Sit de Gründig vum Kanton Jura uf de 1. Jänner 1979 ghert d Gmeind zu dem Kanton.

D Chiuche "Saint-Jean Baptiste" isch ane 1831 bout worde.

Uf de 1. Jänner 2009 isch di nordöschtlich Nochbergmeind Montfavergier per Fusion zue Falkebärg chuu.



</doc>
<doc id="70473" url="https://als.wikipedia.org/wiki?curid=70473" title="Chlefelen">
Chlefelen

Chlefele isch e Art vom Musiziere, wo me mit de ”Chlefeli“ macht. Das sind chlyni Holzbrättli, wo me zwei drvo zwüsche d Finger chlämmt und mit schnälle Handbewegige tuet schüttle, so dass si anenand chlepfid.

Me cha ganz verschidni Rytme und Chlapperfigure mit de Chlefeli mache, und das bruuched gwüssi Musiggruppe als Begleitig. Me cha eis Paar vo Chlefeli nume i ei Hand nää oder au zwei Paar i beide Händ glychzytig spile (grad wie bi de Kastagnette z Schpanie).

Chlefele isch e alte Bruuch im Kanton Schwyz. I dr Faschtezyt vom Äschermitwuch bis zum Karsamschtig gönd Chind uf d Strasse go Chlefele, so wie früener mit de Rätsche.

Z Schwyz gits syt 1964 es jährlichs Priis-Chlefele als Wettkampf für Chind, wo sich für de Bruuch interessiered. Sind das früehner nume Buebe gsi, sinds hüt ehner d Meitli, wo de Bruuch am Läbe bhaltid. Ane 2017 isch s Chlefele is Schwiizer Inwäntar vo de läbige Tradizioone ufgnuu worde.

En Erwachsne, de Julius Nötzli us Wange, tritt als «Dä Nötzli mit de Chlötzli» bi Aaläss uuf und schpilt schnäll und teils doppelhändig Melodie us underschidliche Musigschtil wiä Rock, Pop oder Country. Ane 2016 isch er bi de Färnseh-Castingshow «Die grössten Schweizer Talente» i Final cho.




</doc>
<doc id="70474" url="https://als.wikipedia.org/wiki?curid=70474" title="Wörter und Sachen">
Wörter und Sachen

Wort und Sache isch e Methode vo dr Forschig, wo im früene 20. Joorhundert uufchoo isch, zum d Gebiet vo dr Sproochforschig und vo dr Sachkultur z verbinde.

Sid em Joor 1909 isch z Heidelberg d Zytschrift mit em Titel «Wörter und Sache» usecho. D Iniziante händ probiert, d Sproochforschig mee i die algemeini Kulturwüssechaft z integriere.

Es isch drum ggange, d Fänomeen, wo d Volchskund undersuecht, und d Erkenntnis vo dr historische Linguistik zämezbringe. D Idee isch die gsi, ass i dr Kultur Wörter überall für so Sache nötig sind, wo d Lüüt au känne. Wenn sech e konkrete Gägestand wie öpen es Wärchzüüg odr e technischi Methode odr e bestimti Idee vo eim Kultur- oder Sproochruum in en andere usbreitet, bruuche d Lüüt im nöie Gebiet drfür en Name, sig’s ass si es alts Wort uss irere Sprooch uf die nöji Sach überträge oder ass si eifach es anders Wort us em Ursprungsgebiet vom Gägestand übernää.

Ganz algemein chönt ma dänke, ass dr Wortschatz vonere Sproochgruppe immer ungfäär dr Sach- und Ideeèkultur vo dr jewilige Gägewart würd entspräche. Das heisst aber nit, ass alli Persone s komplette Vokabular beherrsche, es git jo so vil Fachsprooche, neui Usdrück für bestimti Technike und Läbensforme, Lüüt wo Innovazioone sofort akzeptiere und anderi wo das nit mache, und denn halt au alti Wörter, wo bi deil Lüüt vergässe wärde, wenn die Sache, wo-n-e entspräche, us dr Mode sind. Das alles sproochgeografisch und gschichtlech z undersueche, isch s Zyl vo dr Forschig rund um d "Wort und d Sache". Bedütendi Wüsseschaftler vo dere Richtig sind i dr Afangszyt dr Rudolf Meringer, dr Wilhelm Meyer-Lübke und dr Hugo Schuchardt gsi.

I deil Kulturrüüm wird us sproochpolitische Gründ s Vokabular vo zueständige Organisazione aktyv vergrösseret, zum für neui Sache eigeti Wörter z ha, so wie öpe im Rätoromanische. Es isch intressant z gsee, weli Uusdrück sech i dr Umgangsprooch denn au duresetze und weli nit.

Zu dr Sachkultur sind bi de grosse Forschigszäntre vo dr Tieläktology vil Grundlage vorhande, so wie öpe im Material vom Schwiizerischen Idiotikon und bi de Büecher vom Dicziunari Rumantsch Grischun.




</doc>
<doc id="70475" url="https://als.wikipedia.org/wiki?curid=70475" title="Alamania punicea">
Alamania punicea

D Alamania punicea isch en Orchidee.

Si isch die einzigi Art vo dr Pflanzegattig "Alamania". Die Blueme wachst nume i de Eichenwälder vo Mexiko. Me dänkt, ass si vo Kolibri bestäubt wird.

D "Alamania punicea" isch ane 1825 vo Botaniker s erschte Mol beschribe worde. Dr Name vo dr Gattig chunt vom Familiename vom Lucas Alamán; dr Zuesatz "puniceus" bedüütet „purpurrot“.



</doc>
<doc id="70488" url="https://als.wikipedia.org/wiki?curid=70488" title="Saint-Brais">
Saint-Brais

Sankt Brix () isch e Gmeind im Schwiizer Kanton Jura. D Gmeind ghört zum Bezirk Freibärge.

Sankt Brix lyt uf ere Hechi vu , 10 Kilometer nordöschtlech vum Bezirkshauptort Saignelégier (Luftlinie). S Dorf erstreckt sich uf mene ussichtsriiche Jurakamm vu de nordöschtliche Freibärge (franzesisch "Franches Montagnes"), am Rand vum tüüf iigschnittene Tal vum Doubs.

Im Süde goot s Gmeindsbiet in ds Erosionstal vum Bach "Tabeillon", eme lingge Sytebach vu de Sorne.

Zu dr Gmeind ghöre d Ortsteil "Le Péquie" und "Le Chésal" und es baar verstreuti Buurehööf.

D Nochbergmeinde sind Lajoux, Falkebärg, Clos du Doubs, Val Terbi und Saulcy.

Sankt Brix isch im Joor 1275 als "Sem Bris" erwäänt worde. S het zur Herrschaft Freibärge ghört, wo em Fürschtbistum Basel understande isch. I de Joor 1793 bis 1815 het d Gmeind zu Frankriich ghert, zerscht zum Departemänt Mont-Terrible, denn ab 1800 zum Departemänt Haut-Rhin, em Oberelsass. De Wiener Kongress het im 1815 entschide, dass de Ort zum Kanton Bärn chunnt. Sit de Gründig vum Kanton Jura uf de 1. Jänner 1979 ghört d Gmeind zu dem Kanton.

D Pfarrchile "Saint-Brice" isch ane 1656 bout worde.



</doc>
<doc id="70491" url="https://als.wikipedia.org/wiki?curid=70491" title="Jougne">
Jougne

Jougne isch e Gmeind im französische Departemänt Doubs.

D Gmeind lyt grad a dr Landesgränze vo Frankrych zu dr Schwiiz. Si isch eini vo de 23 Gmeinde im "Canton de Mouthe" vom Departemänt Doubs. D Nochbergmeinde vo Jougne im Kanton Waadt sind Baulmes, L’Abergement, Lignerolle, Ballaigues und Vallorbe.

Jougne isch im Regionale Naturpark "Haut-Jura". I de Bärge vom Jura isch dört e Lücke, wo me dur ne Chluus vom Waadtland uf d Hochebeni vo Pontarlier dure chunt. Oberhalb vom Dorf isch dr Pass "Col de Jougne", und über dää verlauft d Wasserscheidi zwüsche de Yzugsgebiet vom Rhy und vo dr Rhone. D Strooss vo Lausanne und Vallorbe uff Pontarlier und Besançon goot bi "Jougne-le-Haut" über de Jougne-Pass, wo uf 1017 Meter lyt. D Passhöchi isch nid a dr Landesgränze, sondern öpe 5 Kilometer drvo wääg a dr nördleche Gmeindgränze zwüsche Jougne und dr Nochbergmeind Les Hôpitaux-Neufs. Es het do en Stroossekreisel vo dr Umfahrig vo Les Hôpitaux-Neufs.



</doc>
<doc id="70493" url="https://als.wikipedia.org/wiki?curid=70493" title="Paul Sättele">
Paul Sättele

Dr Paul Sättele (* 30. Jänner 1884 z Diirä; † 29. Augschte 1978 z Iberlinge isch e dytsche Lehrer un Haimetdichter gsii.

Dr Sättele isch z Diirä uf d Wält chuu un het z Iberlinge langi Johr as Lehrer gschafft. Är isch Jeger gsi un isch gärn gwanderet, uf Bärg gchlätteret un gsäglet. Am Bodesee het er si fir Vogel- un Naturschutz yygsetzt. In syre Zyt as Studänt isch er als z Ischtai gsii.

Wu dr Basalt vum Hohenstoffeln het vollständig solle abböue wäre fir dr Böu vu NSDAP-Gebei z Berlin, het si dr Sättele zäme mit em Ludwig Finkh (1876-1964) un em „Freundeskreis der Stoffler“ fir dr Erhalt vum Bärg yygsetzt. 

Mit em Naziregime het er aber duuruus simpatisiert. Anne 1934 schrybt er in sym Ufsatz „Das Gefallenendenkmal in Stockach“ in dr „Badische Heimat“ in dr velkische Sproch vu dr Zyt: „Der Ausdruck seines [Georgs] Gesichts ist ernst und gläubig [...]. Der Künstler wollte in dieser Gestalt symbolisch die Einigung des neuen Deutschland unter seinem großen Führer darstellen.“

Dr Paul Sättele het Gedicht un Verzellige gschribe, uf Alemannisch un uf Hochdytsch, derzue het er au Volkstheaterstuck gschribe. Im Septämber 1954 isch dr Sättele bim alemannische Dichterdräffe z Badewyyler derby gsii. Mer chännt en vor allem fir dr Gedichtband „Markgräfler Trübel" vu 1925, wun er s Dorf Ischtai un d Landschaft um dr Chlotze bschribe het.

Dr Fritz Schülin schrybt 1969 zum 85. Geburtsdag vum Sättele:
Zum 75 Geburtsdag het em d Gmai Ischtai dr Ehrerburgerbrief verlihe. Z Efringen-Kirchen isch e Stroß noch em gnännt wore, dr Paul-Sättele-Weg.





</doc>
<doc id="70494" url="https://als.wikipedia.org/wiki?curid=70494" title="Franz Oexle">
Franz Oexle

Dr Franz Oexle (* 10. Dezämber 1922 z Iberlinge; † 25. Merz 2018 z Gottliebe, Thurgau, Schwyz) isch e dytsche Schurnalischt un Schefredakteur vum Südkurier gsii.

Dr Franz Oexle isch z Iberlinge am Bodesee ufgwachse. Syni Vorfahre stamme vum Große Haibärg uf dr Schwebische Alb un vu Kreenheinstetten bi Semmerenga. Ain vu syne Ahne isch dr Ordesgaischtli un bekannt Barock-Schriftsteller Abraham a Sancta Clara (Johann Ulrich Megerle) gsii.

As Soldat im Zweete Wältchrieg isch dr Oexle z Russland un z Frankrych gsii. Noch em Chriegsänd het er vu 1945 bis 1951 Germanischtik, Philosophy, Änglisch un Gschicht z Fryburg, z Dibenga un z Basel studiert. Är isch anne 1950 an der Universitet Fryburg mit dr Dissertation "Wielands Begegnung mit dem Sturm und Drang" zum "Dr. phil." promoviert wore. 1953/54 isch er as Postdoc an dr University of Oregon gsii. Ab 1964 isch er Dozänt am Internationale Inschtitut fir Schurnalismus in Entwickligsländer mit em Schwärpunkt Oschtasie gsii.

Dr Oexle isch anne 1951 in dr Dienscht vu dr Konschtanzer Dageszytig Südkurier yydrätte un isch Bolitikredakteur, speter Schef vum Dienscht gsii. Anne 1966 het dr Oexle in dr Noofolg vum Alfred Gerigk dr Poschte vum Schefredakteur vum Südkurier ibernuu. Im Johr 1987 isch er in dr Ruestand gange un het an sy Noofolger Gerd Appenzeller ibergee. Vu 1988 bis 1992 isch er Mitrusgäber vum Südkurier gsii.

Anne 1988 isch er mit em Bundesverdienschtchryz vum Verdienschtorde vu dr Bundesrepublik Dytschland uuszaichnet wore.




</doc>
<doc id="70497" url="https://als.wikipedia.org/wiki?curid=70497" title="Pontarlier">
Pontarlier

Pontarlier isch e Stadt im französische Deil vom Jura. Si lyt im Departemänt Doubs und het öpe 25000 Ywooner.

Im Oschte chunt s Gmeindgebiet vo Pontarlier ufem Bärg Larmont a d Schwiizer Gränze a. D Schwiizer Nochbergmeind isch Les Verrières im Kanton Nöjeburg. Dr Bach "Ruisseau des Entreportes" flüsst vo Les Verrières über d Landesgränze uf Frankrych und dur d Schlucht vo "Entreportes" und in Bach "Ruisseau des Lavaux", wo bi Pontarlier als Sytebach in Fluss Doubs mündet.

D Stadt lyt am Doubs grad uf dr Nordsyte vo dr Chluus vo Joux, wo dr Doubs dur d Jurachetti vom "Larmont" grabe het. Bi däm Ängpass verby, wo sid em Middelalter mit Burge und Feschtige gsicheret isch, goot die alti Strooss, wo sid dr Römerzyt bruucht wird. Für d Römer und im Middelalter isch do dure dr diräkt Wäg vo Ängland uf Rom ggange. Hütt isch’s d Hauptstrooss vom Simplonpass und vom Gämfersee über Jougne uf Besançon und bis uf Lotringe; z Frankrych het si d Nummere N57, im Waadtland und im Wallis isch’s d Hauptstross 9.

Bi Pontarlier foot d Ruute dure Jura a, wo durs Taal "Val de Travers" uff Nöjeburg und Bärn goot.

Früener het me dr Stadt uf Dütsch au öpe "Bünterlin" gseit; dr Name "Punterli" chunt scho ane 1255 inere Schrift vor. I dr römische Zyt het dr Ort "Ariolica", "Ariarica" oder "Abrolica" gheisse. Dr middelalterlech Name isch us dr Verbindig vom Wort "pont" für Brugg mid däm alte römische Name entstande. D Wörter "ario" und "lica" chömet gmäss de Forschige vo dr Sproochkund usem Keltische und vo indogermanische Wurzle, wo vermuetlech ”vornedra“ und ”Felse“ bedütet hend, und das chönt sech ebe uf d Chluus vom Doubs bezie. 

I dr frankoprovenzalische Sprooch heisst dr Name vo dr Stadt "Pontali", und es isch die Stadt, wo am wytischte im Norde vom ganze frankoprovenzalische Sproochruum z Frankrych lyt.





</doc>
<doc id="70500" url="https://als.wikipedia.org/wiki?curid=70500" title="Lajoux">
Lajoux

Lajoux isch de Name vo däne Ortschafte:
Lueg au:


</doc>
<doc id="70501" url="https://als.wikipedia.org/wiki?curid=70501" title="Montfaucon">
Montfaucon

Montfaucon isch de Name vo däne geografische Objekt:

Montfaucon isch de Name vo däne Kantön z Frankriich:
Montfaucon isch de Name vo däne Persone:
Lueg au:


</doc>
<doc id="70503" url="https://als.wikipedia.org/wiki?curid=70503" title="Val Terbi">
Val Terbi

Val Terbi isch de Name vo däne geografische Objekt:


</doc>
<doc id="70535" url="https://als.wikipedia.org/wiki?curid=70535" title="Vellerat">
Vellerat

Vellerat isch es Dorf im Kanton Jura. Es ghert zu der Gmeind Courrendlin im Bezirk Dälschberg.

Vellerat lyt uf ere Hechi vu , 5 km südsüdöschtlech vum Kantonshauptort Dälschberg (Luftlinie). Es isch am weschtliche Talhang über de Birsschlucht vu Choindez.

S Dorf lyt i de Jurabärge. D Wescht- und Nordweschtgränze vom Dorfbann verlouft uf em Bärgchamm vom "Forêt de la Cendre" (bis ) und d Südgränze uf em Chamm vo de "Côte des Porcs".

Vellerat taucht in ere Urkund vu 1741 mit dem Näme s erschtmol uf. Erscht währed de Reformazioonszit hend sich drü dütschsproochegi Familie do aagsiidlet und hend s Land vu de Propschtei Münschter-Granfälde als Pacht übernoo.

I de Joor 1797 bis 1815 het d Gmeind zu Frankrych ghert, zerscht zum Departemänt Mont-Terrible, denn ab 1800 zum Departemänt Haut-Rhin, em Oberelsass. De Wiener Kongress het im 1815 entschide, dass de Ort zum Kanton Bärn chunnt. 

Bi der Gründig vum Kanton Jura uf de 1. Jänner 1979 isch d Gmeind bim Kanton Bärn blibe, obwohl si nume en Strossezugang über de Kanton Jura gha hät. Noch johrelange Verhandlige hät dänn Vellerat uf de 1. Juli 1996 zum Kanton Jura wächsle chöne.

Sit ane 1888 gits d Kapälle vu der Heilige Familie, si isch 1961 vum Jeanne Bueche umbout worde.

Ufe 1. Jänner 2019 het Vellerat mit de Gmeinde Courrendlin und Rippertschwiler fusioniert.

Sit 2001 bstoot e Partnerschaft mit de Gmeind Voeren i de Region Flandere z Belgie.




</doc>
<doc id="70538" url="https://als.wikipedia.org/wiki?curid=70538" title="Pizza">
Pizza

Pizza isch e italiänische Spezialität us enem Fladebrot us Hefeteig. Di hütigi, internazional verbräiteti Variante mit Tomatesosse und Chäs als Basis stammt us Neapel.

Ane 2017 isch d neapolitanischi Chunscht vum Pizzabacke („Pizzaiuolo“) vu de UNESCO i de representativi Lischte vum immaterielle Kulturärb vu de Mänschheit ufgnoo worde.

S Wort stammt vum neapolitanischi "piceà" bzw. "pizzà" für „zupfe“ ab, wo me mit kalabrisch "pitta" und mittellatiinisch "pecia" („Stück“, „Deil“, „Fetze“) vergliiche cha.


</doc>
<doc id="70540" url="https://als.wikipedia.org/wiki?curid=70540" title="Jacques Higelin">
Jacques Higelin

Dr Jacques Joseph Victor Higelin (* 18. Oktower 1940 in Brou-sur-Chantereine, Seine-et-Marne; † 6. Àwrìl 2018 z Pàris) ìsch a frànzeescher Sanger, Komponischt, Film- un Theàterschàuspìeler un Àuitor gsìì.

Sehr beriahmt zitter da 1970. Johra mìt em Nàmma Jacques Higelin, ar hàt a einzigàrtiger Stil entwìckelt, a Mìschung vu Swing, Jazz, Rock, àràwerischa Müsik un gedìchtvolla Text. Ar ìsch aui bekànnt gsìì fer si Engagement fer humànitära Àktiona, wia zum Beispiel d Hìlf ìn da Obdàchlosa mìt em Abbé Pierre.

Si Vàter, dr Paul Higelin, ìsch a Isabàhnàrweiter vu Elsassischa Àbstàmmung gsìì. D Eltra vum Paul Higelin sìn vu Dìdena kumma. D Müeter vum Jacques Higelin ìsch a Belgischa gsìì.

Dr Jacques Higelin ìsch z Brou-sur-Chantereine ufgwàchsa, a Dorf ìn dr Pàrissergegend. Si Vàter, Isabàhnàrweiter, ìsch aui Müsikànt gsìì; ar hàt sina zwei Kìnder, dr Jacques un si Brüeder Paul, Müsik lo lehra. Ànna 1954, mìt viarzeh Johr àlt, ìsch dr Jacques àn era Audition ufgfàlla, wial ar scho zìmlig begàbt gsìì ìsch.
Ar hàt d Liader vum Charles Trenet un vum Maurice Chevalier glost, àwer aui vu fremda Jazzsanger vu noh-n-em Kraig, wia dr Sidney Bechet, dr Miles Davis oder d Ella Fidgerald.

Mìt zeh Johr àlt, ìsch dr Jacques Higelin ìn dr „Cours Simon“, a beriahmter Schàuispìelunterrìcht vum René Simon gànga. Ar hàt ànna 1959 si erschta Uftrìtt àls Schàuispìler gmàcht, ìm Film "Le bonheur est pour demain" vum Henri Fabiani.

Wahrend sim Militärdianscht, ànna 1961, hàt'r dr Müsiker Areski Belkacem lehra kenna.

Wo-n-'r uf Pàris zruck kumma ìsch, hàt'r ìn verschìedena Film gspìelt, zum Beispiel "Bébert et l'Omnibus" vum Yves Robert ànna 1963, un ìn Television-Serie wia "Une fille dans la montagne".

Ar hàt aui a Sanger-Kàrriar ààgfànga: ar hàt mìt dr Sangera Brigitte Fontaine zwei Album mìt Liader vum Boris Vian veräffentligt, ànna 1965 un ànna 1968.

Ànna 1969 hàt'r mìt em Areski Belkacem a Album mìt sina eigena Liader veräffentligt. Ìn dara Zitt hàt'r aui mìt dr Brigitte Fontaine un mìt em Areski Belkacem s Theàterstìckla "Niok" àm „Petit Théâtre du Lucernaire“ gspìlt.

Ìn dr Mìttla vu da 1970. Jora ìsch'r ìm Frànkrìch sehr beriahmt worra, bsunderscht mìt em Album "Champagne pour tout le monde", wo-n-a großer Erfolg bikumma hàt.

Ar hàt garn vor da Litt gsunga, ìn großa Show: sina Konzerta han àls zìmlig làng känna düüra, obwohl àss'r sina Miaih nìt gspàrt hàt! Ar hàt àn da erschta „Francofolies“ z La Rochelle ànna 1985 mìtgmàcht, un ar hàt àb un züe wìder àn dam Müsikfestval teilgnumma. Ìn dr Nàcht vum 31.12.1999 bis zum 01.01.2000 hàt'r z Lyon, uf dr place Bellecour, vor viarzig tàuisig Persona a Konzert gaa.

Ar hàt si 70. Geburtstàg ìm Zénith vu Pàris gfiirt, dur a Konzert mìt zwei vu sina Kìnder, Arthur H un Izïa.

Vu Oktower 2010 àb, han teil vu sina Konzerta verschoba müeßa wara, waga Gsundheitsproblemer. And 2017 ìsch'r kränker worra, un àm 6. Àwrìl ìsch'r gstorwa, noh-n-era 50 Johr-lànga Kàrriar.

Dr Jacques Higelin hàt drèi Kìnder ghàà, vu drèi verschìedena Fràuia: dr Sanger Arthur H (* 1966), dr Schàuispìeler Kên Higelin (* 1972) un d Sàngera un Schàuispìelera Izïa Higelin (* 1990).

Ar hàt d Tanzera Aziza Zakine, d Müeter vu sinera Tochter Izïa, ànna 2008 ghirota.

Dur sina Elsassischa Àbstàmmung, ìsch'r àls garn zruck ìns Elsàss kumma. Ar ìsch mìt em Elsassischa Müsikànt un Komponischt Rodolphe Burger Frìnd gsìì, ar hàt mìt ìhm z Màrkìrch Àlbum ufgnumma.





</doc>
<doc id="70541" url="https://als.wikipedia.org/wiki?curid=70541" title="Igor Perrig">
Igor Perrig

Dr Igor Perrig (* 22. Juni 1964 in Brig) isch e Schwiizer Historiker.

Dr Perrig het d Matura am Kollegium Spiritus Sanctus z Brig absolviert, woner mit em Vulgo „Hägar“ vo der Studänteverbindig Sectio Brigensis aghört het. Är het Gschicht und Kommunikationswüsseschafte a der Uni Fribourg studiert und isch 1994 bim Urs Altermatt in Schwizer Gschicht promoviert worde. A der School of Public Affairs vo der University of Maryland het er sich in Sicherheitspolitik und Internationale Beziehige spezialisiert. Vo 1992 bis 1993 het er als wüsseschaftleche Mitarbeiter am Center for International Security Studies z Maryland gschaffed. 2006 het er dr Studiegang Master of Public Administration a der Uni Bärn abgschlosse.

Vo 1993 bis 1994 het dr Perrig im Generalsekretariat vo der North Atlantic Assembly z Brüssel gschaffed und het sech dört bsunders mit der Integration vo osteuropäische Staate i d NATO befasst. Vo 1994 bis 2008 het er fürs Eidgenössische Departemänt für Verteidigung, Bevölkerigsschutz und Sport gschaffed, u. a. as sicherheitspolitische Berater vom Generalstabschef und as Chef vo der Sektion Partnerschaft für e Fride. Ab 2008 isch er Public Affairs Manager vo der Swisselectric gsi. Dr Perrig isch Oberstlütnant vo der Schwizer Armee.

Dr Perrig ghört der CVP a. Är het 2016 für en Stadtrat vo der Gmeind Brig-Glis kandidiert. Är setzt sech für d Atomenergie i.

Em Perrig sini Dissertation "Geistige Landesverteidigung im Kalten Krieg. Der Schweizerische Aufklärungsdienst (SAD) und Heer und Haus, 1945–1963", Brig 1993, isch i der Forschig mehrfach rezipiert worde. Er wist drin illegali Staatsschutztätigkeite vom SAD bis is Jahr 1957 no und skizziert dr Chalti Chrieg in emne vo ihm entwicklete Vier-Phasemodäll.

Vo 2000 bis 2011 het er Biträg i der "Allgemeine Schwizerische Militärzitschrift" verröffentlecht, drunter en Artikel zum Carl von Clausewitz.





</doc>
<doc id="70544" url="https://als.wikipedia.org/wiki?curid=70544" title="Dallas">
Dallas

Dallas ([]) isch di drittgröschti Stadt im Bundesstaat Texas und di nüntgröschti Stadt vu de Veräinigte Staate. D Stadt het e Flächi vu 997,1 km und isch ou Verwaltigssitz vum glychnamige County. Dallas het 1,3 Million Yywohner (Stand 2016) und isch s kulturälle und ekonomische Zäntrum vum zwöuf County umfassende Grossruum Dallas-Fort-Worth-Arlington. Dallas isch eini vu elf Wältstedt i de USA.

D Stadt, wu ane 1841 grindete worden isch, isch dur irni strategeschi Lag a zahlriiche Ysebaanlinie e wichtigs Zäntrum vu de Öl- und Baueleinduschtrii gsii. Hüüt isch d Wirtschaft houptsächlich vu de Telekommunikations-, Computer-, Finanzdienschtleischtigs- und Transportbranche bstimmt.




</doc>
<doc id="70545" url="https://als.wikipedia.org/wiki?curid=70545" title="Hansjörg Knecht">
Hansjörg Knecht

Hansjörg Knecht (* 24. Merz 1960 z Lüggere, heimetbrächtigt z Löipschled) isch e Schwiizer Bolitiker (SVP).

Dr Knecht isch vu Jänner 1990 bis Dezämber 1997 im Gmeindrat vu Löipschled gsii und vu Merz 1996 bis Jänner 2012 im Grosse Rat vum Kanton Aargau. Syt de Schwiizer Parlamäntswahle 2011 het er Iisitz im Nationalrat
und isch dert Mitgliid i de "Kommission für Umwält, Ruumplanig und Energii (UREK)".

Dr Knecht isch Unternähmer und verhiiratet.



</doc>
<doc id="70546" url="https://als.wikipedia.org/wiki?curid=70546" title="Villarzel">
Villarzel

Villarzel isch de Name vo däne Ortschafte:
Lueg au:


</doc>
<doc id="70547" url="https://als.wikipedia.org/wiki?curid=70547" title="Villarsel">
Villarsel

Villarsel isch de Name vo däne Ort im Kanton Friburg, Schwiz:
Lueg au:


</doc>
<doc id="70558" url="https://als.wikipedia.org/wiki?curid=70558" title="Vully">
Vully

Vully isch de Name oder Namestail vo däne geografische Objekt:
Lueg au:


</doc>
<doc id="70567" url="https://als.wikipedia.org/wiki?curid=70567" title="Bierflasche">
Bierflasche

Bièrguttèrè ghörèd zuè d Bhälter, wo Bièr demit abgfüllt wörd, um d Flüssigkeit mit definyrtem Volumè z portionierè, d Absatzlogischtik z voeifachè un s Bièr vor üßèrè Yflüss z schützè.

Bièr wörd öfters dirèkt uss dè Guttèrè gsoffè odder zum Suufè in è Bièrglas glèèrt. Mit unterschydlichè Voschlüss wörd d Fungtion von èm Übberdruggventyl nõchbildèt, well sich d Flüssigkeit durch dè CO-Ghaalt unter lychtèm Drugg isch. Mèngi Variantè vom Guttèrèvoschluss cha mò widder zuèmachè. D Guttèrè sin halbtransparent, demit mò für d Suberkeitskontrollè durrè lüüchtè cha. Mit Etikettè wörd aagää, wa i dè Guttèrè dinnè isch. Für d Bügelvoschlüss wörrèd spezièlli Halsetikettè bruucht, um glychzitig z kennzeichnè, wenn d Guttèrè uss Vosää uffgangè isch. Oft sin d Bièrguttèrè uff dè Ußèsitè mit Stoßrippè vosää, mèngi wörrèd au gleitbeschichtet, dõmit s bim gegèsitigè Anènanddätschè kein Glasbruch git. Dè Boddè vo dè Guttèrè isch nõch innè gwölbt un wyst mittig è Volumèaagaab uff. Dè Boddè cha zuèsätzlich Standnoppè odder -schteeg haa odder im Ringel ummè Noppè für dè Produktionscode haa.


Bièrguttèrè wörrèd zum Großdeil uss Glas gmacht, sit Aafang vom 3. Millenium isch abber dè Aadeil vo dè Plaschtikgütterle gschtigè. Glasgütterle für s Bièr wörrèd meischtens mit Kronkorkè zuègmacht. È baar Brauereiè nämmèd Bügelgütterle, wo mò bim Suufè widder zuèmachè cha. Sèlli Form vom Gütterlevoschluss isch vor 1892 entschtandè un hèt s manuellè Zuèmachè bi dè Abfüllung voeifacht. Mit èm Uffcho vo dè Kronkorkè hèt mò d Gütterle maschinell zuèmachè chönnè. Schruubvoschlüss wörrèd für Bièr-Plaschtikgütterle bruucht, bi Glasgütterle chömmèd si fascht nit vor. Bièrgütterle sin meischtens mit Pfand im Aagebot. Näbbè dè Meerwägguttèrè sin Einwägguttèrè im Handel vodrèttè. Dõdeby git s für Bièr Einwäggütterle mit Kronkorkè, wo mò abschruubè cha, wa durch è bsunderi Gschtaltung vom Gütterlihals möglich wörd. Selli Kronkorkè chömmèd oft i dè Schwiz zum Ysatz, z Dütschland isch meischtens no dè traditionèlli Kronkorkè in Gebruuch.
Bièrgütterle chömmèd einzeln odder harasswys i dè Einzelhandel. S git diè (früèner uusschlièßlich) bruuchtè Holzkäschtè mit 12 odder 20 Gütterle dinnè. I dè 1980er Johr sin chlyneri Gebinde mit drei Sechserharass („Sixpacks“) mit 0,5-Liter-Guttèrè odder vyr „Sixpacks“ mit 0,33-Liter-Guttèrè i dè Handel cho, mèngmòl au Achterharass. Allgemein vobreitet sin für 0,5-Liter-Guttèrè Haräss mit je 9, 10, 11, 20 Guttèrè un für 0,33-Liter-Guttèrè mit je 20, 24, 25 odder 30 Bièrgütterle. È handelsüblichi 0,5-Liter-Guttèrè hèt è Gwicht vo 850 bis 900 g inklusive Kronkorkè, Bièr un Etikettè. Lut ènèrè Studiè vo dè Unternämmensberötung Deloitte sin z Dütschland mee wiè 120 voschiddeni Guttèrèmodel im Umlauf.

Deilwys sin Guttèrè mit Embossing vosää, è Art Relief, dõdemit söll näb dè Guttèrè au s Bièr hochwärtiger wǜrkè, sèllèwäg wörd sèll au nit im ghobenè Bièrpriissegmènt gmacht. Ußerdèm git d Guttèrè è Identifizyrung mit dè Brauerei hèr. Hüüfig wörrèd Etikettè zentryrt zum Embossing uff dè Gütterle plazyrt, dafür müèn d Gütterle i dè Etikettyrmaschinnè vo èm Etikettyrè entschprèchend uusgrichtet wörrè.

Am Aafang hèn d Guttèrè èn zylindrischè Korpus un èn vojüngtè Hals, wo bim Voschluss obbè uffhört. Sèll Model vo Bièrguttèré isch dè traditionèllè Wiiguttèrè nõchgmacht gsi isch. Sit èm Aafang vo dè 1960er Johr isch sèll Model durch d Steinieguttèrè ergänzt worrè, sèbb Model hèt è besseri Bruchsicherheit, wenn d Guttèrè abbè kait. Z Dütschland isch bis Èndi vo dè 1980er Johr übber èn Zitruum vo 30 bis 40 Johr witgehènd d Euro-Guttèrè Standard für d Halbliter-Guttèrè im Ysatz gsi. Dènõch isch uss Designgründ witgehend uff d „NRW-Guttèrè in Vichyform“ nõch DIN 6075 Packmittel - Guttèrè umgschtellt worrè.

I dè 2000er Johr sin zuèdèm uffgrund vo dè Markèpositionyrung oft Langhalsguttèrè ygfüürt worrè. Mit èm neuè Guttèrèmodel isch è Erneuerung vo dè formatabhängigè Guttèrèfüürungsdeile a d Abfüllmaschinnè vobundè gsi, è baar Brauereiè hèn uss Koschtègründ diè aalt NRW-Guttèrè im Sortimènt glõ, chlyneri Brauereiè, wo zmeischt no im Bayrischè dèheim sin, hèn d Euro-Guttèrè bhaaltè. Für voschiddeni übberregional agyrendi Brauereiè wiè d Auguschtiner, Schlenkerla odder s Tegernseer Brauhuus isch s diè traditionèlli Euro-Guttèrè zum Charakterischtikum mit wichtigem Identifikationswärt worrè. Mitunter füllèd mèngi Großbrauereiè wiè d Erdinger uss Noschtalgygründ eini vo irè Bièrsortè in Euro-Guttèrè ab odder hèn, wiè d Hasè-Bräu Augschburg uss dè Radebärger Gruppè odder d Ayinger, irè übberwiegendes odder gsamtes Sortimènt widder uff sèlli Guttèrè umgschtellt. Uss dè glychè Gründ füürèd è Reiè vo mittelschtändischè Brauereiè si widder y. NRW-Guttèrè chömmèd mittlerwyl uss Traditionsgründ un in Abgränzung zuè dè Longneck-Guttèrè widder uff dè Märkt. Dõdurrè bschtòt d Märktvylfalt i dè Guttèrèmodel, d Uusrüschtung vo dè Abfüllaalaagè bschtimmt uss finanzièllè Erwägungè (Koschtè für d Abfüllaalaag, neui Guttèrè un d Haräss) diè ygsetztè Model.

Bièr wörd meischtens in ygfärbtè Guttèrè ghandlèt, well s Lichtgschmäckle z vohindèrè, wo durch s Umwandlè vo dè Hopfèbitterschtoff in 3-Methyl-2-buten-1-thiol entschtòt. Sèll Umwandlè wörd vo dè UV-Straalung voschtärkt. Bruuni Guttèrè hèn è messbar größeri UV-Filterwǜrkung wiè grüèni Guttèrè, well s bruunè Glas bsunders kurzwelligs Licht absorbyrt. Kurzwelligs Licht bschtòt uss blauè un violettèm Aadeil vom Lichtschpektrum, s Glas reflektyrt ergo d Komplementärfarbè Orange un Gääl, wa zämmègmischlèt mit minimè Aadeil vo dè räschtliché Primärfarbè Bruu git. Bis i d 1970er Johr sin beidi Gütterlifarbè glychermaßè vobreitet gsi; d Meinung vo dè Bièrkonsumentè hèt d Aasicht gförderèt, dass Bièr, wo i dè Sunnè glagerèt wörd, s Gschmäckle änderè duèt, wa durch bruu, grüè un durchsichtigem Glas beyflusst wörd. Wenn s Bièr lichtgschützt glagerèt wörd, chunnt kei UV-Licht draa hèrrè un d Glasfarb isch unbedütend. Ungfärbti Bièrguttèrè wörrèd nu seltè bruucht (byschpillswys bi dè 330-ml-Gütterle vo dè Marke Reissdorf Kölsch) odder èm mexikanischè Corona-Bièr). Durch Änderungè vom Broduktionsbrozèss i dè Glasinduschtry chömmèd fascht nu bruuni Bièrguttèrè i dè Handel. È baar Markè wiè Pilsner Urquäll, Beck’s, Jever, Wicküler, Brinkhoff’s, Einbecker, DAB, Heineken, Carlsbärg odder Ottakringer bruuchèd diè grüènè Guttèrèfarbè als zuèsätzlichs Identidätsmèrkmòl.

Für Bièrmischgetränk wörrèd näbbè grüèni un bruunè auch glasklari un blaui Guttèrè abgfüllt. Dõdurrè wörd d Guttèrèfarb als exklusivè Eigèschaft vo dè Bièrmarkè vokauft un für Werbezwèck bruucht.

Diè normali Größi vo dè Guttèrè hét sich im Lauf vo dè Zit meefach gänderèt un isch in voschiddènè Länder mittlerwyl im Gebruuch aabasst.

Erfaarungsgmäß variyrt d Stabilidät von èrè neuè Guttèrè un iri Haltbarkeit im Lauf vom Produktzǜklus.

Meerwägbièrguttèrè bringèd s uff Umlaufzaalè vo durchschnittlich 40, bi kurzè Transportwäg vo mengè Brauereiè sin bis zuè 70 Umläuf möglich. Niddrigi Umlaufzaalè (20-38 im Schnitt nõch Deloitte-Studiè) wörrèd mit individualisyrtè Guttèrè durch "Embossing" vom Brauereilogo uff dè Guttèrè, höcheri mit Standardguttèrè erreicht. Nõch sèllèrè Studiè ligèd NRW-Guttèrè im Schnitt bi 42 Umläuf. Diè durchschnittlichi Umlaufzaal wörd durch d Rüggfüürung vo voschiddènè Gütterlemodel im Lèèrguèt reduzyrt, well nit jeddi Brauerei alli Gütterlemodel vowendè duèt. Asè sortyrèd mengi Brauereiè diè sortimèntsfrèmdè Gütterlemodel uus. Mit dè Zuènaam vo dè Vylfalt vo dè aktuèll bruuchtè Bièrguttèrèformat wörrèd Bièrguttèrè mee un mee vo dè Getränke-Fachgroßhändler un dè Brauereiè sèlber uffwändig vo dè Widder-Abfüllung vorsortyrt. Asè wörd dè Uusnutzungsgrad vo dè Füllaalagè un d Umlaufhüüfigkeit vo dè Guttèrè höcher gschruubt, wenn diè uussortyrtè, nit bassendè Guttèrè a sèbbi Brauereiè wittergleitet wörrèd, wo sèlli Guttèrèmodel ysetzèd.

S aagliferte Lèèrguèt wörd i dè Brauerei maschinèll vor dè Befüllung inschpizyrt ("Empty Bottle Inspector", "EBI"). Kriteriè für s Uussortyrè sin (a) Bschädigungè vo dè Mündung, (b) Drèck, wo nit wèg gòt (byschpillswys spèrrigi Frèmdkörper) un (c) d Aazaal vo dè Gräbbel ("Scuffing") durch Kratzer, Schliifschpurè un suschtigi Obberflächèfääler.

Guttèrè, wo s Sortyrè übberschtandè hèn, chönned nõch è baar Umläuf durch Abnutzung nimmi uusreichend druggbeschtändig syy. Asè voschpringd s Glas vo dè Guttèrè auch bim Suubermachè (85 °C mit Laugè) odder bim Abfüllè (bi übber 4,0 bar).

D Innèdruggbschtändigkeit von èrè gfülltè, mit Kronkorkè zuègmachtè Bièrguttèrè bi öppè 18 °C (Ruumtemperadur) lyt um zee bis maximal 40 bar. Si nimmt mit jeddem Kratzer i dè Guttèrè dütlich ab. Dè Kronkorkèvoschluss isch d Sollschwachschtell. Er söll bi mee wiè sechs bar Innèdrugg undicht wörrè un dè (Übber-)Drugg ablõ - "abblõsè" i dè Brauerschprõch. Sèll isch è Sicherheitsmaßnaam, dõmit s Blatzè vo dè Guttèrè bim Transportyrè odder bim Lagèrè z vohindèrè.

Guttèrè wörrèd so hèrgschtellt, dass bim Blatzè vo dè Guttèrè durch innerè Drugg odder Schlääg vorzugswys dè Bodè vo dè Guttèrè abgschprèngt wörd. Sèlli Sollbruchschtell diènt dè Sicherheit, well asè nu wènnigi, größeri Glasschtüggle uss èm Bodè gschprèngt wörrèd. Bim unkontrollyrtè Blatzè vo dè Guttèrè würd diè gsamti Guttèrè in èm Huufè vo winzigè Splitter endè. D Guttèrè, wo uffrächt uff èm Bodè stòt, vohinderèt zuèdèmm durch irè Eigègwicht d Glasschplitter vom Bodè. Dè Flüssigkeit i dè Guttèrè lauft nõch èm Abschprèngè vom Guttèrèbodè nu nõch unnè usè. Asè spritzèd bim Blatzè vo dè Guttèrè keini chlynè Splitter odder Flüssigkeit i dè Umgebung ummè.

Alli Sicherheitsmaßnaamè nützèd nüt mee, wenn è gfüllti un zuègmachti Guttèrè vo dè Sitè hèr aadätscht wörd, byschpillswys wenn d Guttèrè sitlich uff è harti Obberflächi keit. Durch diè extreemi punktuèlli Belaschtung a dè dünnè Sitèwand wörd d Guttèrè a dèrrè Stell, wo s dätscht hèt, straalèförmig voblatzè.

S Model un d Wanddicki vo dè Bièrguttèrè sowiè d Form vom Guttèrébodè (konkavi Wölbung nõch innè) hèn Yfluss uff d Stabilidät vo dè Guttèrè, wa vor allem bim Entwurf vo neuè Guttèrèmodel beruggsichtigt wörrè muè.

D Stabilidät von èrè gfülltè, zuègmachtè Bièrguttèrè hängt vom Alkoholghalt, èm CO-Ghalt, èm "Scuffing"-Grad vo dè Guttèrè, dè Füllhöchi, dè Küèlungsgschwindigkeit un dè Geometry vo dè Guttèrè ab. D Iisbildung un dõdemit d Volumèzuènaam vom Wasser wörd durch dè glychzitig zuènämmende Drugg i dè Guttèrè vozögerèt un stygt bi dè witterè Abküèlung aa. Uss Sicherheitsgründ sött è "normali", gschlosseni Bièrguttèrè nit unter 2,2 °C küèlt wörrè. Sèlbscht wenn s Bièr nit gfrǜèrt, cha s zuè nèrè duèrhaftè Kältetrüèbung durch Proteinè cho, wo im Bièr glöst sin. Sèlli Trüèbung isch nit schädlich, s Bièr sièt abber nit guèt uus.

Bi Bièr mit 5,4 g/l CO stygt dè Innèdrugg uff 2,2 bar bi Normalbedingungè (20 °C). Dè Innèdrugg von èrè gfülltè Bièrguttèrè wörd mit stygender Temperadur wèg dè gringèrè Löslichkeit vom CO in èrè wässrigè Lösung. Ebbèso wörd dè Innèdrugg bim Schüttlè höcher, zuèdèmm hèn Bièr mit höcherem CO-Ghaalt vo sich uus èn höchèrè Innèdrugg. Bi 50 °C git s bi nèrè gfülltè Bièrguttèrè, wo nò zuè isch, èn Innèdrugg vo öppè 5 bis 6,5 bar, wa d Gfòòr vom CO-Voluscht durch s Abblõsè vom Kronkorkè wòrschinlicher wörrè lòt (Abblõsvohaaltè: Kronkorkè Typ A bi acht bis elf bar; Kronkorkè Tǜp B schu bi übber füüf bar). D Gfòòr vom Blatzè bschtot nit uumittelbar, cha abber nit uusgschlossè wörrè ("Scuffing)". Jeddi Bewegung von èrè heißè Guttèrè sorgt für è rasantes Aaschtygè vom Innèdrugg, wo dè abblõsende Kronkorké unter Umschtänd nit abfangè cha, wa zum Blatzè vo dè Guttèrè füürt.

2010 sin drei Fallschtudiè durrègfüürt worrè, wo d Ökobilanz vo voschiddènè Getränkevopackungè voglychè worrè isch.



</doc>
<doc id="70572" url="https://als.wikipedia.org/wiki?curid=70572" title="Brauerei Feldschlösschen">
Brauerei Feldschlösschen

D Brauerei Fäldschlössli isch e grosse Härsteller vo Bier und andere Getränk in dr Schwiiz.

S Undernääme, wo hütt offiziel "Feldschlösschen Getränke AG" heisst, isch z Rhyfälde im Kanton Aargau dehei. Sid em Joor 2000 isch’s en Dochterfirma vom dänische "Carlsberg"-Konzärn.

D Fabrigg mit dr schöne Architektur, wo mit alte Elemänt vom Burgebau spilt, stoot ufem offene Fäld weschtlech vo Rhyfälde, grad näb dr Ysebaan und dr Autobaan. Si isch ane 1876 gründet worde; s Wasser für d Sudhüüser chunt us ere Kwelle bi Magde. D Firma het am Afang «Kollektivgesellschaft Wüthrich & Roniger Brauerei zum Feldschlösschen» gheisse und isch ane 1890 d "Akziegselschaft Brauerei zum Fäldschlössli" worde.

Sukzessyv het d Rhyfälder Brauerei vil anderi Bierbrauer i dr Schwiiz übernoo und isch do drmit sitem 20. Joorhundert im Land e füerende Produzänt vo Bier; wo i anderne Stedt d Bierfabrigge zuetoo worde sind, isch das für die Regione und für d Fründ vo däne Biermargge schwirig gsi. 

"Fäldschlössli" het vor allem i dr Dütschschwiiz überall ganz vil Restaurant exklusiv beliferet und deils au grad übernoo. Di unzäälige belüchtete Wirtshuusdafele mit em Signet vo dr Rhyfälder Fabrigg sind eigentlech eso öpis wien es visuels Kulturguet im öfentleche Ruum vo dr Schwiiz.

S "Fäldschlössli" het sech au a Fabrigge, wo Mineralkwelle i dr Schwiiz vermarktet, beteiliget, öpe a däne vo Eglisau, Elm, Ifferte und Passugg. 




</doc>
<doc id="70593" url="https://als.wikipedia.org/wiki?curid=70593" title="St. Anton (Wettingen)">
St. Anton (Wettingen)

D Chile Sankt Anton isch d Pfaarchile vo dr Pfarrei St. Anton i dr römisch-katolische Chilegmäind Weddige.

Si isch vo 1952 bis 1954 für die zwäiti Pfarrei vo Weddige bout worde. Die nöji Pfarrei hät me ygrichtet, wil s Dorf Weddige im 20. Joorhundert so gschnäll gwachsen isch ass die alti Dorfchile Sankt Sebastian nümme glanget hät. Am 18. Juli 1954 hät dr Bischof vo Basel, dr Franziskus von Streng, d Chile Sankt Anton gweit.

D Plään für e Bou hät dr Zürcher Architekt Karl Higi gmacht. Am Afang sind nid alli zfride gsi, ass me so ne modärni Chile ganz us Beton übercho hät. Grad au wäg em ungwoonte Wandbild vom Künschtler Ferdinand Gehr händ sech vili ufgregt. Dr Bischof hät sogar verlangt, das Bild müess für d Chilewey mit emene Vorhang vertekt wärde.

I dr Chile sind drüü gschnitzleti Figure vom Antonius vo Padua.

Im höche Durm vo dr Chile lüüte föif Glogge:



</doc>
<doc id="70600" url="https://als.wikipedia.org/wiki?curid=70600" title="Stefan Pflaum">
Stefan Pflaum

Dr Stefan Pflaum (* 8. Augschte 1943 z Minche) isch e dytsche Sprochwisseschaftler un Autor.

Dr Pflaum isch z Minche uf d Wält chuu un z Lohr ufgwachse, wun er au Alemannisch glehrt het. Noch em Abitur z Lohr het er an dr Universitete Fryburg, Wien un Stroßburi studiert.

Är het as Fachlaiter am Sprochekolleg fir uusländischi Stundänte z Fryburg gschafft, wu Studiebewärber uf d Dytschbriefig an dytsche Universitete un Hochschuele vorberaitet wäre. Anne 2008 isch er in Ränte gange. Wohne duet er z Schallschedt.

Är schrybt Gedicht un Haiku uf Alemannisch, derzue au Biecher uf Hochdytsch. Mit em Raimund Sesterhenn bildet er s Duo »Pflaum & Sesterhenn«, duet Täxt schrybe un spiilt Akkordeon. Zäme mit em Uli Führe het er anne 2012 s alemannisch Liederbuech „Woni sing und stand“ uusebrocht.

Dr Pflaum isch Mitglid bi dr Muettersproch-Gsellschaft, isch langi Johr Mitglid im Vorstand gsii un Laiter vu dr Regionalgruppe Dreisamtal. Derzue isch er Mitglid im Vorstand vum „Verein zur Pflege der Landeskunde an Schulen“ gsii. 

In dr Johr 2007 un 2013 het er an dr Internationale Schopfemer Mund-Art Literatur-Wärchstatt dailgnuu. Anne 2008 isch er mit em Regiobryys vum Oberrhynische Kulturforum uuszaichnet wore. Im Johr 2011 het er d Johann-Peter-Hebel-Medaille iberchuu.

Im Vorwort zue sym Buech „Wo isch d Sproch?“ schrybt dr Pflaum iber Dialäkt: 
Dr Ewald Hall schrybt in ere Rezänsion zue „Wo isch d Sproch?“:
D Anne Freyer schrybt in dr Badische Zytig iber dr Pflaum:

Derzue het dr Stefan Pflaum Artikel fir verschideni Zytschrifte un Zytige gschribe, unter anderem e regelmäßigi Mundartkolumne in dr Lokalzytig „Dreisamtäler“ („Vum Wunderfitz“).




</doc>
<doc id="70601" url="https://als.wikipedia.org/wiki?curid=70601" title="Basilika des Heiligen Antonius (Padua)">
Basilika des Heiligen Antonius (Padua)

D Basilika vom Heilige Antonius isch e Chile z Padua. Si isch eini vo de berüemtischte Chilene vo Italie und chunt us dr Zyt, wo d Architekte nodisno vo dr romanische zu dr gotische Bouwys hi ggange sind.

D Chile isch vo 1232 bis 1310 dört, wo dr heilig Antonius vo Padua z’letscht gläbt het, higstellt worde zum es schöns Dänkmol für iin z haa. Dr Franziskanermönch Antonius het z Padua es Chlooschter gründet; er isch als Prediger wytume so beliebt gsi, ass en dr Papscht chuum eis Joor sid denn, won er gstorben sich, ane 1332 scho zum Heilige vo dr katolische Chile usgruefe het. Und do het me z Padua sofort agfange bi sym Grab die Chile boue; zerscht isch das en eifachi romaneschi Predigerchile gsi, aber mit dr Zyt sind Syteschiff, Kapälle, 8 Chupple und Gloggedürm drzue cho; dr nöi Chor isch ane 1310 fertig gsi.

I dr Barockzyt isch bim Chor no d ”Schatzkapäll“ drzuecho. Dört drinn wärde die choschtbarschte Objäkt vo dr Chile ufbewahrt; das sind d Relikwie vom heilige Antonius: syni Zunge, Deili vo syne Stimmbänder und dr Underchifer – also die Orgaan vo sym Körper, wo mit em legendääre Predige z’tue händ. D Phälter für die Sache, d Relikwiaar, sind us em 14. und em 15. Joorhundert.

I dr Chile het’s romanischi und gotischi Architekturdeili und choschtbari Kunschtwärch, öpe d Figure, wo dr Donatello gmacht het. S grosse ufghänkte Kruzifix vom Donatello zelt zu de Meischterwärch vo dr Renaissance. E Lüüchter us Bronze isch vo ane 1515.

Im 14. Joorhundert isch uf dr rächte Syte d Kapälle vom heilige Jakobus drzue choo; wo d Basilika ane 1503 d Relikwie vom Papscht Felix übercho het, het me dere Sytekapälle dr nöi name Felixkapälle ggää.

Uf dr lingge Syte isch d Kapälle vo dr Schwarze Madonna "(Cappella della Madonna mora)", wo a dr Wand Relief us Marmor het, wo öpis us em Läbe vom heilige Antonius zeige. D Orgele vo dr Chile isch vo 1929.

Bi dr Basilika het’s es eigets Chilemuseum, s "Museo antoniano di arte sacra".



</doc>
<doc id="70604" url="https://als.wikipedia.org/wiki?curid=70604" title="Sociedade Esportiva Palmeiras">
Sociedade Esportiva Palmeiras

D Sociedade Esportiva Palmeiras isch dä Fuesballverein vo da brasilianischa Stadt São Paulo. Gründät worde isch de Club 1914.



</doc>
<doc id="70614" url="https://als.wikipedia.org/wiki?curid=70614" title="Volksbezeichnung">
Volksbezeichnung

Dr Volchsname, oder mit em Fachwort s "Demonym", isch dr Name, wo me für es Volch oder für d Bewooner vomene bestimmte Ort pruucht. Uf Französisch heisst das "Gentilé".

Es isch i vilne Fäll so, ass sech d Lüüt vomene Volch oder von ere Gruppe sälber eso säget, und denn wird dä Name au vo anderne Gruppe überno zum das bestimte Volch z benenne. Es cha au sy, ass nit es ganzes Volch, sondern a Deilgruppe drvo mit emene bsundere Name agsproche wird.

Dr erscht Fall mit em Name, wo me sech sälber gitt, heisst mit em Fachwort "Autonym", dr zwöit Fall heisst au "Xenonym". 

Volchsnäme chöme deils vo de Sprooche, wo die Lüüt redet, und deils vo andere kulturelle Eigeheite.

I dr Dütschschwiiz isch dr Name di Wälsche bekannt zum d Lüüt vo dr Weschtschwiiz, wo Französisch redet, gang und gäb.

Vom alte Volch vo de Alemanne isch i gwüssne Sprooche dr Frömdname für di Düütsche abgleitet; so heisst das bi de Franzose "les Allemands" und bi de Spanier "los Alamanes".



</doc>
<doc id="70615" url="https://als.wikipedia.org/wiki?curid=70615" title="Turm (Begriffsklärung)">
Turm (Begriffsklärung)

Turm (ahd. "turn", über altfrz. "*torn" us lat. "turris", letschtlich zu gr. τύρσις, ‚Turm, Burg‘) bezaichnet:
Turm isch de Name vo turmartige Bärgspitz, z. B.:
Der Turm isch de Name vo:



</doc>
<doc id="70617" url="https://als.wikipedia.org/wiki?curid=70617" title="Postleitzahl (Italien)">
Postleitzahl (Italien)

Di italienische Postlaitzahle gits sit em 1. Juli 1967. D Postlaitzahle för Italie, San Marino (PLZ: 47890 bis 47899) und de Vatikan (PLZ: 00120) send fööfstellig und mönd vollständig aagee wöre, aso ohni as me es Null wägloot, weder am Aafang no am Endi vo de Zahlegruppe. Me hät doozmol s Staatsgebiet in öpe 12'500 Postzentren iitailt und däne jewils e Postlaitzahl zuegwise. Die erste zwoo Ziffere händ di doozmolige Provinze aagee – doo häts no knapp 90 Provinze gee, underdesse sinds 106. Es 1 as dritti Ziffere hät amigs d Hopstadt von ere Provinz markiert.

00010–00199 Metropolitanstadt Rom

01100-01199 Provinz Latina

02100-02199 Provinz Rieti

03000–03999 Provinz Frosinone

04100-04199 Provinz Viterbo

05000–05999 Provinz Terni

06000–06999 Provinz Perugia

07000-07999 Provinz Sassari und Provinz Olbia-Tempio

08000–08999 Provinz Nuoro und Provinz Ogliastra

09000–09999 Provinz Cagliari und Provinz Carbonia-Iglesias und Provinz Medio Campidano

10000–10999 Metropolitanstadt Turin

12000–12999 Provinz Cuneo

13000-13899 Provinz Vercelli

13900-13999 Provinz Biella

14000-14999 Provinz Asti

15000–15999 Provinz Alessandria

11000–11999

16000–16999 Metropolitanstadt Genua

170000-17999 Provinz Savona

18000–18999 Provinz Imperia

19000–19999 Provinz La Spezia

20000–20099 Metropolitanstadt Mailand

20800–20900 Provinz Monza und Brianza

21000–21999 Provinz Varese

22000–22899 Provinz Como

23000–23999 Provinz Sondrio

24000–24999 Provinz Bergamo

25000–25999 Provinz Brescia

26000–26199 Provinz Cremona

26800–26999 Provinz Lodi

27000–27999 Provinz Pavia

46000–46999 Provinz Mantua

30000–30999 Metropolitanstadt Venedig

31000–31999 Provinz Treviso

32000–32999 Provinz Belluno

35000–35999 Provinz Padua

36000-36999 Provinz Vicenza

37000–37999 Provinz Verona

45000–45999 Provinz Rovigo

33000-33999 Provinz Udine und Provinz Pordenone

34000-34999 Provinz Triest und Provinz Görz

38000–38999 Trentino

39000–39999 Südtirol

40010–40141 (Metropolitanstadt Bologna)

42010–42100 (Provinz Reggio Emilia)

43010–43100 (Provinz Parma)

44000–44100 (Provinz Ferrara)

47000–47999 (Provinz Forlì-Cesena)

47800–47999 (Provinz Rimini)

48000–48999 (Provinz Ravenna)

50000-50999 Metropolitanstadt Florenz

51000-51999 Provinz Pistoia

52000–52999 Provinz Arezzo

53000–53999 Provinz Siena

54000-54999 Provinz Massa-Carrara

55000-55999 Provinz Lucca

56100-56999 Provinz Pisa

57000-57999 Provinz Livorno

58000-58999 Provinz Grosseto

59000-59999 Provinz Prato

60000–60999 (Provinz Ancona)

61000–61999 (Provinz Pesaro und Urbino)

62000–62999 (Provinz Macerata)

63000-63999 (Provinz Ascoli Piceno)

64010–64100 (Provinz Teramo)

65010–65100 (Provinz Pescara)

66010–66100 (Provinz Chieti)

67010–67100 (Provinz L’Aquila)

70010–70126 (Metropolitanstadt Bari)

71000–71100 (Provinz Foggia)

72010–72100 (Provinz Brindisi)

73010–73100 (Provinz Lecce)

74010–74100 (Provinz Tarent)

76011-76125 (Provinz Barletta-Andria-Trani)

80010–80150 (Metropolitanstadt Neapel)

81010–81999 (Provinz Caserta)


75010–75100 (Provinz Matera)

85010–85100 (Provinz Potenza)

86010–86049 und 86100 (Provinz Campobasso)

86070–86097 und 86170 (Provinz Isernia)

87000–87999 (Provinz Cosenza)

88000–88999 (Provinz Crotone)

89000–89999 (Metropolitanstadt Reggio Calabria)

90000–90100 (Provinz Palermo)


92000–92100 (Provinz Agrigent)

93010–93100 (Provinz Caltanissetta)

94010–94100 (Provinz Enna)

95000–95999 (Provinz Catania)

96000–96999 (Provinz Syrakus)

97000–97999 (Provinz Ragusa)

98000–98100 (Provinz Messina)




</doc>
<doc id="70618" url="https://als.wikipedia.org/wiki?curid=70618" title="Umiken">
Umiken

Umike isch es Dorf, e ehemoligi Gmeind und hütt en Ortsdeil vo dr Stadt Brugg im Aargau.

Umike lyt uf dr lingge Syte vo dr Aare am Jurasüdfuess. Es isch amene Saddel vo dr Landschaft zwüsche de Höger vom Bözbrg und em Bruggerbärg. Durs Dorf goot d Kantonsstrooss vo Brugg übere Bözbrg is Frickdaal und uf Basel. Bi Umike stygt d Ysebaanlinie vom Boge uff em grosse Viadukt über d Aare em Bärg no gäge Weschte zum Bözbrgdunnel.
Umike oder besser gseit d Dorfchile, wo vor dr Refermazion s Patrozinium vom heilige Mauritius gha het, isch ane 1254 s erschte Mol imene Dokumänt erwäänt. Zu dr refermierte Chilegmeind Umike ghöre au Rinike und Vilnachere. S Pfarrhuus isch us dr Middi vom 18. Joorhundert. I dr Chile isch e schöne Bildzyklus vom Chünschtler Felix Hoffmann (1911–1975) z gseh. D Glasmoolerei vo de drüü Pfäischter zeige dr Jesaia, s Oobemohl und d Uuferstehig.

Ane 1827 het s Dorf Umike scho e chlyne Deil vo sym Bann dr Stadt Brugg abträtte; das isch d Parzälle mit dr Müli oben a dr Aare gsi.

D Gmeind Umike isch uf Afang 2010 zu dr Stadt Brugg cho. I dr Abstimmig vom 27. Juni 2008 hend d Umiker d Gmeindfusion aagnoo und am 28. Septämber 2008 dä Entscheid nomol, und zwar mit em Adeil vo Jo-Stimme vo 86 Prozänt, bestätiget.

S Wappe vo Umike mit eme Löi und eme Chleeblatt isch ane 1947 vo dr Gmeindversamlig nach eme nöje Entwurf aagnoo worde. S eltere, vierdeilte Wappe isch us sächs verschidene Elemänt zämegsetzt gsi; es isch uf dr Brunnesüüle vom alte Dorfbrunne no erhalte.


</doc>
<doc id="70621" url="https://als.wikipedia.org/wiki?curid=70621" title="Astrid Lindgren">
Astrid Lindgren

D Astrid Lindgren (schwedisch: ; * 14. Novämber 1907 uf em Hof Näs bi Vimmerby as "Astrid Anna Emilia Ericsson;" † 28. Jänner 2002 z Stockholm) isch e schwedischi Schriftstelleri gsii.

Si gheert mit ere Gsamtuflag vu rund 165 Millione Biecher (Stand: Februar 2019) zue dr bekannteschte Chinder- un Jugedbuechautore vu dr Wält. Ihri Wäärch sin in aller Wält un 101 verschidene Sprooche uusechuu, dodermit gheert si zue dr maischtibersetzte Autore.

Z Dytschland isch si mit ere Gsamtuflag vu wyt iber 20 Millione Exemplar eso erfolgrych wie chuum en andere Chinder- un Jugedbuechautor. D Schriftstelleri isch di gaischtig Mueter vu dr Pippi Langstrumpf, em Michel vu Lönneberga, dr Ronja Raiberdochter, dr Madita, em Mio, em Kalle Blomquist, em Karlsson vum Dach, dr Chinder vu Bullerbü un vyl andere Figure.

Si isch as zwait Chind vum Bfaarhoofpäächter Samuel August Ericsson (1875–1969) un sym Wyyb Hanna Ericsson geb. Jonsson (1879–1961) uf d Wält chuu un het en eltere Brueder, Gunnar (1906–1974), un zwoo jingeri Schweschtere, Stina (1911–2002) un Ingegerd (1916–1997), ghaa. Ihri Chindhait het si alliwyl as bsundersch glickli bschribe.
Anne 1914 isch d Astrid z Vimmerby yygschuelt wore. Um die Zyt isch fir d Chinder vu aifache Lyt d Schuel no drei Johr ume gsii. Nume rychi Burgerchinder sin uf e hecheri Schuel gange, wel doderfir het mer 23 Chroone im Halbjohr mieße zahle. D Eltere vu s Astrids Fryndin hän s Ehbaar Ericsson vun ere hechere Schuelbildig fir ihri Dochter chenne iberzyyge. In dr negschte segs Johr het di flyssig un schlau Schueleri vor allem Sproche glehrt: Änglisch, Franzesisch un Dytsch. Anne 1923 het si mit em "Realexame" d Schuel abgschlosse un het derno noch em Wunsch vu dr Mueter as "Huusdochter" gschafft un het kai Wunsch ghaa noch ere Lehr.

Am e Dag het dr Schefredakteer vu dr Ortszytig „Vimmerby Tidning“ dr junge Frau aabote, ass si as Volonteeri bi dr Zytig cha schaffe. D Astrid het des Aagebot sofort aagnuu. All Dag isch si derno mit em Faaraad vu Näs in di noch Chlaistadt gfahre un het s Schurnalischtehandwärch vu Grund uf glehrt. Si het mieße rescherschiere, Korräktur lääse un Churzbricht schrybe. Um die Zyt, mit achtzeh Johr, isch si schwanger wore. Dr Vater vu ihrem Chind, dr Aigedimer un Schefredakteer vu dr Zytig, het si nit welle hyrote. D Astrid Ericsson isch fescht entschlosse gsii, elai fir sich un ihre Chind z sorge. Si het Näs verloo un isch uf Stockholm zoge. Dert het si ne Lehr as Sekreteeri gmacht un het Unterstitzig bi dr Aawälti Eva Andén gfunde, wu si fir d Rächt vu junge Fraue yygsetzt het. Am 4. Dezämber 1926 het si ihre Suhn Lars (gnännt Lasse, gstorbe 1986) häälinge z Kopenhagen uf d Wält brocht. Dur d Vermittlig vum Rigshospitalet z Kopenhagen, em ainzige skandinavische Chrankehuus, wu kani offiziälle Möldige iber Geburte wytergee het, isch er zerscht z Kopenhagen bi re Bfläägefamilie unterchuu. Ihri verzwyyflet Yyfielig in dr chlai, verlosse Suhn sei fir d Astrid Ericsson e glych wichtigi Schryb-Inschpirazion wore wie di aige glickli Chindhait, het ihri Fryndin un Biografi Margareta Strömstedt gmaint.

Anne 1927 het d Astrid Ericsson as Noofolgeri vu dr speter as Schauspileri un Sängeri seli bekannte Zarah Leander z Stockholm in dr schwedische Buechhandelszäntral („Svenska Bokhandelscentralen“) ihri erscht Stellig aadrätte. 1928 isch si Sekreteeri im „Cheniglige Automobil-Club“ („Motormännens Riksförbund“) wore, wu ihre spetere Mann Sture Lindgren as Biroolaiter gschafft het.

Anne 1930 isch em Lasse sy Bfläägemueter chrank wore, dodruf het d Astrid Ericsson ihn zue sich uf Stockholm gholt. Im negschte Friejohr het si ne zue ihre Eltere uf Näs brocht un sii un dr Sture Lindgren hän bschlosse, ass si hyrote. Mit ihm un ihrem Suhn isch di jung Sekreteeri in dr Vulcanusgatan im Vasaviertel "(Vasastaden)" z Stockholm zoge. Am 21. Mai 1934 isch ihri Dochter Karin uf d Wält chuu, wu mer speter unter em Name Karin Nyman as Ibersetzeri gchännt het.

Vu 1937 ab het d Lindgren as Schtenografi fir dr schwedisch Brofässer fir Kriminalischtik Harry Söderman gschafft un ab 1940 in dr Abdailig fir Briefzänsur vum schwedische Nochrichtedienscht.
Am 1. Septämber 1939 – em Dag, wu mit em dytsche Iberfall uf Pole dr Zweet Wältchrieg aagfange het – het si aafange „Chriegsdagbiecher“ schrybe.
Ihri ghaim Arbet bim Nochrichtedienscht bis zum Chriegsänd het er diefi Yyblick in dr Chriegseraignis uf dr ganze Wält gee.

Anne 1933 het d Astrid Lindgren zwoo Wyhnäächtsgschiichte vereffetligt – anonym in "Stockholms Tidningen" d Gschiicht „Jultomtens underbara bildradio“ un unter ihrem Name in "Landsbygdens Jul" d Gschiicht „Johans äventyr på julafton“.
In dr negschte Johr het si all Johr ai bis zwoo Chuurzgschiichte in Zytschrifte publiziert. Erscht Mitti vu dr 1940er Johr het si d Astrid Lindgren sterker dr Schriftstellerei zuegwändet. Des isch aber ender zuefellig gschääne, uspringli het si nit vorghaa Schriftstelleri z gee.
Fir ihri Doochter Karin het d Astrid Lindgren d Gschiichte iber d Pippi Långstrump "(Pippi Langstrumpf)" erfunde. Des isch ab em Winter Winter 1941 gschää, wu d Doochter chrank im Bett gläägen isch un si dr Name Pippi Långstrump uusdänkt ghaa het. S Manuskript isch e Geburtsdagsgschänk fir d Karin gsii.
Im Merz 1944 het d Lindgren e Duurschlag bim schwedische Verlagshuus Albert Bonniers Förlag yygee. D Gschiicht iber di fräch Seemannsdochter Pippi Langstrumpf isch aber abglähnt wore. 1944 het si au bi me Wettbewärb vum Verlag Rabén & Sjögren mitgmacht. S Bryysuusschryybe fir s bescht Maidlibuech isch mit dr Forderig verbunde gsii, dr Täxt soll d Liebe zue Familie un Haim un s Verantwortigsgfiel fir s ander Gschlächt ferdere. D Astrid Lindgren het „Britt-Mari lättar sitt hjärta“ "(Britt-Mari erleichtert ihr Herz)" gschribe un dermit dr zweet Blatz im Wettbewärb gwunne. Di 15-jehrig Hauptperson vum Buech duet ihr Härz lychter mache in Form vu me Briefroman. Si isch sälbschtständig un unabhängig – au un grad gegeniber em andere Gschlächt.

Vum erschte Erfolg gfliglet, het d Bryysdregeri im Johr druf s Manuskript vu "Pippi Langstrumpf", wu si nomol driber gschafft het, bi „Rabén & Sjögren“ ygee un het desmol dr erscht Bryys gwunne. Di allererscht Pippi-Zaichnig stammt vu dr Autori persenlig. Im nämlige Johr het dr Verleger Hans Rabén d Lindgren halbdags as Lektori yygstellt. Si het d Chinderbuechabdailig ufböue un het im Verlag bis zue ihre Pänsionierig anne 1970 gschafft. Syterhär het ihre Dagesablauf eso uusgsää, ass si dermorge frie, no im Bett, an ihre aigene Biecher gschribe het. Churz vor ais am Midaag isch si in dr Verlag chuu un het persenlig un am Delifon gschwätzt mit „Autore, Lektore, Guetachter, Ibersetzer, Illuschtratore, Korrektore, Setzer un Buechhändler“. Zobe het si derhaim no Manuskript, wu yygee wore sin, un uusländischi Neierschynige gläse.

Di erscht schwedisch "Pippi-Langstrumpf"-Uusgab isch vu dr dänische Chinschtleri Ingrid Vang Nyman illuschtriert wore. Im Spotjohr 1949 isch s Astrid Lindgrens Debütwärch au z Dytschland erschine, wu d Schriftstelleri dr Hamburger Verleger Friedrich Oetinger chänneglehrt ghaa het. Bis hite cheme di dytsche Uusgabe vu Wärch im Friedrich Oetinger Verlag uuse. Illuschtriert woren isch di erscht dytsch Pippi Langstrumpf vum Walter Scharnweber. S uukonvänzionäll Verhalte vu dr Pippi Langstrumpf het dr junge Läser un Läserne gfalle: Wie kai anderi Figur stoht des rothoorig Maidli fir dr Lindgrensche Typus vum aktive, sälbschtbewusste, sälbschtbstimmte, kreative un gwitzte Chind. Elai scho dr Pippi Langstrumpf ihre Hees cha as Parody uf d Stereotyp vum domolige Maidli- oder Backfischbuech interpretiert wäre. D Pippi Langstrump isch s Buech vu dr Lindgren, wu di grescht Verbraitig gfunde het, s isch in iber 70 Sproche ibersetzt wore. Anne 2018 isch in dr Edition Tintenfaß e elsässischi Ibersetzig vu dr Pippi Langstrumpf uusechuu, ibersetzt vum Adrien Fernique.

Dr Oetinger het d Pippi Langstrumpf in dr Bundesrepublik Dytschland uusegee, drotz ass es Buech um die Zyt sogar z Schwede no stark umstritte gsii un vorhär vu fimf dytsche Verlag abglähnt woren isch. Wel er speter au alli andere Wäärch vu dr Lindgren verlait het, isch sy Verlag zum Wägberaiter vu skandinavischer Chinderliteratur in dr Bundesrepublik Dytschland wore. Sy Dochter Silke Weitendorf het ime Interview gsait, as Reaktion uf s Erschyyne vu Pippi Langstrumpf uf em dytsche Määrt heeb s Loob un Kritik gee. Zem Byschpel heebe Rezensänte gschriibe, Pippi sei nit „normal“ un e schläächt Vorbild fir Chinder.

D Astrid Lindgren het s vorzoge, ihri Wäärch eerscht stenografisch uf s Babyyr z bringe, ass si komplett uf Stenogrammbleck vorgläge sin, voreb si abtippt wore sin. Si het im Bett stenografiert oder im Summer uf em Balkon vu ihrem Feriehuus, eme ehmolige Lotsehuus uf Furusund bi Stockholm, wu si 1947 vu ihre Schwigereltere ibernuu het. Doderby het si ainzelni Sätz vylmol gänderet, bis si ändli mit dr Sprochmelody zfride gsii isch. S Abtippe het si langi Zyt au sälber gmacht, Korrekture am Täxt het si bim Abschrybe kaini me gmacht. Syt ere Augenoperation anne 1986 het si bim Stenografiere Filzstift mieße bruuche, ass si ihri Schrift het chenne lääse.

D Lischt vu dr Verfilmige vu ihre Biecher umfasst zwische 1947 un 2007 sibzg Titel. D Lindgren het aber alliwyl d Kuntroll un d Vermäärtigsräächt iber d Film bhalte.

D Astrid Lindgren isch an dr Folge vun ere Virusinfäkzion im Alter vu 94 Johr in ihre Stockholmer Wohnig Dalagatan 46 gstorbe, wu si iber 60 Johr lang gläbt ghaa het. Bi dr Gedänkfyyr am 8. Merz 2002 in dr Stockholmer Storkyrkan hän näb em Chenigshuus un em Premierminischter hunderdöuserti Mänsche uf dr Stroß dailgnuu. Hinter ihrem Sarg, wu uf eme Katafalk glägen isch, sin e Maidli un e wyss Ross gange. Ihri letscht Rue het si z Vimmerby im sidschwedische Småland gfunde.

Über ihre Wirke het d Astrid Lindgren gschribe: 










</doc>
<doc id="70637" url="https://als.wikipedia.org/wiki?curid=70637" title="Albert Froelich">
Albert Froelich

Dr Albert Froelich (* 28. Jänner 1876 z Brugg; † 3. Septämber 1953 z Züri) isch e Schwiizer Architekt gsi.

Dr Froelich isch dr Soon vom ene Chupferschmid vo Brugg gsi. Er het z Bade bim ene Architekt d Lehr gmacht und isch derno vo 1897 bis 1901 a d "École nationale supérieure des beaux-arts" z Paris ggange. 1902 het er z Berlin als Architekt gschaffet und sid 1913 z Züri. Vo 1907 het er es zwöits Büro z Brugg gha. Syni Boute het er nach de dozmol modärne Styl vom Nöiklassizismus und denn vom Jugendstyl gstaltet.



</doc>
<doc id="70644" url="https://als.wikipedia.org/wiki?curid=70644" title="Schwalben">
Schwalben

D Schwalba ghairad zom Sommr wia d Sonn ond d warme Däg. Schwalba ghairad en dr Oidoilong vo de Biologa zua de Spatzevögel. Si geldad als Glücksbrengr. Ma derf se ned mid em Spyr vrwechsla.

D Rauchschwalba, d Mehlschwalbe, d Uferschwalba ond d Felsenschwalba send vrschiedene Forma.

Schwalba send Zugvögl, mo jeds Joor em Friijoor kommad ond am End vom Sommr wiedr furtfliagad.



</doc>
<doc id="70645" url="https://als.wikipedia.org/wiki?curid=70645" title="Zimt">
Zimt

Dr Zimmed isch es Gwürz, womme us dr tröchnete innere Rinde vom Zimmedbaum macht.

Sin Name isch vom middelhochdütsche "zinemīn" abgleitet, und das chunt als Leenwort vom latynische "cinnamum" oder "cinnamomum", wo em griechische "κιννάμωμον" und em semitische "kinnámōmon" entspricht. Im Änglische heisst das Gwürz no fasch wie i de antike Sprooche "cinnamon". Uf Rätoromanisch seit me nem "chanella" und uf Französisch "canelle"; das Wort chunt vom latynische "canna", wo uf Düütsch «Rööre» bedütet.

Zimmed wird scho lang als Gwürz und als Häilmiddel pruucht; z Ägüpte het me drmit au Liiche ybalsamiert. Dr Herodot und dr Hippokrates schrybe vo dere Pflanze. Im Middelalter und dr früene Nöizyt isch dr Zimmed eis vo de tüürschte Gwürz gsi.

Me gwünnt dr Zimmed vom ächte Ceylon-Zimmedbaum "Cinnamomum verum" oder vo dr Zimmedkassie "Cinnamomum cassia", und drnäbe git’s z Asie au no dr indonesisch Zimmed "Cinnamomum burmannii" und dr vietnamesisch Zimmed "Cinnamomum loureiroi" und anderi Arte.

D Rinde, wo me vom Baum löst und tröchnet, chunt als Zimmedstange und wemme se tuet maale als Bulver ufe Ladetisch. Us Zwiig und Bletter vom Zimmedbaum macht me Zimmedööl. D Substanze vo däm Ööl gänd em Gwürz dr Guu.

Es Guetzli, wo me im alemannische Gebiet gärn het, isch dr Zimmedstärn.





</doc>
<doc id="70649" url="https://als.wikipedia.org/wiki?curid=70649" title="Regionen des Kantons Neuenburg">
Regionen des Kantons Neuenburg

D Regioone vom Kanton Nöieburg sind sid em 1. Jänner 2018 die einzige politische Deili, wo dr Kanton Nöieburg sälber, über de Gmeinde, no het.

Vorhär het dr Kanton au no sächs Bezirk gha, wo mit dere Verwalltigsreform am 31. Dezämber 2017 ufghört hend z bestoo. I dr Volchsabstimig vom 24. Septämber 2017 hend d Nöieburger und d Nöieburgerinne die Reform agnoo.

Mit de vier Regioone luegt dr Kanton derzue, ass bi de Waale e bassendi Zaal vo Lüüt us de verschidene Kantonsdeili gwäält wärde. Süsch hend die Gebiet gar kei Funkzioon i dr Kantonsverwaltig.

D Regioone heisse:




</doc>
<doc id="70650" url="https://als.wikipedia.org/wiki?curid=70650" title="Areuse">
Areuse

D Areuse isch e Fluss im Kanton Nöieburg.

Dr Name vom Fluss isch ane 1280 s erschte Mol als "Arosa" erwäänt; der Ortsname vom Dorf Areuse unden am Flusslouf scho anne 1178.

D Areuse het iri Kwelle i dr Schlucht vo Saint-Sulpice under em Karschtgebiet vom Jura. Vo Saint-Sulpice uus flüsst si uf Fleurier dur s Daal Val de Travers. Dört chömed d Näbeflüss "Buttes" und "Noiraigue" i d Areuse, wo denn dur en tüüfi Schlucht mit es baar Wasserfäll i dr vorderschte Jurachetti uf Boudry abelauft.

I der ängge Schlucht sind schöni Wanderwääg mit spektakuläre und romantische Plätz.

Am Jurasüdfuess chunt dr Fluss südweschtlech vo dr Stadt Nöieburg bim Dorf Areuse im rächt grosse Flussdelta a der "Pointe d’Areuse" in Nöieburgersee.



</doc>
<doc id="70655" url="https://als.wikipedia.org/wiki?curid=70655" title="Môtiers">
Môtiers

Môtiers isch es Dorf und e Ortsdeil vo dr Gmeind Val-de-Travers im Kanton Nöieburg.

S Dorf lyt am Fluss Areuse im Taal Val de Travers, wo grösser isch als die nö Gmeind mit em glache Name, und im Nöieburger Jura. Dört goot d Strooss vo Nöieburg uf Pontarlier z Frankrych dure.

Môtiers isch die eltischti Gmeind vom Daal. Dr Ortsname chunt vom latynische Wort "monasterium" und goot uf s Chlooschter vo de Benediktinermönch zrugg, wo im 10. Joorhundert a dr Areuse bout worden isch und bis ane 1536 bestande het. D Grafe vo Nöieburg händ bim Dorf im 14. Joorhundert d Burg "Vauxtravers" für ire Kaschtlan bout, wo im Daal fürs rächte gluegt het. 1848 isch Môtiers dr Hauptort vom Bezirk Val-de-Travers worde, wo änds 2017 bi dr Verwaltigsreform vom Kanton Nöieburg ufghobe worden isch.

Bis ane 2008 isch Môtiers en eigeti Gmeind gsi. Denn het sech die mit acht andere Gmeinde im "Val de Travers" zu dr nöie Gmeind zämegschlosse, wo am 1. Jänner 2009 entstanden isch.



</doc>
<doc id="70656" url="https://als.wikipedia.org/wiki?curid=70656" title="Maria Verkündigung">
Maria Verkündigung

Em Lukasevangelium wurd vrzähld, dass dr Maria vo ama Engl Bscheid geba worra isch, daß se dr Hoilig Gischd zur Muadr vom Jesus macha duad.

Em Glauba vo de Leid war des a wichdige Sach. Des zoigd se au en de viele Kircha, mo drnoch ghoißa worra send.

En de Bauraregla hod s sein Niedrschlag gfonda mid: " Mariä Verkündigung kommad d Schwalba zruck"




</doc>
<doc id="70657" url="https://als.wikipedia.org/wiki?curid=70657" title="Hauterive-la-Fresse">
Hauterive-la-Fresse

Hauterive-la-Fresse isch e Gmeind im französische Departemänt Doubs.

Dr Oort lyt im Jura, öppe elf Kilometer nordöschtlech vo dr Stadt Pontarlier. Er isch uf dr rächte, do also dr südleche Syte vom Fluss Doubs. Uf dr Kreete vom Bärg "Montagne du Larmont" isch bi dr Alpsidlig "La Côte du Cerf" noch bi dr Landesgränze vo Frankrych zu dr Schwiiz dr höchscht Punkt vom Gmeindbann; er het d Höchi vo 1210 Meter über Meer. Uf däm Pass träffe sech es baar Wanderwääg vo dr Schwiiz und vo Frankrych; dr Gränze noo gäge Nordoschte chunt me vo dört us ufe Graat vo de "Rochers du Cerf".
D Sidlig vo Hauterive-la-Fresse het es baar Hüüsergruppe, wo uf em Land verströit sind; zu dr Gmeind ghöre d Wyler "Hauterive, Le Mont d’Hauterive, La Pria, le Château, La Combe d’Hauterive" und "La Fresse".

Dr Bode vo dr Gmeind lyt uf Chalchfelse vom Jura, wo s Rägewasser drinn versikeret; es het es baar Dolyne im Gmeindgebiet und drum fasch keini Bech, wo am Bode zum Doubs abe flüsset.

D Nochbergmeinde vo Hauterive-la-Fresse sind im Departemänt Doubs: Les Alliés, Maisons-du-Bois-Lièvremont, Montflovin, Montbenoît und Ville-du-Pont, und ännet dr Landesgränze i dr Schwiiz die nöieburgische La Brévine und Val-de-Travers.

D Gmeind isch ane 1823 entstande, wo sech di beide eltere Gmeinde "Hauterive" und "La Fresse" zämetoo händ.


</doc>
<doc id="70659" url="https://als.wikipedia.org/wiki?curid=70659" title="Schloss Neuenburg (Schweiz)">
Schloss Neuenburg (Schweiz)

S Schloss Nöieburg isch e Zitadelle über dr Stadt Nöieburg i dr Schwiiz.

Am Ändi vom zähte Joorhundert isch uf em Hoger am Jurasüdfuess über em Nöieburgersee e Burg bout worde, wo spööter au dr Stadt und em Kanton Nöieburg dr Name ggä het. Uf däm chlyne Bärg het’s es Platoo, wo uf drüü Syte vo stotzige Felswänd oder steile Häng umgää isch.

Die befeschtigti Sidlig isch scho im 11. Joorhundert als "novum castellum" und derno au als "novum castrum" i de Kwelle erwäänt. I dr frankoprovenzalische Sprooch vo dr Gägend het das "Nuefchastel" gheisse, und do druus isch mit dr Zyt dr hüttig Name "Neuchâtel" worde. Im Dütsche het me "Nienburg", "Nuvenburch" oder "Nuewenburg" gschribe; sid em 18. Joorhundert denn au "Schloss Neuenburg".

Dr Burgbezirk isch von ere Muur umgää gsi, wo me hütt no Räschte drvo gseht. Uf dr Oschtsyte, grad über em alte Stadtzäntrum, stoot dr Palascht vo de Burgherre; die eltischte Deili drvo sind dr Tessebärgerdurm und dr romanisch Südflügel. Zmitz uf em Platz vom Schloss isch di grossi Chilche, d "Collégiale" oder Stiftschile mit em berüemte, gootische Grabdänkmol vo de Grafe vo Nöieburg.

Vom 11. bis zum 14. Joorhundert händ d Grafe vo Nöieburg uf dr Burg gwoont. Derno het si andere Familene usem Burgund und denn de Grafe vo Frybeg ghört. Vo 1707 bis 1848 het i m Schloss dr Statthalter vom König vo Pröisse und dr Staatsroot vom Fürschtetum Nöieburg residiert. 

Wo noch em Nöieburgerhandel dr Schwiizer Kanton Nöieburg äntlech e sicheri Stellig gha het, isch im Schloss d Kantonsregierig yzoge.



</doc>
<doc id="70661" url="https://als.wikipedia.org/wiki?curid=70661" title="Vue des Alpes">
Vue des Alpes

D Vue des Alpes isch e Höchi und e Alpsidlig im Jura und e Bärgpass im Kanton Nöieburg.

Über e Bärg goot d Hauptstrooss J20 vo dr Kantonshauptstadt Nöieburg uf La Chaux-de-Fonds. Dr Pass isch uf em Gebiet vo dr Gmeind Val-de-Ruz. Uf dr Südsyte lyt drü Kilometer vor em Pass s Dorf "Les Hauts-Geneveys". Grad under dr Passhöchi, wo uf 1283 Meter über Meer isch, lygge d Alpmatte vo "Les Loges" und vo dr Cernier-Alp. Gäge Norde goot d Strooss sächs Kilometer i grosse Kurve 280 Meter uf La Chaux-de-Fonds abe. Zwe Kilometer südweschtlech vo dr "Vue des Alpes" goot no e chlyneri Bärgstrooss bi dr "Tête de Ran" über die Jurachetti.

Vo dr Passhöchi obe het me e schöni Uusssicht ufe middler Deil vom Kanton und wyt über s Middelland zu den Alpe; drum het dr Pass dr Name übercho. Ufem Pass het’s es Hotäll, e Kapälle, e Schliddelbaan und vier grossi Parkplätz.

Ane 1995 isch für die Strooss, wo zimli vil Vercheer drüber goot, es Dunäll underem Bärg gmacht worde, s "Vue des Alpes-Dunäll". Es isch technisch i dr Art vo n ere Autostrooss usbout und het e Lengi vo 3250 Meter. Es lyt zwüschem Dorf Les Hauts-Geneveys und dr Stadt La Chaux-de-Fonds. S bsundere dra isch, ass das Dunäll zwe Abschnidd und drzwüsche im änge Daal vo "Les Convers" e Galery und en Usfahrt het. 

Ane 1860 isch d Ysebaanlinie vo dr Baangselschaft "Jura Industriel JI" vom Nöieburgersee is Daal vo La Chaux-de-Fonds ufgange; die goot au under dr "Vue des Alpes" dure, und zwar im Dunäll vo "Les Loges", wo au zwe Abschnidd het. Im Daalchessel vo "Les Convers" chunt s Gleis für ne churzi Strechi vo nume öppe hundert Meter usem Bärg; dört isch früener dr Baanhof "Les Convers" gsi, wo sid 1874 die ursprüngligi Verbindigslinie vo dr "Jura-Bernois-Baan JB" uf Biel agfange het. Wo d JB s Crosettes-Dunäll diräkt uf La Chaux-de-Fonds usebroche het, isch d Kwerlinie uf Convers scho 1888 stillgleit worde.

Uf dr Passshöchi vo dr "Vue des Alpes" goot dr Jura-Höhewääg dure.



</doc>
<doc id="70665" url="https://als.wikipedia.org/wiki?curid=70665" title="1125">
1125





</doc>
<doc id="70666" url="https://als.wikipedia.org/wiki?curid=70666" title="1126">
1126






</doc>
<doc id="70667" url="https://als.wikipedia.org/wiki?curid=70667" title="1127">
1127






</doc>
<doc id="70668" url="https://als.wikipedia.org/wiki?curid=70668" title="1128">
1128





</doc>
<doc id="70669" url="https://als.wikipedia.org/wiki?curid=70669" title="1129">
1129





</doc>
<doc id="70670" url="https://als.wikipedia.org/wiki?curid=70670" title="1130">
1130






</doc>
<doc id="70671" url="https://als.wikipedia.org/wiki?curid=70671" title="1131">
1131





</doc>
<doc id="70672" url="https://als.wikipedia.org/wiki?curid=70672" title="1132">
1132



</doc>
<doc id="70673" url="https://als.wikipedia.org/wiki?curid=70673" title="1133">
1133





</doc>
<doc id="70674" url="https://als.wikipedia.org/wiki?curid=70674" title="1134">
1134





</doc>
<doc id="70675" url="https://als.wikipedia.org/wiki?curid=70675" title="1135">
1135





</doc>
<doc id="70676" url="https://als.wikipedia.org/wiki?curid=70676" title="1136">
1136





</doc>
<doc id="70677" url="https://als.wikipedia.org/wiki?curid=70677" title="1137">
1137





</doc>
<doc id="70678" url="https://als.wikipedia.org/wiki?curid=70678" title="1138">
1138




</doc>
<doc id="70679" url="https://als.wikipedia.org/wiki?curid=70679" title="1139">
1139





</doc>
<doc id="70680" url="https://als.wikipedia.org/wiki?curid=70680" title="1140">
1140





</doc>
<doc id="70681" url="https://als.wikipedia.org/wiki?curid=70681" title="1141">
1141






</doc>
<doc id="70682" url="https://als.wikipedia.org/wiki?curid=70682" title="1142">
1142





</doc>
<doc id="70683" url="https://als.wikipedia.org/wiki?curid=70683" title="1143">
1143





</doc>
<doc id="70684" url="https://als.wikipedia.org/wiki?curid=70684" title="1144">
1144






</doc>
<doc id="70685" url="https://als.wikipedia.org/wiki?curid=70685" title="1145">
1145





</doc>
<doc id="70686" url="https://als.wikipedia.org/wiki?curid=70686" title="1146">
1146




</doc>
<doc id="70687" url="https://als.wikipedia.org/wiki?curid=70687" title="1147">
1147





</doc>
<doc id="70688" url="https://als.wikipedia.org/wiki?curid=70688" title="1148">
1148





</doc>
<doc id="70689" url="https://als.wikipedia.org/wiki?curid=70689" title="1149">
1149





</doc>
<doc id="70690" url="https://als.wikipedia.org/wiki?curid=70690" title="1150">
1150





</doc>
<doc id="70691" url="https://als.wikipedia.org/wiki?curid=70691" title="1151">
1151





</doc>
<doc id="70692" url="https://als.wikipedia.org/wiki?curid=70692" title="1152">
1152






</doc>
<doc id="70693" url="https://als.wikipedia.org/wiki?curid=70693" title="1153">
1153





</doc>
<doc id="70694" url="https://als.wikipedia.org/wiki?curid=70694" title="1154">
1154





</doc>
<doc id="70695" url="https://als.wikipedia.org/wiki?curid=70695" title="1155">
1155





</doc>
<doc id="70696" url="https://als.wikipedia.org/wiki?curid=70696" title="1156">
1156





</doc>
<doc id="70697" url="https://als.wikipedia.org/wiki?curid=70697" title="1157">
1157





</doc>
<doc id="70698" url="https://als.wikipedia.org/wiki?curid=70698" title="1158">
1158





</doc>
<doc id="70699" url="https://als.wikipedia.org/wiki?curid=70699" title="1159">
1159




</doc>
<doc id="70700" url="https://als.wikipedia.org/wiki?curid=70700" title="1160">
1160






</doc>
<doc id="70701" url="https://als.wikipedia.org/wiki?curid=70701" title="1161">
1161





</doc>
<doc id="70702" url="https://als.wikipedia.org/wiki?curid=70702" title="1162">
1162






</doc>
<doc id="70703" url="https://als.wikipedia.org/wiki?curid=70703" title="1163">
1163





</doc>
<doc id="70704" url="https://als.wikipedia.org/wiki?curid=70704" title="1165">
1165





</doc>
<doc id="70705" url="https://als.wikipedia.org/wiki?curid=70705" title="1166">
1166






</doc>
<doc id="70706" url="https://als.wikipedia.org/wiki?curid=70706" title="1167">
1167






</doc>
<doc id="70707" url="https://als.wikipedia.org/wiki?curid=70707" title="1168">
1168





</doc>
<doc id="70708" url="https://als.wikipedia.org/wiki?curid=70708" title="1169">
1169






</doc>
<doc id="70709" url="https://als.wikipedia.org/wiki?curid=70709" title="1170">
1170






</doc>
<doc id="70710" url="https://als.wikipedia.org/wiki?curid=70710" title="1171">
1171





</doc>
<doc id="70711" url="https://als.wikipedia.org/wiki?curid=70711" title="Andy Rihs">
Andy Rihs

Dr Andreas «Andy» Rihs (* 2. Novämber 1942 z Stuegert; † 18. April 2018 z Züri), haimatbräächtigt z Meinisbeerg, isch e Schwyzer Unternämer gsii.

Dr Rihs het 1966 zäme mit em Beda Diethelm un sym Brueder Hans-Ueli Rihs vu sym verstorbene Vater dr Heergrääthärsteller Phonak (hite: Sonova) ibernuu un het s Unternämer as Chief Executive Officer (CEO) bis April 2000 un interimistisch vu April bis Septämber 2002 gfiert. Vu 1992 bis Merz 2011 het er dr Verwaltigsroot vu dr Phonak/Sonova Holding bresidiert. Wäge schwääre Fähler im Finanzmanagement vum Unternäme aafangs 2011 isch er im Merz 2011 as Bresidänt zruggdrätte, isch aber aifach Mitglid im Verwaltigsroot blibe. Au dr CEO Valentin Chapero un dr Chief Financial Officer (CFO) Oliver Walker sin dodmol zruggdrätte. Wel e baar Manager im Vorfäld Aktie un Optione verchuaft ghaa hän, dodrunter dr Rihs Aktien im Wärt vu 37,5 Millione Franke, isch e Stroofuntersuechig gege ihn un gege aacht anderi Persone vum Management ufgmacht wore wäge muetmaßligem Insiderhandel. D Staatsaawaltschaft Züri het anne 2012 alli Stroofverfahren yygstellt, wel s kai Verletzig vu dr Insiderstroofnoorm gee ghaa het.

D Phonak-Gruppe isch ab 2000 Sponsor vum Phonak Cycling Team gsii, wu 2006 no widerholte Dopingskandal ufglest woren isch. Anne 2009 isch dr Rihs in Raadsport retuurchuu mit em BMC Racing Team, wu vum Fahrraadhärsteller BMC unterstitzt woren isch, wu au iun sym Bsitz gsii isch. Dr Rihs isch Inhaber vu verschiidene Gsellschafte gsii, vor allem im Immobilien- un Fahrraadgschäft.

Iber d Sport un Event Holding AG mit Sitz z Lozärn isch dr Rihs mit sym Brueder Bsitzer vu dr Young Boys Bärn gsii.

Dr Andy Rihs isch am 18. April 2018 an dr Folg vun ere Leukämy-Chranket gstoorbe.


</doc>
<doc id="70712" url="https://als.wikipedia.org/wiki?curid=70712" title="Schachen (Toponym)">
Schachen (Toponym)

Schache isch e düütsche Fluername, wo bsunders i de alemannische Tieläkt vorchunt. Und drus isch a deil Plätz au e Ortsname worde.

Die allgemäine Bedütig vom Wort, wo vom althochdüütsche "scahho" här chunt, isch ‚Wald‘ oder ‚Ghölz‘. Dr Name isch gärn im Zämehang mit Rodige im Wald bruucht worde.

Im Schwiizerdütsche isch s Wort als Fluername bsunders für Waldgruppe und Flechine am Ufer vo Flüss bekannt, also für die nidere Ghölz und Gebüsch im Gebiet vom Auewald, wo immer wider überschwemmt wird und sech e alte Wald nid cha entwikle. Wenn lang keis höchs Wasser me chunt, git’s am Ufer und uf de "Grien"-Insle nöje Wald, bis er irgendwenn vom Fluss wider wäggspüelt wird. S Schwiizerische Idiotikon het do derzue vil Beleg us allerhand Kwelle.

Vom Name für die schlächte Waldstück het me de junge Sidlige i dr Nöchi vo de Gwässer au "Schache" gseit; die sekundäre Dorfkwartier sind a vilne Oorte mit Erloubnis vo dr Obrigkeit vo Lüüte, wo i de alte Dörfer kei Woonplatz gfunde hend, im Schacheland ygrichtet worde.

Öppen a dr Ämme und dr Aare het me i vilne Gmeinde de Landstück am Fluss dä Name ggä: Bi Lauperschwiu lyt dr "Mungnauschache", zu Rüderschwiu ghört s Dorf "Schache", und au bi Utzistorf isch es Dorf mit däm Name, Bätterchinde het dr "Hinderschache", Luterbach dr "Ämmeschche", zu Attiswil ghört dr Wyler "Bärner Schache", unden a Robischwil isch dört, wo früener es Fahr gsi isch, dr "Faarschache", e Ortsdeil vo Fälte heisst "Auschache", bi Umike und Brugg isch dr "Aareschache" und dr "Wildischache", unden a Brugg chunt no dr "Geisseschache".

"Schache" isch au im Ortsname vo Rorschach drin.




</doc>
<doc id="70713" url="https://als.wikipedia.org/wiki?curid=70713" title="1172">
1172






</doc>
<doc id="70714" url="https://als.wikipedia.org/wiki?curid=70714" title="1173">
1173





</doc>
<doc id="70715" url="https://als.wikipedia.org/wiki?curid=70715" title="1174">
1174





</doc>
<doc id="70716" url="https://als.wikipedia.org/wiki?curid=70716" title="1175">
1175





</doc>
<doc id="70717" url="https://als.wikipedia.org/wiki?curid=70717" title="1176">
1176





</doc>
<doc id="70718" url="https://als.wikipedia.org/wiki?curid=70718" title="1177">
1177





</doc>
<doc id="70719" url="https://als.wikipedia.org/wiki?curid=70719" title="1178">
1178





</doc>
<doc id="70720" url="https://als.wikipedia.org/wiki?curid=70720" title="1179">
1179






</doc>
<doc id="70721" url="https://als.wikipedia.org/wiki?curid=70721" title="1180">
1180






</doc>
<doc id="70722" url="https://als.wikipedia.org/wiki?curid=70722" title="1181">
1181






</doc>
<doc id="70723" url="https://als.wikipedia.org/wiki?curid=70723" title="1182">
1182





</doc>
<doc id="70724" url="https://als.wikipedia.org/wiki?curid=70724" title="1183">
1183





</doc>
<doc id="70725" url="https://als.wikipedia.org/wiki?curid=70725" title="1184">
1184





</doc>
<doc id="70726" url="https://als.wikipedia.org/wiki?curid=70726" title="1185">
1185





</doc>
<doc id="70727" url="https://als.wikipedia.org/wiki?curid=70727" title="1186">
1186





</doc>
<doc id="70728" url="https://als.wikipedia.org/wiki?curid=70728" title="1187">
1187





</doc>
<doc id="70729" url="https://als.wikipedia.org/wiki?curid=70729" title="1188">
1188





</doc>
<doc id="70730" url="https://als.wikipedia.org/wiki?curid=70730" title="1189">
1189






</doc>
<doc id="70731" url="https://als.wikipedia.org/wiki?curid=70731" title="1190">
1190



</doc>
<doc id="70732" url="https://als.wikipedia.org/wiki?curid=70732" title="1194">
1194





</doc>
<doc id="70733" url="https://als.wikipedia.org/wiki?curid=70733" title="1195">
1195






</doc>
<doc id="70734" url="https://als.wikipedia.org/wiki?curid=70734" title="1196">
1196





</doc>
<doc id="70735" url="https://als.wikipedia.org/wiki?curid=70735" title="1197">
1197





</doc>
<doc id="70736" url="https://als.wikipedia.org/wiki?curid=70736" title="1198">
1198




</doc>
<doc id="70737" url="https://als.wikipedia.org/wiki?curid=70737" title="1199">
1199






</doc>
<doc id="70738" url="https://als.wikipedia.org/wiki?curid=70738" title="1200">
1200






</doc>
<doc id="70739" url="https://als.wikipedia.org/wiki?curid=70739" title="1201">
1201






</doc>
<doc id="70740" url="https://als.wikipedia.org/wiki?curid=70740" title="1193">
1193






</doc>
<doc id="70741" url="https://als.wikipedia.org/wiki?curid=70741" title="1205">
1205






</doc>
<doc id="70776" url="https://als.wikipedia.org/wiki?curid=70776" title="Rudolf Münger">
Rudolf Münger

Dr Rudolf Münger (* 10. Novämber 1862 z Bärn; † 17. Septämber 1929 au dört) isch e Schwiizer Mooler gsi.
Dr Münger het ane 1879 z Nöieburg d Lehr als Mooler agfange. Er het d Arbet vo de Flachmooler und vo de Dekorazionsmooler glert gchönne. Derno isch er i dr Gägend vo Utrecht gsi und het die bsunderi Technik glehrt, wie me mit dr Farb Holzstrukture und Marmor tuet nochemache. Vo 1883 bis 1888 isch er uf Münche ggange und het a dr Kunschtgwärbschuel studiert, und denn no es Joor lang uf Paris a d "Académie Julian" und der "École des Arts décoratifs".

Wider zrugg z Bärn isch er fasch es Joorzähnt lang Lehrer a dr Handwärcherschuel gsi. Denn her er sech als Künschtler sälpständig gmacht. Ane 1924 het er vo dr Uni Bärn dr Eeredokter übercho.

Bsunders bekannt isch dr Münger wäge syne Zeichnige für literarischi Wärch. Vo im sind d Bilder für d Uusgobe vom Jeremias Gotthelf syne Büecher, für d Gschichte vom "Heidi" vo dr Johanna Spyri, d Ybänd zu de Romään vom Rudolf von Tavel und dr rych Bilderschmuck zu dr Samlig vo Lieder «Im Röseligarte», wo dr Bärner Profässer Otto vo Greyerz useggää het.

D Schrifte und Zeichnige vom Rudolf Münger wärde i dr Burgerbiblioteek z Bärn ghüetet.



</doc>
<doc id="70778" url="https://als.wikipedia.org/wiki?curid=70778" title="Schweizerisches Volksliedarchiv">
Schweizerisches Volksliedarchiv

S Schwiizerische Volchsliederarchyv isch es Archyv, wo zu dr Uni Basel ghört.

Das Archyv isch ane 1906 vo dr Schwiizerische Gselschaft für Volkskund ggründet worde. Dä Veräin het wie me das im Ussland scho gmacht het au i dr Schwiiz welle d Liedkultur undersueche; und so wie d Volchskundler alti Materiaalie us dr Sachkultur zämeträit und beschribe händ, isch es trum ggange au d Lieder ufzschrybe und z erforsche. Me het dozmol versuecht d Volchslieder düütlech vo de Kunschtlieder z underscheide, und es isch d Mäinig gsi, d Wärch us em Volch wèère alls anonyms Kulturguet, wo nur müntlech überliferet würdi, und me müess das wo no im Land uss bekannt isch go ufnää und feschthalte.

Di Schwiizerischi Gselschaft für Volkskund het über d Präss und mit Rundschrybe a vil Veräin derzue ufgruefe, me sell d Lieder em Archyv schicke. Das Projäkt het e grosse Erfolg gha. Us alne Deil vo der Schwiiz sind Brief uf Basel choo, und s Volchsliedarchyv het mit dr Zyt e Samlig vo öppe 31'000 deutschsproochige Lieder (hoochdüütschi und schwiizerdüütschi), öppe 3'200 Lieder us dr Wälschschwiiz, 1'400 usem Tessin und 1'200 rätoromanischi Lieder zämetreit. Derzue ane het s Volchsliederarchyv es baar hundert Schallpladde und alti Tonbänder mit Uufnahme vo Lieder.



</doc>
<doc id="70779" url="https://als.wikipedia.org/wiki?curid=70779" title="Schweizerische Schillerstiftung">
Schweizerische Schillerstiftung

Di Schwiizerischi Schillerstiftig isch e gmeinnützegi Stiftig, wo s Domizil z Züri hät.

Si isch ane 1905 zum hundertschte Todestag vom Friedrich Schiller gründet worde, zum Wèèrch vo de schwiizerische Literatur uuszzäichne und de Schriftsteller z hälfe. Si git Pryys und Understützigsbyträg an Autore vo alne vier Landesspraache vo de Schwiiz.

Scho ane 1880 hät sech di düütschi Schillerstiftig z Weimar bi Schriftsteller vo de Schwiiz gmäldet zum i däm Land au sone Zwiig z bilde, was denn aber nid glungen isch.

Wo denn ane 1904 de Hans Bodmer vo Züri, dr Gründer vom Läsezirkel vo Hottige ane 1882 und vom "Literarische Club Züri" ane 1902, wider so en Aafraag vo Weimar übercho hät, isch d Sach fürschiggange. Mit de Hilf vom Bundesraat Ludwig Forrer isch di Schwiizerischi Schillerstiftig z Stand cho, und de Nazionalroot hät defür es Afangskapitaal bewilliget. Bi de grosse Schillerfyyr, wo de Läsezirkel vo Hottige z Züri organisiert hät, isch d Stiftig ofiziell gründet worde. Ane 1905 hät de Bundesraat de Uufsichtsraat vo de Stiftig gwèèlt.

D Stiftig tuet usgwèèlte Schriftsteller oder irne Familene hälfe, dezue luege, ass Nachläss vo Dichter erhalte blybe, Wèèrchuusgabe mit finanziere, so wie öppe bi de Arbete vom Jeremias Gotthelf, und si gitt a verdienti Autoore de "Grooss Schillerpryys" oder de "Literaturpryys", de "Pryys für nes Gsamtwèèrch" und bestimti Pryysgälder. Sid 2013 git’s dr "Terra-Nova-Pryys", wo au Übersetzer chönd übercho.

En Uuswahl vo de Pryystreeger:




</doc>
<doc id="70782" url="https://als.wikipedia.org/wiki?curid=70782" title="Carl Hess">
Carl Hess

Dr Carl Hess (* 23. Merz 1859 z Basel; † 18. Februar 1912 z Bärn) isch e Schwiizer Musiker gsi.

Dr Carl Hess isch dr Soon vom Lehrer Johann Wahrmund Hess und vo dr Maria Rüetschi gsi. Er het Musigunderricht gnoo und Giige und s Orgelespiil gleert. Wärend em Studium a dr Uni Basel het er im Orcheschter vo dr Allgemäine Musiggselschaft Basel gspiilt. Ane 1880 isch er uf Leipzig a d Uni und a s Konsi go underrichte. 

1882 isch er Organischt am Bärner Münschter worde, und er het a dr Uni Bärn und a dr Musigschuel glehrt. Er isch au dr Dirigänt vom Bärner Männerchoor gsi. Ane 1884 het er d Maria Rüetschi ghürootet.

Als Komponischt het dr Hess Wärch Stück für d Chilemusig, Noote für di Schwiizerische Tonkünschtlerfescht und no vil anders gschribe. Uff Gedicht vo dr Sophie Haemmerli-Marti und vo anderne Schriftsteller wie öppe em Friedrich Hölderlin oder em Johann Gaudenz von Salis-Seewis het er Partituure, Orcheschterwärch und Liederbüecher gmacht.

Dr Nachlass vom Carl Hess lyt im Schwiizerische Literaturarchyv z Bärn. Es het drinn Wärch für Instrumentaalmusig und für Gsang.




</doc>
<doc id="70784" url="https://als.wikipedia.org/wiki?curid=70784" title="1206">
1206






</doc>
<doc id="70785" url="https://als.wikipedia.org/wiki?curid=70785" title="Werner von Homberg">
Werner von Homberg

Dr Graf Werner II. vo Hombärg (* 1284; † 21. März 1320 bi Genua) isch e Ridder, Afüerer vom ene Ufgebott vom dütsche König und e Minnesänger gsi.

Dr Werner II. vo Hombärg isch us em Gschlächt vo de Grafe vo Frohburg cho. Sin Vatter isch dr Graf Ludwig I. vo Hombärg und syni Muetter d Elisabeth vo Rapperschwil gsi. Ane 1315 het er d Gräfin Maria vo Öttinge ghürootet. Er het zu de Gönner vom Chlooschter Ottebach z Züri ghört.

Vom Erb vo synere Muetter het dr Graf Werner zum Familiepsitz im Jura ane au no Herrschafte im Gebiet vo Schwyz übercho. Er isch wäge dene Güeter in Händel mit de Chlööschter Rychenau, Äinsidle, Sanggale und Pfèèfers und sogar au mit em König Albrecht I. verwicklet gsi. Ane 1303 het er di alti Stammburg vo dr Familie, d Homburg im Sisgau, und d Stadt Lieschtl em Bischof vo Basel verchauft.

Sid em Afang vom 14. Joorhundert het dr Graf vo Hombärg zu de nöchere Dienschtlüüt vom düütsche König Friedrich ghört. Ane 1309 isch er Rychsvogt i dr Innerschwiiz worde. Er isch offebaar imene guete Verhältnis zu de Landlüüte i de Gebiet vo Uri und Schwyz gstande. Im Johr 1313 het em dr düütsch Kaiser dr wichtig Zoll vo Flüelä am Vierwaldstettersee afertrout.

Wo dr König Heinrich VII. 1310 mit emene Rychsheer über d Alpe uf Itaalie ggangen isch, het en dr Graf Werner als Truppefüerer begleitet. Dr Heinrich isch uf dere Fahrt vom Papscht zum Kaiser gchrönt worde. Und jetz het er de Graf us dr Schwiiz grad als oberschte Haupme vo dr Lombardei ygsetzt. Im Dienscht vom Kaiser het dr Hombärger do au d Ufsicht über d Passtroosse im Tessin gha. Er isch denn bis 1314 z Italie gsi und drno über d Alpe zrugg id Heimet ggange. Drufabe isch er im Dienscht vom öschtrychische Herzog Leopold gstande.

Uf emene nöchschte Chriegszug in Süüde isch dr Werner vo Hombärg bi dr Belagerig vo Genua gstorbe.

Vom Graf Werner sind acht Minnelieder überliferet. Die sind im Buech Codex Manesse ufgschribe. Dr Hombärger isch warschynlech öppedie bim Ridder Manesse z Züri z Psuech gsi. Ufe dr Rücksyte vom Blatt 43 vom Manesse-Codex stoot gschribe, dr Werner vo Hohebärg sig dr wichtigscht Minnesänger vo dr Schwiiz gsi. Es Bild vo dere Liederhandschrift zeigt dr Graf Werner wien er dr Kampf umene iteliäneschi Stadt afüert; me könnt en am Wafferock, wo druff s Hombärger Wappe mit de beide Adler, wo über enand flüüget, z gseh isch.

Dr Gottfried Keller schribt übere Werner vo Hombärg i sinere Schrift "Hadlaub" (1878).




</doc>
<doc id="70786" url="https://als.wikipedia.org/wiki?curid=70786" title="1207">
1207






</doc>
<doc id="70788" url="https://als.wikipedia.org/wiki?curid=70788" title="Neuhausen">
Neuhausen

Neuhausen isch de Name vo däne Gmainde:
Neuhausen isch de Name vo däne Orts- und Stadttail z Dütschland:

Bade-Würtebärg:

Bayern:

Brandeburg:

Nidersachse

Rhiiland-Pfalz:

Sachse:
Neuhausen isch de dütsch Name vo däne geografische Objekt z Osteuropa:
Neuhausen isch de Familiename vo däne Persone:


</doc>
<doc id="70795" url="https://als.wikipedia.org/wiki?curid=70795" title="Frida Hilty-Gröbly">
Frida Hilty-Gröbly

D Frida Hilty-Gröbly (* 3. Jänner 1893 z Sanggalle; † 2. Meerz 1957 au dört) isch e Schwiizer Mundartschriftstellerin gsi.

Si isch als Dochter vom Johann Heinrich Gröbly uf d Wält cho. D Familie isch ursprünglich us em Undertoggeburg gsi und im 19. Joorhundert uf Sanggalle ggange und het zmitz i dr Stadt gwoont. D Frida Gröbly het scho mit junge Joore agfange schrybe. S erschte Wärch isch e Reisepricht gsi, wo si uf Hochdütsch verfasst het. Si seit vo der Jugendzyt: "«Und wil i vo chlii uuf Freud am Zeichne ghaa ha, ha n i tenkt, i möcht da ganz guet läärne, daß i, wenn i wider emool e Buech schriibi, au Zeichnige chönnt dezue mache. So bi n i im Herbscht 1913 i d Gwäärbschuel ggange, und im Früelig 1914 ischt me denn öppe vorosse gsässe und hät probiert, aalti Gibel oder en Holderbusch, wo plüet hät, abzzeichne.»"

I dr Zyt vom erschte Wältchrieg het si sech für en tringend nöötigi Hilf gmäldet: "«Aber denn ischt de Chrieg choo. […] S Hälffe hät ein doo wichtiger tunkt als ali schöö Kunscht. […] De tüüfscht Iidrock hät mer d Aarbet als Samariteri bi de italieenische Evakuierte gmacht, wo mer a dr Grenze z Buchs i Empfang gnoo und verpflägt und mengmool au bis uf Chiasso begleitet hand.»" Übere dä Samariterdienscht het si spööter imene ydrüklechen Uufsatz referiert; dä stoot im Heft, wo ane 1958 zu irem Adänken usecho isch.

Noch em Chrieg het d Frida Gröbly vo 1918 bis 1924 als Zeichnigs- und Wärchlehrere a dr Frauenarbetsschuel und am Chindergärtnerinneseminar z Sanggalle gschaffet. Ane 1924 het si dr Gymilehrer Hans Hilty ghürootet. D Familie het drü Chind gha, en Dochter und zwe Söön; dr eint dervo isch dr Hans Rudolf Hilty (1925–1994) gsi, wo Schriftsteller und Redakter worden isch, dr zwöit isch dr Romanischt, Ortsnameforscher und Räkter vo dr Uni Züri Gerold Hilty (1927–2014) gsi.

Es baar Joor nach em Hochsig het d Frida Hilty-Gröbly agfange erschti Tegscht im Sanggaller Tieläkt schrybe. Es sind Chindergschichte gsi und spööter drüü Büecher mit Erinnerige a s Stadtläbe z Sanggalle: "Am aalte Maartplatz z Sant Galle, Rond om de Hechtbronne" und "De hölzig Matroos". I irne Büechli sind näb de Ufsätz au Schääreschnitt vo ire sälber mit abtrukt.

Ire Maa, dr Hans Hilty, wo en bekante Fachmaa für d Mundartliteratur gsi isch, het ghulfe d Wärch vo dr Dichteri usegää. Er heigi d Tegscht in ere vereifachte Dieth-Schrybig bearbeitet, seit dr Alfred Toth. I de 1930er Joore het dr Hans Hilty welle es Buech mit Byträäg i dr Sanggaller Mundart zämestelle. Das sig nid ganz eifach gsi, wil im Kantoon no wenig Lüüt ume gsi siget, wo im Dialäkt gschribe händ. I dä Band mid em Titel "Chomm mit, mer wend üs freue!" vo 1936 sind denn vor alem Tegscht vo dr Frida Hilty-Gröbly und vo irem Bekanntekreis, wo au d Clara Wettach dezue ghört het, inecho. Ane 1937 het dr Hans Hilty mit Gedicht us dere Anthology au no es Liederbuech gmacht: das heisst "Chomm mit üs go singe!" D Musignoote derzue händ die internazionaal bekannten Oschtschwiizer Komponischte Paul Baumgartner (1903–1976) vo Aaltstette und Max Haefelin (1898–1952) vo Sanggalle gsetzt. Ane 2009 isch e Deil vo dene Lieder uf ere CeeDee nöi usecho.

D Schriftstellere het dr Uustusch mit anderne Mundartautoore gsuecht. Und eso isch si au mit dr Sophie Haemmerli-Marti usem Aargau in Kontakt cho. D Haemmerli-Marti het bimene Psuech im Novämber 1941 is Geschtebuech vos Hiltys es Gedicht über dere ires Dehei z Sanggalle gschribe, wo imene Heft "Schwyzerlüt" vom Joorgang 1958 abtrukt isch.

Vo dr Clara Wettach sind die Wort über iri Schriftstellerkolleegin: "«A wie mengem Mundartoobe vo dr Gselschaft för tütschi Sprooch hemmer mitenand üseri Spröch und Gschichtli gläse! […] Und wie mengmol semmer üüs am Telefoon begegnet, ganz bsonders wenns om d Rächtschriibig vo üserer Mundaart ggange n ischt. Doo isch si halt a dr Quäle gsässe dor eren Maa. De Herr Profässer Hilty, als Mitglied vo dr Kommission för Rächtschriibig vo de Schwizer Mundaarte, dää hät Bscheid gwößt.»

Dr Sanggaller Bürgerrootspresidänt Kurt Buchmann het i dr Zytschrift "Schwyzerlüt" ane 1958 vo dr Frida Hilty-Gröbly gschribe, si sig "«mit Liib und Seel Sant Galleri gsii und häts usgezeichnet verstande, i erne Dialäktbüecher de währschaft aalt Sant Galler Geischt vöre z zaubere. […] Mer säched üseri Heimetstadt, wie si om d Johrhondertwendi gsii ischt. Mer säched s Läbe n uf em aalte idyllische Maartplatz mit siner vergangene Romantik, mer hööred vo vergäßne Brüüch und Sitte, mer lärned aalti Hüser, Gasse n und Gäßli kenne und begägned anere Reie stadtbekannte Persöönlechkeite. Und wel d Grosmueter, d Mueter und d Tante erni Erinnerige verzeled, weered mer au wiit is nünzäht Johrhondert zrockgfüert. […] Und wie natüürlech und lebendig weerdt ales i guetem, ächtem Sant Galler Tütsch verzellt! Wemme draa tenkt, wie d Sant Galler Mundaart mit em Gröößerwäärde vo dr Stadt und mit em Zuezog vo osse immer meh verwässeret weerdt, so chönnts eim öppenemool ganz gschmuech wäärde. Drom isch es bsonders wärtvoll, wemme üseren Dialäkt inere bestimmte Zit feschtghalte hät, wie i de Büecher vo dr Frida Hilty-Gröbly.»"

S Schwiizerische Fonogrammarchyv vo dr Uni Züri het drü Tegscht vo dr Frida Hilty-Gröbly uffgnoo. 1958 het d Mundartzytschrift "Schwyzerlüt" es Heft mit Sache vo ire useprocht und e Foti von ere uf dr Titelsyte trukt, und das Heft het grad ua ire Maa, dr Hans Hilty, zämegstelt; es het en Läbenslauf drby, wo si sälber gschribe het, und Byträg vo dr Clara Wettach, vom Zürcher Schriftsteller Traugott Vogel und vom Georg Thürer. Dr Thürer het i däm Bytraag d Sproochpflääg vom Ehepaar Hilty guet charakterisiert, und er seit vo dr Frida Hilty: "«Bim Josef Reinhart hät si der Sinn für d Spraachmelody gschuelet.»"

Dr Thürer het dr Hilty ire Tegscht "Sant Galler Chinderfäscht" i syni Samlig vo alemannische Wärch ”Holderbluescht“ uufgnoo, won er 1962 useprocht het. Dr Traugott Vogel het scho ane 1939 s Gschichtli "s Liseli und d Mumie" im Buech «Schwizer Schnabelweid» abtrukt gha und verzelt i sym Brief vo 1958, wie s do drzue cho isch: "«… i han von ere en Bytraag ghöische, wil si für miich di äinzig Sanggaller Dichteri gsy isch, wo mit irer Mueterspraach urchig für d Stadt Sanggalle ygschtanden isch.»"

Und ane 1993 isch undr dr Leitig vom Sanggaller Dichter Christian Mägerle (1946–2014) zum Adänke a d Autoorin, hundert Joor noch irere Geburt, s Buech "En Glanz ischt öberal" usechoo, und es het en Uustellig derzue ggä.

Dr Nochlass vo dr Schriftstellere, wo am 2. Meerz 1957 gstorben isch, lyt i dr Sanggaller Kantonsbiblioteek Vadiana.






</doc>
<doc id="70797" url="https://als.wikipedia.org/wiki?curid=70797" title="Steinmar">
Steinmar

Dr Steinmar isch e Minnesänger usem Aargau gsi.

D Forschig vermuetet, dr Minnesänger sig identisch mit em Ridder "Berthold Steinmar" vo Chlingnau, wo i der zwöite Helfti vom 13. Joorhundert urkuntlech meermols i verschidene Archyv z Chlingnau, z Sankt Bläsi, z Rhyfälde, z Basel, z Beugge, z Säckinge und z Waldshuet bezüügt isch.. Dr Steinmar isch e ridderleche Dienschtmaa, e Ministeriaal vom Minnesänger Walther vo Klinge gsi und er het mit däm zäme zu dr Gfolgschft vom König Rudolf I. vo Habsburg ghört.

Dr Ridder vo Steinmar isch öppedie z Stroossburg gsi, wie me us de Urkunde weiss. Im Stroossburger Münschter stoot es alts chlyses Figürli, wo d Inschrift "Stei[n]mar" treit und schynt s sognänte "Herpschtlied" vom Minnesänger adüütet, es Trinklied, wo vermuetlich i dr Landschaft am Oberrhy populäär gsi isch. Au s Bild vom Ridder Steinmar i dr Zürcher Liederhandschrift, em Codex Manesse, zeigt en als Maa, wo Fröid am Trinke und Fäschte gha het.





</doc>
<doc id="70801" url="https://als.wikipedia.org/wiki?curid=70801" title="1208">
1208






</doc>
<doc id="70803" url="https://als.wikipedia.org/wiki?curid=70803" title="Auvergnatische Sprache">
Auvergnatische Sprache

Auvergnatisch (auvergnatisch "Auvernhat;" franzeesch "Auvergnat") ìsch d' Sprooch von d'Lit vùn dia Departamente en der franzeescha Regione Auvergne-Rhône-Alpes und Okzitanie: Cantal (15), Puy de Dôme (63), Haute-Loire (43), Lozère (48), ohne de Kanton vùn Florac und de Weste vùn der Ardèche (07). Es sin so zü sàja d'Noochfoore vùn dr Arverner. 

S'ìsch oj a Bende driessig Kilometer wit im Süde vùm Departament l'Allier (3). Dia Bende war in der vorher Provinz vùn Arvernia. S'ìsch oj de Kanton vùn Servières in der Corrèze (19), wo im Graftum vùn Arvernia im Mittelalter gsi ìsch.

In reine Linguistik ìsch Arvernisch a Dialekt vùn der Oc-Sprooch. S'ìsch gejednojer a Variante vùn Provenzalisch, ower beide Sprooche sinn Ausbau-Sprooche, s'ìsch jedi hett sin eigni Lewe, wie Danisch, Schwedisch und Norwegisch bokmål, wo verschidene Dialekte vùn a selwe Sprooch am Anfange gsi sinn.

De einzige Dichter in Arvernisch im XVIIIer Jòhrhundert ìsch François de Murat gsi, vùm Cantal. Am Ninzehnten Jòhrhundert hett wirklich d' moderne arvernische Literatur begonna. D' grossten Dichter sinn Arsène Vermenouze und Pierre Biron "Norib". S sinn viele andre gsi wie Alphonse Boncompain, de Pfòrer Jarsaillon, Mathieu, Corchinoux, Chambounet, Oddes usw. Nohrher Jean Boudon-Lashermes in Velay (d' Provinz wo in der Mitter des Departamentes Haute-Loire ìsch).

Schriftsteller in Prosa sinn nümme zwo: Benezet Vidal am Anfange vùm XXten Jòhrhundert und Alan Broc hitt. D' mehr bekannteste Werke sinn, vùn Vermenouze "flour de brousso" und "jous la cluchado" (Heidekrütblüme und Unter dem Strodàch)
un "la moustiàra" vùn Pierre Biron (d' Wiesel). D' Romane vùn Benezet Vidal sinn "la sèrvo" und "Un amour (de Tiech und a Lieb).



</doc>
<doc id="70811" url="https://als.wikipedia.org/wiki?curid=70811" title="MundartMai">
MundartMai

Dr MundartMai isch e Veraastaltigsserie z Vorarlbärg un im Schwyzer Rhintel, wu em Dialäkt gwidmet isch. Si goot vum 1. bis zum 31. Mai un wird vum Verlag unartproduktion in Kooperation mit dr Zytig „Vorarlberger Nachrichten“ veraastaltet. Dr erscht MundartMai het s 2011 unter em Motto „Make gsi no war“ gee. 

Finanziäll unterstitzt wird dr MundartMai vu Land Vorarlberg Kultur, Literatur Vorarlberg Mundart, verschidene Vorarlbärger un Schwyzer Gmaine un andere Sponsore. Bis 2014 isch d Raie all Johr durgfiert wore. 2015 het s us finanziälle Grind kai MundartMai gee, syt dr Uusgab vu 2016 wird d Raie nume no all zwai Johr veraastaltet.

Im MundartMai drätte all mol iber 100 Dialäktautore un –musiker us Vorarlbärg un em Schwyzer Rhintel uf. In s Lääbe grufe wore isch dr MundartMai vum Ulrich Gabriel, em Grinder vum Verlag unartproduktion.

Bim erschte Mol het s vor allem Lääsige vu Autore mit Musik gee, im Lauf vu dr Johr sin allmee Ufdritt vu Musiker un Kabarettischte derzue chuu, au Poetry Slam un Filmuffierige.



</doc>
<doc id="70817" url="https://als.wikipedia.org/wiki?curid=70817" title="Alter Rhein (Bodensee)">
Alter Rhein (Bodensee)

Dr Alt Rhy isch es Gwässer a dr Landesgränze zwüsche dr Schwiiz und Öschtrych. Es isch en 11,6 Kilometer längen Abschnidd vom alte Flussbett vom Rhy, wo bi Sammargreete afoot und bim Dorf Alterhy in Bodesee flüsst.

Bi dr Internazionaale Rhyregulierig isch im nördleche Deil vom Sanggaller Rhintel am Ändi vom 19. Joorhundert füre Alperhy vo Sammargreete us näbem Dorf Fuasche verby e breite Kanaal grabe worde, ass s Wasser gschnäller in See use chan flüsse und s zu weniger Überschwemige sell cho. Das isch dr "Fuascher Durchstich".

Sider flüsst kei Wasser me diräkt us em Rhy in "Alt Rhy", sondern nume no s Wasser, wo sech im Rhintel hinder de Sytedämm vom Rhy im nöi boute Binnekanal und a dr Oberflechi us em Yzugsgebiet vo de Apezäller Bärge südlech vo Rhyneck samlet. Die lengschte Bech, wo in Alt Rhy mündet, sind dr Gstaaldebach und dr Kluusbach.

Am Alte Rhy sind im Rhydelta grossi Naturschutzpiet entstande.

E chli witer oben am Rhy, zwüsche Widnau und Diepoldsau, isch de Rhy ebefalls begradigt wore und es isch döt wäg em "Diepoldsauer Durchstich" au en "Alte Rhy" öbrig blebe. Da Stuck wörd aber nöd zu däm Fluss dezue zellt, wo i däm Artikel beschrebe wörd. Hingege chömed zu de oben erwähnte knapp 12 Kilometer no die 23 Kilometer vom Rhyntaler Binnekanal dezue – sus wörs nöd lange, as de Fluss i d Lischte vo de lange Schwizer Flüss chunnt.


</doc>
<doc id="70824" url="https://als.wikipedia.org/wiki?curid=70824" title="Adolf Guggenbühl">
Adolf Guggenbühl

Dr Adolf Guggebüel ("Adolf Guggenbühl", * 21. Juni 1896 z Züri; † 21. Jänner 1971 z Olte) isch e Schwiizer Schriftsteller und Publizischt gsi.

Dr Guggebüel het a de Universitëëte Züri und Bärn, a dr Humboldt-Universitëët z Berlin und dr Uni vo Montpellier studiert und het ane 1920 z Bärn zum Dr. rer. pol. promoviert. 

Er het 1925 z Züri zäme mit synere Frau Helen Guggebüel-Huber und em Schwooger Fortunat Huber dr Verlaag "Schwiizer Spiegel" gründet und en Zytschrift mit em glyche Titel useggëë. Die Heft sind es Spraachroor vom konservatyve Dänke i dr Schwiiz während dr Zyt vo dr "Geischtige Landesverteidigung" vo de 1930er und 1940er Joor gsi.

1938 het er mit em Zürcher Tieläktoloog Eugen Dieth dr "Bund Schwyzertüütsch" gründet. Er hät de Verein gleitet und derzue gluegt, ass er als Sekzioon in Schwiizer Heimetschutz uufgnoo worden isch. Im Schwiizer Vorstand vom Heimetschutz het sech dr Guggebüel bsunders für d Frooge vom Tieläkt ygsetzt. D Gruppe Züri vom Bund Schyzertütsch het en zum Eeremitglid gmacht.

Dr Adolf Guggebüel het Büecher zu dr "Schwiizer Kulturgschicht" gschribe und Samelbänd mit Mundartgedicht, so wie dr "Schwyzer Meie" und es Wörterbuech vom Züritüütsche useproocht.

Er isch befründet gsi mit em öschtrychische Physiker und Nobelpryystreeger Wolfgang Pauli, wo sid 1928 a dr ETH Züri gforschet het und im Zwöite Wältchrieg probiert het, s Schwiizer Bürgerrächt z überchoo.



</doc>
<doc id="70830" url="https://als.wikipedia.org/wiki?curid=70830" title="Pilsner Bier">
Pilsner Bier

Pilsner Bièr, au Pils odder Bièr nõch Pils(e)ner Brauart, i dè Schwiz Spezialbièr, isch è untergärigs Bièr, wo nõch dè böhmischè Stadt Pilsè () benamst isch, mit höchèrèm Hopfèghaalt (un au starkem Hopfèaroma) wiè andri Bièrsortè un högschtens 12,5 °P Stammwürzèghaalt.
Bièr, wo nõch Pilsner Brauart hèrgschtellt wörd, bildèd hüt èn Großdeil vo dè Bière, wo z Dütschland broduzyrt un vokauft wörd.

S Bièr isch als Lagerbièr un Exportbièr zimli belièbt un au ußerhalb Böhmè wit vobreitet. Schu gly hèn sich vill Bièr nit nu z Dütschland "Pilsner", "Pilsener" odder au nu "Pils" gnennt. Dõdeby isch d "Pilsner Brauart" uss dè schu annedubaki berüèmtè "Bayrischè Brauart" entschtandè, wo vo allem uff èm schonend darrtè un sèllèwäg zimli hellè Malz fuèßt. Sèll Gerschtèmalz, wo hüte als Pilsner Malz benamst wörd, un è langsami, kaalti Gärung un langi Lagerung in kaaltè Höölè un düèfè Keller sin tǜpischo Merkmòl vom Bièr nõch Pilsner Brauwys.

Well s Bièr, wo früèner z Pilsè braut worrè isch, nämlich è dunkles, drüèbes, warm vogorenes Bièr, èn so schlèchtè Ruèf ghaa hèt, dass sogar è baar Fässer Bièr uss Protescht öffentlich uff èm Ròthuusblatz uusglèèrt worrè isch, hèt dè Pilsner Braumeischter vom "Bürgerlichè Brauhuus" Martin Stelzer anno 1842 dè bayrische Braumeischter Josef Groll uss Vilshofè uff Pilsè gholt, um für diè böhmischè Bièrtrinker z Pilsè è guèts Bièr z brauè. Josef Groll hèt am 5. Oktobèr 1842 dè èrschte Sud nõch Pilsner Brauart gmacht. Sèllè isch zum èrschtè Mòl am 11. Novembèr 1842 öffentlich uusgschenkt worrè. Hüt wörd sèll Bièr unter dè Markè Pilsner Urquäll vodribbè.
Èrscht d Vofüègbarkeit vo wǜrtschaftlich funktionyrendè Kältemaschinnè ab dè 1870er-Johr isch s Brauè nõch Pilsner Methodè flächèdeggend au dört möglich gsi, wo keini natürlichè Höölèsischteem (un Iiswyèr) zum Küèlè vorhandè gsi sin.

Znägscht hèt sich sogar für die untergärigè Bièrsortè dè Begriff "Nõch Bayrischer Brauart" durrègsetzt, wo èrscht spôter uff "Pilsner Brauart" gänderèt worrè isch. Asè exischtyrèd Etikettè vo dè Brauerei Heinekè, wo nõch dè Pilsner Art braut, mit dè Bezeichnung „Nõch Bayrischer Brauart“. D Fürther Brauerei Geismann, wo als èrschti Brauerei im hütigè Bayern Pils braut hèt, hèt sèbb Bièr „Bayrisch Pilsener“ dauft.

Dè wesèntliche Unterschyd von èm Pils gegèübber anderè Vollbièr – wiè öppè m Hèllè – isch, dass es Pils stärker ghopft un sèllèwäg bitterer isch. Dõdeby wörd bsunders im Pilsner Urquäll Hopfè uss dè berüèmtè Hopfèaabauregion um diè nordböömischo Stadt Saaz bruucht.

I dè tschechischè Stadt Pilsè chönnèd sich Bsuècher im städtischè Brauereimuseum uusfüürlich übber d Geschichtè vom Pils informyrè. S Museum behèrbèrgt unter andrèm früènèri Mälzerdrachtè, antiki Korkmaschinnè un sèltèni Bièrkrüèg.

Wèg ènèm Abchò, wo im Johr 1976 in Chraft drèttè isch, übber dè Schutz vo Herkumpftsaagaabè, Urschprungsbezeichnungè un andrè geographischè Bezeichnungè mit dè ehemòligè Tschechoslowakei dürfèd d Bezeichnungè wiè „Pils“ odder „Pilsner Bier“ i dè Schwiz nu bruucht wörrè, wenn s Bièr vo Tschechiè hèr chunnt. Im Gegèzug hèt Tschechiè byschpillswys uff dè Gebruuch vo dè Bezeichnung Ämmedaler für Chäs vozichtèt, wo nit i dè Schwiz hèrgschtellt wörd. Bièr nõch Pilsner Art heißèd i dè Schwiz sit dèm „Spezialbièr“ (kurz „Spezial“ odder „Spezli“) odder chriègèd frei erfundeni Nämmè.



</doc>
<doc id="70832" url="https://als.wikipedia.org/wiki?curid=70832" title="Alter Rhein">
Alter Rhein

Alte Rhii oder Altrhii isch de Name vo däne Gwässer:
Lueg au:


</doc>
<doc id="70833" url="https://als.wikipedia.org/wiki?curid=70833" title="Altenrhein">
Altenrhein

Altenrhein isch de Name vo däne Objekt:
Lueg au:


</doc>
<doc id="70837" url="https://als.wikipedia.org/wiki?curid=70837" title="1209">
1209





</doc>
<doc id="70838" url="https://als.wikipedia.org/wiki?curid=70838" title="1210">
1210





</doc>
<doc id="70839" url="https://als.wikipedia.org/wiki?curid=70839" title="1211">
1211





</doc>
<doc id="70840" url="https://als.wikipedia.org/wiki?curid=70840" title="1212">
1212




d Königin Dagmar vo Dänemark


</doc>
<doc id="70841" url="https://als.wikipedia.org/wiki?curid=70841" title="1213">
1213





</doc>
<doc id="70842" url="https://als.wikipedia.org/wiki?curid=70842" title="1215">
1215





</doc>
<doc id="70843" url="https://als.wikipedia.org/wiki?curid=70843" title="1216">
1216






</doc>
<doc id="70844" url="https://als.wikipedia.org/wiki?curid=70844" title="1217">
1217






</doc>
<doc id="70845" url="https://als.wikipedia.org/wiki?curid=70845" title="1218">
1218








</doc>
<doc id="70846" url="https://als.wikipedia.org/wiki?curid=70846" title="1219">
1219





</doc>
<doc id="70849" url="https://als.wikipedia.org/wiki?curid=70849" title="Märzenbier">
Märzenbier

Märzèbièr odder abchürzt Märzè isch è untergärigs Vollbièr, wo urschprünglich im März braut worrè isch.

I dè bayrischè Brauorning anno 1539 un durch è Dekret vom Albrecht V. anno 1553 isch feschtglait worrè, dass nu zwǜschè Michaeli, èm Daag vom Hl. Michaels (29. Septembèr) un Georgi, èm Daag vom Hl. Georgs (23. April) braut wörrè hèt dürfè. I dè füüf Mönèt dènõch isch s Bièrbrauè vobotè gsi. Gründ dõdèfür sin dié höcheri Brandgfòòr i dè Summermönèt bim Bièrsǜdè un diè nötigè niddrigè Temperadurè vo unter zee Grad bim Brauè vom untergärigè Bièr gsi.

Well mò bis zuè dè nägschtè Brausaison nit oone Bièr hèt wellè sy, hèt mò im März è bsunders haaltbares Bièr braut. Sèbb Bièr isch mit mee Stammwürzi, Alkohol un Hopfé gmacht worrè. Glagerèt isch sèll Märzèbièr in düèfè Felsèkeller. Sèlli Keller sin möglichscht mit Naduriis zuèsätzlich abbè küèlt worrè. Sèlli Iismöggè isch meischtens uss nõch glegènè Flüss odder sognenntè Iiswyer odder -teich chò. Um dè Keller un dé Ygang gègèd Wärmi vo dè Sunnèstraalè z schützè, hèt mò d Rosskaschtaniè vor èm Ygang odder übber dè Kellerdeggi pflanzt, wo wèg dè großè Blätter rychlich Schattè spendè düèn, mit irè flachè Wurzlè abber kei Gfòòr für d Deggi dargschtellt hèn. Mäbbèzuè hèt sich unter dè Kaschtanièbäum uss èm jewyligè Brauereiuusschank mit dè Zit diè hüt tǜpisch bayrischè Bièrgärtè bzw. dè fränkische Bièrkeller entwicklèt.

Well s Märzè als stärkers Bièr am längschtè haltbar gsi isch, hèt mò s Märzè zletscht gsoffè, séllèwäg isch meischtens è Märzè am Oktobèrfäscht uusgschenkt worrè. S Bièr, wo hütt uff èm Oktobèrfäscht uusgschenkt wörd, isch abber heller un entschpricht ehnder im Bièrtǜp Wièner Export.

D Bezeichnung Märzèbièr wörd vor allem z Süddütschland un Öschterrych statt dè Kategory Exportbièr für è stärkers Lagerbièr bruucht. Z Öschterrych git s allerdings Unterschyd bi dè Art vom Märzè. S git z Öschterrych ebbèfalls è untergärigs Bièr un è Märzèbièr, wo wit vobreitet isch, sèll isch s österrychische „Standardbièr“. S Standardbièr stòt abber ehnder für è Hèllès, s isch lychter un hèt è bitzeli wènniger Stammwürzi. Dõdemit isch au wènniger Alkohol dinnè, dè lyt durchschnittlich bi 4 % bis 5 %. D Farb vom Bièr isch zuèdèm nit wiè Bärnschtei, sondern wègèm gringèrè Malzghaalt meischtens gääl wiè Stròò. I dè USA brauèd mèngi Brauereiè Märzèbièr im urschprünglichè Styl, in letschter Zit au widder im Bayrischè. S Märzèbièr isch ußerdèmm z Thüringè wit vobreitet.



</doc>
<doc id="70852" url="https://als.wikipedia.org/wiki?curid=70852" title="Angelia Schwaller">
Angelia Schwaller

D Angelia Maria Schwaller (* 28. Ougschte 1987 z Überschtòrf) isch e Mundartdichtere usem Kanton Fryburg.

Si isch z Überschtòrf im Seisabezirk ufgwachse und het z Fryburg d Middelschuel bsuecht. Ane 2007 het si für d Maturprüefig en Arbet zumene Thema vo dr düütsche Lyrik gschribe. Wo si ane 2010 dr Bachelor a dr Uni Bärn gmacht het, isch si bim Zytglogge Verlag als Lektorin agstellt worde.

Ane 2014 het si s Studium a dr Uni Bärn mid em Masterdiplom abgschlosse. Si het als Bearbeiterin vom Nachlass vom Mani Matter gschaffet.

Sid em Joor 2011 könnt me d Angelia Schwaller als Dichtere. Am Afang het si iry Gedicht im Standarddütsch verfasst und derno i dr Mundart; früechi Tegscht sind im Internet publiziert gsi.

D Angelia Schwaller het dr Schrybweppewärb vo de Literaturtääg z Thun gwunne, isch i dr Radiosändig Schnabelweid vom 8. Septämber 2011 vorgsteut worde und het e Pryys vo dr Hermann Elsner-Stiftig übercho. Us irem Wärch het si im Kanton Fryburg, z Münche, z Basel z Soledurn, z Züri amenen Aalass vom Verein Schyzerdütsch und a andernen Oorte Gedicht vorgläse, wo si im Seislerdüütsch und deils au uf Französisch schrybt.

Sid 2018 isch si im Vorstand vom Verein "Kultur Natur Deutschfreiburg", wo ane 2017 entstanden isch.




</doc>
<doc id="70861" url="https://als.wikipedia.org/wiki?curid=70861" title="Fritz Gugelmeier">
Fritz Gugelmeier

Dr Fritz Gugelmeier (* 9. Merz 1901 z Augge; † 9. Merz 1978 ebe dert), isch e markgrefler Buur un Haimetdichter gsii.

Dr Fritz Gugelmeier isch e Räbbuur gsii. Mit syre Frau Luise isch er 51 Johr lang ghyrote gsii. Si hän zäme sechs Chinder ghaa. Friedrich, Rosemarie, Gretle, Christel, Hansjörg un Johanna.
Im Novämber 1977 het dr Fritz Gugelmeier im Alter vu 76 Johr e Sammlig vu syne alemannische Gedicht vorglait. Im Gedichtband „Bröckeli“ het s en Uuswahl vu rund 100 Gedicht us eme Gsamtwärch vu iber 300 Täxt. Nume ne baar Monet speter isch dr Fritz Gugelmeier gstorbe, am sym 77. Geburtsdag am 9. Merz 1978.

Dr Titel vum Biechli „Bröckeli“, het er eso erklert: Wun er e Chind gsii isch, het d Mueter ihm un syne Gschwischter als Kaffeemeggeli gmacht, also chlai ghaueni Brotstickli, wu mer in Milch yydunkt het, un die het mer im Auggener Dialäkt ebe „Bröckeli“ gnännt. Un au speter, schrybt er, „mer isch alt und älter worde/Bröckeli hets allno ge“. Was är in sym Hametort sälber, in dr Dorfgmainschaft un im Markgreflerland erläbt het, het er in syne Värs bschribe. Uf eme Buurehoof im Räbdorf Augge mit drei Gschwischter ufgwachse, het er scho ase chlai mieße uf em Hoof un in dr Rääöbe mithälfe. Ame vieri oder fimfi demorge het s Dagwärch aagfange. Vyl vu syne Gedicht stamme us dr Buurewält. Di maischte sin demorge im Staal entstande: „Bei den Kühen war die beste Zeit.“ Fir d Niderschrift het er alli meglige Zeedel bruucht, d Rucksyte vu Kaländerbletter, Drucksache, wie er si grad im Sack ghaa het.

Zue sym 100. Geburtsdag am 9. Merz 2001 het d Gmai Augge ne Maanfyyr veraastaltet un s Buech „Brot un Wi“ iber dr Gugelmeier publiziert. Dodin het s au bishär nit vereffetligti Gedicht un Värs us dr zwanzger Johr, au uf Hochdytsch.

No ihm isch d Fritz-Gugelmeier-Stroß z Augge gnännt. E Dafle mit eme Gedicht vum Gugelmeier findet mer uf em Feldberger Dichterwegli .





</doc>
<doc id="70862" url="https://als.wikipedia.org/wiki?curid=70862" title="Liste schwäbischer Spitznamen">
Liste schwäbischer Spitznamen

Schwäbische Schbidsnama hend s en se. Manchesmol ka, manchesmol derf ma driibr lacha. Los werda duad ma se selda.

Em Ondrschied zu de Schembfwerdr isch ned blos a Oizlnr gmoind, sondrn au ganze Grubba, wia d Oiwoonr vo ama Flecka, Dorf odr ara Schdad. Au wann dr Nochbar, dr Käskarle, an schena Schbidsnama hod, en dera Lischd schdandad blos Schbidsnama mo allgmoi send. Se grendad se auf Oigahoida, ob se werkle gäba send, odr ob se vo Andre blos em Guada odr em Besa behaubded werrad.











Werder mid ama 'X' am Aafang geids ned. Do semmr oiga, mr nemmads zu de Werdr mid 'G'.

Werder mid ama 'Y' am Aafang geids ned. Do semmr oiga, mr nemmads zu de Werdr mid 'I'.

Zom Aafang





</doc>
<doc id="70874" url="https://als.wikipedia.org/wiki?curid=70874" title="Martin Horn (Politiker)">
Martin Horn (Politiker)

Dr Martin Horn (* 7. Novämber 1984 z Annweiler am Trifels) isch e dytsche Sozialwisseschaftler un barteilose Bolitiker. Ab em 1. Juli 2018 isch er Oberburgermaischter vu Fryybeg. 

Dr Horn isch im e Bfaarhuus as Suhn vu me evangelische Bfaarer ufgwachse un het anne 2009 an dr Evangelische Hochschuel Ludisburg e Studium vu dr "Internationale Soziale Arbet" aagfange, wun er 2013 mit em Bachelor abgschlosse het. Derno het er an dr Hochschuel Bremen dr Studiegang "European and World Politics" aagfange un het 2014 mit em Master abgschlosse. Im Studium isch er au zytwys z Botswana, z Jordanie, Georgie, Russland un dr Ukraine gsii. Syt syre Juged isch er in dr chilchlige Jugedarbet un in Verain engaschuiert. 

Syt 2014 het dr Horn as "Europa- und Entwicklungskoordinator" im Hauptamt vu dr Stadt Sendelfenga un as freiberueflige Dozänt an dr Evangelische Hochschuel Ludisburg gschafft.

Dr Horn isch ghyrote un het e Suhn. Bis zum Umzug 2018 läbt d Familie z Stuegert.

Anne 2018 het dr Horn fir s Amt vum Fryybeger Oberburgermaischter kandidiert. D SPD het en im Wahlkampf unterstitzt. Im erschte Wahlgang am 22. April 2018 het er mit 34,7 % mee Stimme wie dr amtierend Oberbrugermaischter Dieter Salomon (Bindnis 90/Di Griene) iberchuu, wu uf 31,3 % chuu isch. 

Im zweete Wahlgang am 6. Mai 2018 sin vier Kandidate aadrätte. Fir dr Wahlsieg het e aifach Mee glängt. Dr Horn het mit 44,2 % di maischte vu dr Stimme kriegt. Dri bishärig Amtsinhaber Dieter Salomon isch nume uf 30,7 % chuu. Dr Horn dritt sy Amt am 1. Juli 2018 aa.



</doc>
<doc id="70877" url="https://als.wikipedia.org/wiki?curid=70877" title="Claudia Schmid">
Claudia Schmid

D Claudia Schmid (* 21. April 1985 z Züri) isch e Schwyzer Sprochwisseschaftleri.

D Schmid isch z Stääfe ufgwachse. No dr Matura het si an dr Universitet Züri aafange Anglischtik un Nordischtik studiere, isch aber bal uf Verglychendi germanischi Sprochwisseschaft gwächslet un het Allgmaini Gschicht un Gschicht vum Mittelalter as Näbefächer gmacht. Noch em Bachelor 2010 het si 2014 dr Master gmacht.

Ab 2010 het si am Schwyzerische Idiotikon as wisseschaftligi Hilfschraft gschafft, 2011 bis 2014 au bim Projäkt ortsnamen.ch un 2012 bis 2013 bim Projäkt „Verbwortschatz des Gurinerdeutschen“. Zum 1. Merz 2014 isch d Schmid Redaktori am Idiotikon wore as Noofolgeri vum pänsionierte Niklaus Bigler. Im März 2018 isch si us dr Idiotikon-Redaktion uusgschide. Si het dr Artikel «Ziger» un e Dail vum Artikel «Zêh» verfasst. Ire Noofolger isch de Matthias Friedli.



</doc>
<doc id="70892" url="https://als.wikipedia.org/wiki?curid=70892" title="Untergärige Hefe">
Untergärige Hefe

Untergärigi Hefe ("Saccharomyces uvarum" bzw. "Saccharomyces carlsbergensis") isch èn Mischling vo dè klassischè Bièrhefe ("Saccharomyces cerevisiae") un dè Hefeart "Saccharomyces eubayanus". Bim Bièrbrauè keit nõch èm Gärè diè untergärigi Hefe uff dè Boddè vom Gärbottich abbè, dõhèr chunnt dè Nammè. Dè Hefesatz wörd i dè Fachschprõch au als „Druse“ odder „Geläger“ benamst. Hütt wörrèd hauptsächlich Reinzuchthefe bruucht.

Untergärigi Hefe bruucht im Gegèsatz zuè dè obbergärigè Hefe è niddrigi Temperadur zwǜschè 4 un 9 °C für s Gärè. Wèg sellèrè Temperadur chönnèd sich wènniger Spontan-Infektionè vomeerè; ußerdèmm bruucht s untergärigi Brauè è längeri Gär- un Lagerzit. 
Tǜpischi untergärigi Bièr sin:

Wenn un wo zum èrschtè Mòl untergärig braut worrè isch, isch nit bekannt. Diè älteschtè möglichè Hywyys uff untergärigi Brauwys stammt uss dè Fèddèrè vom Nürnbärcher Stadtschriiber, wo asè interpretyrt wörrè cha, dass es Rotbièr schu am Aafang vom 14. Johrhundert untergärig braut worrè isch.

In èrè Brauorning vo dè Stadt Nabburg i dè Obberpfalz vo 1474 wörd bschtimmt, dass näbbem obbergärigem Bièr au untergärigs Bièr als Vorrõt für dè Summer braut wörrè sött. I sim Buèch übber s Bièrbrauè, wo 1581 erschinnè isch, unterscheidet dè Christoph Kobrer, wo im obberpfälzischè Kallmünz als Zöllner un Schuèlmeischter gwǜrkt hèt, drei voschiddèni Gärungsartè. Diè èrscht Gärungsart isch für d Hèrschtellung vo obbergärigem Gerschtèbièr, diè zweit zum Brauè vom obbergärigem Weizèbièr, beidi ordnèt er Bayern zuè. Diè dritti Gärungsart für s untergärige Bièr ordnet er dè Obberpfalz zuè.

Vor dè Entwicklung vom vobessertè Kältetechnigvofaarè vom Carl vo Linde i dè 1870er Johr isch mò für diè untergärigi Brauart uff natürlichi niddrigi Temperadurè aagwisè. Asè isch es au z erklärè, dass diè untergärigi Brauart i dè Regionè mit strèngè Winter è langi Tradition hèn. Im Vordeil sin au Regionè mit Felsèkeller wiè Böhmè, Fròngn odder d Obberpfalz gsi. Wèm mò kein Felsèkeller ghaa hèt, hèt mò im Winter uss gfrorènè Gwässer, meischtens Wyèr odder Teich, Iismoggè usè ghauè un sèlli in Höölè un düèfè Keller (Iiskeller) glagerèt. Mit sèllnè Iismoggè sin denn d Gärbottich küèlt worrè, wenn d Umgebungstemperadurè für s Brauè schu z hoch gsi sin.

Für d Reinzuchthefè, wo i dè Bièrbroduktion hüt ygsetzt, isch es nötig, d Hefe auch biologisch z untersuèchè.
D Brauereiè hèn dõdefür Bedrybskontrolleur, wo entwedder a dè Hochschuèlè (Weièstephan, VLB-Bèrlin) odder Braumeischterschuèlè uusbildèt wörrèd. Um jeglichi Kontamination uuszschlièßè, wörrèd zuèsätzlich Probè a diè jewyligè Hochschuèlè, Braumeischterschuèlè odder anderi Labore gschickt. 

Um d Hefe z kontrollyrè, wörrèd Probè entnõ, entwedder sofort mikroskopisch untersuècht odder uff Näärmediè aagreicherèt un durch sichtbari Veränderung im Medium schu optisch (mit èm bloßè Aug) odder widderum unter m Mikroskop beguètachtet. Sèlli Uffgaab oblyt dè biologischè Bedrybskontrollè, wo au für vill anderi Kontrollè (nit nu in Bezug uff d Hefe) im Brauereibedryb wichtig isch. I dè 1960er un 1970er Johr hét s èn Schub i dè Entwicklung vo dè gsamtè Bedrybskontrollè gää, nit nu vo dè biologischè. Sèll hèt bis hüt zuè nèrè hochè Qualidät bsunders vom untergärigè Bièr gfüürt. È Näärmedium für dè Nõchwys vo Bièrschädling, wo dõmòls graad uffchò isch, isch s japanische Nährmedium Nakagawa-Medium gsi. S Nakagawa-Medium isch au z Dütschland vom Klaus Grunèbärg untersuècht un z. T. modifizyrt worrè.


</doc>
<doc id="70893" url="https://als.wikipedia.org/wiki?curid=70893" title="Mühledorf">
Mühledorf

Mühledorf isch de Name vo däne Ortschafte i de Schwiz:
Lueg au:


</doc>
<doc id="70894" url="https://als.wikipedia.org/wiki?curid=70894" title="Renan">
Renan

Renan chan aini vo däne Bedütige ha:



</doc>
<doc id="70899" url="https://als.wikipedia.org/wiki?curid=70899" title="Brigitte Bachmann-Geiser">
Brigitte Bachmann-Geiser

D Brigitte Bachme-Geiser (* 1941, vo Langetu) isch e Schwiizer Musigetnoloogin.

D Bachme-Geiser chunt usere Familie, wo scho sid Generazioone i dr Stadt Langetu im Kanton Bärn deheimen isch, und si isch dört ufgwachse. Si het a de Universitèète vo Bärn, Basel und Tüübinge d Musigwüsseschaft studiert. Als Volchskundlerin het si sech uf d Gschicht vo de Musikginstrumänt spezialisiert. Ane 1979 het si dr Ämmedaaler Kunschtmooler und Plakatgrafiker Eugen Bachme (* 1941) gehürootet, S Bachmes wohne z Bärn.

I dr Wüsseschaft isch d Brigitte Geiser ane 1972 bekant worde, wo si en Arbet über d Volchsmusiginstrumänt vom Kanton Schwyz und en anderi über s alte Ämmedaaler Instrumänt “Hanottere” useprocht und en Uusstellig über s Alphorn im Museum vo Grindelwald gmacht het. Im Joor drufabe het si über s Chlefele im Kanton Schwyz gschribe und im Stockalperschloss z Brig en Uusstellig über s Hackbrätt ygrichtet, wo zwöi Joor spöter au im Roothuus vo Apezäll zeigt worden isch.

Au im Joor 1974 het d d Musigforschere wider vil z tue gha. Si het z Luzärn ghulfe d Chinderliedersamlig vom Alfred Leonz Gassmann nöi usegää. Und a dr Uni Bärn isch iri Diss "Studien zur Frühgeschichte der Violine" usecho. Derzue ane het si für d Feschtschrift zum 70. Geburtstag vom Profässer Walter Gerstenberg (1904–1988), wo en düütsche Musigwüsseschaftler gsi isch, en Uufsatz über d Zittere gschribe. Sider isch d Brigitte Geiser wyt über d Schwiiz use als Fachpersoon für d Gschicht vo dr Musig bekant. Dank irne sorgfältigen, originellen und vilsytige Forschigsarbete tuet me se nid numen i dr Schwiiz, sondern au internazionaal als Kännerin vo dr Musiggschicht schetze. Si het d Samlige vo Musiginschtrumänt i de Museeè vo dr Schwiiz, z Nürnberg, z Stockholm und z London undersuecht und drüber publiziert. Es eigets Theema isch d Forschig zu dr Läbenswys vo de Amische i dr schwiizerische Amerikakolony vo Nöi Bärn i den USA. D Brigitte Bachme und ire Maa sind vier mol in amerikanisch Bundesstaat Indiana zu de Amische “vo dr alte Richtig” ggange zum d Kultur vo dene Lüüt z studiere. E Deil vo dere Volchsgruppe chunt vo Lüüt här, wo früener us dr Schwiiz, bsunders usem Bärner Middelland usgwanderet sind. Ires Buech über di Amische isch ane 2008 z Bärn usecho und 2009 z Amerika au no uf Änglisch.

Vor alem het d Bachme-Geiser d Musiginstrumänt und d Forme vo dr tradizionelle Schwiizer Volchsmusig agluegt und Kwelle zu dr Spiilpraxis us de Archyv fürezoge. Si het s Alphorn, s Trümpi, s Hackbrätt, d Zittere, d Glogge, d Trumele, s Geislechlöpfe und no meh beschribe. Und no zu anderne volkskuntleche Sache tuet si forsche, öpe zum Bättruef, zum Chuereige und zu dr Fasnecht i dr Stadt Bärn. Derby het d Bachme-Geiser zeigt, wie vilfältig d Kwelle für d Musiggschicht sind. So het si sech drfür intressiert, was d Schriftsteller wie öpe dr Jeremias Gotthelf zum volchstümleche Musiziere vo irere Zyt schrybe. Ane 2008 het si dra erinneret, dass grad hundert Joor vorhär d Liederbuech-Reie «Im Röseligarte» vom Bärner Literaturprofässer Otto vo Greyerz usecho isch; si het d Nöiuusgab vo dene bekante Lieder bim Zytglogge-Verlag gleitet und au über d Arbet vom Bärner Künschtler Rudolf Münger, wo dozmol füre vo Greyerz d «Röseligarte»-Bilder zeichnet het, gschribe. Si isch sälber verwandt mit em Münger und het ghulfe, d Persoone, wo uf däm syne Wandmoolereie im Chornhuuschäller z Bärn abbildet sind, z identifiziere.

D Bachme-Geiser het sech drfür ygsetzt, dass me die historischi Musig cha lose. Scho früech het si agfange vo dr Volchsmusig Toonuufnaame usezgää. Ane 1973 isch bim Verlag Ex Libris iri Schallplatte mit Hackbrättmusig usecho, 1978 bi Claves z Thun d Schallplatte "Zur Ehre des Alphorns. In Praise of the alphorn. A la gloire du cor des alpes," 1979 au wider bi Claves e Schallplatte mit aller Gaddig Instrumäntalmusig druff, denn 1996 im Zytglogge-Verlag d Musigkassette "Schweizer Volksmusik/Traditional Swiss Music," 2006 e CeeDee mit Bättrüef, ane 2007 e CeeDee mit Musig vo de Amische z Amerika, 2008 en CeeDee mit Lieder us em «Röseligarte» und 2013 d Zytglogge-CeeDee "Der klingende Jahreskreis. Melodien, Rhythmen und Lärm in Volksbräuchen der Schweiz."

Dank de Uusstelige isch d Bachme-Geiser i de 1980er Joor is Projäkt für nes eigets Schwiizer Museum vo dr Volchsmusig ynechoo. Si het es Konzept für d Stiftig Chornhuus z Burtlef gschribe und drfür Musigsamlige i verschidene Länder bsuecht. Wo s nöie Museum im Chornhuus ane 1991 ufggangen isch, het d Bachme-Geiser dört als wüsseschaftlechi Leiterin gschaffet. Si het Uusstellige gmacht, Vortreeg ghalte, d Samlig vom Museum ufpoue und do drmit en guete Bytrag für d Erhaltig und für die aktivi und tradizionsbewussti Pflèèg vom schwiizerische Kulturguet gleischtet. Es isch em Museum drum ggange, z zeige, ass d Volchsmusig öpis läbigs isch, wo sech wyter entwiklet, und nid eifach a veralteti Kultur, wo sech a überholte Forme feschtchlameret. I de 1990er Joore het s Chornhuus au öpe Rock und Pop is Programm ufgnoo, und im Joorespricht wird do drzue e Stimm vomene Museumspsuecher zitert: «Musig isch Musig und mit Musig isch me grad richtig im Chornhus z Burdlef». Dr Betriib vom Volchsmusigmuseum im Chornhuus isch den alerdings immer schwiriger worde, wil weder vo de Musigorganisazioone vo dr Schwiiz no vo dr Stadt Burtlef oder em Kanton Bärn die nötige finanziele Middel zämecho sind und die gsamtschwiizerische Instituzioon au a de Bundesbehörde und dr Kulturpolitik vo dr Schwiiz sowiso kei Hilf gha het. Drum het d Stiftig, wo s Volchskulturmuseum im Chornhuus ufzoge gha het, im Oktober 2005 dr Betriib ygstelt. D Musiginstrumäntesamlig isch chly spöter is Freiliechtmuseum Ballebärg züglet worde. D Sarah Pfister het ane 2008 d Gschicht vom Chornhuusmuseum zämegstelt; im Bytrag zu dere Schrift het d Brigitte Bachme-Geiser gseit, das Projäkt vom ene Volchsmusigzäntrum sig für d Schwiiz halt ““zwo Schuenumere z gross gsi …”.

D Expärtin vo dr Volchsmusig het e Zyt lang a d Universitèète vo Wien und und vo Fryybeg im Brysgau glehrt und si isch im In- und im Ussland für Vortreeg, Kongräss und Facharbete gfrogt. Ane 2008 isch si für en Feschtvortraag über e Bättruef zum Jubiläum "50 Joor Voradlbärger Volchsliedarchyv" yglade gsi. 2014 het si im Radio bi dr Sändig Musigwälle vom 24. Juni 2014 über s Lied «Swott aber e luschtige Summer gäh» vom Karl Geiser gredt. Im Historische Lexikon vo dr Schwiiz sind d Artikel über s Hackbrätt, s Alphorn, dr Volchsmusigkomponischt Kasimir Geisser (1899–1943) und dr Zürcher Theoloog und Liedersamler Johannes Schmidlin vo dr Bärner Musigetnoloogin. Si engaschiert sech i de bassende Fachorganisazioone: bi dr Schwiizerische Musigforschende Gselschaft SMG, dr CH-EM Schwiizerische Gselschaft für Etnomusikology und dr Gselschaft vo de Fründ vo alte Musiginstrumänt, wo si im Vorstand mitgmacht und vo 1983 bis 1990 d Redakzioon vo dr Zytschrift "Glareana" gha het.

Ane 1997 het d Brigitte Bachme-Geiser dr Musigpryys vom Kanton Bärn übercho und 2001 der Walter-Deutsch-Pryys vom Öschtryychische Wüsseschaftsministerium und vom Öschtryychische Volchsliedwärch.



</doc>
<doc id="70902" url="https://als.wikipedia.org/wiki?curid=70902" title="Obergärige Hefe">
Obergärige Hefe

Als obbergärigi Hefe benamst mò d Stämm vo dè Bièrhefe "Saccharomyces cerevisiae", wo bi dè Gärung Zellvobänd bildèd, i dènnè sich Blôterle uss Gärungsgas aasammlè düèn, wodurrè d Hefe nõch dè Fermentation als sognanntè "Gest" uff dè Obberflächi vom Jungbièr schwimmt.

Obbergärigi Hefe bruucht bi dè Gärung höcheri Umgebungstemperadurè (15–20 °C) wiè untergärigi Hefe (4–9 °C) un isch dõhèr aafälliger für Frèmdpilz un Bakteriè. D Vergärung volauft dõdefür dütlich schneller un isch au ooni Küèlung möglich.

Ènèm Bièr, wo mit obbergäriger Hefe braut worrè isch, sait mò "obbergärigs Bièr". Dõdezuè zellèd zum Byschpill Kölsch, Altbièr, Wiißbièr, Gose, Dampfbièr, Bèrliner Wiißi un Ale.



</doc>
<doc id="70922" url="https://als.wikipedia.org/wiki?curid=70922" title="Martin Hannes Graf">
Martin Hannes Graf

De Martin Hannes Graf (* 10. Mai 1975 z Züri) isch en Spraachwüsseschafter, wo as Redakter am Schwyzerischen Idiotikon schaffet. Aktyv isch er au as Namekundler und as Runoloog.

Uufgwachsen isch de Graf hauptsächli z Gòòchlingen im Tuurgi. Vo 1995 bis 2001 hät er Gërmanischtik, Allgimäini Gschicht und Mittellatynischi Filology a der Uniwërsitëët Züri gstudiert. S Lizänziaat hät er 2001, de Tokter 2004 gmachet. Er isch 2001–2002 Assischtänt gsy vo der Elvira Glaser und 2005–2007 wüsseschaftliche Mitarbäiter am Leerstuel für früemittelalterlichi Gschicht, bäides z Züri. 2007 isch er dänn Redakter am Schwyzerischen Idiotikon woorde, as Naachfolger vom Thomas Arnold Hammer.

Am "Schwyzerischen Idiotikon" schaffet de Graf sit em Band XVI mit.

Bsunders intressiere tuet si de Graf für Namekund und für früegschichtlichi Theeme. Was d Namekund aagaat, isch er 2001–2004 bim SNF-Projäkt «Datenbank der Schweizer Namenbücher» und 2003–2006 bim SNF-Projäkt «Thurgauer Namenbuch» deby gsy, und ab 2016 hät er zäme mit der Elvira Glaser as Co-Läiter vom SNF-Projäkt «Die Siedlungsnamen des Kantons Zürich» a der Uni Züri fungiert. Nach er Emeritierig vo de Glaser im 19i isch das Züri-Projäkt dän a s "Idiotikon" züglet woorde. Dezue ane isch er zäme mit em Hans Bickel Co-Läiter vom Projäkt «ortsnamen.ch», wo hüt vom Schwyzerischen Idiotikon bitröit wiird. E Räien Ortsnamenartikel gschribe hät er drüberusen i de Publikazioon «Deutsches Ortsnamenbuch», wo de Manfred Niemeyer 2012 useggëë hät. Und zur Zyt schrybt er zäme mit de Simone Berchtold es Buech, wo s drin d Schwyzer Familienämen erlüütered. Was d Früegschicht aagaat, hät scho syni Dissertazioon vo de spraachlichen und kulturellen Aschpäkt vom Schaaff und de Gäiss im früegschichtliche Mittelöiroopa ghandlet. Vil publiziert er dänn au über Ruune. I männgem Uufsatz aber verbindt er die bäide Theeme Namekund und Früegschicht und schrybt dän über Näme bi de Germaanen oder im alte Chuurrëëzie.

Schwyzerisches Idiotikon

Büecher

Uufsätz

Büecher, won er mit anderne zämen useggëë hät



</doc>
<doc id="70923" url="https://als.wikipedia.org/wiki?curid=70923" title="Seerhein">
Seerhein

Dè Seerhy isch èn öppè vyr Kilometer langè, im Boddèseebeggi ligendè Fluss. Er isch dè Abfluss vom Obbersee un Hauptzuèfluss vom Untersee. Dè Unterschyd zwǜschè dè Wasserspygel vo beidè Seè bedrait im langjöhrigè Johresmittel 20 cm, im langjöhrigè Monètsmittel zwǜschè 16 un 27 cm. 

Dè Seerhy isch èn Flussabschnitt vom Rhy, wo als Alpèrhy am Oschtzipfel vom Boddèsee i dè Obbersee mündet un dè Untersee als Hochrhy võlòt. Durch sini Mitti volauft deilwys diè schwizer-dütschi Gränz; gröschti Stadt a sim Ufer isch Konschtanz. Sin öschtlichschtè Pungt markyrt glychzitig dè Aafang (km 0,0) vo dè Rhykilometryrung.

Dè Seerhy gòt übber è Längi vo 4,3 km vo dè Aaltè Konschtanzer Rhybrugg im Oschtè bis zuè Inslè "Triboldingerbool" im Weschtè. Schmali Näbbèmündungsärm volaufèd zwǜschè sellèrè Inslè, dè Inslè "Langbool" sowiè m Wollmatinger Rièd. Im Konschtanzer Stadtgebièt isch s Ufer befeschtigt un wörd deilwys als Bootsaalegeschtell bruucht. 

Dè Seerhy isch zwǜschè 100 un 500 Meter breit un zwǜschè 7 un 25 Meter dǜèf. Öppè uff dè halbè Strèggi wyst er è chlyni, nit nôcher benamsti seeartigi Vobreiterung un seichti Stellè uff. I dè Seerhy flǜèßèd è baar chlyni Bäch dèzuè, bsunders gòt vo links dè Saubach (Gränzbach) a dè weschtlichè Stadtgränz vo Konschtanz un dè Dorfbach bi Gottlièbè i dè Seerhy innè.

Dè Großdeil vom Seerhy, drunter s gsamte Nordufer un dè öschtliche Deil vom Südufer, lyt uff dütschem Territorium. Uff dè weschtlichè zwei Kilometer volauft i dè Mitti vom Fluss d Gränz zwǜschè Dütschland un dè Schwiz. Dè Bann vo dè Gmeindè Tägerwylè un Gottlièbè nǜmmt dè schwizer Deil vom Seerhy-Südufer yy, uff dè dütschè Sitè d Stadt Konschtanz (öschtlichi Hälfti beidsitig) un d Gmeind Reichenau (weschtlichi Hälfti Nordufer) Aarainer. Sulzig-sumpfig un mit Schilf a dè Uferzonè sin s weschtliche Nordufer (Wollmatinger Rièd) un s Schwizer Ufer weschtlich vo Gottlièbè ("Rièt"). Durch iri Größi un Abgschidèheit sin diè Rièdzonè vo großer Bedütung für dè Nadurschutz am Seerhy.

I der flachè Nidderung, wo dè Seerhy durrè gòt, lyt zuèdèmm diè schwizerischi Stadt Chrützlingè, wo mit Konschtanz ei Agglomeration vo öppè 100.000 Ywooner bildè duèt. Sèlli Gränz wörd u. a. durch dè Volauf vom Saubach feschtglait (z. B. südweschtlich vom "Schänzle"). 

Am linkè Ufer vom Seerhy lyt d Konschtanzer Altschtadt in Gschtalt vo dè Konschtanzer Nidderburg un aaschlièßend sowiè weschtlich vo dè Unterè Laubè dè Ortschèrn vom ehemòligè Konschtanzer Dorf, dè Stadtdeil Paradys; zwǜschè dè beidè hèt sich im 19./20. Johrhundert è dichtes Sidlungsgebièt bildèt. D Uferzonè isch i dè 1980er un 1990er Johr mee un mee vo dè Konschtanzer Fachhochschuél un vyr Studentèwoonheim bsetzt worrè. Sellè Erwitterung sin diversi Bautè gopferèt worrè, u. a. s ehemòlige Schlachthof un d Rhyguèt-Sporthallè. Am Weschtrand vom Paradys chunnt lyt d Sportaalaag im Schänzle, 200 m unterhalb chunnt dè Saubach un mit èm diè dütsch-schwizer Gränz dehèr. Weschtlich vo dè Gränz ghört s Südufer zuè dè Gmeind Tägerwylè, s Rièd dört heißt Tägermoos. S Tägermoos wörd zämmè mit dè Stadt Konschtanz vowaltet. Am Südufer uff Höchi vo Tägerwylè lyt Gottlièbè. Im Tägermoos isch d Uferzonè unbefeschtigt un wyst zwei Badeblätz uff, s Konschtanzer Kuèhorn im Tägermoos un d Tägerwyler Badi. Am Seerhy nõch füürt èn unbefeschtigtè Wänderwäg vom Ziègelhof im Tägermoos bis uff Gottlièbè. Zwǜschè Ziègelhof un Badi wörd dè Seerhy von èrè Pappelallee gsäumt. Baugschichtlichi Züüg zum Aaluègè am Südufer sin vor allem d Räschtè vo dè Konschtanzer Stadtbefeschtigung (Rhydorturm un Pulverturm) un s Gottlièber Schloss.

Am Nordufer vom Seerhy ligèd d Konschtanzer Stadtdeil Petershuusè-Wescht un Induschtrygebièt-Stromeyersdorf. D Flur „Zugwisè“ gegèübber vo Gottlièbè ghört zuè dè Gmeind Reichènau. 

S Konschtanzer Nordufer vom Seerhy hèt i dè letschtè Johr è hèftigi Baudätigkeit erläbbt. Ganzi Induschtryareal sin abdrait un durch Woonaalaagè ersetzt worrè, s Ufer isch durchgängig zuègänglich gmacht un wiè nè Pärkle gschtaltet worrè. Ebbèso am Nordufer lyt s innerschtädtische "Rhyschtrandbad". 
Am Nordufer git zum Aaluègè vor allem s ehemòlige Petershuusener Kloschter un diè früènèrè Fabrikaalaagè im Stromeyersdorf.

S Nord- un Südufer wörrèd am Seerhy mit drei Bruggè mitnand vobundè :

Dè Seerhy gòt durch è dalartigi Nidderung, wo als "Konschtanzer Nidderung" un "Seedal" benamst wörd. Sèlli Nidderung wörd im Südè vum Seeruggè un im Norden vu dè Büggel vom Bodanrügg begränzt.

D Bezeichnung Konschtanzer Nidderung isch vom Benzing im Raamè vo sim Bydraag zuè dè nadurrüümlichè Glidderung vo Dütschland vowendèt worrè, wo d „Konschtanzer Nidderung“ als nadurrüümlichi Untereinheit uusgwisè hèt.

D Nidderung wörd uff dè Thurgauer Sitè „Seedal“ benamst. Dè Nammè schlaat sich in Bezeichnungè wiè "Schuèlzèntrum Seedal", "Bumpwärch Seedal" odder "Seedalschtrõss" nidder (alles z Chrützlingè). Im Raamè von èrè nit nu nadurrüümlichè geographischè Glidderung vo dè Schwiz hèt dè Schilter s Seedal ènèrè Uferlandschaft zuègordnèt, wo bis Romanshorn gòt.

Dè Seerhy isch schiffbar un wörd vor allem vo dè Uusflugsbötli vo dè Schwizer Schifffaartsgsellschaft "Untersee un Rhy", Sportbötle un Ruderbötle bruucht.

Übber dè Seerhy füürèd drei Bruggè uff èm Konschtanzer Abschnitt. Übber diè aalt Rhybrugg gòt d Konzilschtrõß wiè au dè eingleisige Schlußabschnitt vo dè Hochrhybahn drübber. S Fahrradbrüggle diènt ìm innerstädtischè Radvokeer vor allem dè Studentè, d FH Konschtanz lyt oppè 100 m stromabsi. D Schänzlebrugg odder diè "Neu Rhybrugg" isch Deil vo dè dütschè B 33, wo dört vyrschpurig übber dè Seerhy füürt un am Weschtrand vom Paradys durrègòt. Sit 2007 wörd sèbbi Brugg als Autobaanzuèbringer vo dè B 33 un èm Schwizer Autobaanaaschluss im Weschtè vo Chrützlingè a d schwizer A 7 bruucht. D Schänzlebrugg isch è blaanerischs Highlight, well diè Brugg 27 Johr lang è Providurium gsi isch. Wègè diversè Iischprüch isch d Brugg vo 1990-2007 nu mit provisorischè Zuèfaartè vosää gsi, dè Autobaanaaschluss hèt ganz gfäält, asè isch d Brugg nu für dè innerschtädtische Vokeer z Konschtanz bruucht worrè. Sèll hèt èrè dè Spitznammè "Soda-Brugg" iibrocht. Ab èm Johr 2007 wörd d Schänzlebrugg èndlich als vyrschpurigé Autobaanzuèbringer ygsetzt, nõch 26 Johr also so vowendét wiè si urschprünglich blaant worrè isch.

Früèner hét s è baar Personèfäärè gää, welli u. a. vum Bulverturm zum gegèübberliegendè Ufer (bis es ab 1991 s Faarradbrüggle gää hèt) sowiè zitwys zwǜschè m Paradys un Stromeyersdorf. A dè Aaltè Rhybrugg z Konschtanz fangt d Rhykilometryrung aa, wo im Raamè vo dè uffkeimendè Induschtryschifffaart im 19. Johrhundert ygfüürt worrè isch, dört lyt also dè Rhy-Kilometer 0,0 .

Diè gsamt Landschaft vom Seerhy un sinèrè Umgebung lyt im Berych vom Molassèbeggi, wo sich bis zum Obbermiozän wôrend öppè 30 Millionè Johr bildèt hèt. I dè nõchfolgendè 7 Millionè Johr bis hüt wörd – im Gegèsatz zuè dè Zit vom Molassèuffbygè – d Sedimentation vo dè Erosion mee wiè wett gmacht. Wôrend sèllèrè Zit isch s hütige Landschaftsbild entschtandè. Diè pliozäni un pleischtozäni Erosion isch zèrscht vo dè Aarè-Donau, spôter vor allem vom Hochrhy gmacht worrè. Durch Flüss un Glètscher sin Yschnitt un Beggè entschtandè.

Diè paläogeographischi Entwicklung vom Seerhy isch äng mit sèbbèrè vo Nidderung vobundè, wo dè Seerhy durrègòt. Sèlli isch durch dè früènère Hochrhy un d Rhyglètscher brägt un durch voschiddèni Seeablagerungè uffgfüllt worrè. S gsamti Boddèseebeggè isch brägt durch witti Beggè, ängi Querdäler un Bärglandschaftè, wo sich abwechslè düèn. Diè Nidderung, wo dè Seerhy umgää duèt, isch gröschtèdeils è Volandungsebèni un ei Beggèlilandschaft, d Nõchbòrbüggel Bodanrügg un Seeruggè sin (glazial gformts) Molassè-Bärgland. È entscheidendi Wändi zuè dè hütigè Seerhy- un Boddèseelandschaft isch durch s Umlenkè vom Alpèrhy vo dè Donau zuè dè Aarè vor dè Günz-Kaltzit ygleitet worrè. Uff dè Linniè Boddèsee-Seerhy-Hochrhy hèt s è voschtärkti Dǜèfèerosion gää, wôrend dè Vorschtööß vom Rhyglètscher isch s hütige Boddèseebeggi vorbereitet worrè.

Dè Rüggzug vom letschté Rhyglètscher (Würmkaaltzit) isch in voschiddènè Abschmelz- un Stillstandsphasè vor sich gangè, wo in nüü Phasè ydeilt sin. Mit ém Stillschtand vom Iisrand bi Konschtanz hét dié letscht Phasè 9 (s Konschtanzer Stadium) aagfangè. Dè Iisrand vom öschtlich glègènè Glètscher hét sich vum Übberlinger See übber d Oschtschpitzè vom Bodanrügg bim Hörnle durch Konschtanz un Chrützlingè zum Nordrand vom Seeruggè hiizoge. Im Berych vom hütigè Seerhybeggè un weschtlich dèvo hét sich mit èm Aafang vo dè Konschtanzer Phasè èn Iisschtausee bildét, i wellèm umfangrychi siltig-kalchigi, glazilimnischi Ablagerungè stattgfundè hèn („Beggètone“). Sèlli gän hüt an è baar Stellè am Rand vo dè Nidderung bis a d Obberflächi. Am Iisrand nõch isch vomuètlich nõch èm Voschwindè vom Eisstausees è Èndmoränè entschtandè, wo für dè spôtèrè Sidlungsvolauf bedütend gsi isch (s. u.). D Schmelzwässer sin zèrscht uss èm Übberlinger-See-Beggè durch s witter wèg glegène Stahringer Dal un érscht spôter durch d Allmannsdorfer Schmèlzwasserrǜnni i dè Berych vo dè hütigè Seerhynidderung chò. Mit èm aaschlièßendè Abschmelzè sin dè Konschtanzer Drichter un dè Obbersee iisfrei worrè.

Nõch èm Èndi vo dè Würm-Kaaltzit (um 10.000 v. Chr.) isch dè Boddèseeschpygel mit circa 405 m öppè 10 Meter übber m hütigè Stand gsi; denõch hét sich durch d Dǜèfèerosion vom Hochrhy dè See uff s hütige Niveau (öppè 395 m) abgsènkt. Obbersee un Untersee sin am Aafang vom Holozän also nò nit drènnt gsi, dè Seerhy hét s nò nit gää. Durch s Abbèkeiè isch dè Seedeil zwǜschè m Obbersee un Untersee (dè Bodanrügg) drochè keit, dè Seerhy isch als Vobindungsschtugg zwǜschè dè beidè Seè übbrig blibbè. Dè Volauf vom Seerhy hèt möglicherwys mit dè Strömung vom Alpèrhy durch dè volandete Seedeil korreschpondyrt. Dè früènère See-Pegel wörd durch s Gebièt vo dè Seeablagerungè (Seekreide, Schnegglisand, Elm, onkolithischè Brösmelikalch) aazeigt, sèll Gebièt stimmt fascht mit èm hütigè Dalgrund vom Seedal übberyy. D Seesedimänt hèn meischtens è Dicki vo 0,2 bis 2 Meter, am Seerhy bis zuè 13 Meter. Im Weschtdeil vo dè hütigè Nidderung sin durch d Brandung vom See quer zuè dè Hauptwindrichtung (Südwescht) zaalrychi Strandwäll entschtandè, wo vo allem im Wollmatinger Rièd nò guèt erhaaltè sin. Näbbè dè beschribbènè Hauptelemänt (Würm-Endmoränè, Iisschtausee-Sedimänt, Boddèseeablagerungè inklusiv dè Strandwäll) cha mò im Seerhybeggè pleischtozänè Haaldèschutt un holozäni Auèlättè-Schwemmkegèl finde (beidi nur am Seeruggè).

Dè Seerhy isch nõch èm Éndi vo dè letschtè Kaltzit (der Würmkaaltzit, bis öppè 10.000 v. Chr.) entschtandé, nõchdèmm dè Seeschpygel um öppè zee Meter abbè keit isch un dè See im Berych vo dè Nidderung, wo dè Seerhy hüt durrègòt, drochè keit isch. Er wyst nò hüt stellèwys èn seeartigè Charakter uff. 

Am Iisrand vo dè Konschtanzer Phasè hèn sich Èndmoränèstüggle bildèt, wo i dè Konschtanzer Nidderung ligèd (s. o.). Im Berych vo dè Konschtanzer Altschtadt lyt è Moränè, wo vo Boddèseeablagerungè umgää isch. D Moränèschtugg, wo z Chrützlingè lyt, isch dõdegegè übberwygend vo pleischtozänèm Haaldèschutt umgää. D Èndmoränèzüüg vo dè Konschtanzer Phasè, wo vo dè Konschtanzer/Chrützlinger Moränèstüggle uus gsää witter nordöschtlich un südöschtlich sin, ligèd schu i dè Gegènd vom Bodanrügg un em Seeruggè. Fäälendi Èndmoränèschtüggle sin vermutlich mit dè Zit abdrait worrè odder s hèt si s wèg dè Wasserschtrömungè niè gää.

Im Gegèsatz zuè dè übbrigè, urschprünglich ehnder nassè bis sulzigè Beggèsollè sin d Moränè, wo i dè Nidderung ligèd, besser für d Bsidelung geignèt gsi. 

S Konschtanzer Endmoränèstugg isch näbbè zaalrychè vor- un früègschichtlichè Sidlungè au dè Ort vo dè römischè Vorgängersidlung vo Konschtanz. Au witti Deil vo dè hütigè Konschtanzer Altschtadt mit em middelalterlige Münschter ligèd uff dè Endmoränè; d Nord-Süd-Uusrichtung vo dè Altschtadt isch èm Volauf vom Moränèzug gschuldèt. Dè südlichschte Konschtanzer Altschtadtberych, Stadelhoffè, lyt dõdègegè schu uff èm ehemòligè Seegrund. Dè Chrützlinger Deil gòt uugfäär vo dè Landesgränz a dè Chrützlinger "Hauptschtrõss" nõch, öppè bis zuè dè Abzweigung vo dè "Remisbärgschtrõss". Alter sowiè neuè Standort vom Kloschter Chrützlingè lyt im Berych vo dè Chrützlinger Endmoränè.

Dè Seerhy isch im Berych zwüschem Obbersee (em eigentlige Boddèsee) un em Untersee diè schmalscht un sèllèwäg lycht z übberquerendi Stell. Dõrum isch dè Seerhy èn guèt geignètè Ort für è Fäärvobindung odder èn Bruggèschlag, èn Seehafè un è Stadtgründung. Dè günschtigschte Ort für d Übberwindung vom Seerhy isch d Ängschtell am Übbergang vom Konschtanzer Drichter zum Seerhy, wo möglicherwys uff d Èndmoränè zrugg gòt. Keltischi, römischi un alemannischi Sidler, s Bischtum Konschtanz un diè Freyi Rychsschtadt Konschtanz hèn vosuècht, sèbbi strategischi Position uusznutzè.

Dè Seerhy hét i dè Antike übber längeri Zitè dè nördliche Gränzberych vom Römischè Rych bildèt, usser i dere Zyt wo s römische Biet bis zum germanische Limes wyter im Norde ggangen isch. Im Früèmittelaalter hèt er d Gränz zwǜschè dè Rächts- un Hèrrschaftsrüüm Thurgau un Hegau sowiè d Nordgränz vo dè Stadt Konschtanz dargschtellt. Am Nordufer isch s Kloschter im Johr 983 gründèt worrè, wo spôter als Sidlung nõch Konschtanz ygmeindet un zuè dè Vorschtadt Petershuusè worrè isch. Als Gründungsort vom Kloschter Petershuusè isch s nördliche Seerhyufer analog zuè dè Laag vom Petersdom z Rom gwäält worrè, well z Rom dè Dom am ußerstädtischè Tiberufer gègèübber vo dè Stadt stòt.

S Stadtufer isch im Mittelaalter durch è deilwys im Wasser glègèni Stadtmuèr mit è baar Türm weerhaft befeschtigt worrè un durch die deilwys in Stein bauti Konstanzer Brugg mit èm Nordufer vobundè worrè. Uff dè Brugg isch è städtischi Kornmülli gschtandè, wo vom Seerhy aadribbè worrè isch. S langi Zit unbefeschtigte Petershuusemer Seerhy-Ufer isch im 19. Johrhundert für Induschtryaasidlungè bruucht worrè.

Als Naturereignis drèttèt am Seerhy Hochwasser un Seegfrörni uff. É bsunders Ereignis isch s Wasserwunder vo Konschtanz gsi.

Am 23. Februar 1549 isch s „Wasserwunder vo Konschtanz“ bassyrt: S Wasser im Seerhy hèt sich übber è baar Stund ghobbè un abgsenkt in èrè Frequènz von èrè Virtelschtund un èrè Amplitudè von èrè Ellè, sèll isch mee wiè nèn halbè Meter. Im Untersee hèn d Fischer schinbar beobachtèt, dass es Wasser vom Hochrhy retour vo Schaffhuusè hèr uè chò isch. Dè Konschtanzer Chronischt Christoph Schulthaiß hèt übber sèll Wunder z Protokoll gää:

Hüt cha mò sèll Ereignis wǜssèschaftlich erklärè: Bschtimmti Windvohältnis hèn uff dè Seeobberflächi è Eigèschwingung vom Obber- un Untersee aagregt. È Seichi, d. h. hèt s è stehendi Wällè gää, bi wellèrè dè gsamte See als Resonanzkörper gwǜrkt hèt. A dè Ängschtell vom Seerhy isch dèsèll Effèkt bsunders guèt aazluègè gsi. Dè See hèt also quasi Musig gmacht un sich wiè è Blõsinschtrumènt odder wiè nè Orgèlpfiifè vohaltè, wo statt i dè Luft im Wasser zum Schwingè brocht worrè isch. 



</doc>
<doc id="70924" url="https://als.wikipedia.org/wiki?curid=70924" title="Wollmatinger Ried">
Wollmatinger Ried

S Naturschutzpiet Wolmedinger Ried – Undersee – Gnadesee isch es Naturschutzpiet vo Baade-Würtebärg und s gröschte Naturreservat am dütsche Ufer vom Bodesee.

S Wolmedinger Ried foot am Seerhy bi Choschdez a und goot zu der Halbsinsle vo Rychenau im Undersee und bis zum Gnadesee bi Allensbach-Hegne. Derzue ghöre au no d Insle "Triboldingerbohl" und "Middlere Chopf".

D Ortschaft Wolmedinge isch e Deil vom Stadtgebiet vo Choschdez.

S Ried vo Wolmedinge isch 1930 under Naturschutz gstellt worde. Zerscht isch s nur 465 Hektaare gross gsi, und ane 1964 het me von em bi Choschdez sogar föif Hektaare abgschnitte, zum es nöis Gwärbareaal bi Underloon yzrichte. Ane 1980 isch neu au d Wasserflechi vor em Riedgländ derzuegrächnet worde, so dass s Naturschutzpiet, wo jetz zuesätzlech au es Landschaftschutzpiet isch, jetzt ebe uf 767 Hektaare chunt.

Im Wolmedinger Ried läbe vil Pflanzearte; me het meh als 700 dervo zellt. Und öpe 190 Vogelarte sind do beobachtet worde. Im Herbscht chöme mängmol meh als 40'000 Zugvögel dohi.

Im grosse flache Wasserruum vor em Ufer, wo nid darf gjagt wärde, vor allem i der Wolmetiger Bucht, het s vil Fisch und im Seebode Muschle und chlyni Dier. Die sind alli als Fuetter für d Vögel guet; drum läbe im Ried Kormoraan, Graureiher, Tüüchel, Schwään, Wildänte, Taucherli, Mööwe und no vil anderi Wasservögel. 

Am Seeufer hets wyti Schilfflechene, wo s Land vor em Wasser schütze und vilne Dier Schutz und Platz zum Nischte biete. Näbedra wachse ufem Land Ufergras und Matte, wo au bsunderi und sälteni Pflanze vorchöme, und vereinzelt no Gstrüüch und Baumgruppe.

Wil im Ried so vil Läbewäse, wo süscht i der Kulturlandschaft sälte worde sind, überläbe, isch s Naturschutzpiet am Undersee denn au i grossi Kategorie vo Schutzareal ufgnoo worde: me zellts zu de “Europareservaat‹, zu de internazional wichtige füechte Gländ, wo s wäge der Ramsar-Konvänzioon git, und zu der Gruppe vo Schutzpiet im Programm "Natura 2000."

Ane 1979 het s Land Baade-Würtebärg em Düütsche Naturschutzbund der Uuftrag ggee, s Schutzpiet z pfläge. Zäme mid der Bezirksstell Fryburg für Naturschutz und Landschaftspfläg und mid em Forschtamt luegt der Naturschutzbund füre nötige Underhalt vom Gländ.

1979 isch s "Naturschutzzentrum Wollmatinger Ried" ygrichtet worde, wo undersuecht, wie s de Pflanze und de Dier im Ried goot, und wo d Arbete leitet, vor allem s Mäje und Schnyde vo gwüsse Pflanze, und wo d Psuecher übers Naturschutzpiet informiert.



</doc>
<doc id="70926" url="https://als.wikipedia.org/wiki?curid=70926" title="Sport- und Erholungszentrum Tägerhard">
Sport- und Erholungszentrum Tägerhard

S Sport- und Erholigszentrum Tägerhard (kurz: Tägi) isch eis vo de gröschte Kultur- und Sportzentre vo de Schwiiz. S Tägi ligd in de aargauische Gmeind Wettige. Es isch im 1974 iigweiht worde und wird sit em März 2018 saniirt. Zum Tägi ghört es Hallebad, es Freibad, e Sauna, es Fitness-Center, zwöi Iisfelder, en Saalbau, es Restaurant und sit em 1992i e Sporthalle. Nebem Freibad isch au no e Minigolfaalag.

S Tägi isch am 7. Juni 1974 eröffned worde und wird vo Breitesportler und verschidnige Verei bruuchd. Es isch au en Messestandort. Im 2018i het zum Bischpil d Früehligmess «Baue und Wohne» zum 13. Mol stattgfunde, e Mess wo bis zu 20'000 Bsuecher aaziiht.. Zum 1. Januar 2018 isch s "Sport- und Erholigszentrum Tägerhard" in en Aktiengesellschaft umgewandelt worde, wo zu 100 % im Bsitz vo de Iiwohnergmeind Wettige isch, während s Land de Ortsbürgergmeind ghörd. Sit em März 2018 wird s Tägi für meh wie 46.5 Millione Franke saniird. Aafangs Mai isch s Hallenbad und s Restaurant gschlosse worde. D Badi sell im 2020 wider eröffned werde. Es Restaurant wirds im «noie» Tägi nüm geh.



</doc>
<doc id="70930" url="https://als.wikipedia.org/wiki?curid=70930" title="Barbara Horlacher">
Barbara Horlacher

D Barbara Horlacher (* 12. Jänner 1971 uf em Bözbrg) isch e Schwiizer Umwältnaturwüsseschaftlerin und Politikerin. Si isch Stadtamme vo Brugg.

D Barbara Horlacher isch in ere Familie vo Bözbrg zäme mit ere Schwöschter ufgwachse und dört id Primarschuel und derno z Brugg id Bezirksschuel ggange. A dr Alte Kanti z Aarau het si d Matuur gmacht und isch a dr ETH Züri go Umwältnaturwüsseschaft studiere. Si het no es Nochdiplomstudioum i dr Wirtschaft gmacht.

D Horlacher het in Firmene und bi öffentleche Verwaltige gschaffet. Sid ane 2014 isch si d Läiterin vo dr Umwältabdeilig vom Flughafe Basel-Milhuuse.

Sit ane 2010 d Gmeind Umike mit Brugg zämegleit worden isch, wohnt d Barbara Horlacher i dr Stadt. Si isch denn grad für di Grüene in Ywoonerroot gwählt worde. Si isch im Verwaltigsroot vo de Industrielle Betriib Brugg.

Am 26. Novämber 2017 isch d Barbara Horlacher vo de Brugger und Bruggerinne mit grossem Vorsprung vor em andere Kandidat zu dr nöie Frau Stadtamme gwäält worde. Si isch i däm Ampt d Nochfolgerin vom Daniel Moser vo dr FDP.



</doc>
<doc id="70932" url="https://als.wikipedia.org/wiki?curid=70932" title="Thomas Hengartner">
Thomas Hengartner

Dr Thomas Hengartner (* 5. Novämber 1960 z Sanggale; † 10. Mai 2018 z Stöcken, eme Ortsdail vu dr nidersächsische Gmai Oetzen) isch e Schwyzer Volkskundler gsii. 

Dr Hengartner het zwische 1980 un 1988 Dialäktology, Volkskund, Neieri Dytschi Literatur un Schwyzer Gschicht an dr Universitet Bärn studiert. Vu 1984 bis 1988 het er do as Hilfsassischtänt an dr Forschigsstell fir Namekund gschafft, dno bis 1996 as Wisseschaftlige Assischtänt an dr Abdailig fir Dialäktology un Volkskund vu dr dytsche Schwyz vum Inschtitut fir Germanischtik. Anne 1989 het er mit dr Dissertation "Gott und die Welt im Emmental" promoviert, 1996 het er si mit em Titel "Zur Frage der Urbanität aus volkskundlicher Sicht" habilitiert. Vu 1996 bis 2010 isch dr Hengartner Brofässer fir Volkskund an dr Universitet Hamburg gsii. Syt em Augschte 2010 het er an dr Universitet Züri glehrt. Vu 2003 bis 2007 isch er eerschte Vorsitzer vu dr Dytsche Gsellschaft fir Volkskund (DGV) gsii. Im Jänner 2016 het er uf fimf Johr d Laitig vum Collegium Helveticum ibernuu.

Syni Forschigsschwärpinkt sin uf dr Unterhaltigs- un Kommunikationsmedie im 19. un 20. Johrhundert, dr Kultur un Gschicht vu dr Gnussmittel, dr kulturwisseschaftlige Tächnikforschig un uf Stadt un Urbanitet gläge.

Dr Thomas Hengartner isch im Mai 2018 im Alter vu 57 Johr gstorbe.





</doc>
<doc id="70934" url="https://als.wikipedia.org/wiki?curid=70934" title="Daniel Leupi">
Daniel Leupi

Dr Daniel Leupi (* 23. Novämber 1965 z Cham) isch e Schwiizer Politiker vo de Grüene.

Dr Leupi hät z Luzärn d Kanti psuecht und vo 1985 bis 1994 a dr Uni Bärn Wirtschaft und Geografy gstudiert. Er hät für Stedt und anderi Partner Projäkt vom Langsamvercheer duregfüert. Sid 1995 woont er z Züri. 

Vo 2002 bis 2010 isch er im Zürcher Gmäindraat gsi. Am 7. Merz 2010 hät en s Stimmvolch vo dr Stadt Züri in Stadtraat gwäält. Am 17. Mai 2010 hät er s Polizeidepartemänt übernaa. Ane 2013 isch er Vorsteher vom Finanzdepartemänt worde, und nach de Waale 2018 hät en dr Stadtraat i däm Amt bestätiget.

Dr Leupi isch Presidänt vom Stiftigsraat vo dr Pänsionskasse vo dr Stadt Züri, Mitgliid vom Vorstand vo Pro Natura Züri, und er isch vo 2008 bis 2011 im Vorstand vom Veräin für s Chindertheater PurPur gsi, wo a dr Grütlistraass z Züri dihäi isch.



</doc>
<doc id="70942" url="https://als.wikipedia.org/wiki?curid=70942" title="Gottlieb Jakob Kuhn">
Gottlieb Jakob Kuhn

Dr Gottlieb Jakob Kuhn (* 16. Oktober 1775 z Bärn; † 23. Juli 1849 z Burdlef) isch e reformierte Schwiizer Pfarrer und Schriftsteller gsi. Er isch us ere Handwärcherfamilie vo Bärn cho und het vo 1798 als Vikar und denn als Pfarrer und drzue als Schuelmeischter i verschidene bärnische Gmeinde gschaffet. Bekannt worde isch er als Autoor vo gschichtleche Wärch, Kaländermacher und früene Dichter vo Mundartlieder, und er het au elteri Volchslieder gsamlet und zäme mit sine eigete Stück useggä.

Dr Kuen isch am 16. Oktober 1775 als 10. Chind vom Johann Jakob Kuhn (1732–1793), wo als Buechbinder und Bärner Stadtweibel gschaffet het und es baar Joor lang Redakter vom Kaländer "Bärner Hinkende Bot" gsi isch, und vo dr Marianne Kuhn-Dufour (1740–1791), ere Waadtländerin vo Montreux, uf d Wält cho. Mit vier Schwöschtere und eme Brueder isch er z Bärn ufgwachse; die andere Chinder sind scho ganz chly gstorbe gsi. Dr 15 Joor elter Brueder, dr Johann Rudolf Kuhn (1760–1827), wo wie drno dr Gottlieb Pfarrer worden isch, het sälber au dichtet so wie scho dr Vatter und wie denn au dr Gottlieb, und dä het es baar vo de Gedicht vom Johann Rudolf spöter i syre Liedersamlig abtrukt. Au die beide Söön vom Johann Rudolf Kuen sind Pfäärer im Bärnbiet gsi.

Me weis no hüt zimli vil vom Läbe vom Gottlieb Jakob Kuen, wil er sälber autobiograafischi Sache ufgschribe het. Und syni Läbensgschicht isch scho vo öppe zwänzg Autoore dargstelt worde, zerscht vom Aargauer Abraham Emanuel Fröhlich ane 1851, vom Pfarrer Friedrich Romang (1865–?) ane 1884 und vom Heinrich Stickelbärger ane 1909, und spöter bsunders vom Walter Bettler vo Interlache i dr Zytschrift "Hardermannli" ane 1975, wo me 200 Joor sid em Geburtsjoor vom Pfarrer Kuen gfyret het.

Nach dr stedtische Latyynschuel und em Obergymnasium het dr Gottlieb Jakob Kuen z Bärn a dr Akademy d Theology gstudiert. D Muetter het er ane 1791 und dr Vatter im 1793i verlore. Im Alter vo 18 Joor het er e Stell als Huuslehrer bim Daniel Samuel vo Rodt (1749–1819) gfunde, wo früener Oberscht im holändische Dienscht gsi isch und jetz als Lampfogt vo Trachselwald g’amptet het. D Frau Lampfogt het Rosina Maria vo Rodt-Manuel gheisse. Vier Joor lang isch dr Kuen ufem alte Schloss vo Trachselwald im Ämmedaal blibe, het Land und Lüüt leere könne und drnäbe wyter gstudiert und drzue ane agfange schryben und dichte. Das isch so ggange bis ane 1798, wo d Bärner Herrschaft nach em französische Aagriff zämegheit isch. Won am 5. Merze 1798 e Tschuppele Lüüt vom Revoluzioonskomitee vo Langnou vor em Schloss Trachselwald ufmarschiert isch, het d Familie vo Rodt mit em Huuslehrer müesse flüchte; dr Daniel Samuel vo Rodt isch der letscht vo einesibezg bärnische Lampföggt uf Trachselwald gsi, und won er, dr Verträtter vo dr alte Obrikeit, s Schloss verlo het, isch das vo d Puure us dr Gägend mit dr Wonig grad ganz plünderet worde, so wie das es baar Joor vorhär z Frankryych äne bi dr Revoluzioon uf vilne Schlösser bassiert isch. Dr Gottlieb Jakob Kuhn het als Ahänger vo dr alte Ornig spöter emol gschribe: «Gang hey Franzos! Hest z’Alte z’ungerobsi gmacht un üs nüt bessers derfür bracht.» Wo scho nach wenige Joor s Reschym vo dr Helvetik wider z Änd ggangen isch, het er tichtet: «Juheh! der Mutz ist wieder da.» S Stück mit dene Worten stoot im Gedichtband vo ane 1819, und es anders dört drin heisst: "Beym Abzug der Franzosen, im Julius 1802," es isch es Spottlied uf d Revoluzioon und es Lob uf di alti politischi Ornig: «Jetz, Buebe, freuet ech, Juheh! Bal hei mer keini Franze meh u sy alleini Meister.»
Z Bärn het dr Kuen s Pfarrerexaame bestande und am 14. Dezämber 1798 d Ysetzig is bärnische Pfarreramt übercho, und drufabe isch er uf Sigriswil am Thunersee ggange, won er vo 1799 bis 1806 als Vikar und Schuelmeischter gschaffet het. D Bärgwält vom Bärner Oberland, won er vo sym Arbetsoort us so schön gseh het und bi mängem Streifzug dur d Dääler isch go aluege, het ne starch bewegt und agmacht zum dichte. Vil won er vom bärnische Land und Volch gseh het, het er als gnaue Beobachter zerscht uf Hochdüütsch und denn au i dr Mundart beschribe. Er het churzi Gschichte vo sine Fahrte übers Land verfasst, wo ane 1997 z Sigriswil nöi publiziert worde sind, und syni Gfüel i dr Bärglandschaft, d Bilder vo dr Natur und d Gedanke über d Liebi het er i Värs gfasset. Vo de Notize us sym Läbe wüsse mr genau, ass dr Kuen ane 1799 oder 1800 sys erschte Lied i dr Mundart gschribe het, und von im isch derzue grad au d Melody: es isch s Hirtelied "Bueb, mir wei uf d’s Bärgli trybe, leg die Treichle-n-a dem Veh." Das isch dr guet Afang vo dr nöie bärndütsche Mundartliteratur. Zu säber Zyt het am Rhy unde grad dr Johann Peter Hebel syni alemannische Gedicht gschribe. Die sind ane 1803 z Karlsrueh erschine, und no im glyche Joor het men au d Gedicht vom Ignaz Felner vo Fryburg im Briisgau chönne läse, z Züri het dr Johann Martin Usteri dozmol sini Mundartgedicht gmacht, z Hooftere het dr Jost Bernhard Häfliger luzärndüütschi Lieder gschribe, und dr blind Sänger Alois Glutz isch im Land ume zoge und het mit sine Tieläktlieder Erfolg gha. Uf s Wärch vom Felner beziet sech dr Kuen im Vorwort vo dr zwöite Usgab vo de Gedicht ane 1819. Und diräkt uf e Hebel gmünzt isch em Kuen sis Gedicht "Aennchen," wo dr Autoor als Undertitel derzue gstelt het: "Gegenstück zum “Hexchen” in Hebels allemannischen Gedichten." So isch dr Kuen eine vo de erschte schwiizerdütsche und alemannische Mundartautoore vo dr Romantik gsi.

I de Sache, won er im Bärner Oberland gschribe het, verklärt dr Kuen s Läbe uf de Bärge und immer wider d Zyt vo de Hirten uf den Alpen obe, und er het au Chindervärs und Liebeslieder gmacht, so öppe s berüemte Abschiedslied "Ha am en Ort es Blüemeli gseh." Das Lied erwäänt dr Jeremias Gotthelf so wien au anderi Stück vom Kuhn a verschidene Stelle i synen Erzäälige als Bischpiil für di läbigi Volchskultur. Und es het bis hüt nüt vo synere Chraft verlore, und drum wird’s immer wider gsunge; me cha s so wie anderi Gsäng vom Kuen vo verschidene Interpreete jetz au uf YouTube lose.

Am Afang vom 19. Joorhundert het dr Gottlieb Jakob Kuhn zu de Aktööre vo dr Kulturbewegig ghört, wo vom grosse Bärner Schriftsteller vo dr Uufklärig, em Albrecht von Haller, und sym monumäntale Gedicht "Die Alpen" inspiriert gsi isch. Mit em Mooler Franz Niklaus König und em Zeichner Sigmund von Wagner isch er eine vo de Organisatoore vom Unspunnefäscht vom 17. Augschte 1805 ufem Bödeli bi Interlake gsi. Drü Gedicht vom Kuen het dr Truker Ludwig Albrecht Haller als «Volchslieder» de Psuecher vom Fäscht mitgää: "Die alten und die neuen Schweizer, Küh-Reihen für d’Oberländer-Sennen" und "Lied für alli brave Schwytzer, am 17. Augste 1805 ze singe".

1806 het dr Kuen die erschti Uusgab vo sym Buech "Volkslieder und Gedichte" mit 82 Gedicht, won er im Bärgdorf am Thunersee gschribe und im Land ume zämetreit het, useprocht; es het dört au no es baar hochdütschi Värs drby. Bi acht drvo het’s Noote, wo dr Vikar deils sälber uf em Klavier drzue komponiert het. Au s Lied "Ha amen Ort es Blüemeli gseh, es Blüemeli roth u wyss" und s Alphirtelied "Bueb, mer wey uf d’s Bergli trybe, leg die Treichlen a dem Veh," sind i däm Band. Dr Name für die Aart vo Lieder – "Volchslieder" – isch do no zimli nöi gsi; dr Johann Gottfried Herder het ne ane 1773 id Literatur ygfüert. Und dr Pfarrer Kuen het ne jetz für sini Büecher im doplete Sinn pruucht. Einersyts so, wie me das au spöter öppe i der romantische Uffassig vo dr Kultur gmacht het: D Volchslieder sigen anonymi eifachi Kunscht, wo irgendwie us em Läbe vom Volch use chömi. Das ma vilecht für en Deil vo de alte Hirtegsäng gälte, de urtümleche Chuereje, wo dr Kuen i verschidene Gägende vom Bärner Oberland sorgfältig ufgschribe het. Er meint sälber im Vorwort zum Büechli "Sammlung von Schweizer-Kühreihen und alten Volksliedern," wo ane 1812 i dr zwöite Fassig usecho isch: «Eben so alt wenigstens als die Worte zu den Kuhreihen sind die meisten der hier mitgetheilten Volkslieder, die ganz eigentlich diesen Namen verdienen, da sie vom Volke selbst für das Volk gedichtet wurden.»

Gnauer het dr Ludwig Tobler i sym Buech über d Schwiizer Volchslieder vo ane 1882, dr erschte wüsseschaftleche Abhandlig zu däm Kulturguet, gseit, die alte währschafte Lieder sige nid eifach vo unbekante Lüüt usem Volch erfunde, sondern vo Pruefslüüt gmacht worde, wo drnäbed als Sänger ufträtte sind. Me könnt d Nääme von es baar "Volchsdichter" sid em 16. Joorhundert. Und jetz em Kuen sini Lieder: Die het dr Tobler grad ebe nid als Volchslieder im eigentleche Sinn lo gälte. Dr Kuen so wie au anderi Autoore vo dr nöie Zyt sind für iin so en Art «glehrti Kunstdichter», und er het dene irne Wärch «Volchslieder von ere zwöite Art» gseit und se konsekwänt nid i syni Liedersamlig uufgnoo. Die Meinig vom Tobler het sech aber drno nid wyter duregsetzt und es isch nid lang ggange, und d Kuen-Lieder sind bi de klassische Schwiizer Volchslieder achoo.
Vo synen eigene Lieder het dr Kuen anderersyts tänkt, das sige jetz eben au eso Volchslieder, au wen är gwüss mit emene literarische Aspruch und als bekante Autoor bsunders schöni und usdrüklech au lehrrychi Gedicht und Lieder het welle mache, aber ebe halt scho wie eine vom Volch, und drum het er syni neue Värs au under dä Begriff vom "Volchslied" gstelt. Und syni Erwartig isch für es baar Gedicht jo au uufggange, wo würkli bis im 21. Joorhundert zum tradizionelle und beliebte Liedguet vo dr Schwiiz zelle und wome hüt sogar im Internet cha ghööre. Dr Liederforscher Otto vo Greyerz het dr Bärner Pfarrer im Buech über d Schwiizer Volchslieder vo 1927 als früene Samler vo Schwiizer Volchslieder und als Tichter gwürdiget.

Und nomol zrugg zu däm Samelband vo de Chueräige und andere alte Lieder, wo wyter obe scho drvo d Red gsi isch. Ane 1805 isch s Heft "Acht schweizer Kühreihen mit Musik und Text" dank em Sigmund Wagner s erschte Mol trukt worde. Es het drinn dr Chueräige vom Haslidaal "Har Kuhli! Ho lobe!" und die andere sötige tradizionelle Reihegsäng vom Sibedaal, vom Ämmedaal, vom Äntlibuech und dää, wo dr eltischt drvo isch, us em Apezällerland. Es baar Joor spöter, im 1812i, het dr Kuen e zwöiti Uusgab mit meh Numere und sachkundigen Amerkige gmacht. Er het derzue no anderi Lieder gnoo wie dr alt Ämmedaaler Hochsigsdanz "" und s alte . Am Schluss isch i däm Büechli au s Sennelied "Ran de Vaches des Ormonts" mit em Afang "Les Armaillis dé Colombetta […]." Der Vikar vo Sigriswil het als eine vo de erschte die Alpgsäng publiziert, wo sider als patriotischi Lieder im Land beliebt worde sind, wie dr Guy Métraux zeigt het, und wo hüt im Zämehang mit dr Greyerzer Alpzyt zu de bedütende "Läbige Tradizioone" vo dr Schwiiz zelle. Dr Kuen isch zu de Lüüt uf em Land di alte Lieder go lose und het se ufgschrybe; bim Chueräie vo de Oberhasler tichtet er drzue: "U dä wo üs das Lied het g’lehrt, der ist o no bym Lebe, bi äbe erst no by’n ihm g’sy." Und wie dr Martin Staehelin 1975 schrybt, het dr Gottlieb Kuhn sälber no nöji Chueräie gschribe. Am Schluss het dr Kuen i das Büechli no es intressants Glossaar dritoo, won er drin uf einere Syte bärndütschi Wörter vo "Abesitz" bis "Zwing" erklärt: "Abesitz" bedüütet “en Oobegselschaft” und mit "Zwing" isch e “Bezirk” gmeint. D Musigforscherin Brigitte Bachme-Geiser het die Lieder nöi undersuecht. 

Grad denn, wo dr Kuen die Alpgsäng bekannt gmacht het, isch z Paris vom Franzos George Tarenne en erschti Arbet über die Musig usecho. Die Schrift het me z Bärn au könnt, und wo nach chuum sächs Joor em Kuen sini zwöiti Uusgab vo 1812 vergriffe gsi isch, wil si de Lüüt im Land und au de Frömde so gfalle het, isch e dritti, nomol verbessereti Uuflag trukt worde. Im Vorwort heisst’s, dass me au d Schrift vom Tarenne derby als Kwelle agluegt het. Zerscht heig me wider dr Kuhn als Redakter agfrogt, aber dä sig denn nümme zur Verfüegig gstande, wil er vo Bärn uf Burdlef versetzt worden isch und süsch vil z tue gha heig.

Ane 1806 isch dr Gottlieb Jakob Kuen Lehrer und Prediger z Bärn worde. Er het d Maria Elisabeth Wäber (1783–1850), won au us dr Stadt gsi isch, ghürootet. Iri drü Chinder sind d Maria Elisabeth Kuen (1807–1858), dr Gottlieb Kuen (1809–1870), wo Pfarrer vo Mett worden isch, und dr Schryner Karl Friedrich Kuen (1812–1867) gsi. Dr Kuen het au i dr Zyt z Bärn neui Gedicht gschribe, so wie s länge Mundartstück "Die Entstehung der Alpenrose." Die tragischi Gschicht het sächzää Stroofe, der Afang goot eso:
<poem>
“Es trurigs Stückli will i zelle,
Ihr Meitleni, get ordlig Acht!
I ha’s für euch u jungi G’selle
Zur Warnig styf i Ryme bracht.
Ihr wüsset z’Sigriswyl bi-n-i
Z’erst sibe Jahr Schulmeister g’si.

Dert steit ech, grad ob Oberhuse,
E grusam höhji spitzi Flueh;
Es wurd ech scho vom Agseh gruse,
U d’Gemschi chöme chuum derzue.
Flüehblumi gits die schönste dra,
Schad das si niemer g’winne cha!”
</poem>

Vo 1804 bis 1810 isch dr Pfarrer au dr Redakter vom Kaländer "Hinkende Bot" gsi wie scho sin Vatter im vordere Joorhundert. Zäme mit em Profässer Johann Rudolf Wyss und em Naturforscher Karl Friedrich August Meisner (1765–1825) het dr Gottlieb Kuen vo ane 1811 und no bis 1829 die volchskuntlechi und literarischi Zytschrift "Alpenrosen" usegää, wo me drin Gedicht, Prosategscht, Volchslieder, Sage, Pricht über Reise dur d Schwiiz und anderi Sache het chönne lääse, mängs drvo vom Redakter sälber gschribe. Es isch es Heft gsi, wo nazionali Usstraalig übercho het, mit Bytreeg vo Schriftsteller us dr ganze Dütschschwiiz wien em Johann Martin Usteri und em Johann Gaudenz von Salis-Seewis.

1812 isch dr Kuen als Pfarrer uf Rüderswil im Ämmedaal cho, won er wyters neui Lieder gschriben und usegää het. Zum Pfaramt ane het er sech für d Schuele uf em Land ygsetzt, und au mit de soziale Zueständ het er sech befasst. Ane 1818 isch syni schriftlechi Arbet über s Armewääse, won er uf es Prysschrybe dr bärnische Landesökonomykommission gschickt het, bi dr Usmarchig ufe erscht Platz cho.

Vo 1824 a het er z Burdlef gläbt und dört a dr Stadtchile als Pfarrer gschaffet. Me het ne i die stedtischi Schuelkommission gwäält, und er het wider neui Sache undersuecht und drüber gschribe. S einte Wärch isch es Manuskript über d Stadtgschicht vo Burdlef, und die andere sind drü Schrifte über d Reformazioonsgschicht vo Bärn. Die het dr Kuen ufs Bärner Reformazioonsjubiläum ane 1828 gmacht. Zu Arbete i dr Mundart isch er nur no sälte cho. 

Mit dr politische Entwiklig im Land sid dr helvetische Revoluzioon het dr Gottlieb Kuen als konservatyve Stadtbärner Müe gha, was me i syne Schrifte immer wider gseht. Au d Staatsveränderig vo ane 1830 het em nid gfalle. Es Mundartlied, won er für s Eidgnössische Schützefäscht z Bärn 1830 gschribe het, het au zytkritischi Zyle: «U mänge seit: Ach leider! Die alte Schwyzerchleider sy nimme Mode z’Bern,» und so isch es vo de Kantonsbhörde grad verbotte worde. Wo dr Burdlefer Pfarrer immer dütlecher gäge die demokratischi Politik gredt het, isch er vo de Lüüt und vo dr Stadtobrikeit agryffe worde. Me het ne us dr Schuelkommission usegnoo und em gseit, är predigi gar z politisch. Drufabe het sogar d Schueldiräkzioon z Bärn d Predigtegschte verlangt z prüefe. Do het sech dr Kuen vo dr Öfentlechkeit chly zruggzoge. Aber s Dichte het er nid ufgää. Und er isch als guete Kenner vo dr Musig Presidänt von ere Kommission worde, won es nöis Bärner Chilegsangsbuech zämegstelt het, und do drfür het dr Pfarrer grad sälber es baar Sache bearbeitet. Am 23. Juli 1849, eis Johr nach dr Gründig vo dr modärne Schwiizer Eidgnosseschaft ane 1848, isch dr Gottlieb Jakob Kuen im Alter vo 74 Joor z Burdlef gstorbe; und syni Witwe gly drufabe am 5. Jänner 1850 au.

Dr Nachlass vom Kuen lyt i dr Burgerbiblioteek Bärn.

Am Geburtshuus vom Kuen am Nydeggstalde z Bärn hanget e Schriftdafele, wo an Dichter erinneret, a dr Chile vo Sigriswil het’s sid 1925, wo me iim syn 150. Geburtstag gfyret het, e Bronzedafele vom Bildhauer Hermann Hubacher (1885–1976), wo d Güsserei Pastori z Gämf ggosse het, und der churz Wäg zum Pfarhuus heisst “Vikar-Kuhn-Wääg”. Und au a dr Chilemuur z Rüderswil isch es Dänkmool für iin.

1819 het dr Gottlieb Jakob Kuen en neui Uusgab vo syne Gedicht publiziert. Si bringt 67 Värs und Lieder, also weniger als im erschte Buech vo 1806; er seit im Vorwort, ass er die hochdütsche Gedicht wäggloo heig, wo s i dr erschte Uusgab no gha het, und dass es baar Lieder nöi derzue cho sige. Nid alli sind vom Gottlieb Kuen sälber gsi, gwüssi Lieder het syn Brueder gschribe und föif anderi dr Dichter Franz Wäber, si Schwooger, wo ane 1819 scho nümme gläbt het (er isch 1804 gstorbe). Es het im Ahang vo däm Buech vil Amerkige über d Motiyv vo de Lieder und über die geografische Ort, wo drin vorchömed. Und zum Schluss bringt dr Kuen au no uf vier Syte en churze Ufsatz über de Tieläkt vo dene Lieder, also e früeni sprochlechi Abhandlig über s Bärndütsche. Und im Glossaar sind au wider Mundartwörter erklärt. E chly übere algemäin Themekreis use goot s Gedicht über d Saag vo dr Düüfelsbrugg i dr Schöllene bi Göschene im Kanton Uri: «Me het mer nu es Märit b’richtet, das düecht mi z’vollem b’sunderbar; drum ha-n-is styf i Ryme g’richtet, u däicht: syg’s oder syg’s nit wahr. Du darfst’s ja glaube we de mast, u besser mache, we de chast!' … Du b’chönnst dr Gotthard? Unterwege triffst du-n-e Brügg a, ganz vo Stei, höy über d’Rüß, u-n-ohni Joch, u-n-ist u b’het si notti doch.»

Spöter sind es baar vom Kuen sine Gedicht vom Bärner Kantor Chäsermaa und vom Sanggaller Komponischt Ferdinand Huber (1791–1863), wo z Hofwyl bi Bärn a dr Schuel vom Philipp Emanuel vo Fellenbärg Musigleerer gsi isch, verdoont worde. Die träffende Sproochbilder und die glungene Melodiè sind bi de Sänger guet achoo. Und au im 20. Joorhundert sind wider Musignoote für Kuen-Gedicht entstande, bsunders vom Liedersamler und Komponischt Oskar Friedrich Schmalz (1881–1960), eim vo de Gründer vom Eidgenössische Jodlerverband, und vom Musiker Jakob Ummel (1895–1992). Der F. A. Ottiker het d Värs ane 1879 z Aarau neu usegää, dr Ludwig Tobler het öppis drvo i syni zwöibändegi Liedersamlig ufgnoo, und si chöme immer wider i Schwiizer Liederbüecher vor: Grad acht vo dene Gsäng het dr Otto vo Greyerz i dr Liederbuechreje "Im Röseligarte" abtrukt, und drzue het er vom Bärner Künschtler Rudolf Münger au so chreftegi Titelvignette lo gstalte wie bi alne andere Lieder. Zum truurige Liebes- und Abschiedslied "Ha an eme Ort es Blüemeli gseh" het dr Münger bassend dr Grabschtei vom Kuen zeichnet, zu anderne Numere Motyv vom private Läbe und us dr Bärgwält.

Drü Stück vom Kuen findet me denn im "Schwyzer Meie," dr Samlig vo schwyzerdütsche Gedicht vom Georg Thürer und em Adolf Guggebüel vo ane 1936. Dr Thürer het spöter au für s alemannische Läsebuech "Holderbluescht" es Gedicht vom Bärner Pfarrer gnoo, es isch s Wächselgsprööch vom "Benz" und vom "Elsi".

Ganz am Schluss vo dr zwöite Uusgab vo synere Gedichtsamlig vo ane 1819 schrybt üse begabt Bärner Tichter im Lied "Gute Nacht an die Leser":

<poem>
“Nu so de! Gut nacht!
Mys Werk ist jetz vollbracht.
I wett es hät ech alle
O grad es Bitzli g’falle,
U hätt ech fröhlich g’macht.
Nu so de! Gut Nacht!
Gern hätt’is besser g ’macht.
I wünsch, dass hie uf Erde 
All Möntsche fröhlich werde 
Vom Morge bis i d’Nacht.»”
</poem>

Es baar vo de bekannte Gedicht und Lieder vom Gottlieb Jakob Kuen sind die doo:






</doc>
<doc id="70943" url="https://als.wikipedia.org/wiki?curid=70943" title="Kuhreihen">
Kuhreihen

Dr Chüeräie (oder au "Chüeräige") isch es Lied, wo d Hirte und Senne uf den Alpe bruuche zum s Vee zum Mälche z rüefe. Es isch en alti Musigform, wo im alemannische Gebiet vo de Voralpen entstanden isch, und d Wort, wome drzue singt, sind i dr Mundart.

Im frankoprovenzalische Patois vo dr Wälschschwiiz heisst sones Lied Le ranz di vatses, uf französisch isch s dr "Ranz des vaches". Beidi Sprooche, di alemannischi und di romanischi, könne s Wort "Lobe", wo us dr alpine Hirtesprooch chunt und Chue bedüütet. S Schwiizerischen Idiotikon hät Beleeg drfür. Im Patois het s Wort d Form "lioba" aagnoo. S Wort "kuoreien" isch es erschts Mol imene Volchslied vo ane 1531 bezüügt.
1545 het dr Georg Rhau d Musigschrift "Bicinia Gallica, Latina et Germanica" ufgsezt, wo drinn d Melody vom «Appenzeller Kureien Lobe lobe» vorchunt. Me dänkt, ass die Liedform im Middelalter im Apezällische entstande sig. Er chönt vilecht zrugggoo uf Chilegsäng vom Chlooschter Sanggale, wo me Kwelle mit sehr alte Litaneje und Hymne i dr Biblioteek findet. Und er ghört zäme mit em Bättruef zum Bruuchtum vo de Senne.

Von Apezäll uus het sech dr Bruuch, e Chüeräie z singe, i de Voralpegebiet und de nördleche Alpedääler vo de Kantöön Luzärn und Bärn usbreitet, und vom Bärner Oberland us au is wälsche Greyerzerland und s Waadtländer Oberland. Es chönt au sy, ass me zytewys zu dene Gsäng en Art Tanz ufgfüert het.

D Värs und d Melodie vo de Chüeräie sind am Afang vom 19. Joorhundert ufgschribe und im Truk usegää worde. Ane 1805 isch z Bärn d Samelschrift «Acht schweizer Kühreihen mit Musik und Text» usecho, und i de Joor drufabe sind gly drü wyteri, verbessereti Usgabe trukt worde. Dr Bärner Mundartschriftsteller Gottlieb Jakob Kuhn het di zwöiti Usgab vo 1912 redigiert. Das Büechli isch für die früeni Gschicht vo dr alemannische Liedkultur e wichtegi Kwelle. D Musigforschere Brigitte Bachmann-Geiser het d Lieder ane 1979 nöi publiziert. En erschti grüntlicheri Undersuechig vo dene Hirtegsäng het dr George Tarenne ane 1813 z Paris useprocht. Är het zeigt, ass d Form vom Tegscht und au dr wälsch Name "Ranz" vom Bild härchöme, wenn s Vee bim Alpufzuug oder uf em Wäg zum Stall in ere Reie derhär chunt.

S Lied "Ranz des vaches" isch sid 1819 eis vo de zäntrale Elemänt vom Winzerfescht "Fête des vignerons" z Vevey.

De Basler Theodor Zwinger het 1710 i syre Sammlig "Fasciculus Dissertationum Medicarum Selectiorum" gschribe, s Singe vo Chüeräie füeri bi de Schwiizer Soldaten im Ussland zu Häiwee und zu Faaneflucht.




</doc>
<doc id="70946" url="https://als.wikipedia.org/wiki?curid=70946" title="Wiltrud Pfunder">
Wiltrud Pfunder

D Wiltrud Pfunder (* 31. Dezämber 1937 z Fryybeg) isch e dytschi Dialäktdichteri.

D Pfunder het as Sekreteeri un im Chunschtgwäärb gschafft. Anne 1964 het si ghyrote. Mit ihrem Mann Hermann het si e Doochter un zwee Sihn iberchuu. Si läbt z Pfaffewyler.

Alemannisch gleert het d Pfunder vu ihre Mueter un vor allem vu ihre Großvater. Si het scho as Chind aafange Gedicht uf Hochdytsch schrybe. S Alemannisch dichte het si bi dr Pfaffewyler Faasnet aagfange, wu si 16 Johr lang bi dr Schneckenaare s Dorflääbe uf Alemannisch glossiert het. Si het an dr Faasnet Reede ghalte un isch Redakteeri vu dr Naarezytig gsii. Wu si anne 1986 ufgheert het as Faasnetsschryberi het si derno allmee Dialäktgedicht gschriibe. Im Johr 1993 het si im Fryybeger Schillinger-Verlag e eerscht Biechli mit alemannische Gedicht vereffetligt: „Midem Herze g'luegt“. Zee Johr speter het si im Aigeverlag e zwait Bändli unter em Titel „Bis ans End vum Regeboge“ uusegee un 2008 e dritt („Wottsch an d Sunne muesch duur d Nacht. Kommt“)

D Wiltrud Pfunder isch Mitgliid vu dr Muettersproch-Gesllschaft un isch Vorsitzeri vu dr Regionalgruppe „Schimberg/Batzeberg/Hexedal“ gsii, wu mittlerwyli ufglest wore isch.

Im e Interview het si iber s Alemannisch mol gsait: 

D Tanja Bury het iber ihre dritt Buech gschriibe: 



</doc>
<doc id="70947" url="https://als.wikipedia.org/wiki?curid=70947" title="Bern ist überall">
Bern ist überall

Bern ist überall isch e Gruppe vo Schriftsteller us dr Schwiiz.

Es sind 14 Autoore us dr Düütschschwiiz und dr Wälschschwiiz derby. D Gruppe isch als Veräin ane 2003 ggründet worde. Si schribt in irem Manifescht vo 2006, si well zeige, ass alli Sprooche vo dr Wält glychwärtig sige. Es gäb kei sinnvolle Underschiid zwüsche so genante hööchere und weniger hööche Sprooche.

Bi de Uuftritt vo de Veräinsmitgliider gälte d Grundsätz, ass si d Sprooch müntlech und im jewilige Tieläkt vorträäge. So sind die Lüüt wichtig für d Schwiizer "Spoken Word"-Bewegig.





</doc>
<doc id="70948" url="https://als.wikipedia.org/wiki?curid=70948" title="Alois Glutz">
Alois Glutz

Dr Alois Franz Peter Glutz (* 2. April 1789 z Olte; † 6. Septämber 1827 z Schwyz) isch e Schwiizer Dichter und Wandersänger gsi.

Dr Glutz isch us ere Familie vo Soledurn cho. Si Vatter, dr Bernhard Josef Glutz, isch Stadtschryber vo Olte und drno Seckelschryber z Soledurn gsi. Dr Alois Glutz isch scho i dr Jugendzyt blind woorde. Wo n em dr Vatter gstorben isch, het er sech als Musikant und Sänger i dr Schwiiz uf Wanderschaft gmacht. Er het Gitarre, Klavier und Flascholet gspiilt. Er het Lieder vo anderne Dichter gsunge und drzue ane au eigeni Värs vortreit. D Dichterin Luise Egloff het s Wärch vom Alois Glutz prägt. Vili Joor het en dr Ludwig Rotschi (1801–1864) begleitet, wo drno d Lieder vom Glutz ufgschribe het.

Vom Glutz sind hütt no 33 Lieder bekannt, zwe Driddel drvo uf Hochdüütsch und ei Driddel im Dialäkt. D Stückli vom Glutz sind als beliebti Volchslieder wytertreit und derno i de Schwiizer Liedersamlige und Singbüecher, und so au im «Röseligarte» vom Otto vo Greyerz abtrukt worde.

Dr Musiker Christoph Greuter het nach de Handschrifte i dr Zäntralbiblioteek Soledurn ane 2018 em Alois Glutz sis Wärch nöi useggää.





</doc>
<doc id="70950" url="https://als.wikipedia.org/wiki?curid=70950" title="Madesimo">
Madesimo

Madesimo (im yheimische Tieläkt: "Madesan") isch e Gmeind i dr iteliänische Provinz Sondrio.

S Dorf Madesimo sälber lyt im Daal vom Scalcoggiabach. Im Südoschte vom Dorf, also uf dr lingge Syte vom Daal, stoot dr Bärg "Pizzo Groppera". Am Ändi vom Daal, öppe sächs Kilometer oberhalb vom Dorf, goot dr Fuesswääg am Emetsee verby über de Emetpass, wo uf dr Landesgränze vo Italie und dr Schwiiz isch, is bündnerische Innerferrera übere. S Scalcoggiadaal isch es Sytedaal vom "San Giacomo"- oder "Splüügä"-Daal, wo em Fluss Liro noche d Strooss ufe Splüügepass, di iteliänischi Staatsstrooss 36, duregoot. Dr ober Abschnidd vo dere Passstrooss und d Cardinelloschlucht mit em alte Saumwääg liged uf em Gebiet vo Madesimo, und uf dr Passhöchi isch wider d Landesgränze. Ännet em Pass chunt me uf Splüügän abe. Im Weschte cha mer z Fuess vo Isola us über d Borghetto-Alp und de Balnischpass is Misox goo. Uf dr Weschsyte under em Pass ghört d Alpweid "Serraglia" au zu Madesimo, au wenn dr Bärgbach, dr "Ri di Seda", vo dört us is Misox in Fluss Moesa abelauft.

D Gmeind het früener "Isolato" gheisse; no vil früener, bis ane 1815, isch s ganze "Val San Giacomo" nume ei einzegi Gmeind gsi, und Madesimo isch en Gmeinddrittel drvo gsi, dr "Terziere di dentro di Isola". D Gmeind het hütte d Dörfer und Wyyler "Madesimo, Isola, Montespluga, Stuetta, Palude, Casone, Rasdeglia, Stabisotto" und "Pianazzo". D Nochbergmeinde vo Madesimo sind: Campodolcino, Ferrera, Mesocco, Plurs, Rhywald und Sufers.

Madesimo het zäme mit dr Gmeind Campodolcino im Gropperodaal es Schygebiet.

Uf em Pizzo Groppera het dr Roger Schawinski zerscht sid ane 1979 dr Sänder vom Radio 24 gha.




</doc>
<doc id="70952" url="https://als.wikipedia.org/wiki?curid=70952" title="Adolphe Braun">
Adolphe Braun

Dr Adolphe Braun (* 13. Mai 1812 z Besançon; † 31. Dezamber 1877 z Durni) ìsch a frànzeescher Fotogràf gsìì. Ar ìsch dr Grìnder gsìì vu'ma Foto-Unternamma z Durni, wo ìn sinera Zitt sehr beriamt gsìì ìsch un wo a großa Sàmmlung vu Bìlder produziart hàt. Hìttzutàg sìn dia Foto a wartvoll Zignis vu da Làndschàfta ìm 19. Johrhundert.

Àls erschter Berüef ìsch dr Adolphe Braun Moler gsìì, ar ìsch ànna 1828 uf Pàris gànga fer lehra güet mola. Ar hàt ànna 1834 si erschta Unternamma grìnda, wo Zeichnunga fer d Ìnduschtrie gmàcht worra sìn.

Ànna 1843 hàt'r vu Pàris uf Milhüüsa gwàndelt, fer ìn d Textilfirma Dollfus-Ausset z schàffa. A pààr Johr speeter, ànna 1847, hàt'r a Àtelier vu Zeichnung uf Stoff z Durni grìnda.

Wo-n-ar d Technick vum Foto-Àbnamma entdeckt hàt, hàt sina Kàrriar a nèia Rìchtung gnumma. Vu Moler ìsch'r Fotogràf worra, ursprunglig fer Modell-Bìlder harstella, àls Hìlf fer zeichna.

Ar hàt si Lawa ìn dr Foto-Ìnduschtrie gewìdmet. Ar ìsch ànna 1877 gstorwa.

Ànna 1854 hàt sina Firma s Album "Fleurs photographiées", mìt Fotos vu Blüema fer d ìnduschtriella Zeichner, veräffentligt. Dàs Album ìsch àn dr Waltüsstellung vu 1855 z Pàris vorgstellt worra un hàt a großer Erfolg bikumma.

Ànna 1859 hàt dr Braun Zwei Album "L'Alsace photographiée" produziart, mìt 120 Fotos vum Elsàss. As ìsch a Gschank fer dr Kaiser Napoléon III. gsìì Dàs ìsch a großa Àrwet gsìì, wo zìmlig vìel koschta hàt, àwer 's hàt sìch glohnt, denn dr Adolphe Braun hàt derfer S Kritz vu dr Ehralegion bikumma un ìsch Fotogràf vum Kaiser gnannt worra.

Dr Adolphe Braun hàt sì Unternamma entwìckelt mìt dr Hìlf vu sim Brüeder Charles (1815-1892) un vu sina Seehn Henri (1837-1876) un Gaston (1845-1928). Ar hàt Stereo-Ààsìchta vu da Àlwa produziart. Ìn Pàrtnerschàft mìt mehrera Müsee, hàt'r d wìchtigschta Kunschtstìcker àbgnumma. Sina Mìtàrweiter sìn ìn fremda Lander ganga ge reisa fer Panorama-Bìlder vu da Làndschàfta zruckbrìnga, üs Ditschlànd, Schwitz, Ägypta, usw. S Màterial ìsch sallamols groß un schwar gsìì: großa Fotoàpparat, Kollodiumplàtta un a Labo mìt da notwandiga chemischa Produkta han aui zu dr Reis gheert. D Firma Braun hàt mehrera Technick pràwiart, wia zum Beispiel s Kohladruckverfàhra oder d Koloriarung vu da Bìlder mìt Pigmànta (Sepia, Zeichnakohla, Grìffel). Koloriarta Fotos vu tràditionnella Tracht sìn vum Publikum sehr gschätzt worra, àlso sìn dia Produkta aui wìchtig fer s Gschaft gsìì, aui wenn's mankmol zìmlig kitsch hàt müeßa sìì. 

Dr Ditsch-Frànzeescha Kriag vu 1870-1871 hàt aui nèia Thema brocht: d Zersteerunga vum Kriag sìn àbgnumma worra, Propàgànda-Bìlder, zum Beipiel mìt Elsassera ìm Tràcht, sìn produziart worra.

D Firma vum Adolphe Braun hàt sìch güet entwìckelt, mìt Gschafter ìn dr gànza Walt; doch hàt sa ìmmer a Gliichgewìcht zwìscha Quàlität un Rentàbilität müeßa fìnda. Ànna 1876 hàt sa Gald brüücht vu nèia finànziella Pàrtner; àlso ìsch àm 26. Àwrìl 1876 d Firma Braun & C grìnda worra. Dr Suhn Gaston Braun hàt d Leitung vum Unternamma ìwernumma, un mìt dr Hìlf vum Pierre-Louis Pierson un vum Léon Clément, ìsch sa gretta worra.

Ìm 20. Jorhundert ìsch d Firma a Druckarèi worra. Ànna 1980 ìsch sa vu dr ditscha Firma Burda àbkàuift worra. D Fàwrìk vu Durni ìsch ànna 1988 glart worra un a pààr Monet speeter àbgrìssa.



</doc>
<doc id="70953" url="https://als.wikipedia.org/wiki?curid=70953" title="1220">
1220






</doc>
<doc id="70954" url="https://als.wikipedia.org/wiki?curid=70954" title="1221">
1221






</doc>
<doc id="70955" url="https://als.wikipedia.org/wiki?curid=70955" title="1222">
1222





</doc>
<doc id="70956" url="https://als.wikipedia.org/wiki?curid=70956" title="1223">
1223






</doc>
<doc id="70980" url="https://als.wikipedia.org/wiki?curid=70980" title="Ernst Sieber (Pfarrer)">
Ernst Sieber (Pfarrer)

Dr Bfaarer Sieber (* 24. Februar 1927 z Horge as Ernst Sieber; † 19. Mai 2018 z Züri), isch e Schwyzer evangelisch-reformierte Bfaarer, Laiter vu me Sozialwärch, Bolitiker un Buechautor gsii. Mer chännt en in dr ganze Schwyz dur sy Yysatz fir Obdachlosi, Drogesichtigi un Aidschranki.

Dr Ernst Sieber isch e Suhn vum Eläktromechaniker Hans Sieber un dr Katharina Josepha Sieber-Hess gsii. Är het aafangs as Buurechnäächt gschafft un isch bis 1947 uf d Buureschuel Strickhof gange. Anne 1950 het er uf em zweete Bidligswääg d Matura gmacht. Är het Teology studiert un isch 1956 zum Bfaarer ordiniert wore. 1956 bis 1967 het er as Bfaarer z Uitikon-Waldegg amtiert. Vu 1967 bis zue syre Pänsionierig 1992 isch er Bfaarer z Züri-Altstette gsii. Vu 1988 bis 1992 isch er Dekan vu Züri gsii. 1991 bis 1995 isch er fir di Evangelisch Volksbartei im Nationalroot ghockt. Dr Sieber isch mit dr Sängeri Sonja Sieber-Vassalli ghyrote gsii un het vier aigeni, ai adoptiert un drei Bfläägchinder ghaa.

Im iberdurschnittli chalte Winter vu 1963 (lueg Seegfrörni) isch mer uf dr Sieber ufmerksam wore, wun er z Züri im e alte Bunker e Unterchumft fir Obdachlosi yygrichtet het. Dodrus isch e sälbschtverwalteti Gmainschaft vu Obdachlose wore, wu 1975 in e Huus zoge isch, wu hite d Wohn- un Arbetsgmainschaft "Suneboge" mit 35 Bett un 20 gschitzte Arbetsblätz drus wore isch.

Ändi 1980er-Johr het er aagfange no dr Drogesichtige uf em Platzspitz z luege. S sin Aalaufstelle, Notschlofstelle, e Aids-Hoschpiz un Rehabilitationsyyrichtige entstande, wu schließlig in dr "Stiftung Sozialwerke Pfarrer Sieber" zämegfasst wore sin, wu är glaitet het.

D Sozialwärch sin aber eso groß wore, ass em Sieber di adminischtrative Ufgabe iber dr Chopf gwachse sin. In dr zwoote Helfti vu dr 1990er-Johr hän d Sozialwärch massivi Liquiditetsprobläm ghaa. No ne baar Umstrukturierige, wu unter anderem dr Sieber vu dr Laitig zruckdrätte isch un e Dail Wärch uusglideret wore sin, isch d Stiftig hit finanziäll saniert.

Dr Bfaarer Sieber het bis zue sym Dod wytergschafft. Ais vu syne Brojäkt isch zem Byschpel dr "Pfuusbus", en alte Sattelschlepper, wu im Winter zwelf Schlofblätz fir Obdachlosi bietet.







</doc>
<doc id="70981" url="https://als.wikipedia.org/wiki?curid=70981" title="1224">
1224






</doc>
<doc id="70982" url="https://als.wikipedia.org/wiki?curid=70982" title="1225">
1225






</doc>
<doc id="70983" url="https://als.wikipedia.org/wiki?curid=70983" title="Störche">
Störche

D Schdorcha ("Ciconiidae") send Veegl mo zua onsrer Landschadg ghairad. Bei ons werdad Schdorcha mid em Weissstorch gleichgsedsd. Se lassed se au gera helfa bei Neschdbaua. Vo Nadur aus ziagad se em Herbschd en da Süda. En manche Gegenda hod ma Schdorcha dra ghendrd bis se se des abgwöhnd hend.

D Schdörch lebad ibrall mo s fir se was zom Fressa geid ond s ned z hoiß isch. Fressa deand se kloine Viechr wia Mäus, Käfr, Würmr usw.

Hochrhy bis zom Bodesee, Affenberg bei Salem
Hunewihr, Ungersche, Kaiserschbàrig, Egsa, Ruffàch ond en Strosburi
Iller, Roth, Biber, Giinz, Kammlach, Mindel, Zusam, Wertach, Schmutter, Lech, Donau, Donaumoos
Jagschddal, Baar 
Storchesidlig bi Altreu, ane 2008 als «öiropäischs Storchedorf» uszeichnet
Dr Schdorch isch a Doil vo ara gsonde Nadur ond sei Fehla zoigd a Oogleichgwichd aa.

Em Schdorch werrad em Brauchdom en haufa Bedeidonga zugschrieba.
R gild als a Glicksbrengr, wann r sei Neschd uf ama Haus baud. Friehr hod ma em au s Kendrbrenga zuagschrieba.

Em Wendr geid s fir de moischde Schdörch bei ons z wenig Fuadr. Drom ziagad se em Herbschd drvoo ond kommad erschd em Friejohr zruck. Drbei geid s drei Weg. Em weschda ibr Spanie, en dr Midde ibr Italie ond em Oschda ibr d Tirkei.




</doc>
<doc id="70985" url="https://als.wikipedia.org/wiki?curid=70985" title="Dieter Schnebel">
Dieter Schnebel

Dr Dieter Wolfgang Schnebel (* 14. Merz 1930 z Lohr; † 20. Mai 2018 z Berlin) isch e dytsche Kumpenischt un Musikwisseschaftler gsii.

Vu 1949 bis 1952 het er an dr Fryybeger Musikhochschuel studiert. 1950 un 1951 isch er bi dr Kranichsteiner Ferienkurse für Neue Musik gsii. Vu 1952 bis 1956 het er an dr U(niversitet Dibenga evangelischi Theology, Filosofy un Musikwisseschaft studiert. Dert het er au bim Walter Gerstenberg promoviert iber d Dinamik bim Arnold Schönberg. Derno het er vu 1956 bis 1963 as Bfaarer un Lehrer z Kaiserslautern gschafft, vu 1963 bis 1970 as Religionslehrer an dr Wöhlerschuel z Frankfurt am Main un vu 1970 bis 1976 as Religions- un Musiklehrer am Oskar-von-Miller-Gimnasium z Minche. Noch em Dod vu syre eerschte Frau Camilla het dr Schnebel 1970 d Ibersetzeri Iris von Kaschnitz ghyrote, e Dochter vu dr Dichteri Marie Luise Kaschnitz.

Vu 1976 bis 1995 isch er Brofässer fir experimöntälli Musik un Musikwisseschaft an dr Hochschuel vu dr Chinscht Berlin gsii. Syter anne 1991 isch er Mitglid vu dr Berliner Akademy vu dr Chinscht gsii un het in sällem Johr au dr Chunschtbryys vu Lohr iberchuu. Syt 1996 isch dr Schnebel Mitglid vu dr Bairische Akademy vu dr Schene Chinscht gsii. Uf Yyladig vum Walter Fink isch er 1996 dr sechst Kumpenischt im jehrlige Kumpenischteporträt vum Rheingau Musik Feschtival gsii. Anne 1999 isch er mit em Bryys vu dr Europäische Chilchemusik uuszaichnet wore. Är het an dr Johann-Sebastian-Bach-Chilche z Berlin-Lichterfelde als Breedige ghalte.

Dr Schnebel het in dr 1950er Johr in syne eerschte Kumpesizione zeerscht mit seriälle Technike experimäntiert un het derno, unter em Yyfluss vum John Cage syt sällem syne Ufdritt bi dr Kranichsteiner Feriekirs 1958, experimäntälli Megligkaite fir s Kumpeniere mit Stimm, Täxt un Szene entdeckt. S sin, in aigene un uukunvänzionälle Wäärch-Gruppe gordnet, Stuck mit dr verschiidenschte Bsetzige un fir di verschiidenschte Kuntäxt entstande. Schlisselposizione hän do u. a. die Kumpesizione: Glossolalie (1959/1960), Maulwerke (1970) un Sinfonie X (1987–1992). An dr Opera Stabile, dr experimäntälle Bihni vu dr Hamburger Staatsopere, sin syni "Werke Laut-Gesten-Laute", "Körper-Klänge" un "Die Maulwerker" anne 1985 urufgfiert wore. In eme Dail vu syne Kumpesizione het dr Schnebel d Musik vu eltere Kumpenischte yyfließe loo. Derzue het er e Hufe musikwisseschaftligi Publikazione u. a. zue Wäärch vum Franz Schubert, em Giuseppe Verdi, em Richard Wagner un em Anton Webern verfasst.

En andere wiichtige thematische Schwerpunkt in s Schnebels Wäärch bildet di kumpesitorisch Ussenandersetzig mit gaischtlige Theme – aagfange vu dr experimäntälle „missa“ in dr spote 1950er Johr bis zue syne jingere Byydreeg fir dr Chilchepavillon vu dr EXPO 2000 un d documenta 8. Syni sonige Wäärch het dr Schnebel aber uusdrickli nit as Chilchemusik im liturgische Sinn verstande, nai, as autonomi Wäärch vu dr Neie Musik mit eme explizit „avantgardistische“ Aaspruch. 

As ain vu dr eerschte Verdrätter vu dr Avantgarde vu dr 1960er un 1970er Johr het dr Schnebel Stuck gschriibe, wu uusdrickli fir d Uffierig dur musikalischi Laie un bsundersch dur Schueler kunzipiert gsii sin. Derzue het er au syni andere Wäärch regelmäßig in verschiidene Schuele bresäntiert go dr Musikunterricht z ergänze un inträssierte Schueler en Yyblick in d Chunschtmusiki vu dr Gegewart meegli z mache.








</doc>
<doc id="70986" url="https://als.wikipedia.org/wiki?curid=70986" title="Karl Muser">
Karl Muser

Dr Karl Muser (* 9. Novämber 1833 z Mille; † 7. April 1917 ebe dert) isch e dytsche Wiirt un Dialäktdichter gsii.

Dr Muser isch Suhn vum e Metzger un Wiirt gsii. Är het au di beede Beruef vum Vater ibernuu. Dernääbe het er Gedicht uf Hoochdytsch un uf Alemannisch gschriibe. En Uuswahl vu syne Gedicht isch anne 1888 unter em Titel „Blumen am Wege“ erschiine.

Am Huus in dr Wilhelmstroß 7, wun er uf d Wält chuu isch, hangt hit e Mahndafle.

Zue dr Yyweihig vu dr neie Rhyybruck z Neueburg het dr Muser des Gedicht gschribe:

<poem>
„Do stoht si jez die flotti Brueck 
Bechränzt, im holde Maieschmuck,
Als wie ne Brut, bild ich mir i,
Sie streckt ihr Arm frei üb’re Rhi;
Denn dort, us uns’rem Bruederstamm
Erwartet sie ihr Bräutigam,
E munter Bürschli „der Vercheer“.
Me führt en i mit großer Ehr’,
E Festzueg weiß kei Mensch wie lang 
Begrüßt en froh mit Sang un Chlang. 
He jo, denk wohl isch d’Hochzit gli; 
D ’Gäst steh’n scho z’tausigwis am Rhi, 
Uf beide Site, s’isch e Freud 
Un hen als Gobe Blueme g’streut;
Jo, Alles harrt der Weihestund’,
Wo g’schlosse wird der neue Bund. 
Grad wie no uns’rem Landesg’setz 
E jede Bürgermeister jez 
Die Liebespärli zämme git;
So wird’s au do behandlet hüt,
Un „d’Jumpfer Brueck“ dem 
„Herr Vercheer“
Fest übergeh in Treu un Ehr.
Zum chüße hen si sich schiniert, — 
Doch wird e Tusch druf musizirt,
Un Böllersalve schalle dri,
Me singt vereint „die Wacht am Rhi“,
Un s’Elsiß, Bade, einsin Sproch,
Rieft fröhlich: „Kaiser Wilhelm hoch!“
Der dur d’Regierig b’schließe loh,
Zum Volkswohl mög das Band bestoh.
He jo, wills Gott, me wünscht im Land 
Viel Glück sich vu dem feste Band,
Das s’Ober-Elsiß, treu un guet,
Mit uns’rem Breisgau eine thuet.
M ög’s si e Band für alli Zit,
Das Sege spendet nooch un wit,
Nit nur allei für d’Industrie,
Für G’schäft un Handel her un hie,
Nei, eis das d’Herze nöcher bringt,
In Eintracht sich um d’Völker schlingt,
Das ime sanfte Geist versöhnt 
Un s’ländlich Lebe uns verschönt.“
</poem>




</doc>
<doc id="70987" url="https://als.wikipedia.org/wiki?curid=70987" title="Sophia Bauer">
Sophia Bauer

D Sophia Bauer (* 1942 z Istanbul, Dirkei) isch e dytschi Lehreri un Dialäktdichteri.

D Bauer het z Dodtnau un z Zäll as Religionslehreri gschafft. Syt 1958 isch si Mitglid bim Rote Chryz. Anne 1975 het si bim Dodtnauer Ortsverain dr Sozialdienscht ibernuu un het des Amt 32 Johr, bis 2007, uusgfillt. 2001 het si ne Mittagsdisch fir Seniore grindet.

Si isch ghyrote mit em Hubert Bauer un het vier Deechtere.

D Sophia Bauer schrybt Gedicht un Gschichte uf Alemannisch. En Uuswahl het si anne 1990 unter em Titel „Alltagsgschichte“ vereffetligt. Im nämlige Johr isch si mit em „Oberrhynische Rollwage“ vum Siddytsche Rundfunk uuszaichnet wore.

D Bauer isch Mitglid in dr Muettersproch-Gsellschaft.

Si het dr Dodtnauer Schepfigwääg aagregt un au Gedicht fir di ainzelne Statione gschribe.




</doc>
<doc id="70988" url="https://als.wikipedia.org/wiki?curid=70988" title="Lek">
Lek

Dr Lek isch eine vo de letschte Abschnidd im Lauf vom Rhy.

Er isch e Zweig vom Hauptstrom im wytlöifige Gebiet vom Rhydelta z Holland. Dr Lek foot bi "Wijk bij Duurstede" aa, woner vom "Alte Rhy" oder "Chrumme Rhy" abzweigt. Es het früener im flache Land dört unde immer wider Hochwasser ggä. Scho sid em 12. Joorhundert het me drum a de Flüss Däntsche bout zum sech vor em Wasser z schütze. So isch dr Lek e Hauptlouf vom Rhy worde.

I dr Gmeind "Nederlek" bim Dorf "Krimpen aan de Lek" chunt dr Lek mit em Noord, em zwöite wichtige Deltagwässer, zäme und si bilde di Nöji Maas, wo wyters uf Rotterdam abe flüsst.

En alti Ortschaft am Lek isch "Vreeswijk am Lek". Übere Lek gönd d Brugg für d Ysebaan bi "Culemborg" und d Brugg vo "Vianen".



</doc>
<doc id="70989" url="https://als.wikipedia.org/wiki?curid=70989" title="Radio Rostfrei Freiburg">
Radio Rostfrei Freiburg

Radio Rostfrei isch ä Seminar im Seniorenschdudium an de Friburger Pädagogische Hochschuel, wu Seniore Radio mache chönne. Un zwar sit 2006 mache Seniore ä angaschierdes Programm. Diä Sendige cha mer höre jede erschde Dunschtig im Monet uf UKW 88,4 MHZ vo 10–11 Uhr im Ruum Friburg. Diä Redaktionsmitglider träffe sich jede Mittwoch an de PH, um Idee in Theme un Theme in Beidräg z verwandle. Dodebi gitts keini Ischränkige. Was interessierd, cha zum Thema gmachd wärde.

Theme sin zum Beischpiel Hiwiis zue Kulturveraschdaldige, Reiseberichde, Glosse, Umfrooge, Inderviews, persönligi Erläbnis, kurzum vil unterhaltsami Berichd, wu uss em Läbe griffe sin. Zwüsche de Beidräg gitts fätzigi Musik un au ä mol Klassik, wänn gwünschd. 

Ä Schdund lang mache Seniore nit nur für Seniore ä Sändig un Interessierdi sin härzlig derzue iiglade innerhalb vom Summer- un Wintersemeschder vorbi zluege un mitzmache. D Vorussetzunge sin Freud an de Sproch, Interesse a Produkzion un Rezepzion vo Medie, Vorerfahrige sin nit notwendig un de Istiig isch jederzitt möglich.



</doc>
<doc id="70990" url="https://als.wikipedia.org/wiki?curid=70990" title="Albanischer Lek">
Albanischer Lek

Dr Lek (albanisch: "Leku Shqiptar") isch s Gält vo Albaanie.

Ei Lek gältet hundert Qindarke.

Wo z Albaanie ane 1925 d Zentraalbank "Banka e Shqipërisë" ggründet worden isch, het die sofort agfange Gältstuck und Banknoote vom Lek usegää. Dr Name chunt vom Alexander em Groosse. S Wort "qindarkë" chunt vom albanische “hundert”.D Banknoote vo 1926 händ Ufschrifte uff Albaanisch und uf Iteliänisch gha. 1943 sind au grösseri Schegg trukt worde. Bi der Gältreform ane 1964 isch dr "nöi Lek" ygfüert worde, wo zäh mol meh wärt gsi isch als dr "alt Lek".

1995–1996 het me nöji Gältstuck prägt.

Syt em Jahr 2009 git's d 100 Lek Note nümme. Me het de dür ne Müntze ersetzt.

D Bildmotiyv uf em albaanische Gält het me mit dr Zyt immer wider uusgwächslet.

D Banknoote für 100 Lek zeigt dr Schriftsteller und Politiker Fan S. Noli und s albaanische Parlamänt.
D Noote für 200 Lek zeigt s Porträä vom albaanische Schriftsteller Naim Frashëri und s Huus, woner uf d Wält cho isch.
D 500er-Noote zeigt dr Politiker Ismail Qemali.
Uf dr Tuusigernoote isch dr früech albaanisch Schriftsteller Pjeter Bogdani und uf dr Rücksyte d Chile vo Vau.
Uf dr Föiftuusigernoote sind dr albaanisch Nazionalheld Skanderbeg und d Burg vo Kruja.
S Gältstuck für ei Lek het s Bild vom Pelikan.
S Gältstuck für föif Lek dr albanisch Adler.
S 10-Lek-Stuck zeigt d Burg vo Berat.
Ufem 20 Lek-Gältstuck isch e Liburne.
Uf em 50er isch dr letscht König vo de Illürier, dr Gentius.
Und uf em Hunderter di antiki Königin Teuta.



</doc>
<doc id="70992" url="https://als.wikipedia.org/wiki?curid=70992" title="Lek (Begriffsklärung)">
Lek (Begriffsklärung)

Lek bedüütet:


</doc>
<doc id="70994" url="https://als.wikipedia.org/wiki?curid=70994" title="1226">
1226






</doc>
<doc id="70995" url="https://als.wikipedia.org/wiki?curid=70995" title="1227">
1227






</doc>
<doc id="70997" url="https://als.wikipedia.org/wiki?curid=70997" title="Bahnhof Weizen">
Bahnhof Weizen

Dè Baanhof Wizä isch dè Bahnhof vom Dorf Wizä, wo öppè 2 km obberhalb im Ehrèbachdal lyt, sowiè vom Woonblatz "Wizä-Baanhof". Wizä-Baanhof isch èn Ortsdeil vo Wizä, Wizä isch sit 1975 èn Ortsdeil vo dè Stadt Stüèlingè im Landchrais Waldshuèt. Dè Baanhof Wizä lyt am Streggékilometer 20,4 vo dè Wuètèdalbaan. D Wuètèdalbaan widderum isch èn Deil vo dè Strategischè Umgehungsbaan Obberlauchringè-Immendingè gsi. Ab èm Johr 1977 bis hüt fungyrt dè Wizämer Baanhof als südlichi Endhalteschtell für d Museumszüüg uff dè Sauschwänzlebaan. Ab èm Summerhalbjohr 2003 vokeerèd zuèsätzlich Zuèbringerzüüg vo Waldshuèt übber Lauchringè, Öschingè un Stüèlingè bis zum Wizämer Baanhof. Sit dèmm isch dè Wizämer Baanhof èn Umschtygebaanhof. 

Näbbèm Empfangsbau (EG) mit èm Güèter- un Lokschuppè sowiè Dampflokbehandlungsyrichtunge wiè èn Wasserkran un èm Wasserturm hèt s z Wizä au è Lokdepot gää.
Wiè bi allè Baanhöf uff dè Wuétèdalbaan hèt s Wizämer Pendant übber ei Stellwärch vofüègt, wo i dè Mitti vom Baanhof un vom EG uff dè Gleissitè stationyrt gsi isch. Wié
für è Näbbèbaan-Station generèll üblich, hèt sich s dõdeby um è mechanischs Stellwärch ghandlèt
Insgsamt sin z Wizä sechs Gleis für dè Personè- un Güètèrvokeer zur Vofüègung gschtandè:
È bsunderi Infraschtruktur z Wizä hèt èn unbeschrankté BÜ bi km 20,28 zwüschè m EG un èm südlichè Uusfaarsignaal gää. Dèsèll BÜ hèt s bruucht für èn Fèldwäg vo Wizä-Baanhof zum Wizämer Steeg a dè Wuètè. Bim Umbau anno 2001 isch sèllè BÜ vor d Sto-Aaschlussweichè bi öppè km 20,2 vosetzt un mit èrè Lichtzeichèaalaag gsicherèt worrè, un zwar in weiser Voruussicht uff dè neu bautè Sto-Mitarbeiterparkblatz uff dè linkè Sitè vo dè Baantrassè un dè Ortsumfaarung Wizä-Baanhof.
Nõch dè Stillegung vom Personèvokeer 1971 isch s EG wègè Baufälligkeit als Èrschtes abgrissè worré. Glychzitig hèt mò dè Güèterschuppè abbaut un sinèrè Zweitvowendung als Turnhallè i dè Stüèlinger Raingärtè zuègfüürt. Wèg èm nit vorhandènè EG hèt dè Wizämer Baanhof au kei Stellwärch mee ghaa, dõrum sin alli Weichè uff Handweichè umgschtellt worrè. Dè Lokschuppè isch èbbèfalls übberflüssig un abgrissè worrè. D Hauptflügelsignale sin schu 1967 "entmannt" worrè, idèm mò d Flügel abmontyrt hèt. Um 1971 ummè hèt mò d Hauptsignaal ungültig gmacht un d Yfaarsignaal mit Trapezdaflè ersetzt. Sélli Rüggbaumaßnaamè sin gmääß èm sog. "Voeifachtè Näbbèbaanbedryb" durrègfüürt worrè. Zuè sèllèrè Bedrybsart ghört au s Reduzyrè vom Durchrutschwäg, sèllèwäg wörd Trapezdaflè nôcher zum Baanhof hy uffgschtellt. Z Wizä isch sèll abber nu bi dè obbèrè Trapezdaflè gmacht worrè, wo vo km 21,15 uff km 21,05 zrugg zogè worrè isch un bis hüt (Stand: Mai 2018) nò dört stòt. Bi dè untèrè Trapezdaflè hèt mò abber Gegèdeil gmacht un diè unteri Trapezdaflè öppè 500 m vor s ungültige Hauptsignaal bi km 19,5 (Höchi Breschnegg) zogè. D Uusfaarsignaal sin komplètt abbaut worrè, obwoll diè baddischè Formsignaal schu musealè Charakter ghaa hèn. Well d Wuètèdalbaan schu 1971 dampffrei gsi isch, hèt mó au dè Wasserturm vo baddischer Bauart un dè Wasserkran abbaut. 
D Gleisaalaag isch au dütlich zrugg baut worrè, wègèm wègbrochènè Güètervokeer (abgsää vo dè Bediènung vom Sto-Aaschlussgleis) sin d Gleis 4 un 5 usègrissè worrè. Wègè m fäälendè Personèvokeer isch au dè Lokschuppè zämmè mit èm Gleis 3 redundant gsi un abgrissè worrè. Übbrig blibbè sin d Gleis 1,2 un 6. Zum spôtèrè Zitpungt isch au s Gleis 6 usègrissè worrè. 
Bim Düèfpungt vom Rüggbau hèt sich dè Wizämer Baanhof folgendermaßè bräsentyrt:
Ab 2001 isch sèll nò übberdroffè worrè, well s Sto-Aaschlussgleis stillglait worrè isch, allerdings isch d Aaschussweichè nit usègrissè worrè.

Für dè Museumsbaanbedryb isch èn Vokaufswagè mit ènèm Kiosk im Summerhalbjohr fescht stationyrt. Ußerdèm hèt mò für dè Faarbedryb mit Dampfloks am Nordchopf vom Wizämer Baanhof èn Wasserbhälter uff Bedongschtelzè un èn historischè Wasserkran neu inschtallyrt. Öppis spôter isch für dè Museumsbaanbedryb è vyrti Handweichè bi km 20,4 bim Gleis 2 ybaut worrè, un dõdemit è Abschtellgleis als Gleis 3 in Bedryb gnõ worrè.
Dè Wizämer Baanhof hét vo allem für Faargäscht vo dè Museumsbaan è üßerscht druurigs Bild abgää (Schotterblatz un Kiosk), well d Museumszüüg übber Johre wèg am Huus-Baanschteig ooni Übberdachung abgfertigt worrè sin. Dõrum hèt dè Museumsbaanbedryber è Stugg von èm historischè Baanschteigdach anno 2004/2005 uss dè Reservebeschtänd vom Fryburger Hauptbaanhof bsorgt un uffgschtellt. Entgegè dè Informationè uss èm "Sauschwänzlebaan"-Heftli stammt sèlli Baanschteig-Übberdachung abber nit uss Fryburg, sondern isch urschprünglich im Baddè-Baddèner Stadtbaanhof gschtandè un übber Fryburg uff Wizä chò, wo s Baanschteigdach als Unterschtand uffgschtellt worrè isch. S Baanschteigdach hèt è Längi vo uugfäär 30 m. Sit dèm git s sogar èn Faarchartèschaalter un è Toilettè für d Passagyr, beidi sin in èm separatè, neu bautè Kabuff unter m Dach unterbrocht.

Dè Baanhof Wizä isch 1876 als vorläufigè Endpungt vo dè Wuètèdalbaan in Bedryb gnõ worrè. Aafangspungt vo dè Wuètèdalbaan isch sit 1875 dè Obberlauchringer Baanhof gsi, bis dört hy hèt diè Großherzoglich Baddischi Staatsysèbaanè (GBadStB) s èrschtè Zyl vo dèrrè Baanschtreggi erreicht ghaa, nämlich mit Stüèlingè è wittèri baddischi Amtsschtadt a s baddische Baannetz aazschlièßè. Obwoll sit dè Gründerkrisè s Gèld für dè Baanbau im Großherzogdum Baddè zimli knapp worrè isch, hèt mò uss strategischè Gründ d Wuètèdalbaan im Johr druff witter bis zuè dè Ymündung vom Mèrèbachdal baut un dört provisorisch d Èndschtation, dè Baanhof Wizä, ygrichtet. Zuè sèllèm Zitpungt isch d Schwarzwaldbaan Offèbürg-Konschdanz schu èbbèso drei Johr in Bedryb gsi wiè d Bàsler Vobindigsbaan, dõrum hèt dè urschprünglich blaante Witterbau vo dè Wuètèdalbaan uff d Baar uè gu Eschingè kei Prioridät mee ghaa. 
Näbb dè strategischè Gründ isch dè Wizämer Baanhof bim Wizämer Kalchwärch platzyrt worrè. S Kalchwärch isch vom Gängè Donni annè 1835 gründèt worrè un hèt i dè 1960er Johr zuè nèm wältwit agyrendè Bauschtoffkonzärn entwicklèt, wo vo dè Yheimischè nu "Sto" gnennt wörd. Für s Gäng'sche Kalchwärch isch è Induschtrygleis baut worré, wo mit èrè Aaschlussweiché mit èm Gleis 1 vom Wizämer Baanhof vobundè isch. Well s Dorf Wizä im Ehrèbachdal öppè 1,5 km obberhalb vom Kalchwärch lyt, hèn d Wizämer è Wyli laufè müèsè, wenn s uff dè Zug hèn wellè. Gegèübber vom Kalchwärch hèt sich èn Woonblatz entwicklèt, wellé zämmè mit ènèm Gaschthuus un nädürlich im Baanhof dè Wizämer Ortdeil "Wizä Baanhof" bildèt. 
1886-1890 isch d Wuètèdalbaan als strategischi Umgehungsbaan vo Wizä nit bis Eschingé, sondern bis Hintschingè a dè Schwarzwaldbaan volängerèt un 1890 eröffnet worrè. Dõdemit isch dè Èndbaanhof Wizä zuè ném Durchgangsbaanhof mit Induschtrygleisaaschluss mutyrt. Zwèck vo sèllèrè üßerscht koschtspyligè Vobindung isch èn Aaschluss vo dè Bundesfeschtung z Ulm übber d Donaudalbaan gsi.

Dè durchgängie Personèvokeer Obberlauchringè-Immèdingè uff dè Wuètèdalbann isch nõch èm Zweitè Wältchrièg rapid zrugg gangè. Bsunders d Züüg uff dè Bärgschtreggi vo Wizä bis Zollhuus, dè "Sauschwänzlebahn", hén zletscht nu nò 40 Faargäscht bro Daag beförderèt. Zum Winterfaarblaan 1955/1956 hèt diè DB dè Personèvokeer ab Wizä bis Zollhuus uff Schinnèersatzvokeer (Baanbus)umgschtellt. Im Summerfaarblaan 1953 hèt s én letschtè Vosuèch ghää, d Passagyr witter uff dè Schinnè z beförderè, d DB hét dè „Schi-Strō-Bus“ (hochdt.:„Schi-Stra-Bus“) uusbrobyrt. 
Dè Schi-Stra-Bus isch vo Obberlauchringè bis Wizä uff dè Schinnè gfaarè, z Wizä umgrüschtet worrè un vo Wizä bis Blummbärg uff dè Strõß (B 314) witter gfaarè. Ab Blummbärg isch dè Schi-Strō-Bus widder uff dè Schinnè bis Immèdingè witter gfaarè. Nōchdèmm d Sauschwänzlebaan ab èm Haltepungt im Wyler bis Zollhuus vom 22. Mai 1955 èwäg stillglait worrè isch, hèt au wènnig spôter dè Schi-Strō-Bus uusdiènt ghaa, well dè Bedryb im Baanhof Wizä einèwäg brochè worrè isch. Bis 1971 sin uff dè Wuètèdalbaan Obberlauchringè bis Luussää-Blomegg witter Personèzüüg vokeert.

Kurz nõch dè Yschtellung vom Personèvokeer isch s EG vom Baanhof Wizä nò 1971 vollschtändig abgrissè worrè. D Gleisaalaagè sin aber znägscht nò erhaaltè blibbè. Güètervokeer zum Aaschlussgleis vom Sto isch nò bis anno 2001 vo Waldshuèt hèr bis Wizä uè gfüürt worrè. Trotz zaalrycher Bemühungè für è Reaktivyrung vom däglichè Personèvokeer, vor allem für dè Schüèlervokeer, hèt d Reaktivyrung lang uff sich wartè glõ, èrscht ab èm Johr 2013 isch sèll deilwys, bis Eggingè, erreicht worrè. Dè Wizämer Baanhof fértigt èrsch widder sit 2003 Personèzüüg ("Wizä-Pendel") vom Unterè Wuètèdal hèr ab.

1977 isch uff dè Sauschwänzlebaan vo Zollhuus bis Wizä è Museumsbaan in Bedryb gangè, wo inzwǜsché übberregional bekannt isch, asè hèt d Museumsbaan im Johr 2006 übber zwei Millionè Faargäscht im Summerhalbjohr beförderèt.
Näbb`dè fortlaufendè Umbaumaßnaamè sit 1971 bis hüt (Stand: 2018), wiè im Abschnitt Infraschtruktur beschribbè, hét im Johr 2001 diè gröschte Voänderungè im Wizämer Baanhof gää. Grund dōdefür isch dè Bau vo dè Ortsumfaarung vo Wizä-Baanhof im Zug vo dè B 314 gsi. Bis 2001 isch d B 314 uunmittelbar rächts vom Huusbaanschteig voloffè. Öppè 150 m weschtlich vom Baanhof isch d Ymündung vo dè B 315 i d B 314 gsi. Links vom Bhf. Wizä in Richtung Dalboddé hèt ußer Äcker un Wisè un èm Fèldwäg zum Wizämer Steeg nüt gää. Ebbèso isch vor 2001 s Sto-Aaschlussgleis nò glègè un sporadisch bediènt worrè. Wèg dè Ortsumfaarung isch d B 314 uff diè linki Sitè vom Wizämer Baanhof volait worrè. D B 315 hèt mò sèllèwäg witter unter dè Baanhofsgleis durrè füürè müèsè un dè Aaschluß a d B 314 lyt jetzt uff Höchi vo de Sto-Aaschlussweichè links vom Baanhof. Diè aalt B 314 nördlich vo Wizä-Baanhof isch zuè nèrè Baanhofszuèfaart umfungtionyrt worrè, nördlich vom Baanhof für dè öffentlichè Vokeer au gschperrt worrè. Dè Fèldwäg-BÜ isch volait un technisch gsicherét worrè, s Sto-Aaschlussgleis isch komplètt usègrissè worrè (luèg au bi Infraschtruktur). Mit èm neuè Baanschteigdach isch dè Wizämer Baanhof insgsamt dütlich uffgwertet bzw. als Baanhof erkennbar worrè. Mit dé Abschtufung vo dè B 314 - Ortsdurchfaart hèt dè Sto èndgültig dè ganzè Mündungsberych vom Ehrèbach in Beschlag gnõ, s dõdeby neu bautè repräsentative Bau, im Volksmund nù s "Sto-Schiff" dauft, wärtet au s Ambiente vom Wizämer Baanhof optisch uff.

Vo 1876 bis 1890 isch dè Wizämer Baanhof Èndbaanhof vo dè Wuètèdalbaan gsi, alli Personèzüüg sin dört z Ènd gsi.
Ab 1890 bis 1955 sin d Personèzüüg vo Waldshuèt hèr bis Immèdingè durrègfüürt worrè, wiè an allè Stationè (ußer m Baanhof Grimmelzofè ab 1923) hèn d Personèzüüg z Wizä ghaltè.
Im Johr 1955 isch d Sauschwänzlebaan zwüschè Luussä-Blomegg un Zollhuus stillglait worrè, d Personèzüüg sin vo Waldshuèt hèr bis zuè dè Station im Blommegger Wyler gfüürt worrè. Alli Personèzüüg hèn abber Wizä als bedryblichi Èndstation ghaa, dè èrschtè Zug am Morgè isch also z Wizä abgfaarè, dè letschte òbends isch z Wizä abgschtellt worrè. Bis 1971 sin sèlli Umläuf durrègfüürt worrè. I dè letschtè Bedrybsjohr sin d Faartè mit Disel-Drybwägè vo dè Baureiè VT 98, im sognenntè "Schinnèbus" odder "Näbbebaan-Retter", gmacht worrè. D Faargaschtzaalè sin abber so witt zrugg gangè, dass mò ab 1967 nu nò è asè benamstes "Alibi-Zugpärle" ygsetzt hèt, um dè Bedryb nit still lègè z müèsè. Im Johr 1971 isch es so witt gsi, dè Personèvokeer uff dè Wuètèdalbaan isch offizièll in Schinnèersatzvokeer umgwandlèt worrè. Im Bhf. Wizä sin bis 1977 ab dört keini blaanmässigi Personèzüüg mee ufftaucht. 

Ab 1977 bis hüt (Stand: 2018) wörd dè Baanhof Wizä (widder) als Endschtation für Personèzüüg bruucht. Dõdeby handlèt s sich um Züüg vo dè Museumsbaan "Sauschwänzlebaan" mit èm Umlauf Bhf. Zollhuus-Blummbärg bis Bhf. Wizä un retour. D Museumszüüg vokeerèd allerdings nu im Summerhalbjohr, Faardääg sin am Wuchèènd mit 1-2 Dääg Vorlauf i dè Hauptsaison. Sit èm Summerhalbjohr 2003 git s am Sunntig je zwei RB-Vobindungè vo Wizä zum Waldshuèter Baanhof git, wo s Aaschluss a d Hochrhybaan Bàsel–Singè sowiè a d S-Baanè Richtig Koblänz AG un witter bis Züri HB git.

D Firma Sto, èn international tätigè Bauschtoffhèrschteller, hèt bis 2001 èn Gleisaaschuss ghaa, wo Rooschtoff mit Üg vo dè Dütschè Bundesbaan bzw. ab 1994 vo dè DB AG zuègschtellt worrè sin. D Aaschlussweichè lyt bi km 20,222 un dõdemit im Baanhofsberych vom Wizämer Baanhof. Bedryblich isch d Üg so behandlèt worrè: 
Für s DB-Personal vom Üg isch sèlli Zugleischtung ab dè 1980er Johr zuè nèm morgèfüllendè Brogramm worrè, well d DB diè Unteri Wuètèdalbaan uff Voschleiß befaarè hèt, wa in èrè zitwyligè Högschtgschwindigkeit vo 20 km/h gèndèt isch. Um dè Znüüni im Bhf. Wizä ynää z chönnè, hèt s Zugpersonal übbrigens èn längèrè Halt bim km 17,2 yglegt, dört stòt nämlich z Stüèlingè è Metzgerei näbb dè Baantrassè.
Übber dè Bhf. Wizä isch au Holz voladè und Stüggguètvokeer abghandlèt worrè. Nõch èm Abriss vo dè Güèterhallè annè 1971 isch au dè Stüggguétvokeer endgültig zum Èrligè chò.

D Bushalteschtell i dè Nöchi vom Wizämer Baanhof heißt "Weizen B314" (als.: "Wizä B314"). Dört vokeerd d Regionalbuslinniè 7338 zwǜschè Waldshuèt, Stüèlingè un Blummbärg. Mit sèllèré Buslinniè wörd sit 1955 bis hüt dè Schinnèersatzvokeer zwǜschèm Wizämer Baanhof un èm Zollhuser Baanhof bi Blummbärg durrègfüürt. Sit dè Stillegung vom Personèvokeer im Wizämer Baanhof isch Wizä-Baanhof nu no übber diè Bushalteschtell mit èm ÖV erreichbar. D Bushalteschtell isch vor èm Bau vo dè Ortsumfaarung Wizä-Baanhof (anno 2001) im Volauf vo dè B 314 obberhalb vo dè Zämmèkumpft vo dè B 314 un dè B 315 glègè, also zwǜschèm Sto-Wärchsgelände un èm Bhf. Wizä. Um mit èm Bus nit vo dè B 314-Ortsumfaarung runter un widder druff faarè z müèsè, hèt mò d Bushalteschtell uunmittelbar a d B 314 mit zwei Buchtè uff beidè Sitè aaglait, d Halteschtell lyt graad südlich vo dè Ymündung vo dè B 315 i d B 314.

Wizä ghört im Waldshuèter Taryfvobund (WTV) aa. Dèm sini Taryf gältèd au uff dè Zuèbringerzüüg, èm asè benamstè "Wizä-Pendel", zuè dè Museumsbaan uff dè Sauschwänzlebaan. Drübber usè gältèd sowoll i dè Züüg wiè au i dè Büss d KONUS Gäschtechartè, welli im gsamtè Schwarzwald dè koschtèlose Gebruuch vo Büss un Baanè möglich macht. D Museumsbaan hèt eigeni Taryyf.




</doc>
<doc id="70998" url="https://als.wikipedia.org/wiki?curid=70998" title="Albert Meyer (Übersetzer)">
Albert Meyer (Übersetzer)

Dr Albert Meyer (* 19. März 1893 z Langnou; † 29. Dezämber 1962 z Bärn) isch e Schwiizer Lehrer und Übersetzer gsi.

Dr Albert Meyer isch dr Soon vom ene Schmiid z Langnou im Ämmedaal gsi. Er het s Lehrerseminaar vo Hofwyl psuecht und isch vo 1913 bis 1956 Schuelmeischter z Butteried gsi. Won er 1921 für en Kuur uf Montana im Wallis ggangen isch, het er Zyt gha zum d Wärch vom Homer z’lääse. Öppe drissg Joor lang het er drno däm sys einte monumäntale Epos, d "Odyssee", is Bärndüütsch übertreit. Das isch aber vil meh als en eifachi Übersetzig vom Homer. Dr Albert Meyer het mit sym unerchante Sproochgfüel zeigt, ass grad dr Bärner Tieläkt bsunders guet zu däm dramatische Wärch basst. Die chreftige Wörter und Sätz moole das unghüüre Gscheh richtig läbig uus, und si füege sech ganz natürlech zu de Värs mit Hexameter zäme, grad so wie s dr alt griechisch Tichter vo dr "Odüssee" und dr "Ilias" vorgmacht het. Däwääg isch d "Odyssee bärndütsch" en eigeständigi Fassig vo dene uralte Gschichte us de Afäng vo dr antike Zyt worde.

Me gspüürt’s, wemme scho nume dr Afang vom Meyer sym Tegscht list:

<poem>
"“Göttlichi Tochter, o sing mer das Lied doch vom gwaglete Ma itz!"
"Isch es gwüß ihn ja, wo Troja, di herrlichi Veschti het proche.”"
</poem>

Ane 1960 isch de s Buech «Homer Bärndütsch Odyssee» usecho. Das nöie, grosse Mundartwärch – es Monumänt vo dr alemannische Literatur – het grad dr Schillerpryys übercho. Und dr Kanton Bärn het em Albert Meyer dr Gross Literaturpryys ggä und d Stadt Bärn ire Literaturpryys. Ane 2003 het s Schwiizer Radio e Sändig mit Tegscht usem Meyer sinere Odüssee procht.

So wie s dr Albert Meyer mit dr "Odüssee" vorgmacht het, het zwänzg Joor spööter dr Walter Gfeller (1913–?) d "Ilias" is Bärndütsche übertreit. Dr Gfeller schrybt: "“Won i Albert Meyers bärndütschi Übersetzig vo Homers Odyssee wider einisch gläse ha, het’s mit afa gluschte, sälber eso nes par Hexameter z probiere. […] Mii düecht, daß me mönschlechi Empfindige, wo dür Jahrtuusigi düre glych blibe sy, uf Bärndütsch grad so guet chönn säge, wi der Homer uf Griechisch.”" Ane 1984 isch drzue au no em Gfeller sis Buech «Vergil Bärndütsch Aeneis» fertig gsi.




</doc>
<doc id="70999" url="https://als.wikipedia.org/wiki?curid=70999" title="1228">
1228






</doc>
<doc id="71000" url="https://als.wikipedia.org/wiki?curid=71000" title="1229">
1229






</doc>
<doc id="71001" url="https://als.wikipedia.org/wiki?curid=71001" title="1230">
1230






</doc>
<doc id="71005" url="https://als.wikipedia.org/wiki?curid=71005" title="1231">
1231





</doc>
<doc id="71006" url="https://als.wikipedia.org/wiki?curid=71006" title="1232">
1232





</doc>
<doc id="71007" url="https://als.wikipedia.org/wiki?curid=71007" title="Walhalla (Wettingen)">
Walhalla (Wettingen)

D Walhalla isch e chlini Höhli am Südhang vo de Lägere, uf em Gmeindbann vo Wettige. Si isch in schwer zugänglichem Gländ unterhalb vom Lägeresattel, wo zwüschem Wettigerhorn und em Burghorn ligd.

D Lag vo de Höhli isch in keinere Charte z finde, und au de Wanderführer vo de Gmeind, wo d Höhli erwähnt, git kei Uskunft drüber, wie me anne chunnt. Di offiziell Begründig dadefür isch d Sicherheit, wil es nöd ganz uugfährlich isch, zu de Höhli z cho. Abgseh voneme alte Hiwisschild in de Nöchi vom Parkplatz oberhalb vo de Mooshalde, gits kei Hiwis uf de Zuegang.

Im Hang unterhalb vom Lägeresattel isch am Aafang numme e Felsschpalte gsi, wo Jäger und Waldarbeiter scho im 19. Johrhundert kennt hend. Ufgrund vo Quelle cha me aaneh, dass di Felsschpalte scho vor em 1919 erwitered worden isch. Nach em 1919i isch si dann vo viir junge Manne erwitered worde, wo sich mit ere Inschrift verewiged hend: «ERBAUT 1920 MARS.MINERVA ACOLUS.VENUS 1931 COLUMBUS». Di viir hend au en Vorplatz aaglegd und hend de Zuestiig gsichered. Am 10. April 1921 hend si de Höhli de Name "Walhalla" geh. Sit em 2002 gits vo obe her en Zuegang über Leitere, wo vom Zivilschutz montiird worde sind.




</doc>
<doc id="71008" url="https://als.wikipedia.org/wiki?curid=71008" title="Alain-Foechterle-Erich-Dilger-Brücke">
Alain-Foechterle-Erich-Dilger-Brücke

D Alain-Foechterle-Erich-Dilger-Brugg isch e Brugg, wo übere alt Rhy und d Gränze zwüsche Dütschland und Frankrych goot. Si isch es Bouwärch, wo im Turismus-Programm «Zwöi Ufer, drü Brugge – tuusig Sache zum entdecke» vom Oberelsass und vom Markgräflerland dienet.

D Brugg isch für die diräkti Strooss zwüschem elsässische Dorf Fassene und em baadische Haarde gmacht worde. D Bouzyt isch vo 2005 bis 2006 gsi.

Es het i däm Abschnidd vom Oberrhy vorhäär zwüsche de Brugge vo Neueburg und Briisech, wo öpe 25 Kilometer von enander wägg sind, kei Stääg gha zum vo dr dütsche uf die alsässischi Syte und umkeert z goo. Bim Wasserchraftwärch vo Fassene und dr doplete Schleuse grad näbedra isch aber scho vorhär d Stross übere elsässisch Sytekanal vom Rhy und is Naturschutzpiet vo dr Auelandschaft ggange. Mit dr Alain-Foechterle-Erich-Dilger-Brugg, wo übere alt Lauf vom Rhy öschtlech vom Rhysytekanal goot, het me jetz d Lücke zuetoo.

Bi Haarde foot die churzi Strooss zu dr Brugg a dr Uuffahrt 64b vo dr Rhytaalautobahn a. D Strooss goot numme öpe 200 Meter wyt dur s Waldgebiet vom Hardt zwöispuurig mit eme Welostreife näbedra bis vore Bruggechopf. Dört wird si äng, wil’s uf dr Brugg nur no ei Fahrspuur für Pkw het, wo d Fahrrichtig jewyle mit Ample freiggä wird. Über die Brugg törfe Fahrzüüg bis 3,5 Donne und uff ere eigete Spuur Fuessgänger und Welo goo.

D Brugg isch 210 Meter lang. Si isch us Staal gmacht und het föif Fälder und stoot uf Pfyyler, wo a den Ufer drissg und im Fluss füfzg Meter wyt usenand sind.

Bi Fassene heisst d Strooss, wo zum Chraftwärch und de Schleuse und dr Rhyburgg gott, hütt "Europastrooss". Si zweigt bi dr Induschtryzone vo Fassene vo dr elsässische Hauptstrooss D52 ab, wo em Sytekanal vom Rhy noogoot.

Wo die nöji Rhybrugg fertig gsi isch, het me se am 20. Mai ane 2005 ygweit. Dr domolig französisch Presidänt Jacques Chirac isch persönlig is Elsass cho für die Fyyr. D Brugg het am Afang "Hardtbrücke Erich Dilger" gheisse. Dr Erich Dilger isch dr Bürgermeischter vo Haarde gsi, bis er ane 2001 gstorben isch, und zue sym Gedächtnis het d Brugg dr Name übercho.

Ane 2008 isch dr Name vo dr Brugg lenger worde, wo me au dr Name vom früenere Fassener Bürgermeischter Alain Foechterlé (im Ampt vo 1989 bis 2008) drygschribe het. Dr Foechterlé und dr Dilger sind die gsi, wo 1993 d Partnerschaft zwüsche dene beide alemannische Gmeinde agfange händ.



</doc>
<doc id="71010" url="https://als.wikipedia.org/wiki?curid=71010" title="René Zeller">
René Zeller

Dr René Zeller (* 26. Juli 1962 z Brüssel; † 17. Mai 2018) isch e Schwyzer Schurnalischt un Hischtoriker gsii.

Dr Zeller het an dr Universitet Züri Gschicht, Staatsräächt un Publizischtikwisseschaft studiert un isch dert 1989 bim Walter Schaufelberger mit dr Dissertation "Ruhe und Ordnung in der Schweiz. Die Organisation des militärischen Ordnungsdienstes von 1848 bis 1939" zum Dr. phil. promoviert wore.

Anne 1988 isch er in d Redaktion vu dr "Züri-Zytig" (NZZ) yydrätte. Är het fir s Ressort Züri gschafft, ab 1994 fir s Ressort Inland un isch 1999 Laiter vu dr Bundeshuusredaktion wore. Wu d "NZZ am Sonntag" lanciert wore isch, isch dr Zeller as Inlandschef zue dr neie Redaktion gwächslet. Derno het er as Laiter vu dr Bundeshuusredaktion fir d Schwyzer Färnsee gschafft. Noch ere Zwischenetappe in Public Relations bi dr Farner Consulting AG het er si wider em Schurnalismus zuegwändet. 2008 isch er Nochriichteschef vu dr NZZ wore, 2009 Laiter vum Inlandressort un anfangs 2010 derzue stellverdrättende Schefredaktor vu dr NZZ. Vu Jänner bis zum Aadritt vum Eric Gujer as Schefredaktor im Merz 2015 het er noch em Ruggdritt vum Schefredaktor Markus Spillmann interimistisch mit em Luzi Bernet un dr Colette Gradwohl zäme d Schefredaktion vu dr NZZ glaitet. Ab Oktober 2016 isch er Laiter Bundesbolitik un Mitgliid vu dr Schefredaktion bim Wuchemagazin "Weltwoche" wore.

Dr Zeller isch Autor vu dr eerschte Biografy iber dr Schwyzer Militeer, Oberscht un Frontischt Emil Sonderegger gsii.

Är isch im Mai 2018 im Alter vu 55 Johr an dr Folge vun ere Chrbäbschranket gstoorbe. Är isch gsii, het drei Chinder ghaa un het z Hedingen gläbt.



</doc>
<doc id="71015" url="https://als.wikipedia.org/wiki?curid=71015" title="Spui">
Spui

S Spui isch e Fluss z Holland.

Das Gwässer isch es Stück vom Flussnetz im wytlöifige Delta vom Rhy und vo dr Maas südlech vo dr Nordsee. Es isch öpe 16 Kilometer läng und lyt zwüsch dr Oude Maas und em Haringvliet, wo beides grösseri Flüss i däm Gebiet sind. Wenn uf em Meer Ebbe und Fluet wächsle, cheert au s Wasser im Spui d Flüssrichtig.

Es git kei Brugg übere Spui, aber e Fääri, wo zwüsche de Dörfer "Nieuw-Beijerland" und "Hekelinge" fahrt.



</doc>
<doc id="71016" url="https://als.wikipedia.org/wiki?curid=71016" title="Ahr">
Ahr

D Ahr isch e Fluss z Dütschland.

Si lyt i de Bundesländer Nordrhy-Weschtfaale und Rhyland-Pfalz und mündet als Näbefluss vo linggs in Rhy. Dr Fluss isch 85 Kilometer läng.

D Ahr foot im Dorf "Blankeheim" i dr Eifel a. Iri Kwelle lyt under eme alte Huus, und si flüsst vo dört a zerscht bi dr Burg vo Blankeheim verby.

S oberen Ahrtaal, der gross Boge vo dr Ahr bi Altenahr und d Flechi bi dr Mündig in Rhy sind Naturschutzpiet. I dr Schlucht durs Ahrgebirge isch s Ahrtaal bim Felse "Farbigi Chue" ganz äng. Denn chunt dr Fluss dur d Chreisstadt Bad Neuenahr-Ahrweiler und lauft bi dr Stadt Sinzig, noch vo Remagen, in Rhy.




</doc>
<doc id="71017" url="https://als.wikipedia.org/wiki?curid=71017" title="Waal (Fluss)">
Waal (Fluss)

D Waal isch dr gröscht Flussarm vom Rhy z Holland im Delta vor dr Nordsee.

Wo dr Rhy über d Gränze vo Dütschland uf Holland chunt, deilt sech s Wasser bi Millinge. D Holländer säge däm Stromabschnidd bis dörthii us irere Sicht "Oberrhy" ("Boven-Rijn"). Bi Millinge flüsse zwe Drittel vom Rhy i d "Waal" und ei Drittel zum holländische "Niderrhy", wo wyter unde Lek heisst.

Bi Woudrichem mündet di alti Maas vo linggs id Waal, wo drufabe en nöje Name überchunt: si heisst jetz "Oberi Merwede" ("Boven Merwede"). Im Delta verzwygt sech die Oberi Merwede gly drufabe i die "Underi Merwede" und die "Nöji Merwede". Die Underi Merwede goot uf Rotterdam.

Es het acht Brugge über d Waal vo Nimwegen bis Zaltbommel.

"Me verzellt sech, ass d Waal vo me Riis gmacht worden isch. Vor langer langer Zyt händ zwee Riise i dr Schwiiz agfange dr Rhy usgrabe. Hundert Joor spööter sind’s uf Lobith choo, und dört het’s Striit ggä zwüsche de beede. Drum het jede wyter abe en eigete Fluss usgrabe, dr jünger vo beede her dr Under Rhy gmacht und dr elter d Waal."



</doc>
<doc id="71018" url="https://als.wikipedia.org/wiki?curid=71018" title="Waal">
Waal

Waal cha bedüüte:
Waal oder de Waal, en Familiename
Lueg au:


</doc>
<doc id="71021" url="https://als.wikipedia.org/wiki?curid=71021" title="Saane">
Saane

D Saane (französich "Sarine", im Fryburger Patois oder au "Chareina") isch e Fluss i dr Schwiiz.

Si het e Lengi vo 126 Kilometer und flüsst dur vier Kantöön.

D Kwelle vo dr Saane lyt im Wallis im Gländ mit Schrattechalch under em Zanfleuron-Gletscher am Sanetschhorn. Bim Sanetschpass isch e Stausee vo der Kraftwerk Sanetsch AG, und öschtlich dervoo stoot der Arpelistock. Nach es baar Kilometer goot dr Bärgbach über d Kantonsgränze is Bärnbiet. Är chunt über Wasserfäll in Taalbode vo Gsteig und Gstaad im ehmolige Amtsbezirk Saane abe, wo sit 2010 dr Verwaltigschreis Obersimmetal-Saane isch, und macht denn e Rank gäge Weschte. D Saane flüss wyters dure Waadtländer Bezirk Oberland und dur s fryburgische Gebiet vom Greyerzerland und dure Saanebezirk.

Im Kanton Waadt isch d Saane bi Rossinières im Vernexsee ufgstaut, wo s Wasser uf s fryburgische Chraftwärch bi Montbovon abegitt, und uf em Wäg dure Kanton Fryburg sind am Flusslauf no vier Stauseeè: dr Lessocsee, dr Greyerzersee, dr Pigritzsee vom Ölbärgchraftwärch i dr Fryburger Magerau und dr Schifenesee. Alli die Wasserchraftwärch ghöre dr Stroomfirma "Groupe E".

Bi Laupen isch d Ymündig vo dr Seise id Saane, und dört chunt dä Fluss wider in Kanton Bärn, won er nach eme churze Wääg zwüsche Mülibärg und Golate id Aare mündet.

Dr Ssane no isch e ganz Chötti vo Naturschutzpiet, so öppe dr Greyerzersee, won es nazionals Vogelschutzgebiet isch, dr Pigritzsee, s "Auried" bi Chlybösige und s grosse Mündigsgebiet Wilerau-Oltigematt, wo me zu de Schwiizer Auelandschafte mit nazionaler Bedüütig zelt.



</doc>
<doc id="71045" url="https://als.wikipedia.org/wiki?curid=71045" title="Bahnhof Immendingen">
Bahnhof Immendingen

Dè Baanhof Immèdingè isch èn Ysèbaanchnotè, wo als Drènnungsbaanhof uusgfüürt isch. Im Immèdinger Baanhof drôffèd sich zwei Baanstreggè, d Schwarzwaldbaan, wo zèrscht vo Offèbürg gu Konschdanz übber Immèdingè gangè isch, un d Donaudalbaan, wo vo Eschingè gu Ulm gòt. D Donaudalbaan isch èrscht spôter baut worrè un bruucht vo Eschingè bis Immèdingè d Trassè vo dè Schwarzwaldbaan mit. Èrscht z Immèdingè zwygt d Donaudalbaan ab un gòt übber Mööringè bis zum Duttlinger Baanhof, wa abber è gränzübberschrittendi Baan zwǜschè m Baddè un Württèbärg gsi isch. Ußerdèm isch Immèdingè Uusgangspungt für d Züüg uff dè Aitrachdalbaan, wo im ehemòligè weschtlichè Nõchbòrbaanhof Hintschingè vo dè Schwarzwaldbaan abzwygè duèt. D Aitrachdalbaan gòt vo Hintschingè übber dè Bhf. Zollhuus-Blummbärg gu Waldshuèt a dè Hochrhybaan. Dè Abschnitt vom Hintschinger Abzwyg bis Zollhuus wörd sit 2004 (Stilllegung Personèvokeer 1967) als Deil vom Ringzug-Konzèpt widder regelmäßig im Personèvokeer bediènt. Bis zum Bau vo dè Vobindungskurvè Duttlingè–Hattingè im Johr 1934 hèn d Züüg uff dè Gäubaan z Immèdingè Chopfmachè müèsè.

Am 15. Juni 1868 hèt diè Baddischi Staatsysèbaan dè Abschnitt vo dè Schwarzwaldbaan zwǜschè Ängè im Hegau un Eschingè uff dè Baar eröffnèt. Immendingè lyt im Obberè Donaudal un a dè Oschtflankè vom Baadnerland un hèt mit dè Schwarzwaldbaan èn Ysèbaanzuègang chriègt. Drei Johr spôter hèn diè Schwôbischi Staatsbaan diè 9,7 km langi Streggi Duttlingè – Immendingè am 26. Juli 1870 ygweiht. Sèlli Streggi im Obberè Donaudal isch letschte Stugg vo dè schwôbischè Obberè Neggarbaan, dõdemit hét s è durchgängigi Vobindung vo Immendingè sowoll übber Eschingè un Offèbürg gu Karlsruè wiè au übber Tübingè gu Stuègètt gää. Immendingè isch Bedrybswèchselbaanhof zwǜschè Baddè un Württèbärg worrè. Èrscht 1873 hèt Baddè dè letscht Abschnitt vo dè Schwarzwaldbaan vo Hausach übber d Baar gu Eschingè fèrtig un d Schwarzwaldbaan durchgängig gmacht. Zuèsätzlichi Bedütung hèt d Donaudalbaan gu Sigmaringè un Ulm chriègt, wo am 26. November 1890 vollschtändig in Bedryb gangè isch, nõchdèm si vom Duttlinger Baanhof uus mit Immèdingè un Eschingè am Aafang vo dè Donau vobundè worrè isch. Dè untere Abachnitt vo dè Donaudalbaan isch 1873 vo Ulm bis Sigmaringè fèrtig gsi. Dè Staatsvodraag übber dè Bau vo dè Donaudalbaan übber schwôbisches un baddisches Gebièt hèn Baddè un Württèbärg schu am 22. Mai 1875 abgschlossè. D Württèbärger hèn dè Bedryb vo dè Donaudalbaan übbernõ, wo uff Höchi vo Stättè unterhalb vo Duttlingè schu mòl un spôter nòmmòl vo Mööringè bis Immèdingè übber baddisches Territorium volaufè duèt. Als vorletschti Streggi vom Baanchnotè Immèdingè isch è baar Mönèt vor dè Donaudalbaan am 20. Mai 1890 diè Strategischi Umgehungsbahn in Bedryb gangè, wo im obberhalb vo Immèdingè glègènè Hintschinger Baanhof vo dé Schwarzwaldbaan abzwygt. Diè zivilè Züüg uff èm öschtlichè Abschnitt vo dè Umgehungsbaan, dè "Aitrachdalbaan", sin i dè Regèl bis/vo Immèdingè gfüürt worrè. Diè milidäarischè Züüg sin allerdings übber Immèdingè vo/bis Ulm gfüürt worrè. Sit 1890 isch dè Baanhof Immèdingè zämmè mit Eschingè ein vo dè wichtigschtè Ysèbaachnotèpüngt zwǜschè Offèbürg un Konschdanz gsi. Züüg zwǜschè Stuègètt un Züri hèn dõ müèsè Chopfmachè, ußerdèmm isch Immèdingè èn Gränzbaanhof a dè baddisch-württèbärgischè Gränz gsi. Dè Baanhof Immèdingè hèt zwei Lokbaanhööf vo dè Württèbärgischè und dè Baddischè Staatsysèbaan ghaa.

A dè Fungtion vom Baanhof hèt sich znägscht au nüt gänderèt, nõchdèmm dè Übbergang vo dè beidè Länderbaanè a diè Dütschi Rychsbaan anno 1920 vollzogè worrè isch. Èrscht d Hattinger Vobindungskurvè, diè dirèkti Vobindung zwǜschè Duttlingè un Singè in Gschtalt von èrè eingleisigè, 8,2 Kilometer langè Streggi vo Duttlingè nõch Hattingè (Baden), wo am 15. Mai 1934 in Bedryb gangè isch, hèt d Bedütung vom Baanchnotè Immèdingè dütlich gschmälèrèt. D D-Züüg zwǜschè Stuègètt un Züri umgän sit dèmm Immèdingè uff dè Vobindungskurvè. Dè Lokbaanhof Immèdingè, wo zum Baanbedrybswärch Singè ghört hèt hèt dõdemit ebbèfalls a Bedütung volorè, au wenn er wôrend èm Zweitè Wältchrièg temporär zum Baanbedrybswärch hochgschtuft worrè isch.

Dè Ysèbaachnotèpungt hèt übber Johrzeente s wǜrtschaftliche Rügggròt vo dè Gmeind Immèdingè bildèt un hèt für dè wǜrtschaftliche Uffschwung vo dè Gmeind wesèntlichi Impüls gää. D Arbètsblätz hèn sich uff dè Baanhof, d Baanmeischterei un uff uuswärtigi Diènschtschtellè vodeilt. Als Högschtschtand hèt sich dè Aadeil vo dè Ysèbaaner mit irè Famillièaaghörigè yschlièßlich dè Rentner un Pensionär uff fascht 50 % vo dè gsamtè Woonbevölkerung vo Immèdingè uègschruubt.
Im Johr 2003 isch dè Gleisabschnitt zwǜschè Immèdingè un Fridingè i s Ringzug-Konzèpt integryrt worrè. Sit 2004 stòt z Immendingè südweschtlich vom Baanhof è Bedrybswärchschtatt vo dè Hoèzollerischè Landesbaan AG (HzL), wo d Ringzüüg unterhaaltè wörrèd un Uusbildungsunterricht für neui Lokfüürer stattfindè duèt. Dè Standort vom HzL-Bw hèt sich auch durch d Inbedrybnaam vo dè generalsanyrtè Aitrachdalbaan im glychè Johr ergää, wo au i s Ringzugkonzèpt uffgnõ worrè isch. Im Johr 2014 hét diè Dütsch Baan s Immèdinger EG voschteigèrè lõ. Sit dört isch s EG in Privatbsitz, wèm-mò von èm Diènschtruum im Èrdgschoß absièt.

Urschprünglich hèt sich bim Baanhof è baddisches Maschinnèhuus mit Uffenthaltsruum, Drèèschiibè, Kollèkran un Lager gää. Ußerdèmm isch è schwôbisches Vowaltungs- un Maschinnèhuus, ebbèfalls mit handbedrybèner Drèèschiibè, vorhandè gsi. Im Johr 1926 isch è elegtrischi Drèèschiibè a dè Gemarkigsgränz mit Zimmèrè inschtallyrt worrè, dõdemit hèn diè beidè aaltè Hand-Drèèschiibè ußer Bedryb gnõ wörrè chönnè. Dè Bau von èm neuè Lokdeport a dÈ Stell vom 1937/38 abbrochènè Lokschuppè hèt sich bis zum Chriègsjohr 1941/42 vozögerèt. Diè gröscht Hallè mit sibbè Yfaartè am weschtlichè Chopf vom Baanhof isch zämmè mit eim Übbernachtungsbau für s Faarpersonal un dè notwendigè Aalaagè uff èm Bann vo Zimmèrè baut worrè. Vo 1946 bis 1953 hèt d Lokhallè als Bedrybswagèwärch diènt.

Für dè Bedryb vom Ringzug hèt dèm sin Bedryber, d HzL, z Immèdingè è Baanbedrybswärch mit èm Huufè neuè Arbètsblätz baut worrè, in dèm inzwǜschè auch d Seehäsle-Züüg vo dè Streggi Radolfzèll–Stockach gwartet wörrèd.

Es bschtôn Dirèktvobindungè unter anderem bis nõch Ulm, Konschdanz, Karlsruè un Neuschtadt.

Dè Baanhof Immèdingè isch mit èm Intercity-Zugpärle „Boddèsee“ mit Zyl Emdè sowiè Konschdanz a s Fèrnvokeersnetz vo dè Dütschè Baan AG (DB) aabundè. Bsunders intensyv wörd sèll Aagebot i dè Summermonèt bruucht, um diè touristischè Regionè Schwarzwald un Boddèsee per Schinnè z erreichè. S IC-Zugpärle „Schwarzwald“ vo Hamburg gu Konschdanz isch im Dezembèr 2014 wègè zuè gringer Passagyrfrequènz ygschtellt worrè.

Züüg vo dè Schwarzwaldbaan haltèd dõ stündlich je Richtung.

Dè Immèdinger Busbaanhof isch a dè Baanhof aagliderèt un hèt vyr Busschteig, a wellèm d Buslinniè 45, 46, 47 un 48 haaltè düèn un dè Baanhof Immèdingè mit Ämmingè-Liptingè, Geisingè, Mööringè, Ippingè, Hattingè un Mauèheim vobindèt.

Näbbè m Baanhof git s z Immèdingè au d Haltepüngt "Immèdingè Mitti" (uff hochdütsch "Immendingen Mitte") un "Immèdingè Zimmèrè" (hochdütsch "Immendingen Zimmern"). Dè Hp Immèdingè Mitti lyt am Rand vo dè Immèdinger Unterschtadt öppè 200 m vom öschtlichè Baanhofsènd èwäg. Dè Hp z Zimmèrè lyt 1300 m weschtlich vom Immèdinger Baanhof un wörd nù übber s südliche Strèggègleis vo dè Schwarzwaldbaan aagfaarè, um èn Baanschteig am nördlichè Strèggègleis yschparè z chönnè. Beidi Haltepüngt wörrèd uusschlièßlich vo dè Ringzüüg aagfaarè. Ußerdèm lyt dè Bedrybsbaanhof "Hattingè (Baddè)" (hochdt.:"Hattingen (Baden)") im Immèdinger Bann. Z Hattingè faarèd alli Züüg vo un nõch Immèdingè nu durrè, zwǜschè m Hattinger un Immèdinger Baanhof volauft d Schwarzwaldbaan durch dè "Mööringer Tunnel".


</doc>
<doc id="71047" url="https://als.wikipedia.org/wiki?curid=71047" title="Sense">
Sense

Sense chan aini vo däne Bedütige ha:

Sense isch de Name vo däne geografische Objekt:

Sense isch de Name vo däne Persone:
Lueg au:


</doc>
<doc id="71048" url="https://als.wikipedia.org/wiki?curid=71048" title="Ulmiz (Begriffsklärung)">
Ulmiz (Begriffsklärung)

Ulmiz isch de Name vo däne geografische Objekt i de Schwiz:


</doc>
<doc id="71050" url="https://als.wikipedia.org/wiki?curid=71050" title="Saône">
Saône

D Soone (uf französisch: "Saône") isch e Fluss z Frankrych.

Si flüsst dur d Regione Grand Est, Bourgogne-Franche-Comté und Auvergne-Rhône-Alpes.

D Kwelle isch bi Vioménil uf dr Weschtsyte vo de Vogeese, und dr Fluss chunt noch eme Louf vo 473 Kilometer bi Lyon i d Rhone.

Mit 453 km isch dr Doubs dr längsch Näbefluss vo dr Soon.

Bi Sankt Sümforian isch dr südlech Aafang vom Rhii-Roone-Kanal.


</doc>
<doc id="71051" url="https://als.wikipedia.org/wiki?curid=71051" title="Saone">
Saone

Saone bedüütet:



</doc>
<doc id="71052" url="https://als.wikipedia.org/wiki?curid=71052" title="Joseph Liard">
Joseph Liard

Dr Joseph Liard (* 17. Dezämber 1747 z Rosières-aux-Salines; † 21. April 1832 z Besançon) isch e französische Ingeniöör gsi. Sis grosse Wärch isch dr Rhy-Rhone-Kanaal.

Dr Liard isch dr Soon vome Architekt gsi. Er het a dr staatleche Ingeniöörschuel "École des ponts et chaussées" vo 1769 bis 1775 s Bouwääse gstudiert. Derno isch er i dr Bretagne als Ingeniöör agstellt gsi und het dört s Projäkt füre Kanaal vo La Vilaine uf La Rance plaanet und d Schifffahrt i dr Gägend vo Rennes gleitet. Wyteri Arbete het er am Kanaal vom Burgund und im Haafe vo Le Havre übernoo. Ane 1791 isch er Scheffingeniöör vo dr Baudiräkzion "Ponts et Chaussées" vom Departement Doubs worde. Do het er syni Läbensufgaab gfunde: dr gross Wasserwääg vom Rhy-Rhone-Kanaal z plaane und au z boue. 1804 isch dr Liard sälber dr Diräkter vom Kanaal worde. Unter sinere Leitig isch das grosse Wärch, wo in föif französischi Departemänt vom Rhy bis a d Soone lyt, bis ane 1832 fertig bout worde. 1812 isch er zum Generalinspäkter vom Bouwääse beförderet und frufabe i di französischi Eerelegioon ufgnoo worde. Ane 1832 isch dr Liard z Besançon gstorbe.

Dr Grabschtei vom Joseph Liard im Friidhof vo Besançon isch nach ere Zeichnig vom Liard sälber gmacht. Das Dänkmol zeigt uf zwöi Syte Chübel, wo druss die beide Flüss Rhy und Rhone flüsse, wie me a de Inschrifte gseht. Uff ere dritte Syte isch s Portaal vom Kanaaldunäll bi Thoraise, eme Schlüsselbouwärch vom ganze Kanaal, abbildet.



</doc>
<doc id="71053" url="https://als.wikipedia.org/wiki?curid=71053" title="Département Côte-d’Or">
Département Côte-d’Or

S Departemänt Côte-d’Or isch e Verwaltigseinheit vo Frankrych.

S Departemänt lyt im Oschte vom Land i dr Regioon Bourgogne-Franche-Comté. Es gränzt im Norde as Département Aube, im Nordoschte as Département Haute-Marne, im Oschte as Département Haute-Saône, im Südoschte as Département Jura, im Süüde as Département Saône-et-Loire und im Weschte a d Departemänt Nièvre und Yonne.




</doc>
<doc id="71054" url="https://als.wikipedia.org/wiki?curid=71054" title="Niederrhein">
Niederrhein

Dr Niderrhy isch e Flussabschnitt vom Rhy.
Bi Bonn hört dr Middelrhy uuf, und vo dört a bis zu dr Gränze zwüsche Düütschland und Holland seit men em Stroom au "Niderrhy".

Vor Bonn chunt dr Rhy usem Siibegebirg und flüsst denn im Bundesland Nordrhy-Westfaale zu dr Ebeni vo dr Kölner oder dr Niderrhynische Bucht. Do foot die norddütsche Tiefebeni aa.

In Rhy münde i däm Abschnidd d Näbeflüss Sieg, Wupper, Erft, Ruhr und Lippe.

Es het dört grossi Hääfe am Rhy: Köln, Düsseldorf, Neuss und Düüsburg.



</doc>
<doc id="71058" url="https://als.wikipedia.org/wiki?curid=71058" title="Duisburg-Ruhrorter Häfen">
Duisburg-Ruhrorter Häfen

Dr Duisport oder au Hafe vo Düüsburg und Ruhrport isch es Hafegebiet bi Düüsburg am Rhy.

Es isch dr gröscht Binnehafe nid nume vo Tüütschland, sondern vo ganz Öiropa. Er lyt bi dr Mündig vo dr Ruhr, wo e grosse Näbefluss vom Rhy isch. Dört foot dr Rhy-Herne-Kanaal a, wo vom Rhy zum Dortmund-Ems-Kanaal goot.

S ganze Areaal vo de Hafeyrichtige het öppe zäh Kwadratkilometer. Es het drin meh als zwänzg Hafebecki und öpe anderthalb Milioone Kwadratmeter Platz i de Lagerhüüser. Als Zäntrum vom Vercheer mit Schiff, mit dr Ysebaan und mit Laschtwäge isch dr Düüsburger Hafe e internazionali Dräischybe für d Logistik. Dr nöi "DIT Duisburg Intermodal Terminal" isch dr gross nöi Umschlagplatz zwüsche de verschidene Vercheersmiddel.
Ane 1905 isch d Ortschaft Ruhrort e Stadtdeil vo Düüsburg worde, und d Häfe vo de beide Gmeinde sind zämegleit worde. Bsitzer vo de meischte Aalage und Betriiber vo de Yrichtige isch d "Duisburger Hafen AG", wo au e Dochterfirma "duisport rail GmbH" füre Güetervercheer uf dr Schiine het. D "Duisburger Hafen AG" ghört em Land Nordrhy-Weschtfaale, dr Stadt Düüsburg und dr Bundesrepublik Tüütschland.

Dr "Duisburg Trimodal Terminal D3T" isch e nöie Konteinerhafe vo private Reedereie.

Es git vil chlynere Meerschiff, wo dr Niderhy z duruff bis uf Düüsburg fahre, ohne das me d Waare i de grosse Meerhäfe wie öppe z Rotterdam mues umlade. Do drmit gilt dr Hafe vo Düüsburg glychzytig au als Meerhafe.




</doc>
<doc id="71059" url="https://als.wikipedia.org/wiki?curid=71059" title="Aalburg">
Aalburg

Aalburg isch e Gmeind vo dr Provinz Nordbrabant z Holland.

D Gmeind het es baar Dörfer: Babyloniënbroek, Drongelen, Eethen, Genderen, Meeuwen, Spijk, Veen und Wijk.

D Gmeind lyt am alte Louf vo dr Maas. Sid em Middelalter isch d Maas vo Aalburg us uf eme churze Wääg gäge Norde in Waal gloffe. Zum dr Abfluss vom Wasser z verbessere, isch vo Aalburg us dr nöi Louf, di "Bergsche Maas" gmacht worde, und dr alt Wääg vom Fluss isch hüt als "abgschnittni Maas" nume no e chlyni Verbindig zwüsche de beide Flüss.



</doc>
<doc id="71060" url="https://als.wikipedia.org/wiki?curid=71060" title="Bahnhof Blumberg-Zollhaus">
Bahnhof Blumberg-Zollhaus

Dè Baanhof Blummbärg-Zollhuus (Originalnammè vo 1890 bis ca. 1977 isch wiè hüt nò im Volksmund üblich Zollhuus-Blummbärg) isch èn Baanhof im Ortsdeil Zollhuus, wo zuè dè Stadt Blummbärg im Schwarzwald-Baar-Chrais ghört. Er isch dè högschtglégène Baanhof a dè Sauschwänzlebaan un sit dè Start vo dè Museumsbaan annè 1977 näbbèm m Wizämer Baanhof au dè wichtigschte. Hüt hèn dört d Museumszüüg vo dè Sauschwänzlebaan, wo sit 2014 vom EVU "Blummbärger Baan" (BB) bedribbè wörrèd, irèn Aafang un Ènd. D Museumszüüg vokeerèd nur im Summerhalbjohr un am Wuchèènd, i dè Hauptsaison au zuèsätzlich am Frytig, Dunschtig un evtl. am Mittwuch. Vor 2014 sin d Museumszüüg vom Vorein "Museumsbahn Wutachtal e. V." bedribbè worrè. Sit dè Renovyrung vom Nordabschnitt vo dè Sauschwänzlebaan, dè "Aitrachdalbaan", faarèd s ganz Johr übber è baar Ringzüüg dè Zollhuuser Baanhof als Èndbaanhof aa. 
D Adressè vom Baanhof lutèt "Bahnhofstraße 1", d Zuèfaart lyt dirèkt südlich vom BÜ un èm Ortsdeil Zollhuus a dè B 27.

Näbbèm Empfangsbau (EG) mit èm Güèterschuppè sowiè Dampflokbehandlungsyrichtunge wiè èn Wasserkran un èm Wasserturm hèt s z Zollhuus au è Remisè für è Draisinè gää.
Urschprünglich sin z Zollhuus drei Gleis für dè Personè- un Güètèrvokeer zur Vofüègung gschtandè:

Wiè bi allnè Baanhööf uff dè Sauschwänzlebann sin z Zollhuus Flügelsignaal vo dè baddischè Bauart inschtallyrt gsi. Vomuètlich zuè DB-Zitè sin diè baddischè Flügelsignaal mit dütschè Standard-Flügelsignaal vosää worrè. Au nõch dè Reaktivyrung vo dè Aitrachdalbaan sin d Signaal a dè Oschtyfaart nit mit Lichtsignaal ersetzt worrè. Ebbèso im Gegèsatz zuè dè reschtlichè Baanhööf sin d Flügelsignaal nõch èm Übbergang zuè nèrè Museumsbaan nit für ungültig erklärt un schu gar nit abbaut worrè. Um d Signaal abber stellè z chönnè, hèt mò sèllèwäg s Stellwärch in Bedryb glõ.

S weschtliche Yfaarsignaal isch è zweiflügligs Flügelhauptsignaal, wo by km 45,55 stòt. Dè Durchrutschwäg a dè weschtlichè Yfaart bedrait also 310 m, well d Yfaartsweichè bi km 45,86 lyt. Dè relatyv churze Durchrutschwäg isch einèwäg lang gnuèg gsi, well d Züüg bi Yfaart vo Weschtè uff èm letschtè Räscht vo dè Bärgschtreggi dèhèr chömmèd un dõrum rächt langsam sin. S Streggègleis vor èm weschtliché Gränz vom Baanhof volauft in èm Vyrtelchrais-Rächtsbogè mit èm flachè Höger uff dè Innèsitè, wa zuè nèrè Bsunderheit bim Yfaarsignaal gfüürt hèt: S weschtliche Yfaarsignaal stòt links vom Streggègleis, wa (korrekterwys) mit èrè Schachbrèttdaflè Ne4 aazeigt wörd. Uumittelbar vor èm Yfaarthauptsignaal stòt s Uusfaartsvorsignaal, wo ebbèfalls als Formsignaal uusgfüürt isch.
I dè Mitti vom Chraisbogè un in èm Abschtand vo 360 m vor èm Hauptsignaal stòt s Yfaarvorsignaal, wo us ènèm Formvorsignal bschtòt. Sèll Vorsignaal stòt rächts vom Gleis, well s vom Lokfüürer guèt gsää wörrè cha. Bsunders a sèllèm Vorsignaal isch è Holzbodeschtli am Signalfuèß. S Vorsignaal stòt in èm Drainagegräbele, bi Unterhaltsbüèz am Signaal würd s Personal suscht nassi Füèß chriègè. 
S öschtliche Yfaarsignaal stòt bi km 46,85 un hèt dõdemit èn Durchrutschwäg vo 410 m bis zuè dè öschtlichè Yfaarweichè.

Wiè bi allnè Baanhöf uff dè Sauschwänzlebaan vofuègt d Station z Zollhuus übber è Stellwärch, wo i dè Mitti vom EG uff dè Gleissitè stationyrt isch. Wié
für è Näbbèbaan-Station generèll üblich, handlèt sich s dõdeby um è mechanischs Stellwärch, wo wèg dè Museumsbaan bis hüt (Stand: 2018) dört isch un no in Bedryb isch.

Sit 1977 hèt dè Zollhuuser sin dritté Früèling erläbbt, idèmm er als Baanhof am obberè Ènd vo dè Bärgschtreggi, d Sauschwänzlebaan, zum zèntralè Baanhof vo dè Museumsbaan "Sauschwänzlebaan" worrè isch. Zuè sèllèrè Zit hèt schu sit zee Johr kein Personèvokeer mee gää un au dè Güètervokeer hèt nu no uss Üg für zwei Blummbärger Unternämmè bschtandè. Well dè Stüggguètvokeer, dōdemit au dè Güèterschuppè schu längscht kei Roll mee gschpillt hèt. isch dè Güèterschuppè genau so wiè s Rampèschtugg vom Gleis 3 fungtionslos gsi. Gleis 1 isch für dè Museumsvokeer zämmè mit èm Huusbaanschteig bruucht worrè. Gleis 2 isch als Uuswychgleis un Umfaargleis sowoll für d Museumsbaan wiè au für d Güèterbaan bruucht worrè. Ab 1995 isch dè Güètervokeer zämmè mit dè Bediènung vo dè beidè Unternämmè uffgää worrè, jetzt hèt sich d Museumsbaan so richtig im Bhf. Zollhuus-Blummbärg breit gmacht. 
Bim Umbau zum Museumsbaanhof hèt s umfangrychi Änderungè gää:

S Gleis 3 isch am Aafang vo dè Rampè zum Güèterschuppè kappt worrè, uff èm Gleisschtugg a dè sitlichè Rampè vom Güèterschuppè stòt è dreiachsigi Tenderlok als Museumsobjèkt, sèll isch diè ehemòligi Wärchslok 105 vo dè Lonza z Waldshuèt. Dèvor isch è Dunderbüchsè uffgschtellt, wo als "Bahnshop", also als Baanlädeli, ygrichtèt isch. Am Fuèß vo dè Rampè hèt mò èn Zuègang übber s Gleis 3 zum Gleis 1 für d Passagyr gschaffè, dõdeby hèt s d Weichèvobindung vom Gleis 3 zum Gleis 1 koschtet, wo gu Epfèhoffè zeigt hèt. S Laddemaß un d Bruggèwòòg sin abbaut worrè. A dè Stell vom Laddèmaß isch im Johr 1998 s Ritterschtellwärch uffgschtellt worrè, wo übber m Gleis 3 stòt. Öschtlich vom Ritterschtellwärch isch s Gleis 3 anno 2004 mit èm Ußèbaanschteig für d Passagyr vom Ringzug vosää worrè. Uss èm früènèrè Güètervokeersgleis isch dõdemit è Personèvokeersgleis worrè. Um dè öschtlichè Abschnitt vom Gleis 3 als Abschtellgleis bruuchè z chönnè, hèt a dè Stell vo dè Chrützungsweichè è Weichèvobindung vo Gleis 3 uff Gleis 1 gää, demit d Ringzüüg vom mittlerè Abschnitt vom Gleis 3 dirèkt uff d Aitrachdalbaan uusfaarè chönnèd. 

Parallel dõdèzuè isch è Weichèvobindung vo Gleis 1 uff Gleis 2 gmacht worrè, um dört drübber ràngyrè z chönnè. S Zuéfaartsgleis für s Draisinè-Depot am öschtlichè Zipfel vom Gleis 3 isch zwar uusbaut worrè (un s Depot abgrissé worrè), dõdefür isch abber in Gegèrichtung è witteres Abschtellgleis, s Gleis 4, hèrrèbaut worrè. S Gleis 4 lyt uff èm Glände, wo früèner d èbbèfalls abgrissene Rampè für dè Holzvolaad gsi isch. Witterhy isch am Oschtänd vom Gleis 2 è Stumpfgleis aabrocht worrè sowiè nõch 1997 am Weschtänd vom Gleis 2 dè Induschtryaaschluss kappt un in è Stumpfgleis gänderèt worrè, um witteres, museales Rollmatriaal abschtellè z chönnè. Schlièßlich bliibt z erwäänè, daß d Weichèvobindung Gleis 2 uff Gleis 1 am Weschtchopf vom Baanhof è baar Meter nõch Weschtè volait worrè isch, well dè BÜ a dè B 27 urschprünglich genau uff bi dè Weichèvobindung durrè gangè isch. Extra für d Museumsbaan hèt mò au widder è akustischi Warnung in Form von èrè Schällè am BÜ aabrocht. 
Im früènèrè Güèterschuppè hèt s sit èm 1. Mai 1992 è Ysèbaamuseum sin Blatz gfundè. 
S EG vom Zollhuuser Baanhof isch vollschtändig erhaaltè blibbè, allerdings è bitzeli umfungtionyrt worrè. Grund dõdefür isch s aalte Aborthüsli gsi, wo mò wiè fascht übberall abgrissè hèt. Für d Faargäscht vo dè Museumsbaan hèt s denn abber widder èn Abort bruucht, dèsèll isch im Èrdgschoß vom EG bim Weschtgibbel ygrichtet worrè. I dè Mitti vom EG, èbbèfalls im Èrdgschoß, isch s Stellwärch für sèllèn Baanhof nit nu erhaaltè blibbè, sondern widder in Bedryb gnõ worrè, d. h. d Weichè, d Signaal un dè BÜ wörrèd übber s Stellwärch gschtüèrèt.

Südlich vom Gleis 1 isch bi km 46,0, also hundert Meter vom BÜ èwäg, für d Museumdampfloks èn Wasserkran widder uffgschtellt worrè. D Bosition hèt sich druuss ergää, daß d Dampfloks mit èm Tender voruus vom Gleis 1 uus uff d Dalfaart gän.

Als bsunderi Infraschtruktur z Zollhuus git s èn beschrankté BÜ bi km 45,878 hinter dè weschtlichè Uusfaarsignaal. Dèsèll BÜ isch bis hüt in Bedryb, um d B 27 vom dütsch-schwizer Gränzübbergang Neuhuus-Bargè bis zum Autobaanzuèbringer a d A 81 bi Eschingè odder z Geisingè z füürè. Wiè unter Umbautè für d Museumsbaan schu erwäänt, isch dèsèll BÜ mòl volait worrè. Well vill Vokeer übber dèsèll BÜ rollt, isch er nit nu mit doppeltè Halbschrankè, sondern au mit èrè Lichtzeichèaalaag uusgrüschtet. Ußerdèmm git s a sèllèm BÜ, wiè èbbèfalls schu erwäänt, è Schällè, um dè Strõßèvokeersdeilnämmer au akustisch z warnè.

Dè rasch stygende Güèterumschlag hèt dezuè gfüürt, dass am Oschtgybel vom EG dè Güèterschuppè aabaut worrè isch. Sèllè Aabau isch è Steilvorlaag gsi, um dört drin è Ysèbaamuseum vo dè Sauschwänzlebaan unterzbringè, s asè daufte "Museum der Wutachtalbahn" isch im Güèterschuppè unterbrocht worrè. S Baanmuseum isch vo zwei Blummbärger Lehrer ygrichtet worrè, un enthaltet èn Huufè historischi Fotos vom Bau un Bedryb vo dè Sauschwänzlebaan un diversi Gegèschtänd us èm Bäänleralldaag. Ußerdèm git s no è nõchbauts Diènschtbüro von èm Baanhofsvorschteher un è Modèllaalaag vo dè Sauschwänzlebaan. Multimediales chunnt au nit z churz, è spezièlles Video mit èm Hagè vo Ortloff als Moderator wörd dört zeigt (Stand: 2018).

S Ritterschtellwärch isch au è bsunderi Infraschtruktur, wenn s au nǜmmi in Bedryb isch. Sèll Stellwärch isch in baddischer Bauart uusgfüürt un im Original in èm bruunè Holzdòn dehèr chu. Zuè DB-Zitè isch s Stellwärch denn grau gsi. S Stellwärch isch sit 1886 langi Zit als mittleres Stellwärch im Konschdanzer Baanhof in Bedryb gsi. Nõch dè Ablösung durch s Zentralschtellwärch im Johr 1988 isch es dört abbaut worrè. Dènõch isch diè "graui Muus" im DB-Museum z Nürnbärch 10 Johr yglagèrèt gsi, un 1998 widder i dè bruunè Originalfarb im mittlèrè Deil vom Gleis 3 widder uffbaut worrè. Sèll Stèllwärch zeichnèt sich vor allem durch diè ußèligendè Spannhebèl un Umlänkrollè uus. Ußerdèmm stòt s Stellwärch hüt unter Denkmòlschutz.

Wiè früèner üblich, isch dè Abort uss hǜgiènischè un olfaktorischè Gründ EG è separats Hüsli mit è baar Meter Abschtand zum EG gsi. Mit dè Yschtellung vom Personèvokeer uff dè Aitrachdalbaan ab 1967 hèt abber au für s Aborthüsli im Baanhof Zollhuus s letscht Stündle gschlagè. Näbb èm Aborthüsli hèt s annèdubaki au èn Sauèschtall gää, wo für s Sèlbschtvosorgè vom Baanpersonal diènt hèt. Uff èm Blatz vom Aborthüsli un èm Sauéschtall stòt hüt èn Kiosk für d Faargäscht.

Dè Baanhof "Zollhuus-Blummbärg" isch im Johr 1889 baut worrè un isch znägschst nur übber diè weschtichi Yfaart uss Richtung Füètzè/Wizä, also vo dè Bärgschtreggi vo dè Sauschwänzlebaan erreichbar gsi. È Jahr spôter isch diè Strategischi Umgehungsbaan vo Zollhuss bis Hintschingè witter gfüürt un dört a d Schwarzwaldbaan un Donaudalbaan aagschlossè un dõdemit fèrtig gschtellt worrè. Well dè Baanhof bis hüt uff ènèm Hochmoor mit èm Nammè "Blummbärger Rièd" stòt, isch er uff 224 Fichtèstäckè druff uè baut worrè. Sèlli hèn 25 cm Durchmesser un 4 m düèf i dè Torfboddè iègrammt worrè.

Dè dägliche Personèvokeer uff èm Mittelabschnitt vo dè Kanönlebaan isch schlièßlich uss Rentabilidätsgründ ab èm 1. Dezèmbèr 1955 uff Schinnèersatzvokeer umgschtellt un am 1. Januar 1976 (uff dè Schinnè) formèll ygschtellt worrè.
Dèvor hèt mò wôrènd èm Summerfaarblaan vom 22. Mai 1955 bis äbbè sèbbèm 1. Dezèmbèr dè Schi-Schtrõ-Bus uff dè gsamtè Streggi Obberlauchringè-Immèdingè ygsetzt. Dè Schi-Schtrõ-Bus isch dõdeby vo Obberlauchringè bis Luussä-Blomegg uff dè Schinnè, vo Luussä-Blomegg bis Zollhuus-Blummbärg uff dè Schtrõß un schlièßlich vo Zollhuus-Blummbärg bis Immèdingè widder uff dè Schinnè vokeert. Sèllè Bedrybsablauf hèt abber zweimòliges Umrüschtè erforderèt, eimòl im Wyler un eimòl z Zollhuus. Z Zollhuus isch ergo immer én längèrè Bedrybshalt im Summer 1955 nötig gsi, s Umsetzè hèt normalerwys 3-4 Minutè duèrèt.

Dè Nordabschnitt vo dè Strategischè Umgehungsbaan, diè sog. "Aitrachdalbaan", isch am 28. Mai 1967 für dè Personèvokeer stillglait un uff Schinnèrsatzvokeer umgschtellt worrè. Ab 1967 bis 1977 mit dè Eröffnung vo dè Museumsbaan "Sauschwänzlebaan" hèt dèmnõch kein fahrblaanmäßigè Personèvokeer im Zollhuuser Baanhof gää. Bim Güètervokeer isch ab sèllèm 28. Mai au uff dè Sauschwänzlebaan nüt mee gangè, wôrend d Aitrachdalbaan bis i s Johr 1995 mit èrè Üg, zogè von èrè DB 211er, bediènt worrè isch. 
Es hèt zaalrychi Protescht un Bemüèungè z Blummbärg un Umgebig gää, um dè Personèvokeer widder z reaktivyrè, wa bis 2004 au uusnaamswys èmòl glungè isch.

Annè 1977, zee Johr nõch dè Yschtellung vom regulärè Personèvokeer, isch uff dè Sauschwänzlebaan Wizä–Zollhuus-Blummbärg è Museumsbaan eröffnèt worrè, wo inzwǜschen nit nu unter Baanfans übberregional bekannt isch. D Museumsbaan hèt bis 2006 übber zwei Millionè Faargäscht bförderèt.
Zum Fahrplanwechsel 2004/2005 am 11. Dezember 2004 isch uff dè "Aitrachdalbaan" Blumberg-Zollhuus bis Immèdingè dè so gnannte „3er-Ringzug“, è S-Bahn-äänlichs Aagebot i dè Landchrais Duttlingè, Rottwyl un Villingè-Schwenningè, in Bedryb gangè. Sitdèm wörd dè Bhf. Zollhuus widder im Tagtfaarblaan mit Schinnèpersonènòòvokeer aagfaarè. Im Summerhalbjohr samschtigs un sunntigs wörd dè Bhf. Zollhuus-Blummbärg sit 2014 vo beidè Sitè mit Personèzüüg aagfaarè, wan è Umschtygè möglich macht. Zitglych isch dè Baanhof Zollhius-Blumbärg wèg dè bessèrè Orièntyrung in "Blummbärg-Zollhuus" umbenamst worrè.

Blummbärg isch i dè Vokeersvobund Schwarzwald-Baar (VSB) ygliedèrèt.

Mit èm Schittèrè vom Schi-Schtrõ-Bus isch dè Baanhof am Scheitelpungt nümmi vo dè Sauschwänzlebaan hèr mit Personezüüg aagfaarè worrè. Bis zum 28. Mai 1967 hét s witterhy faarblaanmäßigi Personèzüüg uff dè Aitrachtalbahn un im Bhf. Zollhuus-Blummbärg gää. Ab 31. Dezèmbèr 1975 hèt s formèll keini reguläri Personèzüüg im Bhf. Zollhuus-Blummbärg gää.

Sit 2004 isch Blummbärg-Zollhuus a s Ringzug-Sischteem aaghängt, dõdemit isch Blummbärg u. a. widder mit Immèdingè, Duttlingè, Rottwyl, Villingè-Schwenningè un Eschingè vobundè. Dè Ringzug wörd vo dè Hohenzollerischè Landesbaan AG (HzL) bedribbè.

Ußerdèmm isch dè Baanhof Zollhuus-Blummbärg Aafangs- bezièungswys Èndpungt vom Naturpark-Èxprèss, wo im Summerhalbjohr übber d Aitrachdalbaan vokeert un au vo dè HzL bedribbè wörd. Dè Faarblaan vom Naturpark-Èxprèss isch uff d Vokeerszitè vo dè Museumsbaan abgschtimmt.

Im Summerhalbjohr vokeert sit èm Jahr 2014 zwǜschè Blummbärg-Zollhuus un Wizä d "Blummbärger Baan" (BB) als eigèschtändiges EVU. D BB fungyrt au als Ysèbaainfraschtrukturunternämmè (EIU) für diè gsamti Wuètèdal- un Sauschwänzlebaan.

Bis 1934 isch dè Güètervokeer z Zollhuus übberschaubar gsi un hèt uss Stüggguètvokeer un Volaad vo landwǜrtschaftlichè Brodukt bschtandè. Sèllèwäg hèt s a dè Strōßèsitè vom Güèterschuppè ganzi Reiè vo Ring gää, um d Vycher aazbindè. Ab 1934 hèt mò dè induschtrièlle Abbau vo Doggerärz a dè gegèübberligendè Haaldè vom Aitrachdal bedribbè. S Doggerärz isch zum Volaad mit èrè Matriaalseilbaan quer übber s Aitrachdal transportyrt worrè un am Ostchopf vom Zollhuuser Baanhof voladdè worrè. Durch sèllèn Bärgbau, wo 1942 uffgää worrè isch, hèt nit nu s ehemòlige Buèrèdorf Blummbärg brofityrt, sondern au dè Baanhof Zollhuus-Blummbärg sèlber, zmòl sich näbb èm Baanhof i dè Nõchchriègszit èn stattlichè Induschtrybedryb mit moderatem Güètervokeer z Zollhuus etablyrt hèt. Am Weschtänd, geg Blummbärg zuè, hèt s èn Induschtryaaschluss gää, wo vum Gleis 2 uus witter bis zuè nèm chlynè Induschtrygebièt am Stadtrand gfüürt hèt. Nõchdèm mò sèllèn Aaschluss usè grissè hèt, isch bis hüt nò s Abschtellgleis 2 Wescht übbrig blibbè.
Am 31. Oktobèr 1995 isch zwǜschè Immèdingè un Zollhuus-Blummbärg dè Güètervokeer uff dè Aitrachdalbaan ygschtellt worrè. Sitdèm git s z Zollhaus-Blummbärg kein Güètervokeer mee.

D SBG bedrybt s Busvokeersnetz in un um Blummbärg ummè.

Dirèkt gegèübber vo dè Strõßèfront vom Baanhof lyt è Buswendeschleifè. I sèllèrè dinnè isch s Bushalteschtell "Zollhuus Baanhof (Bus)". Dört vokeerèd abber nu è baar Bus. D Halteschtell, wo a dè B 27 lyt, heißt "Zollhuus B27", un wörd vo allnè Buslinniè bediènt, wo durch Zollhuus durrè füürèd.

Dè Baanhof Zollhuus-Blummbärg isch Uusgangspungt vo dè beidè Wanderwäg "Sauschwänzle-Wäg" un "Sauschwänzle-Entdeckungstour", wo beidi a dè Sauschwänzlebaan nõch füürèd.

Dè Baanhof Blummbärg-Zollhuus isch dè wichtigschte Baanhof z Blummbärg. Näbbè sèllèm git s no dè Ringzug-Haltepungt "Blummbärg-Rièdöschingè" è baar Kilometer aitrachabsi vo Zollhuus. Dè Hp Blummbärg-Rièdöschingè isch bi dè Streggèrenovyrung 2004 uugfäär 200 m unterhalb vom ehemòligè Baanhof Rièdöschingé aaglait worrè.

A dè "Sauschwänzlebaan" ligèd die Halt im Bhf. Epfèhoffè, Bhf. Füètzè un èm Haltepungt (Hp) "Wuètèbligg". Bi dè èrschté beidè Stationè hèt s zweigleisigi Baanhööf un dé letschte isch èn eifachè eingleisigè Haltepungt. D Züüg vo dè BB haaltéd gmääß èm aktuèllè Faarblaan (Stand: 2018) nu uff dè Talfaart (Richtung Füètzè), nit abber uff dè Bärgfaart (Richtung Epfèhoffè) am Hp Wutachbligg. Uusnaamè sin diè im Johr 2018 ygfüürtè "Wanderzüüg" vo dè BB, wo uff Volangé au uff dè Bärgfahrt im Hp Wutachbligg haaltèd. Grund für dè nõchdrägliche Bau vom Haltepungts Wuètèbligg isch dè dirèkte Zuègang zuè dè Wuètèflüè bzw. zum Obbère un Mittlèrè Flüéwäg.




</doc>
<doc id="71061" url="https://als.wikipedia.org/wiki?curid=71061" title="Abfluss">
Abfluss

Als Abfluss vrstoot me i dr Hydrologyy die Mängi vom Wasser, wo us eme geografisch definierte Yzugsgebiet vomene Fluss a eim Oort wärend ere bestimte Zyt, wo me tuet mässe, uselauft.
I dr Hydrologyy, dr Gwässerchund, het me d DIN-Norm 4049-3, wo dr Abfluss gnau beschrybt.

S Wasser rünnt wäge dr Schwäärchraft i die tüüfer glägene Stellen uf em Ärdboden abe. Es samlet sech do drby i de Bachbett und de Flussbett, wo dur d Erosioon im Bode entstande sind und wo d Flusssyschtem bilde. Me cha am ene Oort – eme “Mässpunkt” oder “Pegel” – dr Kwerschnitt vo me Gwässer bestimme und denn luege, wie schnäll s Wasser flüsst und wie höch ass es stoot, und das ergitt s Voluume, wo dört durechunt. Dr Kwerschnitt änderet sech immer wider und wird mit em Pegel kontroliert. Die Überwachig isch au dört wichtig, wos bi vil Wasser im Gebiet wyter unde dra chan Überschwemmige ggää.

Wemme s gsamte Wasser, wo us eme Gebiet abflüsst, wott bestimme, tuet me au s Grundwasser mit yrächne.

Bi de Flüssgwässer isch dr Zuefluss vom Wasser us dr Kwelle und dr Abfluss am Ändi vom Lauf in en See oder en grössere Fluss undedra bsunders wichtig. Uf de Flüss, wo als Vercheerswääg bruucht wärde, muess me a gwüsse Stelle dr Wasserstand mässe zum gseh, ob d Schiff no duremöge.

Nach ere gwüsse, länge Mässperiode isch bekannt, wie tüüf s Gwässer bi nidrigem Wasser im Minimum isch und wie höch dr maximal Pegelstand bi grossem Wasser gsi isch. Mit alne Zahle von ere gnueg lange Mässreie, über es baar Joor, überchunt me dr middler Abfluss, wo e wäsentlichi Kenngrössi vom ene Fluss isch.




</doc>
<doc id="71063" url="https://als.wikipedia.org/wiki?curid=71063" title="Human Development Index">
Human Development Index

S Mäss vo dr möntschleche Entwicklig odr au dr "Index vo dr möntschleche Entwicklig", entsprächend em Änglische Human Development Index, abgchürzt "HDI", isch e Verglych, wo d UNO drmit tuet zeige, wie s de Länder vo dr Wält goot. Dr HDI wird sid ane 1990 im Pricht "Human Development Report" beschribe.

Dr Mässstab luegt uf s Bruttonazionalykomme und dr durchschnittlech Standard vom Läbe, uf d Läbenserwartig vo de Möntsche und uf d Lengi vo dr Schuelzyt i de einzelne Länder.

Das Syschteem het sech zur Houptsach dr pakistanisch Ökonoom Mahbub ul Haq ustänkt, und er het s zäme mit em Amartya Sen us Indie und em änglische Wirtschaftswüsseschaftler Meghnad Desai wyter entwicklet.

Im erschte vo dene Pricht het me chönne lääse: «S algemeine Zyl vo dr Entwicklig isch es, de Möntsche e Läbensruum z gää, wo si es längs, gsunds und kreatyvs Läbe chönne füere.»

Ane 2011 het Japan die höchschti Läbenserwartig mit 83,4 Joor gha.
2005 isch z Tschechie die lengschti durchschniddlechi Schuelzyt mit 13,1 Joor gfunde worde.
2010 het Neuseeland gsamthaft gseh die umfangrychschte Bildigschance für die Junge gha.
2011 isch z Katar im Durchschnitt s höchschte Ykomme zämecho.

Mit em Massstaab vom HDI tuet d UNO d Länder i vier Gruppe ydeile:

Die erschte Länder i dr Kategory mit sehr hööcher Entwicklig sind (Stand 2016): Norweege, Auschtraalie, d Schwiiz, Düütschland, Dänemark und Singapur. D USA sind uf em elfte Platz, Liechteschtei chunt a füfzähter Stell, Frankrych a einezwänzigschter, Öschtrych a vierezwänzigschter und Itaalie a sächsezwänzigschter Stell. Uf em letschte Platz vo dr vierte Gruppe isch di Zäntralafrikanischi Republik. Es gitt au Länder, wo bi däm Mässprogramm nid mitmache, so wie öppe Monaco, San Marino und Nordkorea.

Es isch immer wider kritisiert worde, dr HDI tüeg die würkleche Zueständ i de Länder nid richtig abbilde. So seit er zum Bischpiil nüt zum Stand vom Umwältschutz. Dr WWF het vorgschlage, me sell au dr "ökologisch Fuessabtruck" vo de Länder im HDI mit yrächne.




</doc>
<doc id="71064" url="https://als.wikipedia.org/wiki?curid=71064" title="Wahl (Begriffsklärung)">
Wahl (Begriffsklärung)

Wahl chan aini vo däne Bedütige ha:
Wahl isch de Name vo däne Ortschafte:
Wahl isch de Familiename vo däne Persone:
Lueg au:


</doc>
<doc id="71065" url="https://als.wikipedia.org/wiki?curid=71065" title="Wal">
Wal

Wal chan aini vo däne Bedütige ha:
Wal isch de Familiename vo däne Persone:
Wal isch de Vorname vo däne Persone:
WAL chan aini vo däne Bedütige ha:
Lueg au:


</doc>
<doc id="71066" url="https://als.wikipedia.org/wiki?curid=71066" title="Saint-Symphorien-sur-Saône">
Saint-Symphorien-sur-Saône

Sankt Sümforian, uf französisch "Saint-Symphorien-sur-Saône", isch e Gmeind im französische Departemänt Côte-d'Or.

S Dorf het dr Name vom heilige Symforian übercho, wo en adlige Maa us Autun i dr Römerzyt gsi isch und vo de Römer umprocht worden isch, wil er dr heidnisch Kult vo dr Göttin Sybele nid het welle mitmache.

Sid em Joor 1046 het d Chile vom Sümforian em Chlooschter Losne ghört. Ane 1784 het dr Fürscht Ludwig V. Josef vo Bourbon-Condé dr Grundschtei füre Rhin-Rhone-Kanaal gleit, wo do sin südliche Aafang hät. Für dä Kanaalbou sind z Sankt Sümforian au no zwe Brugge, e Schlüüse und e Wassermüli bout worde. 1832 isch im Dorf es Undernääme zum d Ware vo de Kanaalschiff uf d Flusschiff vo dr Soone umzlade gründet worde.

Sid 1789 isch s Dorf en eigeti Gmeind.



</doc>
<doc id="71072" url="https://als.wikipedia.org/wiki?curid=71072" title="Dole">
Dole

Datteried, uf französisch "Dole", isch e Stadt im französische Departemänt Jura.

D Stadt lyt am Rand vo dr Freigrafschaft a de Flüss Doubs und Clauge. Bi dr Stadt chunt dr Rhy-Rhone-Kanaal dure.

Im sächste Joorhundert het dr burgundisch König Gondebaud Datteried zur Hauptstadt vom Gau vo Amaus gmacht. Und es isch au d Hauptstadt vo dr Grafschaft Burgund worde. Dr burgundisch Herzog Philipp dr Guet het dört en Universität gründet. 1691 isch d Uni uf Besançon verleit worde.

Vo 1493 aa het Datteried de Habsburger ghört bis ane 1674, wo di französischi Armee under dr Füerig vom Marschall Vauban d Stadt eroberet het. Hüt isch Dole mit über 23000 Ywooner die gröschti Stadt vom Departemänt Jura.

I dr Altstadt vo Datteried isch d Stiftschile us em 16. Joorhundert.

Bi Dole chrüze sech d Autobaan A 36 und A 39. Dr Baanhof lyt a dr Ysebaanlinie vo Dijon uf Vallorbe i dr Schwiiz und isch dr Usgangspunkt vo dr Ysebaanstrecki is Elsass und uf Stroossburg. Dört chunt dr TGV dure, wo vo Paris uf Bärn und Lausanne goot. I dr Nöchi vo dr Stadt isch dr Flugplatz Dole-Jura. Dr internazional Welowääg EuroVelo 6 het en Etappe bi Datteried.

E Partnerstadt vo Datteried isch Lohr, Baade-Württebärg.



</doc>
<doc id="71075" url="https://als.wikipedia.org/wiki?curid=71075" title="Dole (Begriffsklärung)">
Dole (Begriffsklärung)

Dole bedüütet:


Dôle bedüütet:


</doc>
<doc id="71082" url="https://als.wikipedia.org/wiki?curid=71082" title="Wasserscheide">
Wasserscheide

D Wasserscheidi isch e geografischi Linie uf dr Ärdoberflechi, wo d Flusssyschteem und d Yzugsgebiet vo Flüss zämechöme.
Es isch d Gränzlinie uf Höchine i dr Landschaft, wo s Wasser i die einti oder die anderi Syte abelauft.

Früener het me im Schwyzerdütsch ender dr Begriff "Schneeschmelzi" bruucht, wo me i viil alte Dokumänt über d Gränze findet und wo dr Franz Joseph Stalder i sym Wörterbuech "Versuch eines Schweizerischen Idiotikon" vo ane 1812 uf dr Syte 341 beschribe het. S Schwyzerischen Idiotikon het do drzue no mee Beleeg.

Dört, wo sech drü Wasserscheidene träffe, git’s en Ort, wo s Wasser i drü verschideni Yzugsgebiet abeflüsst. Es git im alemannische Sproochruum grad zwe Plätz, wo drü öiropäischi Hauptyzugsgebiet anenand chöme:

Wassertrönnlinie chame zwüsche fascht alne Gwässer definiere usser i ganz flache Landschafte. A vilnen Oorte isch dr gnau Verlauf vo dene Linie mängmol nid eifach z gseh, öppe in Sidligsgebiet oder i de Gebirg mit ewigem Schnee.

I dr Gschicht isch es hüüfig eso cho, ass de Schneeschmelzine noo au die politische Gränze ligge, bsunders wenn si uf höche Bärge durelaufe. D Weschtgränze vom Elsass lyt meischtens uf dr Höhelinie vo de Vogese, der Mont Blanc trönnt Itaalie vo Frankrych, s Monte Rosa-Massyv s Wallis vom Piemont. Es gitt aber au Uusname so wie am Chlausepass, won en alti Saag verzellt, wie’s derzue cho isch, ass dr Urnerbode, wo im Yzugsgebiet vo dr Linth lyt, nid de Glarner, sondern de Urner ghört.

Es chunt au vor, dass Wasser underirdisch under de Wasserscheidene, wome uf dr Ärdoberflechi gseht, durelauft, öppe wenn dr Felse vo Klüft und Schpält durlöcheret isch, wie im Fall vo dr Donauversickerig.


</doc>
<doc id="71083" url="https://als.wikipedia.org/wiki?curid=71083" title="Sochaux">
Sochaux

Sochaux isch e französischi Gmeind im Departemänt Doubs. Es isch e Vorort vo dr Stadt Mömpelgard.

Sochaux isch e wichtige Standort vo dr Induschtry. Dört lyt die gröschti Fabrigg vo de Peugeot, wo im 19. Joorhundert agfange het Sache us Yse und bsunders au Handmüline mache und sid 1881 Welo und sid 1891 Auto, Töff und Laschtwäge härstellt. Näbe dr Autofabrigg goot dr Rhy-Rhone-Kanaal dure.

Der FC Sochaux spiilt i dr zweithöchschte französische Tschuttliga. Ane 1935 und 1938 isch er französische Meischter worde.



</doc>
<doc id="71085" url="https://als.wikipedia.org/wiki?curid=71085" title="Thierstein">
Thierstein

Thierstein isch de Name vo däne geografische Objekt:

Baute:
Thierstein isch de Familiename vo däne Persone:
Lueg au: 


</doc>
<doc id="71087" url="https://als.wikipedia.org/wiki?curid=71087" title="Allaine">
Allaine

D Hall (französisch: Allaine und im Underlauf L’Allan) isch e Fluss i dr Schwiiz und z Frankrych. Er isch 65 Kilometer läng.

Er isch ane 1534 s erschte Mol erwähnt. Sini Quelle het er bi Charmoille im Kanton Jura. Er flüsst dure Elsgau bi Alle, Pruntrut und Basse-Allaine verby und denn bi Delle is französische Departemänt Territoire de Belfort, won er bi Morvillars zum Rhy-Rhone-Kanaal chunt. Im Departemänt Doubs mündet er bi Allenjoie in Doubs.



</doc>
<doc id="71088" url="https://als.wikipedia.org/wiki?curid=71088" title="Schleuse (Begriffsklärung)">
Schleuse (Begriffsklärung)

Schlöise oder Schliesse isch e technischi Yrichtig.

S Wort chunt vom middellatynische "sclusa", was “Damm” und “Weer” meint. Es bedüütet:

Lueg au:


</doc>
<doc id="71089" url="https://als.wikipedia.org/wiki?curid=71089" title="Schiffsschleuse">
Schiffsschleuse

E Schlöise isch es Bauwärk füre Vercheer zwüsche verschide höche Abschnitt vom ene Wasserwääg.

Si het e gmuurete oder betonierti Chammere, wo d Schiff dryfahre, mit Tüüre uf beide Syte, de Schlöisetor, wo me wasserdicht cha zuemache. Wemme s Wasser vo oben ineloot oder gägen unden useloot, chame dr Wasserstand ändere und es Schiff uf s andere Wasserniveau lüpfe oder abeloo.

Bi de Flüss mit eme starche Gfäll oder z wenig Wasser cha me so trönnti Abschnitt mache, wo d Schiff regelmässig durefahre. Oder me bout näbem Fluss grad en seperate Kanaal, wo immer glych vil Wasser het wie bim Rhysytekanaal im Elsass. Au wenn im ene Fluss es Chraftwärch bout wird, wo dr Schiffvercheer würd underbräche, chunt näbedra e Schlöise hi.

Kanääl wärde füre Schiffsvercheer über s Land bout, wo’s keini Flüss git, wo gross gnueg sind zum drüberfahre, so wie bim Rhy-Rhone-Kanaal, wo us em Rhytaal s Sundgau duruf is Taal vo dr Soon übere goot. Sötigi Kanääl bruuche deils zimli vil Schlöise, ass me über d Höger drüberchunt. Und denn muess som ene Kanaal immer wider vo ganz obe nöis Wasser zuegleitet wärde, zum d Schlöise z fülle.

A de Flüss bruuchts wägem Wasserstand, wo änderet, und am Meer wäge Ebben und Fluet Sperrschlöise für d Kanääl hindedra, wo s Wasser immer öppe glych höch sött stoo. Das isch au bi Häfe so, wo dr Wasserspiegel konstant muess blybe.



</doc>
<doc id="71090" url="https://als.wikipedia.org/wiki?curid=71090" title="Allenjoie">
Allenjoie

Allenjoie isch e Gmeind im französische Departemänt Doubs.

S Dorf ghört zu dr Agglomerazioon vo Mömpelgard. Es lyt am Fluss Allan, wo us em Elsgau im Schwizer Kanton Jura oben abe lauft.

Vom Fluss chunt au dr Name vom Dorf, wo im regionale Dieläkt "Ayandjoi" heisst. Ane 1096 isch dr Ort mit em Name "Alingia" erwäänt. 1793 isch Allenjoie zu Frankrych cho.

Im Taal unden am Dorf lyt dr Rhy-Rhone-Kanaal.


</doc>
<doc id="71095" url="https://als.wikipedia.org/wiki?curid=71095" title="Wasserkraftwerk">
Wasserkraftwerk

Es Wasserchraftwärch isch es Bouwärk, wo me drinn mit dr Energy vom Wasser anderi, äntwäder kinetischi oder elektrischi Energy macht.
Mit dr Chraft vom Wasser, wo vo dr Ärdaziehig härchunt, cha me Maschine atriibe, wo sech bewege. Meischtens isch das en Yrichtig, wo sech drin en Achse dräit, und mit dere leitet me d Energy dörthi, wome se bruucht. S Wasser lauft vom ene Bach oder eme Fluss ines Staubecki oder dur en Kanal uf d Wasserreder oder d Turbyne und wird denn unden am Wärch wider is Daal abgloo.

Sid dr antike Zyt het me Müline und Sagine mit Wasserchraft atribe. Im Zytalter vo dr Induschtrialisierig isch d Chraft vom Wasserwärch zerscht mechanisch uf d Fabriggmaschine gleitet worde, und sid ane 1880 git’s Chraftwärch, wo drmit elektrischi Energy mache.

Eis vo de erschte grosse Wasserchraftwärch isch s Wärch vo Rhyfälde gsi.

Me gwünnt vil meh Chraft, wemme s Wasser an ere höchere Stell i dr Landschaft im ene Stausee tuet samle und dur starchi Leitige möglescht wyt abe is Maschinehuus loot. So maches d Hochdruckchraftwärch.


</doc>
<doc id="71096" url="https://als.wikipedia.org/wiki?curid=71096" title="Hardtwald (Elsass)">
Hardtwald (Elsass)

Dr Hardtwald oder au eifach Hardt (frz. "Forêt de la Harth" oder "Forêt de la Hardt") isch es grosses Waldgebiet im Oberelsass.

Dr Wald lyt zwüsche Milhuuse und em Rhy. Er isch öppe 45 Kilometer läng und goot vo Bartene im Süüde bis uf Roggehuuse im Norde.

Es isch es Naturschutzpiet, wo mit em Schutzprogramm "Natura 2000" vo dr EU bsunders beschriben isch.

Dure Wald laufe grossi Vercheerswääg: d Autobaan A 35 und A 36, d Departemäntsstrooss D 39, d Ysebaanlinie vo Milhuuse und vo Basel uf Stroossburg und dr Rhy-Rhone-Kanal.



</doc>
<doc id="71097" url="https://als.wikipedia.org/wiki?curid=71097" title="Container">
Container

Kontäiner (uf änglisch "Container") isch im Düütsche es nöis Wort als Synonym für "Phälter". Im Alemannische würt men em ender "Chischte" säge. Aber wäge dr modärne Transportwirtschaft het sech "Container" wältwyt algemein duregsetzt für die grosse Transportchischte, wo me hüt mit standardisierte Forme und Grössine füre Warevercheer bruucht.

Wo im 19. Joorhundert d Ysebaan ufcho isch, het me immer meh Sache füre Transport i Chischte ypackt. Deils sind das Bhälter gsi, wo me nume für ei Fuer gmacht het, mit dr Zyt sind si denn au mehr als einisch für verschideni Fahrte bruucht worde.
Ane 1956 isch d Geburtsstund vom modärne Kontäinertransport gsi, wo dr Amerikaner Malcom McLean uf sym Schiff "Ideal X" grad 58 Kontäiner zäme über s Meer gfüert het. 1961 het die Internazionali Organisazioon für d Norme, d ISO, d Mäss vo de Kontäiner füre internazionali Transport feschtgleit. D "ISO-Container" git’s hauptsächlech id de Standardgrössine vo vierzg und vo zwänzg Fuess Lengi. Vil Laschtwäge, Ysebaanwäge und Schiff sind äxtra für Kontäiner bout. Die Plätz i de Güeterbaanhööf und de Häfe, wo ISO-Kontäiner vom einte Vercheersmiddel uf es anders umglade wärde, heisse "Containerterminal". Es sind d Chnotepünkt vom “Intermodale Vercheer”. Me schetzt, ass hütt ufem Land und ufem Wasser öppe drissg Millioone so Chischte für die globalisierti Wirtschaft underwägs sind.
Und nöierdings bout me au Hüüser us Kontäiner, bsunders wenn me se nid für langi Zyt wott lo stoo, so wie öppe d Büro uf de Boustelle.

Näbe de ISO-Kontäiner, wome hüt zerscht tra dänkt wemme s Wort ghört, git’s no divärsi anderi Sorte vo so Phälter, öppe die chlyne und grosse Spezialkontäiner für Güsel oder d "Kaschtoor" für verbruuchti Brönnstäb vo Atomchraftwärk und d Chischte zum Sache id Flugzüüg ylade. Wil me mit Laschtwääge vilmol grossi Phälter an Oort möcht ablade, wo’s kei Kraan het, isch dr Abrollkontäiner erfunde worde. Dä cha dr Laschtwageschofför sälber uflade und abstelle, won er wott, es bruucht drfür eifach e bewegliche Hogge uf em Laschtwage. Die Chischte sind grad au bi de Rettigsdienscht und bim Milidäär z gseh.




</doc>
<doc id="71098" url="https://als.wikipedia.org/wiki?curid=71098" title="L’Isle-sur-le-Doubs">
L’Isle-sur-le-Doubs

L’Isle-sur-le-Doubs isch e Gmeind im französische Departemänt Doubs.

S Dorf lyt im Doubstaal öppe 18 Kilometer underhalb vo Mömpelgard. Dr Doubs het do zwe Flussärm und bildet zwüschedrin en Insle. Do drvo chunt dr Gmeindname.

Im Taal lauft näben em Fluss dr Rhy-Rhone-Kanal dure. S Dorf L’Isle-sur-le-Doubs isch a dr Hauptstrooss N 83 vo Bisanz uf Belfort.


</doc>
<doc id="71099" url="https://als.wikipedia.org/wiki?curid=71099" title="Baume-les-Dames">
Baume-les-Dames

Baume-les-Dames isch e Gmeind im französische Departemänt Doubs.

Es isch es chlyses Stedtli, wo im Doubstaal öppe 28 Kilometer oberhalb vo dr Stadt Bisanz lyt, und dr Hauptort vom Kanton Baume-les-Dames.

Mit m Doubs isch dr Rhy-Rhone-Kanal zäme.

D Gmeind het ussert em Stedtli no die chlynere Dörfer "Cour, Les Tanneries, Champvans, Super Baume, La Grange Ravey" und "L'Aigle".

Dr Ortsname wyst druf hy, ass im Chlooschter, wo do im früeche Middelalter entstanden isch, vor alem adeligi Fraue gläbt hend. Im 12. Joorhundert het dr Ort s Stadträcht übercho. Ane 1678 isch Baume-les-Dames französisch worde. 1858 isch d Ysebaanlinie am Doubs no vo Dole uf Belfort uftoo worde.



</doc>
<doc id="71100" url="https://als.wikipedia.org/wiki?curid=71100" title="Algier">
Algier

Algier isch d Hauptstadt vo Algeerie.

Es isch di gröschti Stadt vo däm nordafrikanische Land. Si lyt an ere Bucht vom Middelmeer.

Dr Name chunt vom arabische "al-Dschazā’ir", was uf düütsch “Insle” bedüütet.

Im Stadtpiet läben öppe 2,1 Millioone Möntsche, und i dr Metropolregioon vo Algier sind’s öppe sächsehalb Millioone.

D Altstadt "Kasbah" isch sid 1992 vo dr UNESCO als Wältkulturerb ygstueft.

Bi de Röömer het d Stadt "Icosium" gheisse, und si het scho denn en Meerhafe gha. 1830 isch d Stadt vo Frankrych eroberet worde, und si isch bis zu dr Unabhängikeit vo Algeerie d Hauptstadt vo dr französische Kolony gsi.


</doc>
<doc id="71103" url="https://als.wikipedia.org/wiki?curid=71103" title="Oran">
Oran

Oran isch e Stadt vo Algeerie.

D Stadt lyt im Weschte vo dem nordafrikanische Land an ere Bucht vom Middelmeer. Im Stadtpiet läben öppe sibehunderttuusig Möntsche.

1830 isch d Stadt vo Frankrych eroberet worde, und si isch bis zu dr Unabhängikeit vo Algeerie e Deil vo dr französische Kolony gsi. Ane 1975 isch die grossi Synagooge ine Moschee umgwandlet worde. Die ehemoligig Kathedrale "Sacré Coeur" isch hüt e Biblioteek.


</doc>
<doc id="71104" url="https://als.wikipedia.org/wiki?curid=71104" title="Montferrand-le-Château">
Montferrand-le-Château

Montferrand-le-Château isch e Gmeind im französische Departemänt Doubs.

S Dorf lyt öppe zää Kilometer südweschtlech vo Bisanz im Taal vom Doubs. Bim Dorf isch e längi Felsechuppe, wo druff d Burg "Montferrand" stoot. Die Burg isch im 13. Joorhundert bout worde. Ane 1922 het sech d Gmeind dr Zuename "-le-Château" gää.

Im Weschte vo dr Gmeind lyt Thoraise, wo dure Hoger es Kanaaldunäll vom Rhy-Rhone-Kanaal goot.


</doc>
<doc id="71105" url="https://als.wikipedia.org/wiki?curid=71105" title="Thoraise">
Thoraise

Thoraise isch e Gmeind im französische Departemänt Doubs.

S Dorf lyt öppe zwölf Kilometer underhalb vo Bisanz im Taal vom Doubs. Dr Fluss macht e grosse Boge wyt um en flache, breiti Hoger, wo s Dorf druff isch. Dr Rhy-Rhone-Kanaal goot a dere Stell im ene Dunäll under em Dorf dure zum für d Schiff dr Wääg abzchürze.

Im 13. Joorhundert isch d Burg vo Thoraise bout worde. Sid 1678 isch d Gmeind französisch.



</doc>
<doc id="71106" url="https://als.wikipedia.org/wiki?curid=71106" title="Fraisans">
Fraisans

Fraisans isch e Gmeind im französische Departemänt Jura.

Si ghört zum Kanton Mont-sous-Vaudrey.

Uf dr Nordsyte chunt dr Rhy-Rhone-Kanaal dur s Gmeindpiet, und am Fluss isch e Campingplatz.

Dr Ort isch ane 1365 s erschte Mol als "Forges de Fraisans" erwäänt worde. Sid em Middelalter isch dört e Schmitte gstande. s Ysewärch vo Fraisans het im 19. Joorhundert au Boudeili füre Eiffelturm z Paris gliferet.


</doc>
<doc id="71107" url="https://als.wikipedia.org/wiki?curid=71107" title="Rochefort-sur-Nenon">
Rochefort-sur-Nenon

Rochefort-sur-Nenon isch e Gmeind im französische Departemänt Jura.

Si ghört zum Kanton Authume.

S Dorf het öppe sächshundert Ywooner. Zu dr Gmeind ghöre no d Wyyler "Gros-Buisson, La Grange d'Haibe, La Grange Vannans" "Les Ruppes".

D Nochbergmeinde sind: Châtenois, Audelange, Éclans-Nenon, Falletans, Brevans, Baverans sowie Authume.


</doc>
<doc id="71108" url="https://als.wikipedia.org/wiki?curid=71108" title="Étupes">
Étupes

Étupes isch e Gmeind im französische Departemänt Doubs.

Si lyt im Kanton Bethoncourt öppe föif Kilometer öschtlech vo dr Stadt Mömpelgard.

Bim Dorf Étupes mündet dr Fluss Savoureuse i d Allan, wo us em Elsgau im Schwiizer Kanton Jura chunt.

Dr Rhy-Rhone-Kanaal goot dur s Gmeindgebiet, und dört isch au d Abzweigig vom Kanaal uf Belfort.

Ane 1294 isch s Dorf s erschte Mol erwäänt.

D Chile vo Étupes het s Patrozinium vom heilige Loränz.


</doc>
<doc id="71109" url="https://als.wikipedia.org/wiki?curid=71109" title="Tavaux">
Tavaux

Tavaux isch e Gmeind im französische Departemänt Jura.

S Dorf lyt am Rhy-Rhone-Kanaal. Grad näbem Kanaal isch d Fabrigg vom Chemykonzärn "Solvay". Am Kanaal isch für d Fabrigg en eigete Hafe für d Liferig vo Salz us de Saline i dr Nööchi. Bi dr Solvay isch e Arbeiterssidlig us de 1930er Joore.

Bi Tavaux chunt d Strooss N 73 dure.

Tavaux isch d Partnergmeind vo Frieseheim in Bade-Württebärg.


</doc>
<doc id="71112" url="https://als.wikipedia.org/wiki?curid=71112" title="1233">
1233






</doc>
<doc id="71113" url="https://als.wikipedia.org/wiki?curid=71113" title="1234">
1234





</doc>
<doc id="71120" url="https://als.wikipedia.org/wiki?curid=71120" title="Anne Biget">
Anne Biget

D Anne Biget, mo ma ondr m Nama Sœur Marthe kennd hod, isch 1749 en Thoraise zur Weld komma ond am 29. März 1824 en Besançon gschdorba isch, isch a französische Nonn gwesa. Se hod se om Gfangene ond Vrledsde en de Napoleonische Kriag kemmerad. Dadrfir isch se vo de Kenig vo Frankreich, Preussen, Eschtreich ond Russland auszoichnad worra.

1749, isch se en Thoraise auf d Weld komma. Mid zwanzg Joor isch se en da Ordre de la Visitation en Besançon eidredda ond hod da Nama Sœur Marthe aagnomma. 

En 1790, en dr Franzesische Revolutioo send d Kloschdr aufglesd worra ond se hod de Leid, mo do en d Bredoullie komma send, gholfa. 

En dene Zeida hod se em Hôpital Saint-Jacques (Besançon) älle Gfangene ond Vrwondede ooabhängiig vo dr Nationalidäd gholfa, au en dr Zeid vo dr Belagrong vo Besançon

D Belagerer hend se sogar mid Medikamend ond Essa durchglassa 

Nach am Sieg gega da Napoleon I hod dr Louis XVIII se empfanga ond auszoichnad. Au d Kenig vo Preussen, Öschtriich ond dr Zar vo Russland hend se auszoichnad. Se hend r au Geld fir ihr weidre Arbed geba. Se hod nach em Moddo ' tous les malheureux sont mes amis ' weidr gschaffd, bis se mid 75 Joor en Besançon gschdorba isch.


</doc>
<doc id="71122" url="https://als.wikipedia.org/wiki?curid=71122" title="Hardtwald">
Hardtwald

Hardtwald oder mängmol churz "Hardt" isch en Flurname för es paar Waldpiet und Landschafte:


</doc>
<doc id="71129" url="https://als.wikipedia.org/wiki?curid=71129" title="SC Vöhringen">
SC Vöhringen

Dr Schbortclub Vehrenga 1893 e. V., offiziell "Sportclub Vöhringen 1893 e. V.", isch a Schbordverei aus dr Stadt Vehrenga. Er isch em Oktober 1970 durch d Fusion vom "TSV Vehrenga 1893", de "Kickers Vehrenga" und am "RSV Vehrenga "entschtanda. Mit mehr als 3000 Mitglieder isch der SCV oiner vo de greaschde Verei im Landkroes Nei-Ulm.

Vo dr Handballabteilong vom SCV nemmat drei Herramannschafta, oi Damateam, oi AH-Mannschaft ond mehrere Jugendmannschafta am Spielbetrieb teil.
Vo 1992 bis 1996 hat de 1. Herramannschaft in der Süddeidscha Regionalliga gschbielt. Nach oim Jaur en dr Oberliga Bada-Wirddaberg, isch ma 2007 aagschdiega. Dr SCV schbielt seit deam, obwohl er a boirischer Verei isch, en der Wirddabergliga.


Ihra Blütezeit hand d Fuaßballer en de 30er bis 50er Jaur no als "FV Kickers Vehrenga "ghett. Daumls hat ma mehrmals bloß knapp da Aufschdieg en d Gauliga (daumls dia hegschda deitscha Spielklass). Nach am Abschdieg aus dr Landesliga 2005 isch de 1. Mannschaft bis en d Kreisliga A 3 Iller abgschdirtzt. 2012 isch ma zwar zwischazeitlich wieder en d Bezirksliga aufgschdiega, momentan schbield de 1. Mannschaft allerdengs en dr Kreisliga B 3 Iller. Em Jugendbereich kooperiert ma mit am FV Bellenberg, am SSV Illerberg/Dal ond am SV Illerzell.

D Leichtathletikabteilung vom SCV hat bereits mehrere boirische, süddeitsche und deitsche Moischdr hervorbringe kenne. Deitsche Moischdertitel hats so zom Beischbiel em Schbeerwurf durch G. Saegeler (M55), Erwin Nothelfer über 10.000 m, Günther Kohl über 5000 m, Alfred Rupp über 1500 m (jeweils Junioren) und für die 4 × 100-m-Staffel der Damen(W30) gea. 1975 isch dr Günther Kohl Deitscher Moischder em Crosslauf worra ond dr Erwin Nothelfer über 5000 m Süddeutscher Meister. Mehrere SCV-Athleten send au bei internationale Wettkämpf für Deitschland gschdardad.



Sei Hoimat hat dr SC Vehrenga em "Karl-Eychmüller-Schbortpark", der die greaschd Schbortschdädde en dr Regio isch. Zom Komplex vom Schbortpark ghearat a Dreifachturnhall,  a Ballschborthall, a Gymnaschdighall, s Karl-Eychmüller-Stadion, drei Rasaschbielfelder, a Bogaschiaßalag, a Kunststoff-Kloifeld, zea Tennisplätz, vier Bondeskegelbahna, acht Sommerschtockbahna, a Skateboardalag, a Streetballalag, a Beachvolleyballfeld ond d Schbortparkgaschtstätte. Dr Schbortpark isch nach am ehemaliga Vorsitzenda von de Wieland-Werke, am Karl Eychmüller, benannt.



</doc>
<doc id="71171" url="https://als.wikipedia.org/wiki?curid=71171" title="Peter Schellenbaum">
Peter Schellenbaum

Dr Peter Schellenbaum (* 30. April 1939 z Winterthur; † 25. Mai 2018) isch e Schwyzer Psychoanalytiker un Sachbuechautor gsii, wu di psychotherapeutisch Method vu dr Psychoenergetik (au: Lyyb-Psychotherapy) grindet het, wu ne konsequänti Integration vu psychische un lyyblige Prozäss aasträbt.

Dr Peter Schellenbaum het Theology studiert un as Studäntebfaarer z Minche gschafft. Speter het er e Uusbildig in Analytischer Psychology am C.-G.-Jung-Inschtitut z Züri gmacht un dert as Lehranalytiker, Studielaiter un Dozänt gschafft. Syter anne 1993 het er Uusbildigs- un Therapyinschtitut z Orselina/Locarno gfiert. 

Dr Schellenbaum het dr diefepsychologisch Aasatz vum C. G. Jung wyter gmacht um d Dimension vum Lyyblige. Dodrus het er d Method vu dr Psychoenergetik oder Lyyb-Psychotherapy entwicklet. D Wäärch vum Peter Schellenbaum erschließe die Method ender fragmentarisch un prozässhaft. S zäntral Motiv isch d «Verlebendigung» as Aasatz, Prozäss un Zyyl vum therapeutische Wirke. «Psychoenergetik führt zur Erfahrung und Einsicht, dass alles – wirklich alles – was ein Mensch gerade tut, sagt, in Bildern oder Gebärden ausdrückt, mag es noch so verschroben oder krank erscheinen, eine Energiequelle, seine einzige derzeitige Energiequelle bildet, sofern er es mit spürendem Bewusstsein tut, sagt, ausdrückt, also mit sich selbst einverstanden ist».

In dr therapeutische Umsetzig het dr Schellenbaum vor allem uf Gruppetherapie gsetzt. In däm Rame het er sognännti «Spontanritual» durgfiert, wu si «Energysignal» al Wäägwyyser zue dr aigene Lääbesspuur artikuliere un chenne nutzbar gmacht wäre. In Resonanz mit em «Sälbschtinitiand» (Kliänt) goot di psychologisch Fachperson dää Wääg in goßer Zruckhaltig mit (Gebot vu dr Non-Direktivitet). Zäntral isch doderby d Glychzytigkait vu Achtsamkait un Gspyyr bim Therapeut un bim Kliänt («Spürbewusstsein ist mentale Selbstberührung: sich in Richtung des Energiepunktes vor- und hineintastendes, waches Spüren»).

D Gsellschaft fir Psychoenergetik zellt rund 30 uusbildeti Psychotherapeutene un Psychotherapeute im dytschsprochige Ruum. 

In Das Nein in der Liebe dytet er dr Sinn vu dr Liebe as «Laitbildspiegelig»:



</doc>
<doc id="71181" url="https://als.wikipedia.org/wiki?curid=71181" title="Pharmama">
Pharmama

D Pharmama (* 1973) isch e Schwyzer Abedeegeri un Bloggeri. Si het Pharmazy studiert un s Studium 1998 abschlosse. Mit ihrem Mann un ihrem Suhn läbt si in dr Schwyz, wu si ne aigeni Abedeeg fiert. Syt 2008 fiert si anonym e Blog zum Alldag as Abedeegeri. Si het au zwai Biecher vereffetligt, wu si ihre Arbetsalldag bschrybt. Ihre Sachbuech «Haben Sie diese Pille auch in grün?» isch scho in mehreri Sproche ibersetzt wore. Si schrybt au fir d Zytschrift «astrea apotheke».




</doc>
<doc id="71196" url="https://als.wikipedia.org/wiki?curid=71196" title="Liste der Kulturgüter von nationaler Bedeutung in Zürich">
Liste der Kulturgüter von nationaler Bedeutung in Zürich

D Lischte vo de Kulturgüeter mit nazionaler Bedüütig z Züri isch es Verzeichnis vo de Sache i dr Stadt Züri, wo gmäss em Schwiizerische Infäntaar vo de Kulturgüeter für die ganzi Schwiiz wichtig sind.

Das nazionale Verzeichnis isch uf dr Grundlaag vo der KGSV i allne Kantöön und für jedi Gmeind gmacht worde. Me underscheidet i däm Syschteem d A-Objäkt, wo as nazionaal, und d B-Objäkt, wo als kantonaal wärtvoll agluegt wärde.

Das sind d A-Objäkt i der Stadt Züri:



</doc>
<doc id="71197" url="https://als.wikipedia.org/wiki?curid=71197" title="Landesmuseum Zürich">
Landesmuseum Zürich

S Landesmuseum Züri isch es grosses histoorischs Museum i dr Stadt Züri. S Huus und d Samlig vom Museum sind ufgschribe i de Lischte vo de Kulturgüeter, wo en nazionali Bedütig für d Schwiiz händ.

S Museum isch ane 1898 als algemäins Gschichtsmuseum vo dr Schwiiz uuftaa worde. Es hät bis 2010 «Schwiizerischs Landesmuseum» gheisse. Sidhär isch s Museum z Züri eis vo Hüüser vom Schwiizerische Nazionalmuseum.

Mit synere Architektur, de verschidene Boudeili, Halle, Syteflügel und Dürm, gseet s Museum, wo grad näbem Hauptbaanhof Züri stoot, wie n es Märlischloss us, wo ne längi Gschicht hetti. Dr Architekt Gustav Gull, wo s zeichnet hät, isch bi ächte histoorische Bouwärch i dr ganze Schwiiz goge luege, wie und us was für Material me se gmacht het. Und am Museum het er Steisorte us es baar Landesdeil pruucht, d Muure sind zum grosse Deil us Duffstei bout, wo usemene Steibruch z Libinge im Kanton Sanggale cho isch.

Vo 2013 bis 2016 het s Museum uf dr Syte gäge de Platzspitz en Erwyterigsbou übercho, wo d Basler Architekte Christ & Gantenbein gmacht hend. D Chöschde vo 111 Millioone Franke sind vom Bund, vom Kanton Züri und vo dr Stadt Züri träit worde. Dr ganz unregelmässig nöi Boutdeil het grossi Sääl und e mächdegi Stääge im Innere, wo imposant usgseet, aber vil Platz wägnimmt und für d Psuecher nid so praktisch isch.

S Landesmuseum z Züri het e grossi Samlig mid Sache us alne Kantöön und us alne Epoche vo dr Gschicht. Dr Kanton Züri het scho bi dr Planig vom Museum zuegsäit, ass iim syni alte Gägeständ vom Züüghuus z Züri däm nöje Museum ggä wärde, und so isch d Sachgruppe «Militaria» vo Afang aa en bedüütende Deil vom Museum gsi; die het au alte Milidäärgägeständ vo dr Arme übercho. Gly sind Sache us vil Berych vo dr Kulturgschicht im Museum gsi: Möbel, Stöff, Fääne, Gschiir, Wärchzüüg, Bilder, Gäldstuck, Sache us choschtbaarem Metall, zum Bischpiil d Silbersache vo de Zürcher Zöuft. Vo deil Sachgruppe het s Museum Katalöög useggä.

Uf dr Suechi nach Objäkt, wo as Kwäle vo dr Schwiizer Gschicht inträssant sind, het s Mueum gmerkt, ass im ganze Land vil alti Gägeständ vo irne Psitzer em Kunschthandel ggä wärde, und s Landesmuseum het so Sache de Händler mängmol wider abgchauft und isch denn aber au diräkt is Land useggange zum alts, für d Gschicht wärtvolls Material z überchoo. Do drby isch e schööni Samlig vo volchskundlecher Waar zämecho, und me het bsunders uf Objäkt vo dr «religiööse Volchskund» gluegt, wo mä i de katolische Kantöön und Regioone vo dr Schwiiz no a vilnen Oorte gfunde het, im Kantoon Züri au no öpen usem Chlooschter Rhynau. So het s Museum mid dr Zyt i dr Stadt Züri, wo i dr Reformazion d Bilder us de eigete Chile furtgheit het, e grossartige Schatz vo Figuure, Altäär, Bilder, Glasgmäld, Wandmoolereie, Tüecher, Altargräät und Relikwiephälter us dr religiööse Wält zämegstelt.

Am Ändi vom 20. Joorhundert het s Landesmuseum au agfange, im grossi Styl Fotine z samle. So het s jetz e Samlig vo Bilder usem 19. und em 20. Joorhundert.

Im Ganze het s Landesmuseum die gröscht kulturgschichtlich Samlig vo dr Schwiiz. Zum die guet ufzbewaare het dr Bund bim alte Züüghuus z Afoltere es grosses Zäntraallager für d Museumssamlig pout, wo d Fachlüüt d Kulturgüeter undersueche und flicke.

Im grosse Museumsschloss sind schööni Objäkt aus vil Berych vo dr Kulturgschicht usgstellt worde. I eim Flügel vom Museum sind ganzi Zimmer ypout, wo us histoorische Gebäud usegnoo worde sind, zum Bischpiil vom Fraumöischter z Züri. Langi Zyt isch d «Waffehale» dr Chärn vo dr alte Duurusstelig gsi. Sid dr zwöite Helfti vom 20. Joorhundert het s Museum nodisno d Uustelige afo verändere und usduusche, und imer mee hets au «Sonderusstelige» gmacht.




</doc>
<doc id="71200" url="https://als.wikipedia.org/wiki?curid=71200" title="Gisela von Spiegelberg">
Gisela von Spiegelberg

D Gisela vo Spiegelbärg, wo öppe 1170 uf d Wält cho und nach em 7. Dezämber 1221 gstorben isch, het als Äptissin s Fraumöischter z Züri gleitet.

Wo ane 1218 d Familie vo de Zähringer, dozmol Rychsvögt vo Züri, usgstorben isch, het dr König Friedrich II. d Zürcher Vogtei ufdeilt. D Kyburger sind praktisch Landesherre im Züribiet worde, aber d Stadt Züri het dr König für s Rych diräkt bhalte. Und jetz isch d Fraumöischteräptissi vom König als Stadtherrin ygsetzt worde. 

D Gisela vo Spiegelbärg isch die erschti gsi i dere nöie Dopelrolle. Si isch ane 1218 vom Konvänt vom Fraumöischter gwählt worde, und dr König het se im wichtigen Ampt bestätiget. Mit ire het e Reie vo acht Äptissinne agfange, wo alli us em Tuurgau cho sind.

Drü Joor lang isch d Gisela em Fraumöischter vorgstande, bis si ane 1221 gstorben isch. D Adelheid vo Murkart isch iri Nochfolgerin gsi.



</doc>
<doc id="71204" url="https://als.wikipedia.org/wiki?curid=71204" title="Sihlwald">
Sihlwald

Der Sylwald isch es Naturschutzgebiet im Kanton Züri.

S Waldgebiet lyt im undere Taal vo der Syl uf em Gebiet vo de Gmeinde Adliswil, Langnau am Albis, Horgen, Oberriede, Rüüschlike und Thalwil.

Es isch die gröschti zämehängendi Flechi mit Mischwald vo Laubböim im Schwiizer Middelland. Der Wald isch öppe zwölf Kwadratkilometer gross. Es het bsunders Danne, Fööre, Bueche, Ösche, Äibe, Ahorn und Ulme i däm Wald.

D Stadt Züri het im spoote Middelalter das Waldgebiet a sich zoge, wil si s Holz für d Bouwirtschaft und zum Füüre bruucht het. D Trämel sind uf der Syl i d Stadt abe gschwemmt worde. Im 18. Joorhundert het men agfange, der Wald so z bruuche, ass sech en usglichene Bestand vo de Böim ergää het. Mit der Zyt isch druus e nachhaltigi Arbet vo de Förschter worde. Ane 1864 het d Stadt Züri en Wärchhof bout und 1876 isch en eigeni Waldysebaan ygrichtet worde, zum s Holz liechter usezbringe. 1991 isch der Betriib, wo s Holz wyter verarbeitet het, zuetoo worde.

Sid 1985 wird s Projäkt «Naturlandschaft Sylwald» umgsetzt. Es entwicklet sech e ganz e natürleche Wald, wo deils als Naturschutzgebiet definiert isch; dört tarf me gar nid inegoo. De Psuecher vom Wald git d "Stiftig Naturlandschaft Sylwald" es Aagebot für verschideni Erläbnis im Waldgebiet, wo zäme mit em Wildpark Langebèèrg als «Wildnispark Züri» gfüert wird.




</doc>
<doc id="71205" url="https://als.wikipedia.org/wiki?curid=71205" title="Alfred Stern (Musiker)">
Alfred Stern (Musiker)

Dr Alfred Stèèrn (* 4. Merz 1901 z San Remo; † 11. Septämber 1982 z Züri) isch e Schwiizer Musiker und Komponischt gsi.

Dr Alfred Stèèrn het d Grundschuel im iteliänische San Remo und vom Joor 1914 a d Bezirksschuel und derno d Kanti z Aarau psuecht. Denn isch er uf Züri as Konsi go Musig studiere. Ane 1927 het er d Klara Müller (1901 bis 1999) ghürootet.

Dr Stèèrn het drü Joor als Musigleerer z Tüüringe gschaffet und isch denn uf Züri zruggchoo, won er Musigküürs a dr Volkshochschuel, a dr Huushaltigsschuel, a dr Schwöschtereschuel vom Roote Chrüüz, am Leereseminaar und am Chindergärtnerineseminaar ggää het. Er het s Jugendorcheschter vom CVJM Züri, dr Volchsliederchoor «Maibaum» und dr Chilechoor Balgrischt gläitet. Dezue ane isch er für e Singkräis vo Sanggale tätig gsi. Und er het als Privatmusigleerer gschaffet.

Als Komponischt het dr Alfred Stèèrn eigeni Stück gschribe und Gedicht vo vilne Dichter verdoont. Er het für s Singe mit sine Chöör und als Redakter vo Liederbüecher alti und nöji Schwiizer Volchslieder gsuecht und deils nöi bearbeitet. Er het mit sine Wèèrch au s Musiziere i de Familene welle fördere.

Sin musikalisch Nachlass wird i dr Schwiizerische Nazionalbiblioteek z Bärn ufbewaart.




</doc>
<doc id="71206" url="https://als.wikipedia.org/wiki?curid=71206" title="Liste der Kulturgüter von kantonaler Bedeutung in Zürich">
Liste der Kulturgüter von kantonaler Bedeutung in Zürich

D Lischte vo de Kulturgüeter mit kantonaler Bedüütig z Züri isch es Verzeichnis vo de Sache i dr Stadt Züri, wo gmäss em Schwiizerische Imfäntaar vo de Kulturgüeter für de ganz Kanton Züri wichtig sind. Über das Imfäntaar use isch d Funkzioon vo dene Hüüser je noch Fachberych au für en wyteri Regioon oder Sparte wichtig.

S nazionale Verzeichnis isch uf dr Grundlaag vo der KGSV i allne Kantöön und für jedi Gmeind gmacht worde. Me underscheidet i däm Syschteem d A-Objäkt, wo as nazionaal, und d B-Objäkt, wo als kantonaal wärtvoll agluegt wärde. Über d Zuedeilig vo gwüssne Objäkt i die eint oder anderi Kategory isch me sech bi der Redakzioon vo dr Lischte nid äinig gsii.

Das sind d Objäkt i der Stadt Züri (gmèèss dèm Verzeichnis vom Bund):



</doc>
<doc id="71207" url="https://als.wikipedia.org/wiki?curid=71207" title="Johann Jakob Breitinger (Philologe)">
Johann Jakob Breitinger (Philologe)

Der Johann Jakob Breitinger (* 1. Merz 1701 z Züri; † 14. Dezämber 1776 au daa) isch e Filoloog und Schriftsteller gsi.

Der Breitinger isch der Soon gsi vom Chnopfmacher Franz Caspar Breitinger, wo zytewys am Hoof vom Herzog vo Württebärg gschaffet het und Major vo dr Zürcher Miliz gis isch.

Er hät am Collegium Carolinum z Züri d Theology und d Filology gstudiert und sid 1731 z Züri am Gymnasium als Profässer für hebräischi Spraach und spööter au für Griechisch und für Logik gschaffet. Er isch bi der Gründig vo dr "Gselschaft vo de Mooler" und vo der Helvetische Gselschaft derby gsi. Er het sech drfür ygsetzt, d Uusbildig vo de Pfäärer wyter z entwickle. Zäme mit em Johann Jakob Bodmer hät er Arbete zu der Chilegschicht und zu der Schwiizer Gschicht gschribe. Sis Hauptwèèrch gheisst "Critische Dichtkunst". Es isch vo 1740 und plediert für d Bedüütig vo dr schöpferische Fantasy bim Schrybe. Das Buech isch für d Theory vo dr Literatur im düütsche Spraachruum wichtig gsi.

Als Mitheruusgäber hät er bim Abtruck vo der berüemte Manesse-Handschrift mitgmacht. Der Breitinger hät ane 1746 die erschti Abschrift vo däre Bilderhandschrift gmacht, wo vo 1748 bis 1759 im Truk usechoo isch.





</doc>
<doc id="71209" url="https://als.wikipedia.org/wiki?curid=71209" title="Abstellgleis">
Abstellgleis

Unter nèm Abschtellgleis vostòt mò è Gleis, oft è Stumpfgleis, wo mò Schinnèfaarzüüg abschtellt, wo nit in Bedryb sin.
Dõdeby cha s sich um è Abschtellzit von è baar Stundè bis ständigè Abschtellè vo uusgmuschtertè Faarzüüg handlèt. Mèngmòl voschtòt mò dõdrunter au Gleis, wo mè Züüg zämmèschtellt, öfter wörrèd abgschtellti Personèzüüg dõ au suber gmacht odder vorgheizt. Abschtellgleis wörrèd nit für Zugfaartè übber dè Baanhof usè vowendèt un gèltèd dõhèr als Näbbègleis.

Nit als Abschtellgleis gèltèd Baanschteiggleis, wo Züüg zum Y- un Uusschtyg abgschtellt wörrèd, Laddegleis zum Uff- un Abladdè sowiè Uuswych- un Übberholgleis, uff dènnè zwei Züg chrützèd odder ein dè ander übberhollè duèt. 

Wörd s Stumpfgleis nit nu zum Abschtellé, sondern zum Faarè vo Züüg, zum Umsetzè für d Rüggfaart uff èm anderè Gleis von èrè zweigleisigè Streggi bruucht, asè wörd sèll Gleis au als Keergleis benamst.

D Metapher "„uff s Abschtellgleis schièbè“" wörd hüüfig als Umschriibung dèfür gnõ, dass Mänschè für länger us èm Erwärbsläbbè odder us irèm Wǜrkungschrais vodrängt odder uusgschlossè wörrèd. "„Uff èm Abschtellgleis stò“" bedütet, dass sich öppèrt in èrè Stellung ooni Wǜrkungsmöglichkeit isch.



</doc>
<doc id="71210" url="https://als.wikipedia.org/wiki?curid=71210" title="Landrat (Deutschland)">
Landrat (Deutschland)

Dr Landrot isch dr höchschte Verwaltungsbeamte im dütsche Landchreis. Er wird in da meischte Bundesländer direkt vo dr Bevölkerung gwählt, machmol aber o vom Chreistag. Er isch der Chef vo dr Kreisverwaltung.

Dr Landrot leitet d Sitzunge vom Chreistag un vertritt sinen Landchreis allgemein. Er isch o für die aktuelle Gschäft vom Landchreis zuständig. Je nach Bundesland hot er o noch andere Ufgaba.


</doc>
<doc id="71211" url="https://als.wikipedia.org/wiki?curid=71211" title="Johann Jakob Breitinger">
Johann Jakob Breitinger

Johann Jakob Breitinger isch de Name vo däne Persone:


</doc>
<doc id="71213" url="https://als.wikipedia.org/wiki?curid=71213" title="Jusos">
Jusos

D Arbeitsgemeinschaft der Jungsozialistinnen und Jungsozialisten in der SPD, kurz Jusos, isch d Jugendorganisation vo dr dütscha Partei SPD.

Jedis SPD- Mitgliid, wo noch net 36 Johr isch, isch utomatisch o Juso. Sit 2014 koschtet a Juso- Mitglidschaft 12€ im Johr.

Nach aigena Angaba hon d Jusos sit 10 Johr konstant rund 70.000 Mitgliider.

Es gitt viile Strömunge innerhalb vo de Jusos. Grob ka ma bi dr Jusos zwüscha zwoa Strömung unterschiide. Uf dr linka Siita gits des "Netzwerk Linkes Zentrum" un d "Traditionalisten". Eher pragmatisch oder konservativ isch d "Pragmatische Linke". D "Reformsozialisten" wenn usserhalb vo dr links- rechts Schematik sii. 

Aber o wenn d Landesverbänd aner Strömung zugordnet werra sind se net immer homogen, es gitt immer Unterbezirk, wo zu andere Strömunge ghöre.



</doc>
<doc id="71214" url="https://als.wikipedia.org/wiki?curid=71214" title="Turicum">
Turicum

Turikum – latynisch "Turicum" – isch en antiki Ortschaft im Gebiet vo de Helvezier gsi.
Dr Ortsname "Turicum" chunt s erschte Mol uf ere Inschrift vor, wo me ane 1747 uf em Lindehof gfunde het. Dä Schtei isch öppe ane 180 ufs Grab vom Röömer Lucius Aelius Urbicus gstellt worde.

Es isch es römischs Dorf gsi, wo dört glägen isch, wo d Limet us em Zürisee flüsst, und do druus isch vil spööter d Stadt Züri woorde. Es sind i de Altstadtkwartier vo Züri vil Räschte vo der römische Sidlig gfunde worde, uf em Lindehoof, em Wyplatz und am Limetquèè. Uf dr Insle "Grosse Hafner" het me Schpuure vome römische Tämpel gfunde. I der Umgäbig sind römischi Guetshööf gsi, z Albisriede, z Altstette, z Örlike, z Wipkinge und z Wolishofe.

Au scho us de vorrömischen Epoche sind z Züri Fünd fürechoo. Dass sid der Ysezyt immer Lüüt a dere Stell bout hend und s Dorf kontinuierlich bis i d Römerzyt exischtiert het, tarf men anää, wil d Laag am See so vil Vordeil procht het. Vo de Kelte isch derzue ane au en Woonplatz am Üetlibèèrg bekant.
Wo d Röömer ane 15 vor Chrischtus vo Oberitalie us s Alpegebiet vo Räzie eroberet hend, isch für se d Verbindig vom Alperhygebiet zu de römische Stedt im weschtleche Middelland offe gsi. Und do isch der Ort Turikum für se als Wäägstazioon und als Seehafe wichtig worde. Das Dorf het der Charakter vome «vicus» gha, es isch also nid e befeschtigti Stadt gsi. Zerscht isch s Züripiet i der römische Provinz "Gallia Belgica" gsy, sid em spoote erschte Joorhundert nach Chrischtus denn i dr Provinz "Germania superior"; das heisst uf dütsch «Obergermanie». Turikum isch d Zollstazion zwüsche de Provinze Gallie bzw. Germanie unden am Zürisee und Räzie oben am See gsi. Im vierte Joorhundert isch ufe Lindehoof es Kaschtell mit starche Muure cho. Do druff isch im Middelalter d Pfalz vo de römisch-dütsche König gstande.




</doc>
<doc id="71215" url="https://als.wikipedia.org/wiki?curid=71215" title="Turicum (Begriffsklärung)">
Turicum (Begriffsklärung)

Turicum bedüütet:



</doc>
<doc id="71216" url="https://als.wikipedia.org/wiki?curid=71216" title="Alma (Fluss)">
Alma (Fluss)

D Alma isch e Fluss uf der Krim.

Der Fluss isch öppe 83 Kilometer läng. Er mündet bi Jewpatorija und Sewastopol is Schwarze Meer. S Wasser vo der Alma wird au für d Bewässerig vo Fälder bruucht.

Der Name "Alma" chunt us der Sprooch vo de Krimtatare. Er bedüütet i dere Sprooch «Öpfel».

Am 20. Septämber 1854 isch es im Chrieg vo der Krim zun ere Schlacht zwüsche de Armeeè vo Russland uff der einte Syte und vo Frankrych, Ängland und de Türgge uf der andere Syte choo.


</doc>
<doc id="71219" url="https://als.wikipedia.org/wiki?curid=71219" title="Europabrücke (Zürich)">
Europabrücke (Zürich)

T Öiropabrugg isch e langi Brugg im Weschte vo de Stadt Züri.

Si hät d Bouform vom e Viadukt und gaat vo Höngg im Chräis zää über d Limet und d Autobaan «A 1» und s Gleisfäld vo de Ysebaan und dänn au na über t Hoolstraass bis uf Altstetten im Stadtchreis nüün übere. Drum isch si mee als ein Kilometer lang. Es isch es Bouwèèrch us Spannbeton und es hät 38 Fälder mid underschidlech langer Spannwyti zwüschet de Pfyler. D Brugg ghört zu de früene Objäkt, wo me mit de Vorspanntechnik gmacht hät. Si hät i bäide Richdige je zwäi Faarspuure für d Motorfaarzüüg und es Trottuaar.

D Brugg isch vo 1961 bis 1962 bout worde. Im Underschiid zu dem, wo d Vercheersplaaner dozmool empfole händ, isch die Brugg nid en Deil von ere komplete Zäntrumsumfaarig vo Züri woorde. Nu na die nördlech Helfti vo de Brugg ghört hütt im Straassenetz vo Züri zu de Hauptvercheerstraasse und die südlech zu de undergordnete stedtische Verbindigsstraasse.
Uf Der Nordsyte faat t Öiropabrugg unden am Rèbbèèrg bim Fridhoof vo de refermierte Chile vo Höngg a. Das isch bi de Chrüüzig, wo d Winzerstraass und d Straass "Am Wasser" ufenand stossed. Under em Bruggechopf isch bim Hönggerhoof, wo en bewegti Gschicht hät, der Uferwèèg, wo oberhalb vo de Brugg "Chlooschter-Faar-Wèèg" gheisst und undedra eifach "Am Giesse". Grad änet de Limet isch d Rampe vo de Mäierwisestraass uf d Brugg. Dänn gaat si am Grundwasserwèèrch Hardhoof und bi de Sportplätz im Hardhoof verby und hät wisawi vo de Bändlistraass t Autobaanuuffaart für d Bèèrner und Basler-Spuur. Grad öppe under de Brugg faat – vom Zäntrum vo Züri us gsee – t Autobaan a, und d Bèèrnerstraass mündet i se yne. Die Uusfaart gheisst "Hönggerrampe".

Uf de Süüdsyte vo de Autobaan chunt vo Oschte d Rampe vo de Würzgrabestraass und vo Weschte die vo de Max-Högger-Straass. Die Strass hät de Name ane 1967 übercho; de Max Högger, wo vo 1881 bis 1996 gläpt hät, isch im Zwäite Wältchrieg Komendant vo Züri gsi. Wyter gège Süüde gaat d Brugg über d Aargauerstraass, und dänn am Änd vo de Stumpegleis vom alte Rangschierbaanhof Altstette, em hüttige SBB-Dienschtwèèrch Züri-Herdere, verby und über d Gleis vo de Fèèrnlinie zwüschet em Hauptbaanhof und em Baanhoof Züri-Altstette. Da hät’s vom Baanhof uus e nöji Rampe uf d Brugg, wo nume für d Büs und d Welo isch.

Nach de Hoolstraass chunt me vo de Öiropabrugg uf ere lange Rampe abe und d Brugg lauft i de Middi vo de Luggwèègstraass uus. Das isch churz vor der Baslerstraass z Altstette.

Über d Brugg faare Püss vo de VBZ-Linie 80, 89, 304 und 308. Uff der Brugg isch d Haltstell Tüffewiis.


</doc>
<doc id="71220" url="https://als.wikipedia.org/wiki?curid=71220" title="Stumpfgleis">
Stumpfgleis

È Stumpfgleis, au Stutzgleis, Sackgleis, Chopfgleis, Blindgleis, dotes Gleis odder i dè Schwiz Stumpègleis dauft, isch è Gleis, wo nu a eim Èndi èn Weichèaaschluss un am andrè Énd èn definyrtè Pungt hèt, wo mò nit witterfaarè chann. Sèllè Pungt isch oftmòls s Schinnèènd, wo i dè Regel durch èn Gleisabschluss (Brèllbock) odder è äänlichi Konschtruktion) abgrigèlt wörd. Allerdings cha s Schinnèènd sich au èrscht é baar Kilometer hinter m Gleisènd ligè. A dè Weichè hört s Gleis definitionsgmäß am Härzschtugg vo dè Weichè uff. In èm Chopfbaanhof sin alli Gleis Stumpfgleis. Au Spitzkeerè bruuchèd è Stumpfgleis.

Gleis, wo a eim Ènd èn Weichèaaschluss hén, am andrè Ènd abber uff è Drèèschiibè, Schièbèbünni odder Laddebrugg von èrè Fäärè füürèd, wörrèd nit als Stumpfgleis benamst, dört schwätzt mò von èm Zuèfaartsgleis. 

Im Netz vo dé Dütschè Baan isch diè zuèlässigi Högschtgschwindigkeit für Zugfaarté i s Stumpfgleis grundsätzlich uff högschtens 40 km/h limityrt. Im Berych vo dè ehemòligè Dütschè Bundesbaan dürfèd Yfaartè i s Stumpfgleis dõdèby nu mit 30 km/h brojektyrt wörrèd. In bsunders churzè Stumpfgleis darf mò nu mit èrè Gschwindigkeit yfaarè, wo im Bedrybsschtellèbuèch feschtglait isch. Möglichkeitè zuè dè Gschwindigkeitsschteigerung, wiè byschpillswys è permanènte Übberwachung vo dè Yfaargschwindigkeit, wörrèd uss Koschtègründ no nit realisyrt (Stand: 1987).
Au bi dè Stadtbaanè un Strõßèbaanè exischtyrèd Stumpfgleis. Meischtens sin si als asé benamsti "Stumpfèndschtellè" aazdräffè, sofèrn dè jewylige Vokeersbedryb Wendefaarzüüg ysetzt odder es sich um Stumpfgleis an èm Wendedreiegg handlèt. É witteri Variantè sin Stumpfgleis zum Faartrichtungswèchsel a dè "Zwǜschèèndschtellè" – deilwys au als Wendeaalaag zwǜschè dè beidè Richtungsgleis aagordnèt – odder in Form vo Abschtellgleis für Ysatzwägè, Theaterwägè, Arbètswägè odder Resèrvewägè. Hüüfig aazdräffé sin Stumpfgleis ußerdèmm innerhalb vo Wendegleis, sèlli diènèd byschpillswys dè vorübbergehendè Abschtellung vo kabuttè Wägè. Deilwys exischtyrèd im Strõßèbaanberych au Stumpfèndschtellè ooni irgènd ein Gleisabschluss.


</doc>
<doc id="71223" url="https://als.wikipedia.org/wiki?curid=71223" title="Kirche Höngg (Zürich)">
Kirche Höngg (Zürich)

D Chile Höngg isch e refermierti Chile z Züri.

Si isch die alt Dorfchile vo Höngg, wo ane 1934 als Stadtkwartier zu Züri ygmeindet worden isch.

E Chile vo Höngg isch s erschte Mol ane 870 inere Urkund erwäänt; mit dem Dokumänt hät de Landeloh, wo dozmol vermuetli de Grundherr vo Höngg gsi isch, d Chile em Chlooschter Sanggalle gschänkt.

Im Middelalter isch d Chile ufs Patrozinium vom heilige Mauritius gweit gsi. Si isch im alte Bischtum Konschtanz und i dem sim Dekanaal Chloote gsi. Die gross Pfarrei Höngg hät au d Dörfer Rägeschdorf, Niderhasli und Afoltere betreut. Vo ane 1376 bis 1837 hät si em Chlooschter vo Wettige ghört.

Sid de Reformazioon hät me d Chile für de refermiert Kult pruucht. Im 18. und 19. Jaahrundert isch si vergrösseret und umbout worde.

D Chile staat über em Limetdaal grad oben a der Öiropabrugg.

D Orgle vo 1972 isch vom Carl Theodor Kuhn z Mänidorf, und d Glogge hät de Jakob Chäller vo Züri-Understraass 1863 ggosse. Die vier Glogge gheisse mit de Mundartnäme:





</doc>
<doc id="71224" url="https://als.wikipedia.org/wiki?curid=71224" title="Swissmill">
Swissmill

D Swissmill isch die grööschti Müli vo dr Schwiiz.

D Firma het der Sitz z Züri. Hütt verarbeitet d Swissmill öppe 200'000 Donne Choorn pro Joor zu Määl und Griess.

S Undernääme goot zrugg uff e chlyni Müli, wo im 19. Joorhundert underhalb vo Züri a dr Limet gstanden isch. Das isch denn uf em Gebiet vo dr Gmeind Ussersyl gsi, wo am Ändi vom 19. Joorhundert zu Züri ygmeindet worden isch. Me het em Betriib mit dr Zyt eifach d "Stadtmüli" gseit. Ane 1913 het d "Mülignosseschaft vo de Schwiizer Konsumveräin" a däm Ort en induschtrielli Grossmüli bout. Spöter sind wyteri Hüüser drzue cho, so wie i de 1950er Joor s 40 Meter hööche Choornsilo.

Als Fabrigg vo de Konsumgnosseschafte isch d Stadtmüli e Deil vom Konzärn vo Coop worde. Ane 1998 het d "Stadtmühle CMZ Zürich AG" mit der Müli "Minoterie Coop Rivaz", wo sid 1917 im wattländische Rivaz am Gämfersee gsi isch und au dr "Mülignosseschaft vo de Schwiizer Konsumveräin" ghört het, zäme d "Swissmill" gründet. Ane 2001 isch d Müli z Rivaz zuetoo worde und d Fabrigg het me apoche; hüüt isch dört im e modärne Huus s "Vinorama" vom Lavaux.

Zum mee Lagervoluume z gwünne, het d Swissmill s Choornsilo a dr Limet vo 2013 bis 2016 uff 118 Meter Höchi vegrösseret. Es isch schynts jetz s hööchschte Choornsilo vo dr Wält, und es isch s zweithööchschte Huus z Züri.



</doc>
<doc id="71225" url="https://als.wikipedia.org/wiki?curid=71225" title="1235">
1235





</doc>
<doc id="71226" url="https://als.wikipedia.org/wiki?curid=71226" title="1236">
1236





</doc>
<doc id="71227" url="https://als.wikipedia.org/wiki?curid=71227" title="1237">
1237





</doc>
<doc id="71228" url="https://als.wikipedia.org/wiki?curid=71228" title="1238">
1238






</doc>
<doc id="71229" url="https://als.wikipedia.org/wiki?curid=71229" title="1240">
1240





</doc>
<doc id="71230" url="https://als.wikipedia.org/wiki?curid=71230" title="1241">
1241






</doc>
<doc id="71231" url="https://als.wikipedia.org/wiki?curid=71231" title="1242">
1242






</doc>
<doc id="71232" url="https://als.wikipedia.org/wiki?curid=71232" title="1243">
1243






</doc>
<doc id="71233" url="https://als.wikipedia.org/wiki?curid=71233" title="1244">
1244






</doc>
<doc id="71238" url="https://als.wikipedia.org/wiki?curid=71238" title="Campione d’Italia">
Campione d’Italia

Campione d’Italia isch en iteliäneschi Gmeind i dr Provinz Chuum ("Como").

D Gmeind lyt zwüsche de Tessyner Gmeinde Bissone, Lugano, Arogno, Melide und Collina d’Oro und isch nid diräkt mit em übrige iteliänische Staatsgebiet verbunde. Es isch also en Exklaafe vo Italie i der Schwiiz.

Die nöchschti iteliänischi Gmeind isch Lanzo d’Intelvi, si isch änet em Bärg öppe ei Kilometer über Schwiizer Gebiet vo Campione d’Italia ewägg.

S Dorf Campione d’Italia, oder au eifach "Campione", lyt am Oschtuufer vom Luganersee. S Gmeindgebiet isch nume öppe zweèhalb Kwadratkilometer gross. Es isch ganz unden am stotzige Bärghang vo dr Sighignola. Vom Hang oben abe chöme zwe Bärgbech, und uf de alte Schuttfächer vo dene het me d Hüüser vo Campione bout. Uf der Nordsyte hört s Gmeindgebiet bi de Felswänd grad oben am See uf. Mit em Ortsdeil Caprino vo Lugano, wo uf der Oschsyte vom See lyt, het Campione nume e ganz e churzi Gränze vo öppe hundert Meter. Dr lengscht Deil vo dr Gränze vo Campione isch zu dr Gmeind Arogno, wo wyter am Bärg obe lyt. Es het es baar Fuesswääg, wo me zu de Wyyler vo Arogno ufe und grad wyter uf d Sighignola und uf Italie übere chunt. E Strooss goot nume vo Süüde här uf Campione, vo der Tessiner Gmeind Bissone us. Bi "Punta" isch die alti Zollstazioon.

I dr Middi vom Luganersee het Campione au no gmeinsami Gränze mit de Tessiner Gmeinde Melide und Collina d’Oro uf dr Weschtsyte vom See.

Dr Toto vo Campione, e Grundherr am Luganersee i dr Zyt vo de Langobarde, het ane 777 sis Land em Bischof Thomas vo Mailand gschänkt. S Dorf het me sid em spoote Middelalter als Däil vo dr äiggnössische Lampfogtei Lugano agluegt. Das het ane 1797 uufghört, wo dr Napoleon z Oberitalie die Cisalpinischi Republik ygrichtet het, wo Campione jetz drzueghört het. 1798 het dr Napoleon denn die ännepirgische Vogteie zum helvetische Kanton Tessin gmacht, und so isch die spezielli geografischi Situazioon vo Campione als Exklaafe entstande. D Gmeind het zu irem Name ane 1933 dr Zuesatz "d’Italia" überchoo.

Z Campione isch dr Schwiizer Franke s übleche Gält. D Lüüt vom Dorf fahre mit Tessiner Autodafele ume, und d Gmeind zaalt a d Chöschte vo dr Schwiizer Infrastruktuur, wo si mit tarf bruuche. Si het e schwiizerischi unud au en iteliänischi Poschtleitzahl.

Sid 1917 isch z Campione e Spiilbank gsi. Im Juli 2018 isch s "Gasino" verlumpet; es het 132 Millione Euro Verluscht gmacht.



</doc>
<doc id="71239" url="https://als.wikipedia.org/wiki?curid=71239" title="Campione">
Campione

Campione bedüütet:



</doc>
<doc id="71240" url="https://als.wikipedia.org/wiki?curid=71240" title="Lanzo d’Intelvi">
Lanzo d’Intelvi

Lanzo d’Intelvi isch e Frakzion vo dr iteliänische Gmeind Alta Valle Intelvi i dr Provinz Chuum "(Como)".

Si lyt a dr Gränze zu dr Schwiiz und isch bis 2016 en eigeti Gmeind gsii. D Schwiizer Nochbergmeinde sind Arogno und Lugano im Kanton Tessin gsii. Die iteliänische Nochbergmeinde händ Pellio Intelvi, Ramponio Verna und Valsolda gheisse.

S ehmolige Gmeindgebiet isch bis uff e Bärg Sighignola gange, wo en schöne Uusichtspunkt über em Luganersee isch.

Wyt unden uf der andere Syte a dr Sighignola lyt die iteliänischi Exklaafe Campione d’Italia.





</doc>
<doc id="71243" url="https://als.wikipedia.org/wiki?curid=71243" title="Wasserspeicher">
Wasserspeicher

Als Wasserschpycher odder Wasserreservoir benamst mò natürlichi odder künschtlichi Spycher für Trinkwasser odder Bruuchwasser. 

D Bezeichnung „Reservoir“ chunnt uss dè französischi Sprõch (frz.: "reservoir (hydrique)") un wörd vor allèm z Süddütschland un dè Schwiz allgmein für natürlichi un künschtlichi Spycher bruucht, è Unterscheidung zwǜschè natürlich un künschtlich isch abber i dè dütschè Umgangssprõch genèrell nit klar.



Stauseè sin künschtlich aaglaiti Stillgwässer, wo für s Spychèrè vo Wasser bruucht wörd.

Dè Wasserschpygel vom Reservoir lyt dǜèfer, wiè s èm Vosorgungsdrugg entschpricht. Für d Vosorgung muè einèwäg s Wasser us èm Bhälter hoch bumpt wörrè. Dǜèfbhälter sin dōhèr Suugbhälter für Bumpwärchaalaagè un diènèd èm Uusglych zwǜschè Quällèzuèlauf odder Brunnèvorförderung un dè Wasserschpysung i s Vosorgungsnetz. Bi Druggbhälterbumpwärch hèn si dèzuè Deiluffgaabè vo dè Hochbhälter, wiè Uusglych vo Vobruuchsschwankungè odder Spycherung vo Löschwasser z übbernää.

Zimli hüüfig un bi chlynèrè Landgmeindè fascht immer notwèndig isch d Spycherung vo Löschwasser in bsundèrè Löschwasserschpycher für d Füèrweer, z. B. wenn kei zentrali Wasservosorgung vorhandè isch odder dè Wasservorrõt im Hochbhälter für Großbränd nit uusreicht. Well keini bsundèrè hǜgiènischè un technischè Aaforderungè a s Wasser gschtellt wörrèd, cha für s Ufffüllè au Obberflächèwasser bruucht wörrè. Im allgemeinè wörrèd vorhandeni Wyèr mit Yrichtungè für s Löschwasser vosää odder künschtlichi Löschwasserberych aaglait. In vodichtètè innerörtlichè Baugebièt sin dègegè unterirdischi Löschwasserreservoir sinnvoller.

Am hüüfigschtè un bi dè meischtè zentralè Wasservosorgungsaalaagè vorhandè isch d Wasserschpycherung in Hochbhälter. Es sin d Wasserschpycher bzw. Wasserbhälter, wo dè Wasserschpygel höcher wiè s Vosorgungsgebièt lyt un sèllèwäg s Wasser mit nadürlichem Gefälle i s Vosorgungsnetz abbèlaufè duèt. Si diènèd zum Uusglych vo Vobruuchsschwankungè, im glychmäßigè Yhaltè vom Drugg im Vosorgungsnetz, dè Notvosorgung un dè Spycherung vom Wasservorrõt für Löschzwèck, bi Pipelines un Gruppè-Wasservosorgungsaalagè als Unterbrèchbhälter un Zonèbhälter.

Wörd dè Hochbhälter in entschprèchender Höchi aagordnèt, isch dõdemit dè Vosorgungsdrugg gää. Eventuèll chönnèd Hochbhälter uff unterschydlichè Höchè aagordnèt wörrè, um voschidèni Druggschtufè z bediènè (buggliges Gläuf).
Bhälter diènèd allerdings nit nu zum Uffbau vom Wasserdrugg, sondern ggf. gnauso dè Druggreduzyrung, vor allem in Vosorgungsnetz mit großèm Höèunterschyd wörrèd sognannti Durchflussbehälter ygsetzt, well suscht dè Drugg am dǜèfschtè Pungt vom Vosorgungsnetzes z groß wörrè würd.

Dè Wasserschpycher wörd an èm höèmäßig un örtlich günschtigè Blatz zum übberwygendè Teil unterirdisch ybaut un mit Èrdrych übberdeggt. Sèlli Form vom Hochbhälter wörd hüüfig favorisyrt, well si am wǜrtschaftlichschtè un bedrybssicherschtè isch.

Wassertürm chönnèd nu gringi Wassermèngè spychèrè, stellèd abber durch iri geodätischi Höchi èn entschprèchendè Drugg für s dǜèfer ligende Roorleitungsnetz zur Vofüègung.
Wenn kein günschtig glègènè Gländepungt vorhandè isch, wörd s Wasser i dè Nôcho vom Vosorgungsgebièt i dè Wasserkammèrè gschpychèrèt, wo im obbèrè Deil vom turmartigè Bauwärch unterbrocht wörd. Glègèntlich wörd dè Wasserturm als Standroorturm (Wassersilo) uusgfüürt, woby d Sollè vo dè Wasserkammèrè glych wiè d Gründungssollè isch. D Koschtè von èm Wasserturm sin erheblich höcher wiè von èm Èrdbhälter (öppè füüf- bis zeefach). Dè Wasserschpygel vom Spycher wörd dõhèr meischtems nit so hoch übber m Vosorgungsgebièt wiè bim Èrdhochbhälter glait un sin Fassungsruum wörd chlyner ghaaltè.

In Hallebäder git s Schwappwasserbhälter, au Rohwasserschpycher dauft. Dè Nammè Schwappwasserbhälter isch zschtand chò, well z. B. in Schwimmbeggè s Wasser übber è Übberlaufrǜnni schwappt, bevor s im eigèntlichè Bhälter aachunnt. Dè Schwappwasserbhälter isch also èn Ruum, wo sich s Wasser aasammlè duèt un widder entnõ wörrè cha.

S Nutzvolumé vom Rohwasserschpycher setzt sich uss voschiddènè Aadeil zämmè, ìm Vodrängungsvolumè vo dè Badegäscht, èm Schwappwasservolumè durch d Wällé, wo durch d Badegäscht gmacht wörrèd, bi-nèm Huufè ältèrè Aalaagè au no us èm Spüèlwasservolumè, wo für d Filterschpüèlung vorghaaltè wörd. Gnaui Formlè für d Berèchnung vo dè einzelnè Volumina stôn im Deil 1 vo dè DIN 19643.





</doc>
<doc id="71244" url="https://als.wikipedia.org/wiki?curid=71244" title="1245">
1245





</doc>
<doc id="71245" url="https://als.wikipedia.org/wiki?curid=71245" title="1246">
1246






</doc>
<doc id="71246" url="https://als.wikipedia.org/wiki?curid=71246" title="1247">
1247





</doc>
<doc id="71247" url="https://als.wikipedia.org/wiki?curid=71247" title="1248">
1248





</doc>
<doc id="71248" url="https://als.wikipedia.org/wiki?curid=71248" title="1249">
1249





</doc>
<doc id="71249" url="https://als.wikipedia.org/wiki?curid=71249" title="1251">
1251






</doc>
<doc id="71250" url="https://als.wikipedia.org/wiki?curid=71250" title="Dünkirchen">
Dünkirchen

Dünkirche (, , im fläämische Ortsdialäkt "Duunkerke," , ) isch e industrielli Haafestadt an dr südliche Küschte vo dr Nordsee, in dr ehmolige Provinz Französisch-Flandern, öbbe zwänzg Kilometer westlig vo dr belgische Gränze zue dr Stadt De Panne. Si isch e französeschi Gmaind, di nördlichschti Stadt vo Frankriich un dr Hauptort vum gliichnamige Arrondissement, wo us sibä Kantöön bestoot un ungefähr em Französisch-Westhoek entschpricht. Verwaltigstechnisch isch Dünkirche e Unterpräfektur (franz.: "Sous-préfecture") vom Departement Nord, in der Regioon Hauts-de-France.

D Stadt sälber hät öbbe nüünzgtausend Iiwooner. Dr ängeri Balligsruum Dünkirche chunnt uf fast zwaihunderttausend Iiwooner un umfasst sibzää Gmainde zringsume, wo im Kommunalverband Dünkirche (franz.: "Communauté urbaine de Dunkerque") organisiert si. Vo groosser nationaler Bedütig isch Dünkirche wäge sim Seehaafe am Ärmelkanal, wo s drittgröscht Seehaafegebiet (franz.: "Grand port maritime de Dunkerque") in Frankriich isch nach dem vo Marseille un Le Havre, mit ere Ii- un Usgangszaal zwüsche vierzg un füüfzg Millione Tonne im Güeterumschlag.

Historisch isch d Stadt äng mit dr "Dünkirchner Kaperer," dr Korsare, verchnüpft, wo die driibendi Seestritchraft wäärend em Achtzigjöörige Chrieg gsi si. D Stadt isch au bekannt wägen em "Karneval vo Dünkirche," wo jeedes Joor stattfindet.



</doc>
