<doc id="71251" url="https://als.wikipedia.org/wiki?curid=71251" title="Openair Literatur Festival Zürich">
Openair Literatur Festival Zürich

S Openair Literatur Festival Züri isch es internazionals Literaturfestival z Züri.

Das Festival für Literatur git’s sid 2013 jedes Joor. Es het sin Platz im Alte Botanische Garte uf dr Schanz.

D Organisatoore sind s Literaturhuus Züri und s «Chauflüüte». D Läitig isch bim Andreas Heusser, de Gesa Schneider und de Corina Freudiger.

Im Programm vom Festival findt me Lääsige, Danzvorfüerige, Performances, Höörspiil und interdisziplinääri Projäkt. Es chöme mitenand so Schriftsteller, wo internazional bekannt sind, und au neui Lüüt uf Züri.









</doc>
<doc id="71252" url="https://als.wikipedia.org/wiki?curid=71252" title="Mundartisten">
Mundartisten

D Mundartischte sind e Hip-Hop-Gruppe vo Langetu im Kanton Bärn.

D Band, wo rappe tuet, isch ane 2001 gründet worde.


früener derby:

bsunderi:




</doc>
<doc id="71253" url="https://als.wikipedia.org/wiki?curid=71253" title="Gemeiner Rhabarber">
Gemeiner Rhabarber

Dr Rabarbr "(Rheum rhabarbarum)" isch e Art aus dr gleichnamige Pflanzegaddong. Es isch jeweils s Erschde, mo ma em Garda ernda kaa. Dodrmid isch s au dr erschde Kuacha, mo ma mid frischem Gmües bacha kaa. Oigendlich isch dr Rabarbr a Gmues.

Dr Rabarbr isch fir d Biologa a Knöterichgewächs, so wia Buachwoiza ond dr Wiesa-Sauerampfr. 

Dr Rabarbr hod bsondrs viel Oxalsäure. Drbei hod r dünschded no meh Säure wia roh.

Dr Gemeine Rhabarber ("Rheum rhabarbarum") isch der, mo ma moischdns nemmt, zom Kocha ond Backa. Medizinal-Rhabarbr ("Rheum palmatum") ond Chinesischen Rhabarbr ("R. officinale") werdad zom Hoila vrwended.

Dr Rabarbr sodd ma kocha vor em essa. Wamma d Säure wegnemma will, kaa ma a bissle Natron en s Wassr doa. Drnoch kaa ma a Gsälz, Kompott, odr en Kuacha drmid bacha. D Wurzla send a Hoilmiddl. Oigendlich isch dr Rabarbr a Gmües. Drom müasd ma oigendlich Wia an Ziibelewaje zu de Gmüeswaje zähla.




</doc>
<doc id="71254" url="https://als.wikipedia.org/wiki?curid=71254" title="1252">
1252






</doc>
<doc id="71255" url="https://als.wikipedia.org/wiki?curid=71255" title="1253">
1253






</doc>
<doc id="71256" url="https://als.wikipedia.org/wiki?curid=71256" title="Martin Koepp">
Martin Koepp

Dr Martin Koepp (* 1929; † 2016) isch e Schwiizer Architekt und Heimatschützer gsi.

Dr Koepp isch z Berlin ufgwachse, het dört s Gymnasium „Zum Grauen Kloster“ bsuecht und sich nochär an der Technische Hochschuel (hüt TU Berlin) als Architekt usbilde loo. Dank der Vermittlig vomene Kolleg isch er in de 1950er Johr nach 
Basel cho. Dört het er sich für d Erhaltig vo der Altstadt igsetzt, wo in de Johr vo der Hochkonjunktur rasant dezimiert worde isch. Nach ere sächsjöhrige Tätigkeit bim Basler Baudepartement het är sich als Architekt sälbschtändig gmacht. Sini Spezialität sind Umbaute, Restaurierige und Berotige gsi.

In de 1960er Johr het er bi archäologische Usgrabige in Tell Chuera in Syrie teilgnoh.

In de 1970er Johr isch er Mitglied vo der SP-Sachgruppe “Wohnliche Stadt“ gsi, wo die vor allem dur e Verkehr unwirtlech wordeni Schtadt Basel wider wohnlech het welle mache.

1984 isch der Koepp in d Grossratskommission für Dänkmolsubventione gwählt worde; bis 2001 isch är Mitglid vo dere Kommission gsi. Zuedäm isch er Mitglid vom Bürgerrat gsi. Johrelang het er dr Invalideverband beroten und au diversi Wohngnosseschafte. Är isch Mitglid im Stiftigsrat vom Alters- und Pflägheim „Holbeinhof“ gsi.

Zuedäm isch dr Koepp eini vo de Hauptschdtütze vom Basler Heimatschutz-Vorstand gsi, bi däm ä r johrzähntelang Mitglid gsi isch. Im Zwanzigschte Johrhundert het dr Koepp zu de engagierte Mitkämpfer bi de diverse Volksabstimmige in Sache Basler Altstadterhaltig ghört. In de 1980er Johr het er d Ufgab gha, d Bauisproche für e Heimatschutz z schribe. Usserdäm isch er Mitglid vo der Bauteprämierigskommission gsi.



</doc>
<doc id="71257" url="https://als.wikipedia.org/wiki?curid=71257" title="Die Insel ohne Ufer">
Die Insel ohne Ufer

Die Insel ohne Ufer isch e Schwizer Dokumentarfilm us em Johr 2018. 

En alte Maa verzellt, wie er während em Chrieg uf Frachter sini erschte Seereise gmacht het. Glichzitig schtigt in Vietnam en junge Offizier a Bord vom ene ganz neue Schwizer Schiff. In ere Reihe vo Begägnige zeigt de Dokumentarfilm d Schwizer Hochseeflotte und Läbesmittelresärve. Es wird au zeigt, dass d Schwiz plant het, im Chriegsfall Monaco z annektiere, um ane Mittelmeerhafe z cho.



</doc>
<doc id="71281" url="https://als.wikipedia.org/wiki?curid=71281" title="Zürich E-Prix">
Zürich E-Prix

Dr Züri E-Prix isch es Autorönne, wo z Züri duregfüert worden isch.

Es isch es Rönne uf ere Rundstrecki mit Elektroauto im Programm vo dr "FIA-Formel-E-Meisterschaft". Es isch organisiert worde vo dr Firma "Swiss E-Prix Operations AG". Der Verein "E-Mobil Züri" het d Fääde zoge, zum dä Aalass i d Schwiiz z hole. D Stadt Züri het das Rönne für 2018 und 2019 erlaupt. Wage Widerstand bi de Bevölkerig im Quartier, isch s Rönne im 2019 nüme erlaupt worde und es Ersatzrönne isch i säbem Johr z Bärn düregfüert worde.

Am 10. Juni 2018 isch s Rönne s erschte Mol über d Büüni ggange. Me het drfür im Zürcher Kwartier Ängi im Chreis 2 e Rännstrecki abgspeert. Bi däm Wettkampf het dr Brasilianer Lucas di Grassi vom Audi-Team gwunne. Zwei Schwiizer sind am Start gsi: dr Sébastien Buemi vo "Renault e.dams" isch uf e föift Platz cho und dr Edoardo Mortara vom "Venturi Formula E Team" isch usgschide. Dr Tüütsch Nick Heidfeld, wo z Schtääfe wohnt, isch hinder em Buemi Sächste worde.



</doc>
<doc id="71286" url="https://als.wikipedia.org/wiki?curid=71286" title="Theodor Bibliander">
Theodor Bibliander

Dr Theodor Bibliander (* 1509 z Bischofszell; † 26. Septämber 1564 z Züri) isch e refermierte Theoloog und Sproochwüsseschaftler gsi.

Dr Name "Bibliander " isch e gleerti Kunschtform vom Familiename, wo dr Wüüseschaftler vo Geburt gha het; dä isch "Buchmann" gsi, und wie s bi de Humanischte Mode gsi isch, het er ne antikisiert: Buech heisst uf Griechisch "Βιβλίο", und Maa "Άνδρας", und do druss het er ebe "Bibliander" gmacht.

Er isch als Soon vom Rootsherr Hans Buchmann z Bischofszäll uf d Wält cho. Z Züri het er d Latynschuel psuecht und derby au alti Sprooche gleert. 1526 het er z Basel bim Konrad Pellikan und em Johannes Oekolampad wyter Theology gstudiert. Vo ane 1527 bis 1529 het er a dr Hochschuel z Liegnitz underrichtet.

Ane 1531 isch er uf Züri cho, und im nögschte Joor isch er am Grossmöischter Profässer worde. Im 1532i het er d Rosine Rordorf (1515–1564) ghürootet. Er het z Züri Vorlääsige ghalte über s Alte Teschtamänt. Die Aart, wien er die heiligi Schrift usgleit het, isch guet achoo, und er het zu de bedüütende gleerte vo dr Zürcher Hochschuel «Collegium Carolinum» ghöört. Er het die alte Sprooche und bsunders au s Hebräisch guet beherrscht, und 1543 het er z Basel die eerscht Usgab vom Koraan als trukts Buech useprocht. Er het an ere Übersetzig vo dr Bible mit gschaffet und au archäologischi Sache vo Jerusalem beschribe.

Wil sech dr Bibliander nid immer no dr z Züri grad vorherschende refermierte Leermeinig grichtet het, sondern au öppe d Uuffassige vom Erasmus von Rotterdam verträtte het, isch er in e Striit mit em Zürcher Profässer Peter Martyr Vermigli groote und scho ane 1560 früe pensioniert worde. Im Joor 1564 isch er im Alter vo 55 Joor wäge dr Pescht gstorbe. 



</doc>
<doc id="71290" url="https://als.wikipedia.org/wiki?curid=71290" title="Wipkingertunnel">
Wipkingertunnel

S Wipchingerdunäll isch es Ysebaandunäll z Züri.

S Dunäll isch eis vo de eerschte, wo i dr Schwiiz für d Ysebaan gmacht worden isch. Es isch es zwöispuurigs Bouwärch vo dr Linie vom Haupaanhof Züri uf Örlike, wo d Nordoschtbaan, d NOB, ygrichtet het. Ane 1856 isch s uftoo worde.

Sid 1902, wo d Baane i dr Schwiiz meerheitlech verstaatlichet worde sind, ghört s Dunäll vo Wipchinge de SBB.

Uf dr Südsyte vom Dunäll isch dr Baanhof Züri Wipchinge, und vo dört fahre d Züüg über d Limet, a dr Müli vo dr Swissmill verby und sid 1894 über de Viadukt vo Ussersyl zum Haupaanhof. Vorher isch d Streki chürzer gsi und mit ere lange Kuurfe vom Haupaanhof e Rampen uuf uf Wipchinge ggange; die alti Linie isch hüt no im Verlauf vo dr Röntgestraass z gseh.

Wil immer mee Züüg vo Züri is Glattdaal und id Oschtschwiiz faare, sind im 20. Joorhundert für d Baanstrecki Züri-Winterthur no drü anderi Dunäll düre Hügel bout worde. Grad bim Nordportaal vom Wipchingerdunäll sind au d Ygäng zum Chäferbèèrgdunäll und zum Wyybèèrgdunäll.



</doc>
<doc id="71291" url="https://als.wikipedia.org/wiki?curid=71291" title="Agroscope">
Agroscope

D Agroscope isch s Forschigsinstitut vo dr Schwiiz für Frooge vo dr Landwirtschaft.

Die Aastalt isch im Eidgnössische Departemänt für Wirtschaft, Bildig und Forschig em "Bundesamt für Landwirtschaft" zuedeilt. D Forscher probiere d Kwalitet vom Abou vo de Läbensmiddel im Land z verbessere und z hälfe, ass me sorgfältig mit em Bode umgoot und dr Schaade, wo bim Buure für d Umwält entstoot, tuet verchlynere und d Biodiversiteet pflägt. Drby undersueche si Sache im ganze Berych vo dr Landwirtschaft bis zu de fertige Läbensmiddel. 

Es ghöre vier bsunderi Institut drzue:

A der ETH Züri sind ane 1878 e Stazioon zum d Pflanzesoome kontrolliere und es Institut für d Agrarchemy gründet worde. Do druff goot s Forschigszäntrum Reckeholz bi Afoltere zrugg, wo 1943 ygrichtet worden isch.

1886 isch i dr Weschtschwiiz e Forschigsstazioon für d Trüübel ygrichtet worde, wo sech drus die Eidgnössischi Forschigsastalt vo Changins entwicklet het.

1890 isch d Probierastalt für Opscht, Wyy und Gartebou z Wädischwil derzue cho und ane 1901 bi Liebefäld im Kanton Bärn es Institut, wo me Chemy und Milchwirtschaft undersuecht und en Guetsbetriib het.

1874 het dr Bund z Thun mit dr eigene Zucht vo Rösser agfange; sid 1927 het das Huus «Eidgnössischs Gschtüüt» gheisse, hüt isch es s «Schwiizerische Nazionaalgschtüüt» z Avenches.

Sid 1970 git’s z Tänike im Tuurgau d Forschigsastalt für d Wirtschaft und d Technik vom Buure.

Und erscht 1974 isch no d Forschigsstazioon für Dier im fryburgische Posieux bout worde.




</doc>
<doc id="71292" url="https://als.wikipedia.org/wiki?curid=71292" title="Wasserturm">
Wasserturm

Wasserturm isch d Bezeichnung für è Bedrybsbauwärch von èrè Wasservosorgung, wo èn Hochbhälter für s Spychèrè vo Trinkwasser odder Bruuchwasser hèt. Mit èm Hochbhälter wörd näbbèm Parathaltè von èrè temporär uusreichendè Wassermènge au für èn uusreichendè un glychmäßigè Drugg im aagschlossenè Wassernetz sorgè duèt.

D Wasservosorgung vo dè Gebäude, wo a s Wassernetz aagschlossè sin, wörd allei mit Hǜlf vom hǜdroschtatischè Drugg un dõdemit mit dè Schwèrchraft gwôrleischtet. Bi sèllèm Brinzyp diènt dè Hochbhälter au als Uusglychsbhälter. S Wasser, wo us èm Wassernetz abflǜèßt, füürt zuè nèrè Reduktion vo dè Wassermèngi im Hochbhälter, dõrum wörd dè Hochbhälter regèlmäßig nõchgfüllt, um dè Pegel im Bhälter möglichscht uff dè glychè Höchi z haaltè. Uff sèlli Wys bliibt dè Wasserdrugg im Netz konschtant. In Wassernetz mit Hochbhälter wörred Bumpè uusschlièßlich zum Befüllè vom Hochbhälters bruucht.

Für èn uusreichendè Drugg müèn alli Vobruucher dǜèfer wiè dè Hochbhälter ligè (Brinzyp vo dè kommunizyrendè Röörè). Abnameschtellè, wo höcher ligèd (z. B. Hochhüser), bruuchèd è eigèni Druggerhöchungsaalaag.

Vordeile sin:


Nachdeilig isch:

D Spycherfungtion vo Wassertürm cha durch Wasserschpycher in Boddènôchi ersetzt wörrè. Mit gregèltè Bumpè in Druggerhöchungsaalaagè in Wasservodeilungssischteem cha au dè notwèndige Drugg erzügt wörrè, allerdings mit èm höchèrè technischè Uffwand.

Dè Schanzèturm z Hamburg, zu sinèrè Zit ein vo dè gröschtè Wassertürm z Europa, hèt 4.600 m³ Fassungsvomögè ghaa. Mit 4.000 un 5.000 m³ Fassungsvomögè sin d Hertèner Wassertürm hützdaag diè gröschtè Trumm unter dè dütschè Wassertürm.
Hützdaag isch ein vo dè wältwit gröschte Wasserturm dè Turm z Roihuvuori in Finnland, wo 1977 in Bedryb gangè isch (), wo i dè Nôchi vo Helsinki stòt un mit 12.600 m³ s meischt Wasser z fassè vomaag.

Dè Grand Central Water Tower Midrand in Südafrika isch sowoll vo dè Bauwys in Form von èm Kegel, wo uff dè Spitzè stôt un 40 Meter hoch isch als au vom Volumè hèr (6.500 m³) è hèrussragendi Erscheinung unter dè Wassertürm.

Wassertürm unterschydèt sich sowoll im Hybligg uff d Bhälter wié au i dè üßèrè Gschtalt. S git massivi Türm (uss Backschtei odder Bedong); im induschtrièllè Berych sin allerdings hauptsächlich Staal-Skelètt-Konschtruktionè zum Ysatz chò. S git au Wassertürm z Holzbauwys.

È Konschtruktionsform für sich isch dè Aquaglobus. Sèlli Art vo Wassertürm uss Metall isch Èndi vo dè 1960er Johr in Ungarn entwicklèt worre. Dõdeby handlèt s sich um èn kugelförmigè Wasserbhälter uff eim sülèartigè Ständer. Hüfig isch sèlli Bauart i dè DDR zum Ysatz chò.

Well èn gfülltè Bhälter è großi Druggschpannung i dè Stützè hèt, muè bi dè Dimensionyrung vo Wassertürm bsunders berüggsichtigt wörrè, dass si nit abknickèt. Well d Gfòòr vom AbknickÈ für d Achsè mit èm gringschtè Flächèdrägheitsmomènt am gröschtè isch, git bi Wassertürm meischtens sǜmmetrischi, spezièll rundi Grundriss.

Diè èrschtè Wassertürm (ab 1830) hèn rächteggigi Wasserbhälter mit flachem Boddè ghaa. Für s Voschtärkè vo dè Wänd hèn innèligendi Zuganker ygsetzt wörrè müèsè, wo aafällig für s Roschtè gsi sin un s Subbermachè vom Bhälter komplizyrt gmacht hèn. Spôter sin d Bhälter rund uusgfüürt worrè, sèllèwäg isch dè witterhy flache Boddè zuèsätzlich durch è Balchèkonschtruktion unterschtützt worrè. Sèlli Bauform isch fascht uusschlièßlich in Gebäude integryrt worrè.

È konschtruktivi Vobesserung isch ab 1860 z Frankreich aagwendèt worrè. Dè asè benamste "Hängeboddèbhälter" hèt èn gwölbtè Boddè, dèm sini Vobindung mit dè rundè Bhälterwand als Druggring fungtionyrt. D Uusdeenung vom Druggring füürte abber immer widder zuè Bschädigungè vo dè Flanschkonschtruktion. Üßeres Erkennungsmerkmòl vo sèllèrè Bauart isch èn Ständerbaudeil, wo nu è chly wèng vom Wasserbhälter übberragt wörd.

D Broblematik vo dè Uusdeenung vom Druggring hèt dè Ingenieur Otto Intze 1883 durch è Konschtruktion glöst, wo als Intze-Brinzyp bekannt worrè isch. Dè Druggring wörd witter unter m Bhälter aagordnèt un dè Boddè uss eim üßerè Kegelschtumpf un eim innerè gwölbtè Boddè zämmègsetzt. Dõdurrè wörrèd alli waagrächt wǜrkendè Chräft uusglichè un chönnèd keini schädlichè Spannungè witterleitè. È bsunderi Bauform sin d Chämmibhälter, wo ab 1885 ringförmig um vorhandeni odder neubauti Induschtrychämmi baut worrè sin, z. B. bim Wasserturm z Daalhuusè. Dè èrscht Intze-Bhälter isch ab 1883 z Remscheid uffgschtellt worrè.

Mit èm sognanntè Barkhuusè-Bhälter (Kugelboddèbhälter) hèt dè Schorsch Barkhuusè 1898 én Bhälter mit halbkugelförmigèm Boddè baut. Durch dè flǜèßènde Übbergang zwǜschè Wandung un Boddè wörd dè Stützring übberflüssig. D Barkhuusè-Bhälter sin vo dè Dortmunder Firma Aug. Klönne baut worrè. Als èrschtè Bhälter vo sèllèrè Bauart isch 1899 dè Wasserturm vo dè Zeche Minischter Stei baut worrè. Nõch sèllèm Konschtruktionsbrinzyp isch unter è Huufè anderè dè Wasserturm vom Darmschtädter Hauptbaanhof baut worrè. È witteres Byschpill isch s Lanschtroper Ei, wo 1905 fèrtiggschtellt worrè isch un im Nordoschtè vo dè Stadt Dortmund.

Anno 1898 hèt dè Auguscht Klönne è Batent uff èn kugelförmigè Bhälter mit èrè kegelförmigè Abschtützung. Ab 1906 sin denn hauptsächlich Wasserbhälter vo dè Bauart Klönne baut worrè. D Stützè, wo am Umfang vom Kugelbhälters aabrocht sin, sin i dè Regel wiè bi dè Barkhuusè-Bhälter tangential mit dè Bhälterwand vobundè. Si vojüngèd sich zum Ständer hy. Ab 1926 sin Wasserhochbhälter nu no uss Staalbedong odder Spannbedong baut worrè.

D Stadt Augschburg isch im 15. Johrhundert è Vorritterin im Gebruuch vo dè Wasserförderung für d Trinkwasservosorgung. Dè älteschte Wasserturm vo Dütschland isch dè Große Wasserturm, wo anno 1416 bim Wasserwärch im Rotè Dor z Augschburg baut worrè isch. Sèll Wasserwärch bim Rotè Dor isch s älteschte dütsche Wasserwärch un woll au s älteschte vo Mitteleuropa.

I dè zweitè Hälfti vom 19. Johrhundert sin èn Huufè Wassertürm z Dütschland baut worrè, um diè öffentlichi Vosorgung mit subberèm Trinkwasser i dè Gründerzit, wo s zuè nèrè zuènämmendè Voschtädterung cho isch, z gwôrleischtè. D Wasserwärch, wo i sèllèrè Zit baut worrè sin, hèn mit großè Reservoirs un Hochbhälter un in Vobindung mit Vosorgungs- un Abwasserleitungè grundlegènd dèzuè bydrait, Epidemiè z vohindèrè. Ooni d Vosorgung vo dè Induschtryschtädt, wo èn Huufè Lüt mitnand zämmèläbbèd un èn Huufè Induschtrybedryb mit großè Mengè Abwässer gsi sin, isch es dèvor immer widder zuè großè Epidemiè chò.

Wassertürm hèn au dezuè diènt, è großes Wasservolumè schnèll ablifèrè z chönnè, wa bim Wasserfassè vo Dampfloks, d. h. Füllè vo Wassertanks im Tender, nötig gsi isch. Mit dè Entwicklung vom Ysèbaannetz in Dütschland ab 1840 sin diè èrschtè èrschtè Wasserhochbhälter entschtandè. Sèlli sin no keini eigèschtändigi Türm gsi, sondern als bloßi Vorrõtsgfääß i dè Hochbautè vom Baanhof integryrt gsi, wiè byschpillswys bim Büèchèner Baanwasserturm odder in neuerer Zit au dè Wasserturm im Bw Dortmund-Bedrybsbaanhof. Spôter hèt s Baanwasserreservoirs gää, wo vo dè Konschtruktion hèr wiè Türm dèhèr chò sin, söttigi Baanwassertürm sin z. B. bim Baanbedrybswärch Hamburg-Altona gschtandè. S tǜpische Fassungsvomögè vo größerè Bahnwassertürm lyt bi öppè 400 m³, mit dèm hèt mò 9-10 Tender von èrè 44er (dè gröschtè dütschè Dampflok) füllè chönnè, bevor dè Wasserturm widder hèt müèsè nõchgfüllt wörrè

Wassertürm als Löschwasserreservoir bǜètèd dè Vordeil, dass es Wasser ooni Ysatz vo Bumpè scho unter Drugg stòt un derartigi Aalaagè au bi Stròmuusfall fungtionyrèd.

In hochtechnischè Infraschtrukturè wiè z Mitteleuropa wörrèd Wassertürm zur Zit nu no in seltènè Fäll baut un eksischtyrendi Aalaagè sin vo dè Uffgabè vo dè Wasservosorgung entbundè, so witt sèll möglich isch. D Ursach dõdèfür lyt zum einè i dè drei- bis füüffach höchèrè Inveschtitionsköschtè un zum andrè isch bim Bedryb Obacht z gää uff technischi Vorgabè un qualidativi Aaforderungè a s Trinkwasser, wa zuè erhöötè Bedrybsköschtè gegèübber Erdbhälter füürè cha.

I dè USA sin Wassertürm öfter aazdräffè, z. B. in Großschtädt als Bhälter uff Hochhüser sowiè frei i dè Präry. Oft sin si bemòlt odder drägèd mindeschtens dè Nammè vo dè Stadt.
I dè infraschtrukturfèrnè Gegèndè wiè z. B. in ländlichè Gebièt vo Senegal cha s Füllè von èm Wasserturm mit Bumpè un Diselaggregat gmacht wörrè, wa für dè Duèrbedryb wènniger geignèt wär.

Mit dè Begründung, Wassertürme chönntet au als „Target Reference Points“ für Terrorischtè diènè bzw. als i Landmarkè, wo bi dè Zylerfassung vo Waffè z. B. Mörser diènè chönntet, sin Wassertürm im Irak vo dè US-Armee kabutt gmacht worrè. Im Nordè vo Sǜriè hèt d IS vor sim Rüggzug hunderti Wassertürm kabutt gmacht.

Hüt sin vill vo dè no erhaaltènè Wassertürm baulichi un technischi Denkmôler.

Eine Alternative zum Abriss alter und sanierungsbedürftiger Wassertürme ist deren Umnutzung. Zwar gehen dadurch oft die technischen Einbauten (Speicherbecken und Pumpenanlagen) verloren, aber so kann die Hülle erhalten werden. Beachtenswert ist der im Jahr 2006 umgebaute dänische Jægersborg Vandtårn.

È andri Möglichkeit isch èn zuèsätzlichè Gebruuch uff è andri Wys, wo diè eigèntlichi Fungtion bliibt.

Mèngi Wassertürm wörrèd öppè für èn Uussichtsturm bruucht. Es git au Wassertürm mit ènèm Turmrestaurant, wiè èm Goldbärgturm z Sindelfingè odder d Windrosè z Vyrsè. Im Regèlfall chömmèd bi Wassertürm mit Uussichtsplattform d Bsuècher mit ènèm Uffzug uff d Uussichtsblattform.

Wit vobreitet isch auch dè Gebruuch sowoll vo aktivè wiè au vo stillgelaitè Wassertürm als Standort vo Sendeyrichtungè im UKW-Berych mit chlyner Leischtung, wiè für dè nichtöffentliche Landfunkdiènscht un dè Mobilfunk. Dè umfungtionyrte Heidelbärger Fèrnseeturm hèt urschprünglich als Wasserturm dient, hüt isch er Grundnetzsender vom SWR für UKW un TV. Au dè Wasserturm z Waldèburg isch bis 2009 als Sendeturm bruucht worrè.
Èn ußergwöönlichè fungtechnischè Gebruuch lyt bim Wasserturm Wolfersbärg z Wièn vor, dèsèll Turm wörd für Funkdiènscht im UKW-Berych un au für è Funkfüèr im Langwällèberych bruucht.
Vill Wassertürm wörrèd vo Nadurschützer mit wènnig Uffwand i Bruètblätz für Vögel un andri Dyr umbaut.






Einen guten Überblick über die Geschichte, Funktion (und Zerstörung) vieler Wassertürme in Norddeutschland erhält man in den aktuellen Büchern:

Für Bèrlin luèg:



</doc>
<doc id="71293" url="https://als.wikipedia.org/wiki?curid=71293" title="1254">
1254






</doc>
<doc id="71294" url="https://als.wikipedia.org/wiki?curid=71294" title="1255">
1255





</doc>
<doc id="71295" url="https://als.wikipedia.org/wiki?curid=71295" title="1256">
1256





</doc>
<doc id="71296" url="https://als.wikipedia.org/wiki?curid=71296" title="1257">
1257





</doc>
<doc id="71297" url="https://als.wikipedia.org/wiki?curid=71297" title="1258">
1258






</doc>
<doc id="71298" url="https://als.wikipedia.org/wiki?curid=71298" title="1259">
1259






</doc>
<doc id="71299" url="https://als.wikipedia.org/wiki?curid=71299" title="1260">
1260






</doc>
<doc id="71300" url="https://als.wikipedia.org/wiki?curid=71300" title="1261">
1261





</doc>
<doc id="71301" url="https://als.wikipedia.org/wiki?curid=71301" title="1262">
1262


Filisur



</doc>
<doc id="71302" url="https://als.wikipedia.org/wiki?curid=71302" title="1263">
1263





</doc>
<doc id="71303" url="https://als.wikipedia.org/wiki?curid=71303" title="1264">
1264





</doc>
<doc id="71304" url="https://als.wikipedia.org/wiki?curid=71304" title="1265">
1265





</doc>
<doc id="71305" url="https://als.wikipedia.org/wiki?curid=71305" title="1266">
1266






</doc>
<doc id="71306" url="https://als.wikipedia.org/wiki?curid=71306" title="1267">
1267






</doc>
<doc id="71307" url="https://als.wikipedia.org/wiki?curid=71307" title="1268">
1268





</doc>
<doc id="71308" url="https://als.wikipedia.org/wiki?curid=71308" title="1269">
1269






</doc>
<doc id="71309" url="https://als.wikipedia.org/wiki?curid=71309" title="1270">
1270






</doc>
<doc id="71310" url="https://als.wikipedia.org/wiki?curid=71310" title="1271">
1271






</doc>
<doc id="71316" url="https://als.wikipedia.org/wiki?curid=71316" title="Schweizerische Ausstellung für Frauenarbeit">
Schweizerische Ausstellung für Frauenarbeit

D SAFFA, die "Schwiizerisch Uusstellig für d Frauenarbet", isch en Uusstellig in dr Schwiiz, wo s Schaffe vo de Fraue tuet zeige.
Bis jetz isch die Uusstellig zwöimol duregfüert worde, ane 1928 z Bärn und ane 1958 z Züri.

Als Organisatoore sind grossi Organisazioone vo Fraue ufträtte: dr Bund vo de Schwiizer Fraueverein (BSF), dr Gwärbverband vo de Fraue, dr Schwiizerisch Katolisch Frauebund (SKF) und anderi. Es goot de Iniziantinne trum, mit attraktyven Uusstellige düütlech z mache, wie wichtig d Leischtig vo de Fraue für d Gselschaft und für die ganzi Wirtschaft vom Land isch.

Z Bärn isch’s a dr SAFFA 1928 bsunders um d Arbet im Huus und für d Familie ggange. Drzue ane het men au Sache vo dr Buurewält, de Fabrigge, vo Wüsseschaft und Kunscht chönne gsee. Scho denn hend d Fraueverein luut politischi Verbesserige wie s Fraueschtimmrächt verlangt. E bekanti Architektin vo dr SAFFA 1928 isch d Lux Guyer gsi.
Drissg Joor spööter isch z Züri bi Wolishofe uf dr "Landiwise" am Zürisee die zwöit SAFFA gsi. S Motto vo denn isch gsi: "s Läbe vo dr Frau für d Familie, de Pruef und s Land". D Scheffarchitektin isch d Zürcherin Annemarie Hubacher gsy. Vo däm Projäkt het no hütt d "Saffa-Insle" im Zürisee dr Name.



</doc>
<doc id="71319" url="https://als.wikipedia.org/wiki?curid=71319" title="Wasserturm (Begriffsklärung)">
Wasserturm (Begriffsklärung)

Wasserturm chan aini vo däne Bedütige ha:
Gebäu, wo dä Name trägid, aber kä Wassertürm im obige Sinn sind:
Am Wasserturm isch de Name vo däne Stadtviertel:


</doc>
<doc id="71320" url="https://als.wikipedia.org/wiki?curid=71320" title="1272">
1272





</doc>
<doc id="71321" url="https://als.wikipedia.org/wiki?curid=71321" title="1273">
1273






</doc>
<doc id="71322" url="https://als.wikipedia.org/wiki?curid=71322" title="1274">
1274






</doc>
<doc id="71323" url="https://als.wikipedia.org/wiki?curid=71323" title="1275">
1275






</doc>
<doc id="71324" url="https://als.wikipedia.org/wiki?curid=71324" title="1276">
1276






</doc>
<doc id="71325" url="https://als.wikipedia.org/wiki?curid=71325" title="1277">
1277






</doc>
<doc id="71326" url="https://als.wikipedia.org/wiki?curid=71326" title="1278">
1278






</doc>
<doc id="71327" url="https://als.wikipedia.org/wiki?curid=71327" title="1279">
1279






</doc>
<doc id="71328" url="https://als.wikipedia.org/wiki?curid=71328" title="1280">
1280






</doc>
<doc id="71329" url="https://als.wikipedia.org/wiki?curid=71329" title="1281">
1281






</doc>
<doc id="71330" url="https://als.wikipedia.org/wiki?curid=71330" title="1282">
1282





</doc>
<doc id="71331" url="https://als.wikipedia.org/wiki?curid=71331" title="Fabian Schmid">
Fabian Schmid

De Fabian Schmid (* 7. Februar 1967, heimatberechtigd z Hägglige und z Wettige) isch en Schwiizer Mundart-Autor und zämme mit em Lutz Fischer-Lamprecht Betriiber vomene Mundart-Nochrichte-Portal für Wettige. 

Er isch z Wettige ufgwachse und het dete di obligatorisch Schuelzit verbrochd. Nach de Schuel het er en Usbildig zum Elektro-Mechaniker be de BBC in Bade gmachd und schafft sit em März 2013 bi de ABB. Sit em September 2015 isch er Co-Redaktor vo de "Wettiger Nochrichte". In dere Funktion schriibt er immer wider Nochrichtebiiträg über Ereignis in und um Wettige.



</doc>
<doc id="71332" url="https://als.wikipedia.org/wiki?curid=71332" title="1283">
1283






</doc>
<doc id="71333" url="https://als.wikipedia.org/wiki?curid=71333" title="1284">
1284





</doc>
<doc id="71334" url="https://als.wikipedia.org/wiki?curid=71334" title="1285">
1285






</doc>
<doc id="71335" url="https://als.wikipedia.org/wiki?curid=71335" title="Veltheim (Winterthur)">
Veltheim (Winterthur)

Välte (amtlich "Veltheim") isch en Stadtchreis vo Winterthur i de Schwiiz. Die vorher sälbständigi Gmeind isch im Jahr 1922 iigmeindet worde und isch jetzt de Chreis 5.

Välte liit im Norde vo Winterthur. De Stadtteil bestaad us de Quartier Roseberg nördlich und Bluemenau südlich vo de Rhyfallbahnlinie.




</doc>
<doc id="71336" url="https://als.wikipedia.org/wiki?curid=71336" title="1286">
1286





</doc>
<doc id="71339" url="https://als.wikipedia.org/wiki?curid=71339" title="Hildesheim">
Hildesheim

Hildesheim (niderdytsch "Hilmessen," latiinisch "Hildesia") isch e sog. großi selbschtständigi Stadt z Nidersachse öppe 30 km südöschtlech vu dr Landeshauptstadt Hannover und eis vu de nün «Oberzäntre» vum Bundesland. Mit öppe 100.000 Yywohner stoot si an dr Schwelle zwüsche Mittelstadt und Großstadt. Zum 31. Merz 2015 het d Stadt mit ere amtliche Yywohnerzahl vu 100.053 wieder d Schwelle zur Großstadt überschritte. Si het am 31. Dezämber 2017 103.970 Yywohner zehlt.

Dr Sitz vum römisch-katholische Bischtum Hildesheim isch bis 1974 chreisfreji Stadt gsii. Ane 1974 isch Hildesheim mit dr Bietsreform z Nidersachse zur Große selbschtständige Stadt und zur Großstadt worde. Sytdem bildet si mit em Biet vum ehemolige Landchreis Hildesheim-Marieburg, syt 1977 erwytert um de ehemoligi Landchreis Alfeld (Leine), de Landchreis Hildesheim und isch dem syni Chreisstadt. I de Johre vu 1885 bis 1978 het s en äigene Regierigsbezirk Hildesheim geh. Dr Regionalbeuftragte für s Leine-Weser-Biet, wo für de gsamte 2004 ufglösti Regierigsbezirk Hannover zuestendig isch, isch syt 2014 i dr Stadt aasässig.

Hildesheim isch Schtandort vu drü Hochschuele. Vu dene isch di syt 1989 bestehendi Uniwersidäät Hildesheim di jüngschti. Sie isch ane 2003 in e Stiftigshochschuel umgwandelt worde und stoot i dr Tradizioon vu de ane 1946 grindete Pädagogische Hochschuel Alfeld, wo ane 1970 noch Hildesheim verlegt worde isch. Denäbe git s d Hochschuel für aagwandti Wüsseschaft und Chunscht (HAWK) und di Norddytschi Hochschuel für Rächtspfläg, beides Fachhochschuele.



</doc>
<doc id="71340" url="https://als.wikipedia.org/wiki?curid=71340" title="Am Rhii">
Am Rhii

Am Rhii isch der Titel von ere Samlig mit Tegscht i verschidene alemannische Mundarte.

Es isch es drübändigs Wärch, wo 1996 z Roosche, z Doarabira und z Vaduz usecho isch. D Redaktoore sind dr Liechtaschteiner Sproochwüsseschaftler Roman Banzer, dr Otmar Gassner vo Fealdkirch, dr Felix Marxer vo Vaduz, dr Rainer Stöckli vo Rüüti und dr Adolf Vallaster vo Mäder gsi, wo für d "Rhiitaalisch Gränzgmeinschaft" die Stück zämetreit und zum Truk vorbereitet hend. Si schrybe i de usfüerleche Kommentäär drvo, was d Mundartliteratur für en Bluescht in irere Regioon het, si prichte über d Chraft und die farbegi Bildersprooch vo de Mundartwärch, wo ire Platz i der Literatur verdiene, über d Situazioon vo de Mundartschriftsteller und au was me für Tieläkt im Rhyydaal und drum umme redt und schrypt.

I dere Blüetelääsi sind Gedicht und Prosategscht vo Autoore usem Vorarlbärg, vo Liechtaschtei und vo de Oschtschwiizer Gägende em Rhii noo verträtte. Me findt Arbete vo Schriftsteller us es baar Generazioone, fascht us em ganze 20. Joorhundert. Und für das Projäkt sind bsunders au jungi Lüüt yglade worde zum Sache in en Deil vo der Antology z schrybe.

Im erschte Band sind 24 Autoore verträtte, wo ane 1966 nümme gläbt hend. Die eltischte zää sind no im 19. Joorhundert uf d Wält cho. Im zwöite sind’s 52 Autoore, wo ane 1996 no läbig gsi sind, und im dritte Band het’s Stückli vo drissg dozmol no ganz junge Lüüt im Alter zwüsche sibezää und einezwänzg Joor.

Am Schluss bringt die Samlig au no e zimli grossi Lischte vo de Büecher us dr Mundartliteratur i dr Regioon. Und als Bylaag isch en CeeDee im ene Umschlag, wo me Stück vo 22 vo dene Autoore chan lose.

Trukt worde isch s Wärch bim Löpfe-Benz z Roosche, und d CD het dr ORF produziert.




</doc>
<doc id="71348" url="https://als.wikipedia.org/wiki?curid=71348" title="Adolf Vallaster">
Adolf Vallaster

Dr Adolf Vallaster (* 25. Augschte 1940 z Mäder) isch e Mundartschriftsteller vom Vorarlbärg.

Dr Vallaster isch "«i dr Mäder»", em Dorf i der Ebeni noch am Rhy, wisawi vom sangaalische Kriessere, uf d Wält cho. Sin Vatter isch us em Muntafuu is Rhidaal abecho und vo Pruef Schofför gsi, und d Mueter isch us ere alte Familie vo Mäder gsi. Acht Joor isch dr Adolf Vallaster i d Volksschuel. D Mueter het em d Fröid a de Gschichte und am Lääse und au am Theater mitggä. Er verzelt im Gschprööch über sis Läbe, wo dr ORF mit dr Sprächeri Sandra Kreisler (dr Dochter vom Georg Kreisler) ane 1989 zämegstelt het, wien er s «Abentüür Lääse lerne» in Erinnerig het und wie das gsi isch, won är dr Schritt vom Lääse zum Schriibe gmacht het. Bim Spiilchreis vo Götzis, dr Nochbergmeind, het dr Adolf Vallaster Theater gspilt, und är het spöter au sälber Theaterstück gmacht.

Er het noch dr Schuelzyt dr Pruef vom Schlosser gleert und churzi Zyt als Mechaniker gschaffet, bevor är ane 1961, won er 21 Joor alt gsi isch, als Gmeindsekretär uf dr Kanzlei vo Mäder agfange het. Do het är s Schribe, won er vorher scho gärn gha het, als Pruef gleert. Under em Iidruck vo dr Verwaltigsarbet het er denn au emol es Gedicht vo der Papiirfluet gmacht. Im Dorf isch dr Vallaster als Leiter vo dr Büecherei und als Lektor i dr Chile tätig gsi. Es baar Gedicht vo iim het dr Dirigänt verdoont und dr Chilechor het se gsunge.

Dr Adolf Vallaster schribt sid de 1960er Joor Gedicht und Gschichten i dr Vorarlbärger Mundart, und zwar i der Sprooch vo Mäder. So richtig agfange het’s mit em Erfolg als Schriftsteller, won är öppe ane 1972 bim ene Wepeweerb vo de öschtrychische Mundartfründe en Prys übercho het. 1974 isch denn sin erscht Gedichtband usecho. Der het dr Titel "Mir und da Rhi", und das zeigt a, wie sech dr Autor gärn mit em Läbe i dr grosse Flusslandschaft, won er deheim isch, beschäftiget. I dr churze Gschicht "Am Rhi" verzelt dr Autoor, wie si i dr Jugendzyt am Ufer vom Fluss im Wäldli sind go spiile, was jetz wäg dr intensyve Landwirtschaft nümme möglich sig: «Am Rhi. Wen i d Ooga ganz fescht zue mach, sehi d Stuuda vor mer. Wen i Pfinger ganz tüüf i d Oora steck, hör ih hüüffewys Vögel singe. Wen i is Troama kum, seh i dr Rhi wien er gsi ischt und mi sel als Kind dur d Stuude schlüüffa, Hütte boua, Beere suecha, Stecke schnyda, Indianerlis toa und i de Gümpa noch Fisch griffe. Aber i mues ufwaha und uf d Site stoo, süsch wör i vom Truckfass agsprützt, wo die kilometerlang Wiis pschüttet, ass me no sicher vier mol mäje kha. Aber – me wird wol no troama türfa.»

Imer wider het dr Vallaster Glägeheit, bi Aaläss vo Kulturverein ufzträte, und gärn goot är au, wien är verzelt, i d Schuele zum de Chind vorzlääse und mit ne z rede. Vo de vile Lääsige do es baar Bischpiil: I dr Reihe "MundartMai", wo dr Vallaster mit em Ulrich Gabriel ggründet het, isch är am 15. Meie 2012 z Altstätte mit em Jack Griss, em Ueli Bietenhader und dr Elisabeth Marx ufträtte. Wo ane 2018 dr "MundartMai" z Mäder gsi ich, isch em Vallaster sin Name mit em Wolfgang Berchtold, dr Berta Thurnherr und em Erwin Messner uf em Programm gstande. Am 13. Merze 2018 isch dr Autoor zäme mit dr Astrid Marte und dr Birgit Rietzler Sache i dr Vorarlbärger Mundart uf ere "Literarische Begägnig" vom Hebelbund z Löörech go lääse. Wo d Spezialnummere «Das Vorarlbergische Extra» vo dr öschtrychische Tieläktzytschrift «Morgenschtean» under dr Leitig vom Adolf Vallaschter d Mundartliteratur us em "Ländle" vorgstelt het, het är als Redakter däm Heft s Motto mitgää:

Dr Vallaster isch bim Katolische Bildigswärk Vorarlbärg derby, und au bim Verein vo de Vorarlbärger Autoore, wo «Literatur Vorarlberg» heisst. Und är macht bim "Internazionale Dieläktinschtitut" mit, wo ane 2008 und au 2017 wider es Träffe z Mäder gha het. Als Leiter vo Mundartseminar zum jüngere Lüüt bim Schrybe z hälfe isch är i dr Regioon guet bekannt. I de 1970er Joor het är agfange mit de "Batschunser Mundarttag" im Bildigshuus vo Batschuns. Zäme mit em Roman Banzer, em Otmar Gassner, em Felix Marxer und em Rainer Stöckli het är ane 1996 dr Samelband “Am Rhii” useggää, wo Mundarttegscht vo eltere und junge Vorarlbärger, Schwiizer und Liechteschtäiner Autoore drin sind.

Ane 2006 het dr Vorarlbärger Almanach es baar Wienechtstegscht vom Schriftsteller abtrukt: "verdunkla, Da Öpfel, Da Heilig Oobad" und "s Krippele". Am 3. Merze 2017 het s Radio Vorarlbärg e Literaturoobig, es "Mundartfescht", zu Eere vom Mundartdichter procht, organisiert vo dr Birgit Riezler und dr Astrid Marte; Vorarlbärger Autoore hend zum em Vallaschter für sis "Toa" z danke us irne Sache im Tieläkt gläse, und derzue het’s Musik ggä. Sid ane 2006 isch dr Adolf Vallaster Eerebürger vo Mäder.

E ganzi Zylete vo Stück, wo dr Adolf Vallaster i dr Mundart list, cha me uf dr Website vom öschtrychische "Literaturradio" lose, wo dr Verein "Literatur Vorarlberg" ygrichtet het:




</doc>
<doc id="71349" url="https://als.wikipedia.org/wiki?curid=71349" title="Caracas">
Caracas

Caracas [] (offiziell: "Santiago de León de Caracas") isch d Hauptstadt und di gröschti Stadt vu Venezuela. Si gilt als Kultur- und Wirtschaftszäntrum vum Land.

Mit 2,1 Million Yywohner im äigetliche Stadtbiet und 3,3 Million i dr Agglomerazioon (Stand 2011) isch Caracas dr gröschti städtischi Balligsruum vu Venezuela. Wäge irer hoche Mordrate gilt d Stadt als eine vu de gföhrlichschte Orte vu dr Wält ännet vu Chriegsbiet.

Ane 1567 isch d Stadt vu Schpanie eroberet worde und si isch bis zu dr Unabhängigkeit vu Venezuela d Hauptstadt vumene schpanische Generalkapitanat gsii.



</doc>
<doc id="71353" url="https://als.wikipedia.org/wiki?curid=71353" title="1287">
1287






</doc>
<doc id="71354" url="https://als.wikipedia.org/wiki?curid=71354" title="1288">
1288






</doc>
<doc id="71355" url="https://als.wikipedia.org/wiki?curid=71355" title="1289">
1289





</doc>
<doc id="71356" url="https://als.wikipedia.org/wiki?curid=71356" title="1290">
1290





</doc>
<doc id="71357" url="https://als.wikipedia.org/wiki?curid=71357" title="1292">
1292





</doc>
<doc id="71358" url="https://als.wikipedia.org/wiki?curid=71358" title="1293">
1293





</doc>
<doc id="71359" url="https://als.wikipedia.org/wiki?curid=71359" title="1294">
1294






</doc>
<doc id="71360" url="https://als.wikipedia.org/wiki?curid=71360" title="1295">
1295






</doc>
<doc id="71361" url="https://als.wikipedia.org/wiki?curid=71361" title="1297">
1297





</doc>
<doc id="71362" url="https://als.wikipedia.org/wiki?curid=71362" title="1298">
1298





</doc>
<doc id="71363" url="https://als.wikipedia.org/wiki?curid=71363" title="Riad">
Riad

Riad () isch d Hauptstadt vum Chönigriich Saudi-Arabie und dr glychnamige Browinz. D Stadt het 4,6 Millione Yywohner, d Browinz 6,0 Millione (Stand 1. Jänner 2008).

D Stadt isch s wirtschaftlichi, administrativi und kulturelli Zäntrum vum Land. Si beherbärgt zahlriiche Uniwersidääte, Musee und Boudänkmäler. Si isch Sitz vum saudi-arabische Regierig, vum Parlamänt, vu allne staatliche Zäntralbehörden und zahlriiche diplomatische Verdrätige.

Riad isch syt de Unabhängigkeit vum Saudi-Arabien im Johr 1932 Hauptstadt. Hischtorisch isch si e sehr wichtige Durchräisort vum arabische Ruum uf de Pilgerwäge nach Mekka und Medina, de bedütendste Pilgerschtätte vum Islam. Z Riad bfindet sich syt 1824 dr Hauptbalast vum Chönighuus vu Saud.


</doc>
<doc id="71364" url="https://als.wikipedia.org/wiki?curid=71364" title="1299">
1299





</doc>
<doc id="71365" url="https://als.wikipedia.org/wiki?curid=71365" title="1300">
1300






</doc>
<doc id="71366" url="https://als.wikipedia.org/wiki?curid=71366" title="1301">
1301






</doc>
<doc id="71367" url="https://als.wikipedia.org/wiki?curid=71367" title="1302">
1302





</doc>
<doc id="71368" url="https://als.wikipedia.org/wiki?curid=71368" title="1304">
1304






</doc>
<doc id="71371" url="https://als.wikipedia.org/wiki?curid=71371" title="1305">
1305






</doc>
<doc id="71372" url="https://als.wikipedia.org/wiki?curid=71372" title="1306">
1306






</doc>
<doc id="71373" url="https://als.wikipedia.org/wiki?curid=71373" title="1307">
1307





</doc>
<doc id="71374" url="https://als.wikipedia.org/wiki?curid=71374" title="1310">
1310






</doc>
<doc id="71375" url="https://als.wikipedia.org/wiki?curid=71375" title="1311">
1311






</doc>
<doc id="71376" url="https://als.wikipedia.org/wiki?curid=71376" title="1312">
1312





</doc>
<doc id="71377" url="https://als.wikipedia.org/wiki?curid=71377" title="1313">
1313






</doc>
<doc id="71378" url="https://als.wikipedia.org/wiki?curid=71378" title="1314">
1314






</doc>
<doc id="71379" url="https://als.wikipedia.org/wiki?curid=71379" title="1316">
1316






</doc>
<doc id="71383" url="https://als.wikipedia.org/wiki?curid=71383" title="Dekonstruktivismus">
Dekonstruktivismus

Dr Dekonstruktivismus bedüütet:



</doc>
<doc id="71384" url="https://als.wikipedia.org/wiki?curid=71384" title="Dekonstruktivismus (Architektur)">
Dekonstruktivismus (Architektur)

Dr Dekonstruktivismus isch en Richtig vo dr Architektur vom spoote 20. und em Afang vom 21. Joorhundert.

D Architekturhistoriker luege s Huus, wo dr Frank Gehry öppe ane 1980 z Santa Monica bout het, als s erschte Gebäud vo däm Styl a. Ane 1988 isch die Aart vom Boue in ere grosse Uusstellig im Museum of Modern Art z Nöi York behandlet worde.

Für d Stylgschicht bedüütet die Bouwys e nöji Faase, wo noch der Epoche vo dr Poschtmodärne cho isch. Sid dr Wändi zum 21. Joorhundert git’s jetz scho wider en anderi Tendänz i dr Architektur, wo deils als "zwäiti Modärni" agluegt wird. I dr Boupraxis laufe aber so Boustyl je nach Bouherr und Architäkt näben enand wyter.

Bi dene Wärch bruucht dr Architekt bestimti geometrische Forme, won er anders als mes vo dr tradizionelle Architektur gwoont isch zämesetzt. Für d Funkzioon vo de Objäkt findt er so früschi Lösige, wo eim d Rüüm und s Liecht im Huus nöi lönd lo erläbe.

Bekanti Architekte, wo s vonne mindeschtens en Deil "dekonstruktivistischi" Wärch git, sind öppe:




</doc>
<doc id="71385" url="https://als.wikipedia.org/wiki?curid=71385" title="1317">
1317






</doc>
<doc id="71386" url="https://als.wikipedia.org/wiki?curid=71386" title="1318">
1318






</doc>
<doc id="71387" url="https://als.wikipedia.org/wiki?curid=71387" title="1319">
1319





</doc>
<doc id="71388" url="https://als.wikipedia.org/wiki?curid=71388" title="1320">
1320





</doc>
<doc id="71389" url="https://als.wikipedia.org/wiki?curid=71389" title="1321">
1321





</doc>
<doc id="71391" url="https://als.wikipedia.org/wiki?curid=71391" title="1322">
1322





</doc>
<doc id="71392" url="https://als.wikipedia.org/wiki?curid=71392" title="1323">
1323






</doc>
<doc id="71419" url="https://als.wikipedia.org/wiki?curid=71419" title="1325">
1325






</doc>
<doc id="71420" url="https://als.wikipedia.org/wiki?curid=71420" title="1326">
1326






</doc>
<doc id="71421" url="https://als.wikipedia.org/wiki?curid=71421" title="Sigmund von Wagner">
Sigmund von Wagner

Dr Franz Sigmund von Wagner (* 12. Novämber 1759 z Erlach; † 11. Septämber 1835 z Bärn) isch e Schwiizer Zeichner und Chupferstächer gsi.

Dr Wagner isch us ere Bärner Patrizierfamilie cho. I dr Zyt vo 1799 bis 1803 het er z Züri gleert wie me Zeichnige, Chupferstich und Radierige macht. Bsunders bekant isch er für sini Karikatuure.

Ane 1804 het er z Bärn e grossi Uusstellig vo Kunschtwärch und Produkt us dr Induschtry gmacht. Und er isch eine vo de Iniziante vom Unspunnefäscht vo 1805 bi Interlake gsi.

Dr Nachlass vom Künschtler isch i dr Burgerbiblioteek vo Bärn.



</doc>
<doc id="71422" url="https://als.wikipedia.org/wiki?curid=71422" title="Echter Hopfen">
Echter Hopfen

Dr Hopfa, gnaur dr "Gewöhnlicher Hopfen" "(Humulus lupulus L)" isch e Art aus dr Familie "Cannabaceae", de Hanfpflanza.

Hopfa isch a alde Kuldurpflanz mo als Heilpflanz schao en dr Jongschdoinzeid gnudsd worra isch ond mo seid em Middlaldr Zuasäds zom Bier, wia Dollkirscha, Schlafmoh odr Bilsakraud ersedsd hod.
D Hopfa-Arta send Kleddrpflanza mo schnell wachsed.– von oba gsäa –se em Uhrzoigrsinn drehad. 

D Hopfa –Arta send zwoihäusig trenntgschlechtige (diözisch) Pflanza. Die Früchd send kloine Nüss.(3 mm).

Neba em wilda Hopfa geids Aromasorda ond Bittersorda.

Zom Braua vom Bier isch dr Hopfa heid faschd emmer a kloine abr wichdige Zuadad.

En dr Volksmedizin wurd dr Hopfa en dr Phytotherapie brauchd.

D jonge Wurzla – a Nebabrodukt beim Aufzieha vom Hopfa, kaa ma zua ama Salad macha.
Dr Hopfa hod, wann r drocknad isch, Bitterstoff (18,5 %, Hopfaöl (0,5  %), Gerbstoffe 3,5 %, Eiweiß 20,0 % ond Mineralstoffe 8,0 %. Dr moischde Reschd isch Zellulose.




</doc>
<doc id="71424" url="https://als.wikipedia.org/wiki?curid=71424" title="Unspunnenfest">
Unspunnenfest

S Unspunnefäscht isch es grosses Schwiizer Fäscht, wo sid ane 1805 vo Zyt zu Zyt im Spootsumer bi dr Burgruine Unspunne oben a Interlake im Kanton Bärn stattfindet.

S erschte Mol isch das Fäscht uf s Joor 1805 vo vier Bärnburger organisiert worde. Das sind dr Schultheiss Niklaus Friedrich von Mülinen (1760–1833), dr Friedrich Ludwig Thormann (1762–1839), wo den Bärner Oberamtme z Interlake gsi isch, dr Grafiker Franz Sigmund Wagner (1759–1835) und dr Mooler Franz Niklaus König (1765–1832) gsi. Uf em Fäscht sind alti Schiizer Kampfspiili, Tänz und ländlechi Musig ufgfüert worde. Me het yheimischi Lieder gsunge, deils vom Gottlieb Jakob Kuhn nöi gmacht, und s ganze Träffe het druf abzylet, s Nazionalgfüül vo de Schwiizer z sterche, wie dr Wagner gschribe het. Der Bärner Mundartdichter Rudolf von Tavel het spöter das Fäscht im ene Buech dargstelt.

S zwöite Mol isch s Unspunnefäscht ane 1808 über d Büüni ggange. Es sind vil Ussländer als Turischte is Bärner Oberland uf das Fäscht cho.

S dritte Unspunnefäscht isch den erscht ane 1905 duregfüert worde. Me hät’s denn au als "VI. Eidgnössischs Schwing- und Älplerfäscht" bezeichnet. Im 20. Joorhundert isch das Fäscht unregelmässig wider z stand cho: ane 1946, 1955, 1968, 1981 und 1993, und au im nöie Joortuusig wider, nämlech ane 2006 und 2017. Dr Robert Blum het 1968 s "Unspunne-Festspiel" gmacht.




</doc>
<doc id="71425" url="https://als.wikipedia.org/wiki?curid=71425" title="1327">
1327






</doc>
<doc id="71426" url="https://als.wikipedia.org/wiki?curid=71426" title="1328">
1328






</doc>
<doc id="71427" url="https://als.wikipedia.org/wiki?curid=71427" title="1329">
1329






</doc>
<doc id="71428" url="https://als.wikipedia.org/wiki?curid=71428" title="1330">
1330





</doc>
<doc id="71429" url="https://als.wikipedia.org/wiki?curid=71429" title="1331">
1331






</doc>
<doc id="71430" url="https://als.wikipedia.org/wiki?curid=71430" title="1332">
1332






</doc>
<doc id="71431" url="https://als.wikipedia.org/wiki?curid=71431" title="1333">
1333






</doc>
<doc id="71432" url="https://als.wikipedia.org/wiki?curid=71432" title="1334">
1334






</doc>
<doc id="71433" url="https://als.wikipedia.org/wiki?curid=71433" title="1335">
1335






</doc>
<doc id="71434" url="https://als.wikipedia.org/wiki?curid=71434" title="1336">
1336






</doc>
<doc id="71435" url="https://als.wikipedia.org/wiki?curid=71435" title="Jost Bernhard Häfliger">
Jost Bernhard Häfliger

Dr Jost Bernhard Barnabas Häfliger (* 11. Juni 1759 z Möischter; † 1. Juni 1837 z Hooftere) isch e Schwiizer Pfarrer und Mundartdichter gsi.

Dr Jost Bernhard Häfliger isch vo Möischter im Luzärnbiet cho. Er isch dr Soon vom Jost Bernhard Häfliger gsi. Er het z Soledurn, z Luzärn, z Stroossburg und z Konschtanz Theology und Jurisprudänz gstudiert. Ane 1783 het er d Prieschterweih übercho und isch denn bis 1793 z Möischter und derno z Hooftere Pfaarer gsi.

Dr Häfliger gilt als spoote Verträtter vo dr Schwiizer Uufklärig. I de letschte Joor vom 18. Joorhundert het er agfange Gedicht und Lieder i dr Mundart schrybe. Die het er i zwöi Büechli zämegstelt, wo ane 1801 und 1813 usecho sind. Mit sym Wärch isch dr Pfarrer vo Möischter näbed em Josef Felix Ineichen dr erscht Luzärner Tieläktschriftsteller vo dr neue Zyt gsi.

Zäme mit em Zürcher Komponischt Hans Georg Nägeli het er ane 1808 die Schwiizerisch Musiggselschaft ggründet. Dr Häfliger isch dr erscht Presidänt vo däm Verein gsi.

En Uuswaal vo de Lieder:




</doc>
<doc id="71438" url="https://als.wikipedia.org/wiki?curid=71438" title="1337">
1337






</doc>
<doc id="71439" url="https://als.wikipedia.org/wiki?curid=71439" title="1338">
1338






</doc>
<doc id="71440" url="https://als.wikipedia.org/wiki?curid=71440" title="1339">
1339





</doc>
<doc id="71441" url="https://als.wikipedia.org/wiki?curid=71441" title="Gemüsespargel">
Gemüsespargel

Dr Schbargl "(Asparagus officinalis)," en dr Schweiz mid weiblichm Gschlächt "d Spargle," isch a Pflanzasord en dr Familie vo de Schbarglgwächs "(Asparagaceae)." Dia send "Liliegwächs". Schbargl hods en en dr ganza Weld, mo ibrhaubds ebbes wachsa duad.

Dr Schbargl wurd au als Zierpflanz gnomma, abr am wichdigsch isch r als Gmias.

Dr Nama vom Schbargl kommd wahrscheinle aus em griechischa (ασπάραγος, asp(h)áragos, „jongr Drieb“).

S geid oogfähr 220 Schbargl-Arda.

Vom Gmiasschbargl send en Didschland d Weisse- odr Blaich-Schbargl am heifigschda. En andre Lendr mögad d Leid liabr da Grea- ond Violett-Schbargl. Des send abr koine Pflanzasorda, dia Ondrschied send blos auf d Zeid vom Ernda zruckzfiahra.

S geid au Wild-Schbargl ond Thai- Schbargl.

Dr Schbargl wurd en Roiha aapflanzd. Noch drei Joor kaa ma s erschde Mol ernda, no brenged d Pflanza oogfähr zeha Joor en Erdrag. Ma derf abr blos vo jeder Pflanz blos zwischa fenf ond 15 Trieb nemma, suscht kommd r nemme.
Essa duad ma d Trieb vom Schbargl, d Schbarglschdanga

Dr Schbargl isch a uralds Hoilmiddl. mo bei Erbrecha, Magareizong, Nieraschwäche, Vrstopfong odr Ödem helfa soll.

Dr Schbargl kaa au Allergia auslösa. Ondweil dr Schbargl Purine endhäld, kaa r au Gichtaafäll auslösa. .

Da Zierschbargl nemmd ma zom Benda vo Bloamaschdreiß.

Schbargl hod an Vitamin-B-Komplex, Vitamin C ond E, ond d Vorschduf vom Vitamin A, s Betakarotin. Drneba isch Zink ond Molybdän dren.


Weil dr Schbargl friahr a deirs ond seldas Gmias gwä isch, hod ma d Schwarzwuzla „Arme-Leid-Schbargl“ ghoißa.

A anders Gmias, mo mid em Schbargl zemmabrochd wurd, send d Schbrossa vom Hopfa.


</doc>
<doc id="71442" url="https://als.wikipedia.org/wiki?curid=71442" title="1340">
1340






</doc>
<doc id="71444" url="https://als.wikipedia.org/wiki?curid=71444" title="1341">
1341






</doc>
<doc id="71445" url="https://als.wikipedia.org/wiki?curid=71445" title="Abraham Emanuel Fröhlich">
Abraham Emanuel Fröhlich

Dr Abraham Emanuel Fröhlich (* 1. Februar 1796 z Brugg; † 11. Dezämber 1865 z Gäbischtorf) isch e Schwiizer Theoloog, Lehrer und Schriftsteller gsi.

Dr Abraham Emanuel Fröhlich isch dr Soon vom Emanuel Fröhlich und vo dr Anna Rosina Fröhlich-Märki gsi. D Grundschuel het er bi sim Vater, wo Gärber und Lehrer gsi isch, bsuecht, und drno isch er as "Collegium Humanitatis" und denn ufs Collegium Carolinum z Züri ggange. Ane 1817 isch er refermierte Pfarrer worde und het denn grad d Stell als Latynlehrer z Brugg agnoo. 1820 het er d Elisabeth Frei vo Brugg ghürootet. 1823 hätt er welle Stadtpfarrer z Brugg wärde, me het en aber nit gwäält. Sid 1827 isch er Lehrer für Sprooch und Literatur a dr Kantonsschuel z Aarau gsi. Wil er sich i de früene 1830er Joore im politische Kampf vehemänt für die konservatyvi Syte engaschiert het, isch er ane 1835 als Lehrer nümme gwäält worde, sin Nochfolger isch dr Ernst Ludwig Rochholz gsi. Er het denn als Lehrer und Räkter vo dr Bez i der Stadt Aarau gschaffet.

Dr Fröhlich het churzi Gschichte, historischi Arbete, Feschtrede, Biografie, Gedicht, Lieder, Ballaade und Faable gschribe. Für die alegoorische und satirische Gschichte isch er zu syr Läbzyt scho bekant und gschetzt worde, grad au, wil derzue dr Mooler und Karikaturischt Martin Disteli originelli Zeichnige gmacht het, mit Faabelwääse, wo deils dütlech uf aktueli politischi Verhältnis gmünzt gsi sind. Die erschte Schrifte het dr Fröhlich under em Psöidonym "Demokrit Schmerzenreich" useggä. Er gilt als wichtige Autoor vo modärne Faable i der düütsche Literatur und isch im 19. Joorhundert eine vo de bekantischte Schriftsteller vo dr Schwiiz gsi.

Die zwöiti Gruppe vo erfolgryche Wärch sind d Schwiizerlieder vom Fröhlich. I dr Zyt vom Studium z Züri het em dr nazionaal Freiheitskampf z Düütschland Ydruk gmacht. Er isch uf Schinznach zu dr Helvetische Gselschaft ggange und bim Zofingerverein und bim Sämpacherverein drby gsi. Für die Gruppe het er neui patriotischi Lieder gschribe, so wie au ufs erschte Eidgnössische Schützefäscht ane 1824 z Aarau.

Zäme mit sim Brueder Theodor, wo au z Aarau und zwar als Musiglehrer gschaffet het, het dr Fröhlich d Redakzioon vom ene nöie aargauische Chilegsangbuech übernoo, wo ane 1844 s erschte Mol isch und innert wenig Joor in es baar nöie Uuflaage usecho isch.

Ane 1851 het dr Fröhlich en Biografy über de Bärner Pfaarer und Dialäktschriftsteller Gottlieb Jakob Kuhn gschribe, wo churz vorhär gstorben isch und wie dr Aargauer Pruefskolleg gäge s modärne Trybe i dr umstürzlerische Zyt gschribe het. I de letschte Läbensjoor het er sälber agfange Mundartgedicht schrybe, won aber nur en chlyne deil vo sym Wärch usmache.

Dr Nachlass vom Abraham Emanuel Fröhlich isch idr Stadtbiblioteek z Brugg.





</doc>
<doc id="71447" url="https://als.wikipedia.org/wiki?curid=71447" title="Bahnsteig">
Bahnsteig

Èn Baanschteig wörd im Schwizerdütschè, früèner au zimli oft z Öschterrych un Dütschland, dè/s Perron benamst. Dè Perron isch è vodlèèntes Wort uss èm Französischè, wo dè Baanschteig "le perron" heißè duèt. Im Änglischè sait mò im Baanschteig "platform". Èn Perron isch è Zuèstygsblattform für jeglichi Vokeersartè wiè z. B. Busperron, un è befeschtigti Blattform, wo barallel un mit wènnig Abschtand zuè nèm Ysèbaagleis aaglait isch, um bi Züüg s Y- un Uusschtyygè z erlychtèrè. Mò findet si sèllèwäg in Bahnhööf odder bi Haltepüngt un Halteschtellè. Äänlichi Konschtruktionè git s als Arbètsbünni näbbè Bereitschtellungsgleis.

Dié Dütsch Baan bedrybt z Dütschland Baanschteig mit èrè Gsamtlängi vo 2300 Kilometer.

Bahnschteig git s au bi Halteschtellè vo Trams, U-Baanè un Seilbaanè.

Wôrend früèner eifachi, eventuèll teerti Schüttungè uss Schotter mit mee odder minder befeschtigter Vorderkantè glangt hèn, sin diè hütigè Hochbaanschteig wesèntlich massyveri Konschtruktionè. D Kantè bschtôn üblicherwys uss Winkelstützmuèrè (L-Stei) uss Bedong, wo dè senkrächte Deil obbè brofilyrt isch un asè èn füülbarè Randschtei bildè duèt. Dè Korpus vom Baanschteig isch uffgfüllt un/odder bedonyrt un nǜmmt meischtens Règèwasserdrainagè sowiè Leitungè für d Baanschteigbelüchtung un mèngmòl d Leit-, Sicherungs- un Fèrnmeldetechnig vo dè Bedrybsschtell uff. D Obberflächi isch meischtens mit Bedong-Vobundschteipflaschter belait un, falls nit übberdacht, mit Mitteldrainagè vosää. Im Innèberych wörrèd au Nadurschteibelääg bruucht.

A dè Èndè un, so witt s sich nit um èn Mittelbaanschteig handlè duèt, a dè Rüggsitè hy gòt dè Baanschteig entwedder flǜèßend in è Vokeersflächi übber odder isch durch Brüschtungè begränzt. Vo dè Baanschteigèndè, wo frei i s Gleisfäld übbergän, füürt meischtens eini für s Publikum gschperrti Stägè uff s Gleisniveau abbè.

Mee un mee wörrèd Baanschteig nǜmmi uss Kantèschtei, Èrd- bzw. Bedongkörper un Pflaschter uffbaut, sondern in èrè Blattèbauwys vornèwäg fèrtiggmacht. D Pflaschterung, d Blindèleitschtreifè, d Sicherheitsmarkyrungè etc. sin dört schu ygschaffèt. Sèlli Blattè chönnèd innerhalb von è baar Stundè mit Krään uff Fundamänt uss Pfôôl uffglait wörrè, wa vor allem bim Bauè im laufendè Bedryb diè nötigè Bedrybspausè reduzyrt un asè d Köschtè für Warnaalaagè un Sicherungsposchtè massyv senkè duèt.

Baanschteig wörrèd abhängig vo irer Größe un Frequèntyrung mit unterschydlichè Elemänt vosää.

Wenn d Baanschteig nit in èrè Baanhofshallè ligèd, vofügèd obberirdischi Baanschteig hüüfig übber è eignes Baanschteigdach. Dõdeby handlèt s sich i dè Regèl um Versionè vo Flugdächer. S git si in unterschydlichè Konschtruktionè. Hüt wörrèd Dächer hüüfig i dè Mitti von èrè Reiè vo Stützè drait, s Dach lampèt uff beidè Sitè als Summervogel- odder Flachdach meischtens bis zum Rand vom Perron usè. Alternatyv git s au eisitigi Pultdächer. Bis Aafang vom 20. Johrhundert sin au flach gneigti Satteldächer uff zwei sitlichè Reiè vo Stützè (in Form vo historisch-nõchgmachtè Gussiisè-Sülè) aazdräffè, wié hüt byschpillswys nò bi dè Bèrliner S-Baan. Sèll Grundbrinzyp mit zwei Stützéreiè, allerdings mit gschwungenem Flugdach vowendèt hüt diè Dütsch Baan als Deil vo irèm Corporate Design.

Lutschprecher un Belüchtung wörrèd entwedder i d Bedachung integryrt odder a dè Maschtè montyrt, wo in regèlmäßigè Abschtänd uff èm Perron uffgschtellt sin.

Pragtisch immer sin Sitzgruppè un – falls es kei Baanschteigdach git – Wetterschutzyrichtungè vorgsää. Unter m Baanschteigdach wörrèd deilwys nu nach obbè offeni Windschutzwänd uffgschtellt.

A jeddèrè Basnschteigkanté wörd normalerwys mindeschtens ein Zugzylaazeiger uffgschtellt; bi Zuègangsschtellè a Gleis, wo d Züüg nu i ei Richtung faarèd, langèd feschti Schilder „Richtung XY“, z. B. "Richtung Seebrugg" bi dè Baanhööf Aha un Fèldbärg-Bärèdal a dè Dreiseèbaan. Alli Baanschteig hèn ußerdèmm mindeschtens ei Baanhofsuhr sowié ei uusreichendi Zaal vo Baanhofsnammensschilder.

Witter chönnèd dèzuè chò: Mülleimer, Aschèbechèr, Lüchtkäschtè für Faarblaan-Uushäng, Charté, Wagèstandsaazeiger un andri Informationè, Fahrchartèautomatè, Großbildschirm für Reklame un Information, Abschnittsmarkyrungè, Stellblätz für Gepäckwägè un mobili Hublift, öffentlichi Delefon, Vomarktungsfläché (Blakatwänd), Überwachungskameras, Notruèf- un Informations-Gegèschprèchaalaagè, Gedränke- un Süèßigkeitenautomatè, Schlièßfächer. Uff breitè Baanschteig chönnèd Pavillons uffgschtellt wörrèd, um Kiosk un andri Gewèrbe- odder Diènstrüüm drin innè yzrichtè.

Für dè Baanbedryb git s an èm Baanschteig fascht immer eini odder mee Haltedaflè, mèngmòl au Vorsignaalwidderholler, Gegèschprechaalaagé un Strèggèfèrnschprècher, Abfèrtigungsaalaagè mit Bedièndaflè un Abfaarsignaal, mitunter au Brèmsbroobaalaagè. Um Hochgschwindigkeitsvorbyfaartè abzsichèrè muè ggf. è Passagyrsicherungsaalaag inschtallyrt wörrè. I dè Pavillons, wo witter obbè schu erwäänt worrè sin, findet mò mèngmòl no è örtlichi Baanschteiguffsicht mit bedryblicher Fungtion.

Dè Baanschteig isch als Deil vom Baanhofsglände Brivateigèdum vom Baanhofsbedryber, d. h. bi dè DB AG isch sèll d DB Station&Service AG. Dè Zuèdritt isch früèner vo dè Baangsellschaftè durch asè benamsti „Baanschteigschpèrrè“ reglementyrt worrè. Hüt isch es z Dütschland, Öschterrych un dè Schwiz normal, sich uff dè frei zuègänglichè Baanschteig vo Näbbèbaanè uffzhaaltè, si gältèd nõch èm Gwonnètsrächt als öffentlichè Vokeersruum, obwoll siè s eigèntlich nit sin. Im Grund sin si nu für s Aaligé vom Bringè un Abhollè vo Matriaal reservyrt, wenn si nit zum Uus- un Yschtiigè bruucht wörrèd.

Bi villè asiatischè un nordamrikanischè Baangsellschaftè, z. B. z China odder bi Amtrak, git s bis hüt nò Baanschteigschpèrrè, wo d Passagyr vom Perron zrugg haaltèd, bis dè Personèzug ygfaarè isch un parat zum Abfaarè isch, um Unfäll bim Yfaarè vo dè Züüg z vohindèrè.

Für dè Gebruuch vo dè Baanschteig innerhalb von è baar Vokeersvobünd isch è Faarchartè bzw. è Baanschteigchartè nötig. Asè isch es möglich, Faarchartè-Kontrollè au ußerhalb vo dè Baanschteig a dè Spèrraalaag am Zuègang durchzfüürè. Dõdevo wird z. B. z Hamburch oft un bi dè Pariser Métro Gebruuch gmacht.

In èn Huufè Metropolè isch dè Zuègang zuè dè Metro-Stationè (zmindescht i dè Innèschtadt) durch automatischi Spèrrenaalaagè mit automatischer Faarchartèbrüèfung üblich, um s Schwarzfaarè un s Übbernachtè vo Penner im Griff z bhaaltè.

Baanschteig wörrèd nõch irer Laag un Uusfüürung in voschiddenè Modèl ydeilt.

Dè Huusbaanschteig isch én Baanschteig, wo dirèkt vor èm EG von èm Baanhof lyt un dõhèr vo dört ooni Übberquerè vo Gleis durch d Passagyr erreicht wörrèd cha. Well d Gleis in èm Baanhof mit sitlich aagordnetém EG immer vom EG uus durchnummeryrt wörrèd, lyt dè Huusbaanschteig dört immer am Gleis 1. Bi Keilbaanhööf odder Inselbahnhööf isch sèll anderscht, z. B. lyt dè Huusbaanschteig bim Baanhof z Büli am Gleis 3 un 4.

Èn Zwǜschèbaanschteig lyt zwǜschè zwei Gleis, s wörd abber nu ei Gleis dèvò bediènt. Èn Zwǜschèbaanschteig isch vom Huusbaanschteig nu durch ebbèärdigem Übberquerè vo eim odder è baar Gleis (Passagyrübbergang) odder mit èrè Unter- odder Übberführung z erreichè. Dè Gleisabschtand für sèllèn Baanschteig isch nit so groß wiè für èn Mittelbaanschteig mit beidsitigem Gleiszuègang. Sèlli Bauart isch nò mit ebbèärdigem Zuègang wit vobreitet, hèt abber dè Nõchdeil, dass d Passagyr übber d Baanhofsgleis drübber laufèd un sèllèwäg d Übbergäng gsichert wörrè müèn un d Zug- un Rangierfaartè uff andrè Gleis unterbliibè müèn. Sèll schränkt d Leischtungsfähigkeit vom Baanhof y. Bsunders im aaltè Öschterrych-Ungarn isch hüüfig dè gsamte Baanschteigberych näbbè ènèrè Baanschteigchantè am Huusbaanschteig nu mit Kys ygebnèt worrè, uss wellèm d Schinnèchöpf usègluègt hèn. I dè letschtè Johrzeent sin vill Zwǜschèbaanschteig durch niveaufrei erreichbari Insel- odder Ußèbaanschteig ersetzt worrè. Z Dütschland dürfèd Zwǜschèbaanschteig nit neu ygrichtet wörrè.

Witteri Baanschteig sin entwedder als "Sitèbaanschteig" odder "Mittelbaanschteig" uusgfüürt.

Ußèbaanschteig bediènèd nur ei Gleis un ligèd dõhèr i dè Regel an èrè Ußèsitè vom Baanhofgleisberych.
Sitèbaanschteig bruuchèd kei Vobreitèrè vom Gleisabschtand. Sellèwäg sin si bsundere bi nõchdräglicher Aalaag
a eksischtyrendè Streggè, z. B. bi Haltepüngt, koschtègünschtiger aazlegè wiè Mittel- odder Zwǜschèbaanschteig.

Bi nèm Mittelbaanschteig (au: "Inselbaanschteig") git s bediènti Gleis uff beidè Seitè vom Baanschteig, s Baanschteigmobiliar inklusyv dè Informationsuusrüschtung cha für beidi Gleis ygsetzt wörrè. 

Wenn mee wiè ein Mittelbaanschteig vorhandè isch, git es unterschydlichi Konzäpt, sèlli z bediènè. S git Zuèordnungè wiè:

Bsundere bi churzè Tagtzitè sin für Züüg hüfig düèri un blatzintensyvi Gleisübberfüürungè nötig, um d Baanschteig i dè gwünschtè Wys aazschtüèrè.

Lällibaanschteig schlièßèd an èm Baanschteig odder dè Zuèlaufflächi aa un hörèd am andrè Énd zwǜschè dè Gleis uff. Lällibaanschteig sin zum Byschpill bi Chopfbaanhööf mit èm Querbaanschteig vobundè. Èn Lällibaanschteig an èm Mittelbaanschteig cha dèm sini èrschti Baanschteigchantè volängèrè un schlièßt è drittes Gleis aa, è Stumpfgleis, wo vor èm Aafang vo dè zweitè Baanschteigchantè vom Mittelbaanschteig uffhört, wiè s im Hanauer Hauptbaanhof blaant isch. Wenn vor èm Aafang von èm Huus- odder Ußèbaanschteig è Stumpfgleis uffhört, cha dè Lällibaanschteig dèm sini Perronchantè volängérè un s Stumpfgleis aaschlièßè, diè andri Baanschteigchantè cha s Huusgleis volängèrè odder è zweites Stumpfgleis aaschlièßè. Im Kyler Hauptbaanhof, èm Sackbaanhof, sin 2013–2014 zwei vo dè regulärè Baanschteig, wo jò scho Lällibaanschteig sin, uff d halbi Längi schmäler gmacht, asè hèt mò jewyls ei Baanschteigchantè vokürzè chönnè un sich dört jewyls è witterè Lällibaanschteig draa hèrrè hängè chönnè, um jewyls è zuèsätzlichs, chürzers Stumpfgleis aazbindè, wo dört uffhört. S cha dört also è höcheri Zaal vo chürzèrè Züüg abgfèrtigt wörrè.

Wenn uff beidè Sitè vom Gleis è Baanschteigchantè isch, so sait zuè beidè "Zwillingsbaanschteig". Sèlli Aaordnung isch z Spaniè schu länger mòl bruucht worrè, vo dõhèr au d Bezeichnung „Spanischi Lösung“, obwoll si sèll früèner z New York schu bruucht worré isch.


È Sonderform vom Baanschteig bildet dè so daufte "Querbaanschteig" bi Sackbaanhööf, au "Chopfbaanschteig" benamst. Sellèm sin meischtens ein odder zwei Empfangshallè vorlagèrèt. Als wichtigschtè Baanschteig in èm Chopfbaanhof isch er i dè Regèl au dè breiteschte.

Én Querbaanschteig isch rächtwinklig zuè dè andrè Baanschteig vor dè Gleisstümpf aagordnèt un dõhèr im eigèntlichè Sinn kein "Baanschteig", well a ym keini Züüg haaltè düèn; er hèt villmee è Vodeiler-Fungtion: Vo dört uus sin alli andrè Baanschteig uff dè glychè Höchi erreichbar. Dé Querbaanschteig ersetzt d Baanschteigzuègäng bi Durchgangsbaanhööf, wo dört oft in Form vo Fuèßgängerübber- odder -unterfüürungè aaglait sin. Seltè findèt mò trotzdèmm no witteri Übber- odder Unterfüürungè i dè Mitti odder am üßerè Ènd vo dè sitlichè Baanschteig, z. B. z Frankfurt (Main) Hauptbaanhof, im Leepzischer Hauptbaanhof sowiè bi eim vo dè gröschtè Baanhööf vo dè Wält, in Züri HB bim Gleisfäld 3-18 (Stand: Juli 2018).

Èn Kombibaanschteig isch meischtens èn Inselbaanschteig, bi dèm a dè beidè Sitè zwei voschiddeni Vokeersmittel haaltèd.

Solang dè Service vom Baanbedryber s Voladè vom Gepäck un vom Exprèssguèt in Reisezüüg mit ygschlossè hét, hèt s uff großè Baanhööf Gepäckbaanschteig gää, wo nit für dè Zuègang vo dè Passagyr bschtimmt gsi isch. Sèlli Perron sin niddriger wiè d Personèbaanschteig aaglait gsi, sèllèwäg hèt mò s Gepäck zwǜschè Ysèbaagepäckwägè un Gepäckkarrè niveauglych umladè chönnè. Sèlli Perron sin in vill älterè Baanhööf no ooni witterè Gebruuch z findè, solang s Gleisbild unvoänderèt bliibt (byschpillswys Leepzisch Hbf.).

Drübber usè exischtyrèd Sonderformè vo dè uffglischtètè Baanschteigmodèl, wiè zum Byschpill:

Die Baanschteig- odder Perronchantè, isch dè Rand vom Baanschteig, vo wo d Faargäscht in èn Zug yschtygèd odder uss èm Zug uusschtygèd. D Chantè vom Perron definyrt sich bsunders als baulichi Begränzungslinniè. D Baanschteigchantè hèn è international definyrti Höchi, um Wagèmodèl je nõch Bauart möglichscht effektyv, im spezièllè gränzübberschrittend, ysetzè z chönnè.

Bahnschteigchantè wörrèd hüt meischtens uss Bedong gmacht. D Höchi vo dè Baanschteigchantè – gmessè vo dè Schinnèobberchantè – isch è Qualidätsmerkmòl für Perron. D DB git d Baanschteighöchi bi irè Baanhofsinformationè zämmè mit dè Baanschteiglängi für jeddè Baanschteig aa.

Im Lauf vo dè Baangschicht haben sowoll d Höchi vo dè unterschtè Schtägèdritt vo dè Personèwägè wiè au d Höchi vo dè Baanschteig toujours zuègnõ. Durch s Aaglychè vom Dritt un dè Chantè hèt d Vowylduèr vo dè Züüg i dè Baanhööf abgnõ, well èn schnellerè Y- un Uusschtyg möglich worrè isch. Bsunders Personè mit Geehǜlfi odder Gepäck bruuchèt für s Übberwindè vo nu eim Dritt mee wiè doppelt so vill Zit gegèübber èm ebbèärdigè Übbergang. Bsunders bi Pendlerzüüg isch é glychi Höchi vo dè Baansteigchantè un Wagèdritt sinnvoll, well sèlli a jedderè Station aahaltè un d Passagyr y- un uusschtygè lônn, abber nu wennig Zit für desèll Umschlag im Faarblaan vorgsää isch.

Aänlich duèt s sich mit dè Nidderflurtechnig vohaaltè, wo im Lauf vo dè Zit d Höchi vom Faargaschtruum uff d Perronhöchi aaglychè worrè isch, um èn niveauglychè Übbergang vom Perron in Faargaschtruum ooni Stägè möglich z machè. Sèlli Maaßnaam beschlünigt dè Uffenthalt in èm Baanhof u.U. nommòl, well bi nèrrè Stägè èn Rollschtuèllift für geebehinderti Passagyr ygsetzt wörrè muè, wa d Umschlagszit dütlich volängèrè duèt.

Dèmit dè Zuèschtyg bequèmer un sichèrer z machè, sin d Baanschteig gegèübber dè SO je nõch Streggi um bis zuè eim Meter höcher. Diè gnauè Baanschteighöchè richtèd sich nõch dè Faarzüüg, wo am meischtè ygsetzt wörrèd sowiè dé aagwendetè gsetzlichè Regelungè. Dõdeby sin wältwit voschiddenschti Baanschteighöchè aazdrèffè, wo nu regional normyrt sin. Èn Baanschteig, wo höcher wiè öppè 40 Zentimeter übber Schinnèobberchantè lyt, wörd meischtens als "Hochbaanschteig" benamst. Abgränzend dèzuè sait mè bi hèrkömmlichè Aalaagè "Dǜèfbaanschteig" odder "Niddrigbaanschteig".

D TSI „Infraschtruktur“ benènnt als Regelbaanschteighöchi für Fèrnbaanè innerhalb vo dè EU entwedder 55 Zentimeter odder 76 Zentimeter übber Schinnèobberchantè mit èrè Höètoleranz –30 mm/+0 mm. Diè bruuchbari Baanschteiglängi söll dõdeby 400 Meter sy. D Umsetzung vo dè TSI INS söll bis 2020 abgschlossè sy.

Z Dütschland lait d Ysebaa-Bau- un Bedrybsordnung (EBO) è Baanschteighöchi vo mindeschtens 38 Zentimeter bis maximal 96 Zentimeter fescht. Bi Neubautè odder umfassendè Umbautè vo Personèbaanschteig söllèd i dè Regèl d Baanschteigchantè uff è Höchi vo 76 Zentimeter übber Schinnèobberchantè glait wörrèd; Höchè vo unter 38 Zentimeter un übber 96 Zentimeter sin unzuèlässig. Baanschteig, wo uusschlièßlich S-Baanè haaltè düèn, söllèd uff èrè Höchi vo 96 Zentimeter übber SO glait wörrè; im Netz vo dè Bèrliner S-Baan sin us früènèrè Feschtlegungè sogar no Baanschteighöchè vo 1030 mm übber Schinnèobberchantè vorzfindè.

I dè Schwiz wörd è einheitlichi Baanschteighöchi vo 550 mm für Normalschpur- un 350 mm für Schmalschpur-Streggè aagschtrebt.

Z Dütschland git s meischtens keini mechanischè Sicherungsyrichtungè gegè dè beabsichtigte odder unbeabsichtigte Zuègang zum Gleisberych. In vill andrè Induschtrystaatè wörrèd d Baanschteig vo neuerè U-Bahn-Streggè durch so daufti Baanschteigdürè mechanisch vum Gleisberych abdrènnt. Sèlli Dürè ligèd uff dè Höchi vo dè Wagèdürè un wörrèd èrscht nõch èm Halt vom Zug uff gmacht.

Uffgrund vo dè Baanschteighöchi isch es voletztè odder ältèrè Lüt, wo i dè Gleisberych chò sin, öfter nur schwèr odder gar nit möglich, widder uff dè Baanschteig zruggzschtygè. Dõhèr wörrèd bsundere bi U-Baan-Sischteem in dütschsprõchigè Länder dirèkt unterhalb vo dè Baanschteigchantè Schutzrüüme (sognannti "Krauchnischè") inschtallyrt, wo sich Lüt us èm Gleisberych in Schutz bringè chönnéd (z. B. Wyner U-Baan).

Bi automatischè U-Baanè wörd dè Gleisruum vor èm Baanschteig elegtronisch uff Lüt übberwacht, wo dört dinnè sin (z. B. U-Baan Nürnbärch).

D Baanschteig wörrèd regelmäßig durch Videokameras übberwacht, um bi Unglücksfäll un andrè bsundèrè Ereignis schnèll Unterschtützung leischtè zu chönnè.

Für Blindi un seebehinderti Faargäscht sin wèg dè Orièntyrung mèngmòl Blindèleitschtreifè im Boddè yglõ. È gsetzlichi Vopflichtung für sèlli Leitschtreifè bschtòt nit; è baar U-Baan-Bedryber (z. B. z Münchè) hèn si freiwillig ygrichtet; d DB AG hèt sich bishèr nit dèzuè entschiddè, Leitschtreifè a allè Stationè yzrichtè.

Auch d Linniè, wo dè Sicherheitsabschtand bi durchfaarendè Züüg markyrt, cha mit èm söttigè Streifè optisch un tagtyl fürrèghobbè un mit Bedongelemänt markyrt sy. Söttigi Linniè sin z Dütschland übberwigend a Ysèbaa-Perron aazdräffè, well s für passyrendi Züüg a Ysèbaa-Baanschteig nu è zimli hochi Gschwindigkeitsbegränzung git – anderscht wiè bi U- un Strõßèbaanè, wo d Züüg mit maximal 40 km/h dè Baanschteig ooni Halt vorby faarè dürfèd (BOStrab).

D BOStrab reglèt z Dütschland rächtlichi Minimalaaforderungè für Baanschteig a Strõßè- un U-Baanè sowiè Bushalteschtellè. Dõdrin sin pragtisch keini Schutzvorkearungè für Passagyr zwingend vorgschribbè.

Mit dè Drittè Voordnung für d Änderung vo dè Ysebaa-Bau- un Bedrybsordnung wörrèd im Mai 1991 zuèsätzlichi Bschtimmungè für Schnèllfaartè a Baanschteig ygfüürt (). Für Passagè mit mee wiè 160 km/h un bis 200 km/h sin Lutschprecherdurchsagè mit Aasaag vo dè bedroffènè Baanschteigflächè un niveauglychè Baanschteigzuègäng vorgschribbè. Für Vorbyfaartè mit mee wiè 200 km/h sin zuèsätzlichi Vorkeerungè vorgschribbè, um z vohindèrè, dass sich Reisende im Gfòòrèberych uffhaaltè düèn. Aafang vo dè 1990er Johr sin bi dè Dütschè Bundesbaan aerodǜnamischi Untersuèchungè gmacht worrè, ob un wiè Vorbyfaartè a dè Baanschteig mit mee wiè 200 km/h möglich sin.

Bi dè Öschterrychischè Bundesbaanè wörd i dè Faargaschtinformation als Perron d Baanschteigchantè bezeichnèt. Bis Aafang vo dè 1990er Johr isch dõdèfür, wiè s bi vill andrè Baanunternämmè bis hüt dè Fall isch, dè Begriff "Gleis" vowendet worrè. Well d Gleisnummèrè, wo baanintèrn bruucht wörrèd, nit immer mit dènnè übberyschtimmè, wo a dè Baanschteig aagschribbè sin, un d Passagyr s Gleis un dè Baanschteig nit klar zuèordnè hèn chönnè, hèt d ÖBB è Umbezeichnung bschlossè. Früèner hèt s byschpillswys "Baanschteig 2, Gleis 4" gheißè, hüt wörd nù no "Baanschteig 4" aagwendèt.

Jeddi Baanschteigchantè wörd separat benamst. Durchgehèndi Baanschteig wörrèd vom Uffnaamegebäude wèg vo „1“ wèg durchnummeryrt. Baanschteigchantè a Stumpfgleis wörrèd gruppèwys jewyls durchgängig innerhalb vo einèrè Dekadè benamst. Sin d Gleis an èrè Baanschteigchantè durch Zwǜschè- odder Schutzsignaal unterdeilt, so isch bis 2004 dè Baanschteigbezeichnung pro Abschnitt èn Chlybuèchschtaab in Richtung vom Èndbaanhof vo „a“ èwäg hinnè hèrrè ghängt worrè. Im Gegèsatz dèzuè wörrèd Sektorè mit Großbuèchschtabbè bezeichnèt, wo au im Wagèstandsaazeiger asè aagää sin.
Sit 2004 wörrèd d Baanschteig no mee mit Sektorè benamst un falls sie durch ein Schutzsignal getrennt sind zu Gruppen zusammengefasst (z. B. Bahnsteig 1A-C).

I dè Baanhööf mit mengèr Gleisebèni wörrèd d Perron zuè Gruppè zämmègfasst (Wyn Südbaanhof 1–9, 11–19 un 21–22 sowiè Wyn Handelskai 1–2 un 11–12, abber nit am Wyner Hauptbaanhof).

Bi dè Baanschteigartè unterschydèt d ÖBB "Randbaanschteig" (dèzuè zellt au dè uumittelbar vor èm Uffnaamegebäude glègene "Huusbaanschteig"), "Inselbaanschteig" mit schinnèfreyem Zuègang (Unter- bzw. Übberfüürung), "Mittelbaanschteig" mit schinnèglychem Zuègang, "Zungèbaanschteig" un "Querbaanschteig".



</doc>
<doc id="71449" url="https://als.wikipedia.org/wiki?curid=71449" title="Brücke von Brugg">
Brücke von Brugg

D Brugg vo Brugg isch e Brugg, wo i dr Stadt Brugg über d Aare goot.

A däre Stell grad näbe dr Altstadt vo Brugg muess d Aare, wo oben und undedra en breite Fluss isch, dur en ganz en ängi und tüüffi Schlucht im Chalchfelse, wo zum Rand vom Juramassyv under am Bruggerbärg ghört. Die grossi Chluft het dr Fluss us em Gschtei use grabet, won er dr Lauf i dr Yschzyt wägem Moräneschutt vom Rüüsgletscher het müesse gäge Bärg zue verlegge.

Dr Grabe mit sänkrächte und deils sogar überhängende Sytewänd isch a dr schmeelschte Stell nur grad öppe 12 Meter breit und drby öppe 26 Meter tüüf. Dr Wasserspiegel vo dr Aare isch bi durchschnittlichem Nidrigwasser öppe uf dr Koote vo 330 Meter über Meer, und s Wasser stoot dört immer mindeschtens 12 Meter hööch i dr Schlucht unde. Bi de grosse Hochwasser vom 19. Joorhundert isch d Aare mängmol sächs Meter höcher choo. Der Bode bi dr Brugg isch aber no öppe sächs Meter wyter obe. So isch dr Platz, wo d Stadt Brugg druff entstanden isch, guet vor em Wasser gschützt.

Oben a dr Schlucht vo Brugg chunt d Aare us em Auegebiet bi Alteburg und Umike. Dört stoot die grossi Ysebaanbrugg vo dr Bözbrglinie. Am Afang vom Ängnis isch im Fluss e Lauffe mit Felsrippe, wo für d Schiff gfäärlech sind. Bi dr Bruggestell flüsst s Wasser denn wider rueiger, wil s vo dört a mit wenig Gfell is wyte Gebiet vom «Wasserschloss» usechunt.

Im Joor 1996 het dr Bund d Brugger Schlucht i d Lischte vo de Naturdänkmööler mit nazionaler Bedüütig inegschribe.

Die natürlechi Situazioon mit däm schmale Grabe im herte Felse het’s für d Boulüüt scho i dr antike Zyt eifach gmacht, em Hindernis, wo dr Fluss füre Vercheer isch, z bigägne. Me isch sicher, dass scho d Röömer a däm Platz en Brugg gmacht händ. Leider isch vo dere Konstrukzioon nüt me z gseh. Es törft scho e solidi Sach gsi sy, wie me se vo vil andere röömische Brugge no hüt kännt, aber es isch z Brugg kei Schpuur drvo übrig blibe. Es git au kei schriftlechi Kwelle vo de Röömer, wo öppis vo dr Brugg seiti, und me weiss au nit, wenn d Röömerbrugg kabut ggangen isch. Es isch eifach so, ass bi däre Bruggestell dure dr eifachscht Wääg vom Legionslager "Vindonissa" übere Bözbrg uf "Augusta Raurica" ggangen isch.
Im Middelalter, wo die adeligi Familie, wo spööter Habsburger gheisse het, uf dr Feschtig Alteburg gläbt het, isch gwüss uf ires Gheiss grad über dr Aareschlucht e grosse Durm bout worde, wo hütt no stoot: dr "Schwarz Durm". Me dänkt, er sig do gsi zum d Brugg, wo wider nöi muess bout worde sy, z schütze. Vo ane 1064 isch scho die erschti gschichtlechi Nochricht mit em Ortsname: "Bruggo". Spööter isch do drus d Stadt Brugg woorde, und dr Name zeigt ganz dütlech, ass wägem Bouwärch füre Vercheer die Ortschaft entstanden isch.

Im spoote Middelalter het d Stadt sech es Wappe ggä, und do druff het me d Aarebrugg als Symbol ufgmoolet. Das Bild zeigt sogar verschideni technischi Sache: Die middelalterlichi Brugg isch us Holz gsi, und si isch mit eme Tach abbildet; uf de Brugger Stadtbilder us dr jüngere Zyt gseht me d Brugg susch imer oni Tach. S Wappe zeigt au dr Schwarz Durm und sogar no uf dr andere Syte vo dr Schlucht, gäge Norde, en chlyne Durm vo dr Vorstadt, wo en winzige Bruggechopf bildet hät.

Die hölzigi Aarebrugg het vo dr Stadt, de Habsburger als Stadtherre und sid 1415 de Bärner als Landesherre immer wider müesse gflickt wärde. Es eerschts Boudatum für e nöji Brugg isch s Joor 1378.

Ane 1577 het d Stadt e steinigi Brugg bout, und dr Kanton Aargau het se, wil dr Vercheer starch zuegnoo het, ane 1837 verstercht; scho eis Joor vorhär isch dr Durm mit em linggsufrige Bruggetor wäggcho. 1925 het dr Kanton en besseri Brugg lo boue. Das isch die, wo hütt no do isch. Jetz tarf se nur no dr langsaam Vercheer und s Poschtauto bruuche, dr übrig Vercheer muess über d Gasinobrugg, wo wyter unden über dr Aare stoot.



</doc>
<doc id="71450" url="https://als.wikipedia.org/wiki?curid=71450" title="1342">
1342





</doc>
<doc id="71451" url="https://als.wikipedia.org/wiki?curid=71451" title="1345">
1345






</doc>
<doc id="71452" url="https://als.wikipedia.org/wiki?curid=71452" title="1346">
1346





</doc>
<doc id="71453" url="https://als.wikipedia.org/wiki?curid=71453" title="1347">
1347






</doc>
<doc id="71454" url="https://als.wikipedia.org/wiki?curid=71454" title="1348">
1348





</doc>
<doc id="71455" url="https://als.wikipedia.org/wiki?curid=71455" title="1349">
1349






</doc>
<doc id="71456" url="https://als.wikipedia.org/wiki?curid=71456" title="1350">
1350






</doc>
<doc id="71457" url="https://als.wikipedia.org/wiki?curid=71457" title="1351">
1351






</doc>
<doc id="71458" url="https://als.wikipedia.org/wiki?curid=71458" title="1352">
1352





</doc>
<doc id="71459" url="https://als.wikipedia.org/wiki?curid=71459" title="1353">
1353





</doc>
<doc id="71461" url="https://als.wikipedia.org/wiki?curid=71461" title="Internationale Walser Skimeisterschaft">
Internationale Walser Skimeisterschaft

Di International Walser Schyymaischterschaft (dt. "Internationale Walser Skimeisterschaft") isch e Ski-Wettkampf, wu all zwai Johr z aire vu dr Walsersiidlige in d Alpe stattfindet.

Anne 1989 het dr Schi-Club Großwalsertal zum zwanzgjehrige Jubiläum d Sportverain us allne Walsersiidlige yyglade zue re Schyy-Maischterschaft vu dr Walser. Wel s Inträssi eso groß gsii isch, het mer bschlosse, ass die Walser Skimeisterschaft all zwai Johr uusdrait wird. S git Alpinschyy-, Langlauf- un au Snowboardränne. Näb em Sport stoot au s gegesytig Chännelehre im Mittelpunkt.



</doc>
<doc id="71462" url="https://als.wikipedia.org/wiki?curid=71462" title="Dinkel">
Dinkel

Dr Dinkl "(Triticum aestivum subsp. spelta)", isch a Gwächs en dr Familie vo de "Süßgräser" ("Poaceae") der Gattung "Triticum L". Dr Dinkl hoißd au "Schwobakorn," weil r öfdr bei de Schwoba aabaud wurd. En dr Schwiz hoisd r au "Chorn, Fäse" odr "Spälz".

Dr Nama Dinkl kommd vom althochdeitscha "thinkil" (9. Jh.). A andrr Nama, "Spelz," gohd auf a Oigaschafd zruck, mo ma ned mog, s Korn gohd schleachd vo dr Hüll, em Schbelz.

Ortsnama wia Dinkelsbühl, Dinkelhausen, Dinggelscherba odr Berg wia dr Dinkelberg, ond Familienama wia Dinkelacker zoigad d Bedeidong vom Dinkl.

Dr Dinkl isch a spontane Einkreuzung vo ama Wildgras, em "Aegilops squarroasa," en da "Emmer".

Dr Urdinkl war z wenig standfeschd ond d Erträg z kloi, so isch dr Urdinkl mid Woiza kreuzd worra.
Oberkulmer Rotkorn ond Schwobakorn send echde Dinkelsorten. S Franckenkorn isch a Kreizong.

En dr deidscha Landwirdschafd send blos Wendrsorda zuaglassa.

D genetisch Urschbrenglehoid isch beim Dinkl a Thema, weil d Oigaschafda vom Dinkl, wia Vrdräglichkeid fir d Leid, da Ausschlag drfir isch.

Drneba isch em Dinklmehl ofd au Woizamehl dren, mo billigr ond oifachr z bearboida isch.


A lenks "Rauweizen" ("Triticum turgidum")
B drneba "Hartweizen" (**Triticum durum")
C ond "Polnischer Weizen" ("Triticum polonicum") (zwoimol)
D rechds "Dinkel" ("Triticum spelta") 

Dr Dinkl isch scho en dr Frühbronzezeit (ab 1700 v.Chr.) en dr Schwiz nochgwiesa worra.
Dr Dinkl kaa au auf Böda wachsa, mo arg karg sen ond emma rauha Klima liegad.
Wega de lange Halm daugd dr Dinkl ned bsondrs fir a maschinelle Landwirdschafd.

Wann dr Dinkl ooreif gernded wurd, weil r nemme reif werda däd wegem Weddr, odr weil ma Greakern macha will, muaß ma n darra. Dodrfir hods freihr extra Greakerndarre gea.

Dr Dinkl isch wia jedes Mehl z vrwenda.
Greakern isch ooreif gerndedr Dinkl ond r muaß drockned werra. S ooreif ernda hod au da Grond emma rauha Klima, mo fir s reifa ned ausroichd.
Zwar kenn ma da Dinkl scho lang, abr d Hildegard von Bingen hod en ned bsondrs empfohla.

Dr Dinkl kaa au Allergia auslösa, r isch ned ohne Gluten.

Fettgehalt 2,4 g, Kohlenhydrate 70 g, Gesättigte Fettsäuren 0,4 g, Mehrfach ungesättigte Fettsäuren 1,3 g, Fettgehalt ungesättigte Fettsäuren 0,4 g, Ballaststoff 11 g, Zucker 7 g, Protein 15 g ond 0 mg Cholesterin.

Em Dinkl send dren: Natrium 8 mg, Kalium 388 mg, Vitamin A 10 IU, Vitamin C 0 mg, Kalzium 27  mg, Eisen 4,4 mg, Vitamin B6 0,2 mg, Vitamin B12 0 µg, Magnesium 136 mg.




</doc>
<doc id="71463" url="https://als.wikipedia.org/wiki?curid=71463" title="1354">
1354





</doc>
<doc id="71464" url="https://als.wikipedia.org/wiki?curid=71464" title="1355">
1355





</doc>
<doc id="71465" url="https://als.wikipedia.org/wiki?curid=71465" title="1357">
1357






</doc>
<doc id="71466" url="https://als.wikipedia.org/wiki?curid=71466" title="1359">
1359






</doc>
<doc id="71467" url="https://als.wikipedia.org/wiki?curid=71467" title="1360">
1360






</doc>
<doc id="71468" url="https://als.wikipedia.org/wiki?curid=71468" title="1361">
1361






</doc>
<doc id="71469" url="https://als.wikipedia.org/wiki?curid=71469" title="1362">
1362





</doc>
<doc id="71470" url="https://als.wikipedia.org/wiki?curid=71470" title="Ökumenischer Rat der Kirchen">
Ökumenischer Rat der Kirchen

Dr Ökumenisch Root vo de Chilene (ÖRK) oder au Wältchileroot isch e Tachorganisazioon vo dr ökumenische Bewegigi vo de Chrischte.

D Organisazioon, wo ane 1948 z Amsterdam ggründet worden isch, isch z Gämf dehei. Derzue ghöre 348 regionali chrischtlechi Chilene us öppe 120 Länder vo dr ganze Wält.

Dr ÖRK wott hälfe d Chrischte, wo zu underschidleche Chilene i verschidene Kultuure ghöre, zämezfüere. Es wyts Zyl isch es, zun ere Einheit vo alne Chrischte z cho. Uf em Wääg dörthi macht dr ÖRK Projäkt, wo für d Zämenarbet zwüsche de Chilene wältwyt und i de einzelne Länder guet sind.

Drüberuse tuet dr Ökumenisch Root vo de Chilene au mit Verträter vo de andere Wältreligione rede.

Im ÖRK sind vil grossi evangelischi, refermierti, methodistischi, baptistischi, anglikanischi, altkatolischi, orthodoxi und altorientalischi Chilene drby.





</doc>
<doc id="71474" url="https://als.wikipedia.org/wiki?curid=71474" title="1363">
1363


Realp



</doc>
<doc id="71475" url="https://als.wikipedia.org/wiki?curid=71475" title="1364">
1364






</doc>
<doc id="71476" url="https://als.wikipedia.org/wiki?curid=71476" title="1365">
1365





</doc>
<doc id="71477" url="https://als.wikipedia.org/wiki?curid=71477" title="1366">
1366






</doc>
<doc id="71478" url="https://als.wikipedia.org/wiki?curid=71478" title="1367">
1367






</doc>
<doc id="71479" url="https://als.wikipedia.org/wiki?curid=71479" title="1368">
1368






</doc>
<doc id="71480" url="https://als.wikipedia.org/wiki?curid=71480" title="1369">
1369





</doc>
<doc id="71481" url="https://als.wikipedia.org/wiki?curid=71481" title="1370">
1370






</doc>
<doc id="71482" url="https://als.wikipedia.org/wiki?curid=71482" title="Martin Graf">
Martin Graf

Martin Graf isch de Name vo dëne Lüüt:
Und dänn gits na:


</doc>
<doc id="71483" url="https://als.wikipedia.org/wiki?curid=71483" title="1371">
1371





</doc>
<doc id="71484" url="https://als.wikipedia.org/wiki?curid=71484" title="1372">
1372






</doc>
<doc id="71485" url="https://als.wikipedia.org/wiki?curid=71485" title="1373">
1373





</doc>
<doc id="71486" url="https://als.wikipedia.org/wiki?curid=71486" title="1374">
1374





</doc>
<doc id="71487" url="https://als.wikipedia.org/wiki?curid=71487" title="1375">
1375





</doc>
<doc id="71488" url="https://als.wikipedia.org/wiki?curid=71488" title="1376">
1376




</doc>
<doc id="71489" url="https://als.wikipedia.org/wiki?curid=71489" title="1377">
1377





</doc>
<doc id="71490" url="https://als.wikipedia.org/wiki?curid=71490" title="1378">
1378





</doc>
<doc id="71491" url="https://als.wikipedia.org/wiki?curid=71491" title="1379">
1379





</doc>
<doc id="71492" url="https://als.wikipedia.org/wiki?curid=71492" title="1380">
1380





</doc>
<doc id="71493" url="https://als.wikipedia.org/wiki?curid=71493" title="1381">
1381






</doc>
<doc id="71498" url="https://als.wikipedia.org/wiki?curid=71498" title="1382">
1382



</doc>
<doc id="71499" url="https://als.wikipedia.org/wiki?curid=71499" title="1383">
1383






</doc>
<doc id="71500" url="https://als.wikipedia.org/wiki?curid=71500" title="1384">
1384





</doc>
<doc id="71501" url="https://als.wikipedia.org/wiki?curid=71501" title="1385">
1385






</doc>
<doc id="71502" url="https://als.wikipedia.org/wiki?curid=71502" title="1387">
1387






</doc>
<doc id="71503" url="https://als.wikipedia.org/wiki?curid=71503" title="1388">
1388





</doc>
<doc id="71504" url="https://als.wikipedia.org/wiki?curid=71504" title="1390">
1390






</doc>
<doc id="71505" url="https://als.wikipedia.org/wiki?curid=71505" title="1391">
1391





</doc>
<doc id="71507" url="https://als.wikipedia.org/wiki?curid=71507" title="Albis">
Albis

Dr Albis isch e Bärgchetti im Kanton Züri.

Dä längzognig und drby zimli schmaal Bärgzuug foot im Süde bi Sylbrugg aa und goot bis uf Urdorf, Uitike und Schliere im Weschte vo Züri. Er isch öppe 22 Kilometer läng und bildet uf vil Abschnitt en Bärggraat, wo meischtens au d Gränze zwüschet de Gmeinde uf beide Syte druff laufe.

Uf dr Weschsyte sind under am Albis s Platoo vo Huuse, dr Türlersee und s Reppischtaal, uf dr Oschsyte lyt s Syltaal mit em Sylwald. Vo Sylbrugg a ufzellt sind die bedüütendere Höchine uf em Albis s Mätteli, s Albishorn, dr Bürgle, wo dr höscht Punkt vom Albis isch (914 Meter über Meer), d Hochwacht, dr Ober Langnauerbärg, d Felsenegg und dr Üetlibärg.

Bi dr Buechenegg und em Albispass sind Stroosse über e Bärg bout worde, und a divärse Stelle cha me uf Fuesswääg über de Bärg, so wie bi dr Baldere und dr Schnabellücke. Vo Adliswil us goot e Säilbahn uf d Felsenegg, vo Leibach us eini uf Mädike, und uf e Üetlibärg fahrt d Üetlibärgbahn.

D Oschtflangge vom Albis isch wäge dr Erosion vo dr Yschzyt a vilne Stelle zimli steil. Es het au grossi Abschnitt, wo’s a de Felswänd vo Nagelflue und Sandschtei immer wider Ärdrütsch git, wie öppen i dr Falätsche.


</doc>
<doc id="71508" url="https://als.wikipedia.org/wiki?curid=71508" title="1392">
1392





</doc>
<doc id="71509" url="https://als.wikipedia.org/wiki?curid=71509" title="1394">
1394





</doc>
<doc id="71510" url="https://als.wikipedia.org/wiki?curid=71510" title="1395">
1395





</doc>
<doc id="71511" url="https://als.wikipedia.org/wiki?curid=71511" title="1396">
1396





</doc>
<doc id="71512" url="https://als.wikipedia.org/wiki?curid=71512" title="1397">
1397





</doc>
<doc id="71513" url="https://als.wikipedia.org/wiki?curid=71513" title="1398">
1398





</doc>
<doc id="71514" url="https://als.wikipedia.org/wiki?curid=71514" title="1399">
1399






</doc>
<doc id="71515" url="https://als.wikipedia.org/wiki?curid=71515" title="Alban Spitz">
Alban Spitz

Dr Alban Spitz (* 6. April 1906 z Meisele; † 20. Jänner 1996 z Rhyfälde) isch e dytsche Mooler, Zaichner, Holzschnyyder, Glasmoler un Autor vu chunschtfilosophische Schrifte un alemannische Dialäkttäxt.

Dr Alban Spitz isch dr Suh vum Buur un Schmiid Hermann Spitz (1863–1948) un syre Frau Anna geb. Lützelschwab (1871–1942) gsii. Är isch z Meisele uf em Dinkelbärg uf d Wält chuu un ufgwachse.

Scho in syre Volksschuelzyt z Meisele vu 1912 bis 1920, wun er vu sym Lehrer Heinrich Eckert im Zaichne gferderet woren isch, het er bschlosse, ass er mol Chunschtmooler will gee. Dr Vater het aber welle, ass er e Handwärch lehrt, wäge däm het er 1921 e Moolerlehr in dr Firma August Kempf z Waldshuet aagfange, wun er 1924 abgschlosse het. Wägere Chranket isch er 1925 z Meisele blibe. Im Johr druf het er as Gsell z Waldshuet bim Chilchemooler Bertsche gschafft, unter anderem het er Ufdreeg z Dodtnau, z Wiechs un uf em Notschrei ghaa.

Ab 2. Novämber 1926 het er an dr Charlsruer Chunschtschuel aagfange mit eme Zaichenstudium, zeerscht bim Georg Scholz, wun er e baar chlaineri Eelbilder gmoolt het, 1927 derno bim Ernst Würtenberger (Holzschnitt) un bim Karl Hubbuch (Zaichne).

Ab 1928 het dr Spitz as freie Chinschtler gschafft. Sy vylfältig Wäärch cha mer in e baar Periode vum Schaffe glidere. Zeerscht het er vor allem Holzschnitt gmacht, het aber au bi dr Eltere hälfe buure. Anne 1930 sin bim Chunschtverain z Fryybeg zum eerschte Mool Aarbede vum Spitz uusgstellt wore. Vu 1940 bis 1945 het er as Fliegerabwehrsoldat z Dytschland dient, vu 1945 bis 1946 isch er in Chriegsfangeschaft z Ungarn un z Rumänie gsii. Wun er retuur chuu isch uf Meisele het er si in dr Noochriegsjohr um 1950 zeerscht Aquaräll gmoolt.

Anne 1948 het er d Antonie Hirtle (uf d Wält chuu am 2. Septämber 1923) ghyrote, am 18. Augschte 1953 derno d Tina Forkel (1908–1978) vu Sonneberg (Diiringe). Anne 1954 het er Hinterglasbilder gmacht, ab 1956 het er derno schwärpunktmäßig Eelbilder gmoolt. Anne 1959 sin e baar Monotypie (Aimoldruck) un Zaichnige entstande, ab 1980 au chlaineri abschtrakti Eelgmäld. Mer chännt vor allem syni in duuschtere Bruun- un Grienteen ghaltene Schwarzwaldlandschafte un -aasichte, vylmol Dimmeri-, Mondliecht- un Nääbelszenerie. E Vorbild vum Alban Spitz isch dr Schwarzwälder Mooler Hans Thoma gsii.

Anne 1978 het dr Spitz d Johann-Peter-Hebel-Plakette iberchuu. In sym Haimetdoorf isch postum d Alban-Spitz-Halle noch em gnännt wore. E baar greeßeri Uusstellige hän sy Wäärch gwirdigt, zlescht zue sym 100. Geburtsdag anne 2006 z Löörech („Alban Spitz – Ölbilder und Holzschnitte“, Museum am Burghof, Hebelsaal), z Meisele („Alban Spitz und sein vielseitiges künstlerisches Schaffen“, Dinkelbergmuseum) un z Rhyfälde („Alban Spitz – Heimat und Moderne. Seine Lehrjahre in Karlsruhe“, 17. Septämber 2006–29. April 2007, Stadtmuseum im Huus Salmegg). Sy umfangrych Wäärch isch bis hite noonig vollständig ufgschafft. Sy Nooloss (dodrunter e baar hundert Gmäld, Zaichnige un Holzschnitt, umfangrych Dagebuechbänd un Fotografie) het hit s s Dreiländermuseum z Löörech. Mit dr Sammlig vu regionaler Chunscht in däm Museum het si dr Spitz scho zueLäbzyte intänsiv ussenandrgsetzt. E chlaine Dail vu syne Wäärch isch verstrait in Privatbsitz.





</doc>
<doc id="71516" url="https://als.wikipedia.org/wiki?curid=71516" title="1344">
1344






</doc>
<doc id="71517" url="https://als.wikipedia.org/wiki?curid=71517" title="E-Helvetica">
E-Helvetica

e-Helvetica isch der Name vo de digitale und digitalisierte Sammlige vo der Schwizerische Nationalbibliothek und em Schwizerische Webarchiv. "e–Helvetica" isch usem glichnamige Projäkt, wo d Nationalbibliothek vo 2001 bis 2006 realisiert het, entschdande. Übere Dienscht vo der e-Helvetica chöi sit 2012 die digitale Sammlige vo der Nationalbibliothek abgfrogt wärde. D Sammlig umfasst historischi Website, elektronisch veröffentlechti Büecher, Periodika, Hochschuelschrifte und Amtsschrifte.



</doc>
<doc id="71519" url="https://als.wikipedia.org/wiki?curid=71519" title="Schlagzeile">
Schlagzeile

E Schlagzyle isch e Form vom ene Titel für Tegscht in Zytige, Zytschrifte oder au elektronische Meedie.

D Schlagzyle sell d Ufmerksamkeit vo de Lääser packe, won e Syte schnääll überflüüge. Wen öpper d Ussaag vo dere erschte Informazioon guet findet, tuet er wahrschyns derno ender dr ganze Tegscht, wo drzue ghört, au no lääse. Das cha nume funkzioniere, wänn d Schlagzyle churz, liecht lääsbar, prägnant gschriben isch und s Wäsentleche vom Inhalt vom Haupttegscht richtig und möglescht knapp zämefasst.

Au d Wärbig bruucht Schlagzyle, wo vilmol bsunders knapp gschribe sind, wil me d Inserat, d Plakat, d Fääne, d Produktdesign oder au d Wärbefänschter vom Internet normalerwys nur extrem churz aluegt. Und d Wärber ir Wirtschaft und ir Politik händ i de Schlagzyle gärn Wortspiili, Frooge und Bhauptige, zum s Inträsse vo de Lüüt z gwünne. Änlech isch es bi de Boulevardzytschrifte, wo d Schlagzyle i grosse und au farbige Schrifte trukt sind und bim Aaluege Emozioone selle bewürke.





</doc>
<doc id="71520" url="https://als.wikipedia.org/wiki?curid=71520" title="Lead-Stil">
Lead-Stil

Der Lead-Stil isch e Form vo dr Textgstaltig im Journalismus.

Bi de Medie wi de Zytige und Zytschrifte isch es i vilne Fäll üblech, en Bytrag i typischi Deili z glidere:

Dr Titel oder d Schlagzyle tuet ganz churz dr Chärn vom Bytrag zämefasse. Dr Vorspann informiert über die wäsentleche Elemänt vo dr Gschicht oder dr Noochricht, öppe d Hauptaktööre, wichtigi Oort und was gnau bassiert isch. Dr eigentlech Pricht verzellt denn je nach Form und Platz, won er tarf ha, alles was für s Thema wichtig isch. Undertitel deile bi grössere Tegscht d Hauptabschnitt y und mache usgwäälti Informazioone oder Meinige no düütlecher.

Bi dr Yleitig, also em "Lead", luegt me uf die wäsentleche Bestanddeili von ere Noochricht im Informazioonswääse: Wär het öppis gmacht, wo isch was bassiert, wänn isch das gsi – und wär het’s gseit?



</doc>
<doc id="71525" url="https://als.wikipedia.org/wiki?curid=71525" title="1343">
1343






</doc>
<doc id="71540" url="https://als.wikipedia.org/wiki?curid=71540" title="Isidor von Sevilla">
Isidor von Sevilla

Dr Isidor vo Sevilla (* öppe 560 z Cartagena; † 4. April 636 z Sevilla) isch e Bischof z Spanie und e Gleerte am Änd vo dr Spootantike gsi.

Dr Isidor isch us ere vermögende römische Familie cho. Vo 600 bis 636 isch er Erzbischof vo Sevilla gsi. Zwöimol het er Chileversammlige im Königrych vo de Weschtgoote gleitet.

Er isch eine vo de bedüütendschte Schriftsteller us dr Zyt vom Übergang zum früene Middelalter. Sini wichtigschti Leischtig isch es, ass er us de antike Schrifte, wo me zu sinere Zyt no kännt het, alles Fachwüsse zämegsuecht und ufgschribe het, vor alem im Wärch "Etymologiarum sive originum libri viginti". Vil vo de Sache, wo die antike Autoore gschribe hend, isch nur no tank em Isidor vo Sevilla bekant. Er het sini Arbete uf Latynisch verfasst.

Ane 1598 isch dr Isidor vo dr katolische Chile heiliggsproche worde. Sin Gedänktaag isch dr 4. April. Chürzlech het me vorgschlage, dr Heilig als Schutzpatron vom Internet z nää.



</doc>
<doc id="71541" url="https://als.wikipedia.org/wiki?curid=71541" title="636">
636




</doc>
<doc id="71542" url="https://als.wikipedia.org/wiki?curid=71542" title="560">
560




</doc>
<doc id="71543" url="https://als.wikipedia.org/wiki?curid=71543" title="Vivarium (Kloster)">
Vivarium (Kloster)

Vivarium isch es Chlooschtr z Süditalie im 6. Joorhundert gsi.

Dr oschtgotisch Gleerti und Filosoof Cassiodor het’s öppe ane 554 ggründet. Vorhär isch er Berooter vom König Theoderich em Grosse gsi. Dr Cassiodor isch is Gebiet vo Kalabrie ggange und het im Gebiet vom hüttige Catanzaro s Chlooschter ufbout, wo alerdings scho öppe nach drissg Joor, wo dr Cassiodor gstorben isch, wider ufglöst worden isch.

Vom Chlooschtergründer händ d Mönch d Ufgaab gha, alti Schrifte vo de antiken Autoore zämezträge und drvo Kopie z mache. Eso isch es glunge, i dr unsichere Krisezyt am Ändi vo dr Spootantike s Fachwüsse vo de früenere Joorhunderte und Tegscht vo dr antike Litratur wenigschtens deilwys no ufzbhalte. S Chlooschter Vivarium isch so dr Muschterbetriib für die middelalterliche Chlöschter gsi, wo derno überall in Öiropa d Arbet i de Schrybstube, i de Biblioteeke und de Schuele öppis wäsentlichs vom Mönchsläbe worden isch.



</doc>
<doc id="71549" url="https://als.wikipedia.org/wiki?curid=71549" title="Alemannische Minuskel">
Alemannische Minuskel

Die alemannischi Minuskle isch e Schrifttyp, wo mä im achte und em nüünte Joorhundert i de Schrybstube vo de Chlööschter am Bodesee bruucht het.

Es isch dr Schwiizer Schriftforscher Albert Bruckner gsi, wo die regionali Schrift beschribe het.

I dr Zyt vo de Merowinger und de Karolinger sind i de grosse alemannische Chlööschter Sanggalle und Rychenau und vilecht au am Münschter vo Konstanz und z Freising, z Murbach und im Chlooschter Mondsee Büecher und Urkunde i dem Schrifttyp gschribe worde. Und au dr einzigartig Chlooschterplan vo Sanggalle isch den gmacht worde.

Bi dr Kulturreform vo de Karolinger isch dr alemannisch Schrifttyp vo dr karolingische Minuskle verdrängt worde.



</doc>
<doc id="71555" url="https://als.wikipedia.org/wiki?curid=71555" title="Regelinda">
Regelinda

D Regelind (* öppe 885; † 958), au "Regelinda," "Reginlinde" oder "Reginlind", isch d Dochter vom Graf vom Zürigau, Herzogin vo Schwoobe und Äptissin vom Chlooschter Fraumöischter z Züri gsi.

Wän si uf d Wält cho isch, weiss me nit gnau. Ire Vatter isch dr Zürigaugraf Eberhard dr erschti gsi, d Muetter het Gisela gheisse und vo 869 bis 926 gläbt. Ire Brueder Eberhard dr zwöiti isch wie scho dr Vater Graf vom Zürigau woorde.

D Regelind het zwöimol ghürootet; s erschte Mol öppe ane 904 dr Herzog Burchard dr zwöiti vo Schwoobe, wo au no Graf vo Räzie gsi isch. Wo dä ane 926 als Begleiter vom burgundische König Rudolf em zwöite z Italie bi Novara bimene Kampf ums Läbe isch, het gly drufabe dr nöi Herzog Hermann d Wittfrou vo sim Vorgänger ghürootet.

Mit em Burchard het si s Frauechlooschter Sankt Margreete z Waldkirch bi Fryburg gründet, wo iri Dochter Gisela d Äptissin worden isch.

Iiri anderi Dochter us dr erschte Ee, d Berta (907–966), isch d Frau vom König Rudolf em Zwöite vo Burgund gsi, und d Dochter Ida us dr zwöite Ee die vom Liudolf, em Soon vom Kaiser Otto. En Änkelin, die Heiligi Adelheid vo Burgund, Dochter vo dr Berta und em König Rudolf, isch zerscht Königin vo Italie gsi und het denn dr Kaiser Otto dr Grooss ghürootet und gilt als eini vo de bedüütendschte Fraue vom zääte Joorhundert.

Won ere au dr zwöit Maa ane 949 gstorben isch, isch d Regelind uf Züri is Fraumöischter ggange, wo si Äptissin worden isch. Derzue ane het si au s Ampt vo dr Äptissin vom Stift Säckinge gha.

Me lueget d Regelind als Stifterin vom Chlooschter Äisidle aa. Eine vo irne Söön, dr Heilig Adalrich, het uf dr Insle Ufenau im Zürisee als Äisidel gläbt und isch Mönch vom Chlooschter Äisidle gsi. Wie mä uf em farbige Relief obe gseht, het d Regelinda uf dr Insle d Kapälle vom heilige Martin und no e grösseri Chile lo boue, wo d Muetterchile vo vilne Dörfer am obere Zürisee worden isch. D Äptissin isch am Ändi vo irem Läbe, wo si schynts wäge de Lepra chrank worden isch, au sälber uf die abglägnigi Insle go woone, und si isch ane 958 dört im Alter vo 73 Joor gstorbe. Begrabe het me se im Chlooschter Rychenau am Bodesee.

Anne 2019 hät d Züürcher Zouft "Gselschaft vom Fraumöischter" bim Sächsilüüte a die bedüütendi Züürcheri, wo vor meh weder tuusig Jaar gläbt hät, gmaanet. zum Aadänken a d Regelind hät si iires Nöijaarsblatt ufs 2020 iire gwidmet; und si wott uf de Insle Ufenau en Dafele amache, wo ad Herzogin und Äptissi maanet.




</doc>
<doc id="71556" url="https://als.wikipedia.org/wiki?curid=71556" title="958">
958



</doc>
<doc id="71558" url="https://als.wikipedia.org/wiki?curid=71558" title="Rheinwald GR">
Rheinwald GR

Rhiiwald isch e politeschi Gmaind i de Region Viamala im Kanton Graubünde, wo uf de 1. Jänner 2019 per Fusion entstanden isch.

Im Juni 2016 händ di damalige politische Gmainde im Rhiiwald, da sin vo une ufe; Sufers, Splüge, Nufene und Hinderrhii, s erschtmol öber Fusionsplän abgstumme – Sufers hät as ainzigi Gmaind abglehnt. Am 8. Dezember 2017 häds en zwaite Aalauf ge, dänn ohni Sufers, und d Gmainde händ nomol öber e Fusion abgstumme. Di Stimmberächtigte vo allne drü Gmainde händ em Fusionsvertrag zuegstumme und under anderem au bschlosse, as s Wappe vo de neue Gmaind mit em Name Rhiiwald, s Wappe vom ehmolige Chrais Rhiiwald söll si. Am 12. Juni 2018 hät da Grooss Root vom Kanton Graubünde de Fusion uf de 1. Jänner 2019 zuegstumme.



</doc>
<doc id="71579" url="https://als.wikipedia.org/wiki?curid=71579" title="Service Civil International">
Service Civil International

Service Civil International (SCI) isch e internationali Nitregierigsorganisation (NGO), wu Hilfs- un Friidesdienscht uf freiwilliger Basis organisiert.
Vor allem bietet dr SCI nationali un internationali Workcamp un lengerfrischtigi Freiwilligedienscht aa.

Grindet woren isch d Organisation anne 1920 vum Schwyzer Ingenieur Pierre Cérésole, dr Rodolfo Olgiati het ab 1935 as Sekretär gamtet. Dr Dachverband vum SCI, wo dr Sitz z Antwärpe het, het Beroterstatus bim Europarot un isch Mitglid bi dr Dachorganisatione CCIVS, YFJ, AVSO un UNITED for Intercultural Action. 1987 isch d Organisation dur di Verainte Nationen mit em "Messenger of Peace" uuszaichnet wore. Dr SCI het Näscht in iber 35 Länder.

Dr dytsch Nascht isch noch em Zweete Wältchrieg as "Internationaler Freiwilliger Dienst für den Frieden (IFDF)" widergrindet wore. D Aafäng gehn zrugg bis an dr Aafang vum Johrhundert, z Dytschland hän do Mitglider vu dr Jugedbewegig mitgmacht, z. B. dr Erich Mohr, wu si scho frie (1924) fir di Dytsch-franzesisch Verständigung yygsetzt ghaa het.

Z Eschtrych isch dr SCI anne 1947 grindet wore un isch ehreamtli organisiert.

Z Frankrych het dr national Nascht in dr Zyt vum Zweete Wältchrieg ghulfe jidischi Flichtling z versteckle, vor allem Chinder in dr Gegnig uum Le Chambon-sur-Lignon.



</doc>
<doc id="71592" url="https://als.wikipedia.org/wiki?curid=71592" title="Schlacht bei Winterthur (919)">
Schlacht bei Winterthur (919)

D Schlacht vo Wintertuur isch es wichtigs politischs Ereignis im Gebiet vo Schwoobe ane 919 gsi.

Dr König Ruedolf dr Zwöit vo Hochburgund het us em Gebiet vo dr Aare sis Rych welle bis an Bodesee vergrössere. Dozmol isch s Herzogtum Schwoobe, wo au die hütigi Oschtschwiiz drzue ghört het, wäge vilerlei Stryt schlächt gfüert gsi, und so het dr Burgunder dänkt, das sig jetz d Glägeheit zum sini Macht z erwytere. Dr Ort Züri, s wichtige Zäntrum vom Zürigöi, het er scho eroberet gha. Won er mit der burgundische Armee drno ane 919 gäge s Tuurgi zogen isch, het sech iim s Ufgebott vom alemannisch-schwööbische Herzog Burchard em Zwöite bi dr alte römische Sidlig "Vitudurum," also dört wo hütt d Stadt Wintertuur isch, in Wääg gstellt.

Em Herzog Burchard sini Lüüt händ d Schlacht gwunne. Und so het sech Burgund müesse zruggzie, und au s Zürigöi isch alemannisch blibe und nit zu Burgund cho.

Drufabe hetme d Gränze zwüsche Alemannie und Burgund im schwiizerische Middelland zmitzt dur s Aargäu, öppe vom Vierwaldstettersee bis uf Basel, zoge.


</doc>
<doc id="71593" url="https://als.wikipedia.org/wiki?curid=71593" title="919">
919





</doc>
<doc id="71594" url="https://als.wikipedia.org/wiki?curid=71594" title="Staatsbibliothek Bamberg">
Staatsbibliothek Bamberg

D Staatsbibliothek Bamberg isch e wisseschaftlichi Bibliothek vom Freistaat Bayern und d Regionalbibliothek vo Oberfranke. Si isch in dr Neue Residenz z Bamberg underbroocht. 

Im Ganze het s in dr Staatsbibliothek Bamberg mee as 545.000 Medieäinhäite, drunter e riiche Altbeschtand. Se het vil Literatur iber d Gschicht und Landeskund vom ehemalige Hochstift Bamberg, vo Franken und vo Bayern.


Drei Handschrifte het d UNESCO in s Wältdokumäntenerb "(Memory of the World)" ufgnoo: 



</doc>
<doc id="71596" url="https://als.wikipedia.org/wiki?curid=71596" title="Bubulcus">
Bubulcus

Dr Bubulcus isch vo ane 517 bis 534 als erschte Bischof vo Vindonissa bezüügt.

Bim ehemolige Legionslager "Vindonissa" ufem Hoger zwüsche dr Aare und dr Rüüss isch i dr spootantike Zyt d Bischofschile entstande, wo noch em Bubulcus dr Bischof Grammatius und drno dr Ursinus Gmeindleiter gsi sind. Das isch am Afang vo dr alemannische Aasidlig im schwiizerische Middelland gsi.

Dr Bubulcus het ane 517 a dr Chilesynode vo Epao im Burgund deilgnoo.

Am Änd vom 6. Joorhundert isch s Bischtum vo Vindonissa uf Choschtez verleit worde. Me dänkt, ass das uf Wunsch vo de domolige alemannische Herzög so cho isch.


</doc>
<doc id="71597" url="https://als.wikipedia.org/wiki?curid=71597" title="534">
534



</doc>
<doc id="71598" url="https://als.wikipedia.org/wiki?curid=71598" title="517">
517



</doc>
<doc id="71599" url="https://als.wikipedia.org/wiki?curid=71599" title="Gundahar">
Gundahar

Dr Gundahar († 436) isch im früeche 5. Joorhundert König vo de Burgunder gsi.

Wo ane 406 d Burgunder bi Mainz übere Rhy is Gebiet vom Römische Rych ggange sind, isch dr Gundahar vermuetlech scho ire Häuptling gsi.

Im Gschichtsbuech vom Griech Olympiodor, wo i dere Zyt gläbt het, stoot, dr Gundahar heig ane 411 zäme mit em Gallier Jovinus und em Alaan Goar bim ene Uufstand gäge Rom mitgmacht. Au no dr Gregor von Tours schrybt vo dere Sach. Dr römisch Kaiser Honorius het aber dere Revolte es Änd gmacht, und jetz sind d Burgunder als Verbündeti vo de Römer am Rhy agsidlet worde. Ane 435 isch dr Gundahar mit sine Burgunder gäge Weschte uf Gallie zoge, wo se dr römisch General Flavius Aëtius gschlage het. Im Chrieg isch dr Gundhar ane 436 ums Läbe cho. Und drufabe het s Volch vo de Burgunder uf Gheiss vo de Römer is Gebiet vo dr Rhone rund um Gämf müesse goo.

D Literaturforscher dänke, ass d Gschicht vom Gundahar törft eis Grundmotiyv vo dr Saag vo de Nibelunge sy.



</doc>
<doc id="71600" url="https://als.wikipedia.org/wiki?curid=71600" title="436">
436



</doc>
<doc id="71601" url="https://als.wikipedia.org/wiki?curid=71601" title="Marius von Avenches">
Marius von Avenches

Dr Marius von Avenches (* 530 oder 531 z Autun im Burgund; † 31. Dezämber 594 z Lausanne) isch Bischof vo Aventicum, em spötere Wiflisburg, und drno vo Lausanne gsi. Er het es Gschichtsbuech über Ereignis im Rych vo de Franke und im Gebiet vo de Burgunder gschribe.

Dr Marius isch us ere adelige Familie vom Burgund gsi. Ane 574 isch er Bischof vo Avenches worde. 585 isch er als Deilnäämer vom Konzil vo Mâcon ufgfüert. Me weiss nid gnau, wenn ass er dr Bischofssitz vo Avenches gäge Weschte uf Lausanne übere verleit het. Ob das gsi isch, wil d Alemanne vo Oschte här immer wyter dur s schwiizerische Middelland cho sind, isch au nid sicher. Uf all Fäll sind Bischöf vo dänn aa immer z Lausanne blibe, bis d Waadt vo de Bärner eroberet worden isch.

Wo dr Bischof Marius am Sylväschter ane 594 gstorben isch, het men en i dr Chil vom heilige Thyrsius beärdiget.

I sim churze Gschichtsbuech het dr Marius als Historiker vil Sache us dr Zyt vo 455 bis 581 ufgschribe. Em Marius sini Chronik isch zäme mit andere Gschichtskwelle us em Gebiet vo de Franke in ere Handschrift überliferet, wo öppe im nüünte Joorhundert zämegstelt worden isch und hüt der Britische Biblioteek ghört. Es het dört d Signatur "Additional 16974". Es git vo dere Chronik en alti und en nöji Uusgab; die erschti isch vom Theodor Mommsen, die früschi vom Justin Favrod gmacht.

Dr Marius schribt vo Sache bi de Burgunder, de Byzantiner, de Franke, de Langobarde, de Sachse und de Oschtgote. Ganz am Afang seit er, dass d Burgunder im Joor 456 is gallische Gebiet a dr Rhone cho sige. Ane 515 heig dr König Sigismund s Chlooschter vo "Agaunum" bim hüttige St-Maurice im Wallis gründet. Är brichtet vom grosse Bärgsturz bi "Tauredunum" am Gämfersee ane 563, wo gmacht het, ass d Stadt Gämf vo de höche Wälle überschwemmt worden isch. Vom Joor 574 seit er, d Langobarde sige über d Alpepäss is Wallis cho, heige sech z "Agaunum" ufghalte und drufabe im burgundische Gebiet gäge d Franke kämpft. Und ane 580 het d Rhone im Wallis höchs Wasser brocht und isch ufs Land use gloffe. Vo de Alemanne weiss dr Bischof Marius i sim Wärch nüt z prichte.



</doc>
<doc id="71602" url="https://als.wikipedia.org/wiki?curid=71602" title="594">
594



</doc>
<doc id="71604" url="https://als.wikipedia.org/wiki?curid=71604" title="768">
768




</doc>
<doc id="71607" url="https://als.wikipedia.org/wiki?curid=71607" title="993">
993



</doc>
<doc id="71608" url="https://als.wikipedia.org/wiki?curid=71608" title="Konrad III. (Burgund)">
Konrad III. (Burgund)

Dr Konrad dr Dritt († 19. Oktober 993) isch König vo Burgund gsi.

Er isch dr Soon gsi vom König Ruedolf em Zwöite († 937) und dr Brueder vo dr Adelheid. Wenn er uf d Wält cho isch, weiss me nid gnau. No bevor er erwachse gsi isch, het men en z Lausanne ane 937 zum König gwäält. Aber jetz isch dr König Hugo vo Italie über d Alpe cho, wil er au s burgundische Königrych hett wellen übernää. Do hepme dr jung Konrad zu sinere Sicherheit em oschtfränkische König Otto em Erschte brocht, won em gäge Hugo ghulfe het. Der König Otto isch drufabe mit eme grosse Ufgebott über d Alpe in Süde ggange und het Oberitalie eroberet. Er het ane 951 d Adelheid, d Schwöschter vom Konrad, ghürootet und däm jetz ghulfe sech im Burgund durezsetze. Fascht vierzg Joor lang isch dr Konrad denn dört König gsi, und sis Rych het e schwäri Zyt duregmacht, wo d Sarazeene joorzäntelang vo dr Provence us s Rhonetaal agriffe und plünderet händ; anne 939 isch vonne s Chlooschter Sankt Moritz im Wallis usgraubt worde.

Dr Konrad het zwo Froue gha. Die erschti het Adelana gheisse und isch 963 gstorbe, die zwöiti, d Mathilde (943–982), het er anne 964 ghürootet. Dr eint Soon Rudolf dr Dritt het noch iim s Königrych Burgund regiert.



</doc>
<doc id="71610" url="https://als.wikipedia.org/wiki?curid=71610" title="Schlacht bei Winterthur">
Schlacht bei Winterthur

Schlacht bi Winterthur chan eis vo däne Ereignis bedüte:


</doc>
<doc id="71611" url="https://als.wikipedia.org/wiki?curid=71611" title="Ferrera">
Ferrera

Ferrera isch de Name vo däne geografische Objekt:

Ferrera isch de Familiename vo däne Persone:
Ferrera isch en Namesteil vo däre Firme:
Lueg au:


</doc>
<doc id="71612" url="https://als.wikipedia.org/wiki?curid=71612" title="Vivarium">
Vivarium

Vivarium chan aini vo däne Bedütige ha:


</doc>
<doc id="71613" url="https://als.wikipedia.org/wiki?curid=71613" title="Alfred Stern">
Alfred Stern

Alfred Stern isch de Name vo däne Persone:


</doc>
<doc id="71614" url="https://als.wikipedia.org/wiki?curid=71614" title="Rudolf II. (Burgund)">
Rudolf II. (Burgund)

Dr Ruedolf dr Zwöit (* um 880; † 12. Juli oder 13. Juli 937) isch dr König vo Hochburgund, spöter au vo Niderburgund und e Zyt lang au no König vo Italie gsi.

Er isch as eltischte Soon vom König Ruedolf em Erschte vo Hochburgund uf d Wält cho. Sini Mueter isch d Willa, Dochter vom König Boso vo Niderburgund, gsi.

Für d Gschicht vom alemannische Gebiet isch es wichtig, ass dr Ruedolf dr Zwöit probiert het, sis Land gäge Nordoschte ufs Gebiet vom Herzogtum Schwoobe z vergrössere. Das isch am Afang zimli eifach gsi, wil s bi de Alemanne und de Schwoobe dozmol zu schwäre innere Machtkämpf cho isch und s Herzogtum trum schwach und ungschützt gsi isch. De Burgunder isch es glunge, im Middelland Gebiet bis über s Ämmetaal use und im Jura bis uf Basel z erobere. Au Züri isch für churzi Zyt burgundisch worde, bis denn ane 919 d Alemanne und Schwoobe under am Herzog Burchard d Burgunder i dr Schlacht vo Wintertuur gschlage händ. So sind dr Thurgau und dr Zürigau alemannisch blibe.

Es baar Joor spöter – öppe anne 922 – het dr König Ruedolf em Herzog Burchard und dr Herzogin Regelinda iri Dochter Berta ghürootet, wo jetz Königin vo Burgund gsi isch. Me verzellt vo ire no hüt i vilne Saage vo dr Weschtschwiiz.

921 isch dr Ruedolf zum König vo Italie gwäält worde. Wo e Deil vo de Oberiteliäner gägen iin en Uufstand azettlet het, isch em dr Herzog Burchard mit sim alemannische Uufgeboot über d Alpe z Hilf cho. Uf däm Chriegszug anne 926 isch dr Herzog vo de Iteliäner bi Novara agriffen und umprocht worde.

Drufabe het dr Burgunderkönig Italie verloo. Er het aber d Rychssymbol vo de iteliänische Könige mitgnoo. S wärtvollschte drvo isch die "Heilegi Lanze" gsi. Er het se no ane 926 em düütsche König Heinrich gschänkt, wo drfür Basel definitiv an Burgund überggä het. Sider ghört dä Speer zu de choschtbare Rychsinsignie vo de düütsche Herrscher. Hüt isch er i dr Schatzchammere vo dr Hofburg z Wien.

Anne 933 isch dr Ruedolf mit em König Hugo vo dr Provence überichoo, ass dää sell König vo Italie wärde und dr Ruedolf drfür au s Königrych Niderburgund überchöm. Sider isch s burgundische Rych vo Basel bis as Middelmeer ggange.

Wo dr König Ruedolf gstorben isch, het me ne im königliche Chlooschter Sankt Moritz im Wallis begrabe.


</doc>
<doc id="71615" url="https://als.wikipedia.org/wiki?curid=71615" title="937">
937



</doc>
<doc id="71617" url="https://als.wikipedia.org/wiki?curid=71617" title="Fußball-Weltmeisterschaft 2002">
Fußball-Weltmeisterschaft 2002

D Ändrundi vu dr Fueßball-Wältmaischterschaft 2002 () vu dr Manne isch d 17. Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 31. Mai bis zum 30. Juni 2002 zum erschte Mol z Asie stattgfunde un au zum erschte Mol in zwai Länder. Sidkorea un Japan hän zäme dr Zueschlag vu dr FIFA iberchuu. Beworbe hän si si no drännt ghaa. Wältmaischter isch Brasilie mit em Dorschitzechenig Ronaldo (8 Dor), wu si im Finale gege Dytschland duregsetzt het, wu mit em Oliver Kahn dr bescht Spiiler un au dr bescht Dorwart vum Turnier gstellt ghaa het.

D Spiil vu dr Wältmaischterschaft sin in je zee verschidene japanische un sidkoreanische Stadie uusdrait wore.

Fir d Ändrundi hän si die 32 Nationalmannschafte qualifiziert:

 Sieg nach Golden Goal Sieg im Elfmeterschießen




</doc>
<doc id="71620" url="https://als.wikipedia.org/wiki?curid=71620" title="987">
987



</doc>
<doc id="71622" url="https://als.wikipedia.org/wiki?curid=71622" title="Fußball-Weltmeisterschaft 1998">
Fußball-Weltmeisterschaft 1998

D Ändrundi vu dr Fueßball-Wältmaischterschaft 1998 (franzesisch "FIFA Coupe Du Monde", ) vu dr Manne isch d 16. Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 10. Juni bis zum 12. Juli 1998 zum zwaite Mol no 1938 z Frankrych stattgfunde. Wältmaischter isch zum erschte Mol Frankrych wore, wu im Finale gege dr Titelverdaidiger Brasilie gwunne het.

D Spiil vu dr Wältmaischterschaft sin in zee verschidene franzesische Stadie uusdrait wore.

Fir d Ändrundi än si die 32 Mannschafte qualifiziert:

 Sieg nach Golden Goal Sieg im Elfmeterschießen



</doc>
<doc id="71625" url="https://als.wikipedia.org/wiki?curid=71625" title="Gozbert">
Gozbert

Dr Gozbert († 4. April, öppen im Joor 850, i dr Rhynau) isch Apt vom Chlooschter Sanggallen und drno vom Chlooschter Rhynau gsi.

Sid em Joor 798 isch dr Gozbert als Mönch vom Chlooschter Sanggallen erwäänt, anne 811 s erschte Mol au als Prieschter. Im Joor 816 het men en zum Apt vo däm alte alemannische Chlooschter gwäält.

E schwiregi Sach isch dozmol für Sanggalle d Macht vom Bischof vo Konschtanz gsi, wo s Chlooschter ganz hätt welle kontroliere. Dr Apt Gozbert het denn vom Kaiser Ludwig anne 818 en Urkunden überchoo, won em Chlooschter d Unabhängikeit garantiert het. Bsunders isch dr Mönchsgmeinschaft au zuegsicheret worde, ass si iren Apt sälber törf wääle.

Dr Gozbert het d Verwaltig vom Chlooschter verbesseret und modernisiert, und er het ganz im Sinn vo dr karolingische Kulturreform speziell au d Schrybstube pflägt, wo me hütt no schöni Wärch drvo i dr berüempte Stiftsbiblioteek ufbewahrt.

I dr Zyt vo 830 bis 835 isch under em Apt Gozbert die nöi karolingisch Gallusbasilika fürs Chlooschter bout worde. D Chilewei vo anne 835 muess es grosses Fäscht gsi sy; dr Bischof Ulrich vo Basel, dr Bischof Wolfleoz vo Konschtanz und dr Apt Erlebald vo dr Rychenau sind derby gsi.

Anne 837 isch dr bedütend Apt vo sim Ampt zruggträtte; er isch spöter Apt im Chlooschter uf dr Inslen i dr Rhynau worde, won er öppe anne 850 gstorben isch.


</doc>
<doc id="71626" url="https://als.wikipedia.org/wiki?curid=71626" title="798">
798



</doc>
<doc id="71627" url="https://als.wikipedia.org/wiki?curid=71627" title="Fußball-Weltmeisterschaft 1994">
Fußball-Weltmeisterschaft 1994

D Ändrundi vu dr Fueßball-Wältmaischterschaft 1994 () vu dr Manne isch d 15. Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 17. Juni bis zum 17. Juli 1994 zum erschte Mol in dr USA stattgfunde. Wältmaischter isch Brasilie wore, wu im Finale gege Italie im Elfmeterschieße gwunne het. Dr Titelverdaidiger Dytschland isch im Viertelfinale uusgschide.

D Spiil vu dr Wältmaischterschaft sin in nyyn verschidene franzesische Stadie uusdrait wore.

Fir d Ändrundi sin die 24 Mannschafte qualifiziert gsii:

 Sieg nach Verlängerung Sieg im Elfmeterschießen



</doc>
<doc id="71634" url="https://als.wikipedia.org/wiki?curid=71634" title="Mighty Roots">
Mighty Roots

D Mighty Roots isch e Schwiizer Reggae-Band.

I de 1980er Johr het sich dr Kärn vo der Band zerschmol zämegfunde unter em Name "Strictly Roots". 1992 het sich d Band neu formiert als "Roots Vibration Reggae Band". Sit 1997 nennt sich d Band "Mighty Roots Reggae Band". 2001 het si ihr erschts Album, "Hear me calling", veröffentlicht; zu dere Zit isch d Mighty Roots au für en chline nominiert worde. D Mighty Roots händ mit de , mit Dubversive, , Percubaba und Fusion Square Garden zäme gspilt. 2007 händ d Mighty Roots zäme mit Freakout Records, d EP "Shake Loose" realisiert. Nach ere Neustrukturierig het d Band vermehrt as Backing-Band afo agiere. 2010 händ si mit Funky Fresh bi Lee Everton s Album "Perfect Place" produziert. Ab 2011 het d Mighty Roots Reggae Band mit MG Florentine zäme afo schaffe, und 2014 händ si d EP "Easy Say" z Kingston produziert. Sit 2015 spielt d Band mit em Collie Herb zäme. Mit ihm händ si 2016 s Album "Bambus" produziert. „Warmi Reggae-Beats“ produziere si au mit der zäme.


</doc>
<doc id="71635" url="https://als.wikipedia.org/wiki?curid=71635" title="Fußball-Weltmeisterschaft 1990">
Fußball-Weltmeisterschaft 1990

D Ändrundi vu dr Fueßball-Wältmaischterschaft 1990 ( "Campionato Mondiale Di Calcio", churz "Italia novanta", ) vu dr Manne isch d 14. Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 8. Juni bis zum 8. Juli 1990 zum zwaite Mol z Italie stattgfunde. Wältmaischter isch Dytschland wore, wu im Finale gege dr Titelverdaidiger Argentinie gwunne het.

D Spiil vu dr Wältmaischterschaft sin in zwelf verschidene italienische Stadie uusdrait wore.
Fir d Ändrundi sin die 24 Mannschafte qualifiziert gsii:

 Siig no Verlengerig Siig im Elfmeterschieße




</doc>
<doc id="71638" url="https://als.wikipedia.org/wiki?curid=71638" title="Konstantin Iwanow">
Konstantin Iwanow

Dr Konstantin Wassiljewitsch Iwanow (tschuwaschisch "Иванов Константин Васильевич"; * z Slakbasch (tschuwaschisch: Слакпуç, russisch: Слакбаш) im domolige Gouvernement Ufa, hite im Chrais Belebei z Baschkortostan; † z Slakbasch) isch e tschuwaschische Dichter un Grinder vu dr tschuwaschische Literatur gsii.

As Suhn vun ere ryche Buurefamilie isch dr Konstantin Iwanow vu 1903 bis 1907 uf e Schuel fir tschuwaschischi Lehrer z Simbirsk gange. Wel er bi antizaristische Demonschtratione mitgmacht het, isch er vu dr Schuel uusgschlosse wore un uf Slakbasch retuurchuu. Anne 1909 het er s Examen zum Volkslehrer abglait.

Im Johr 1907 het er aagfange mit Ibertsetzige vu Lermontow, Tolstoi, Kolzow un Nekrasow vum Russische ins Tschuwaschisch.

Scho mit 18 Johr het er s Gedicht "Narspi" (1908 z Simbirsk rusgee) gschribe, wu ne bekannt macht het un wu in e baar Sproche ibersetzt wore isch un au s tschuwaschisch Romeo un Julia gnännt wird wird. Mer chännt au syni Gedicht "Spotjohr", "De Hungrige", "Unseri Zyt", syni Ballade un s Drama "Sklav vum Deifel".

Mit nit emol 25 Johr isch dr Konstantin Iwanow an Lungetuberkulose gstorbe.

Im Dorf Slakbasch isch e Museum zue Lääbe un Wärch vum Iwanow yygrichtet wore. S tschuwaschisch Akademytheater isch noch em gnännt wore un au ne Stroß z Tscheboksary.



</doc>
<doc id="71640" url="https://als.wikipedia.org/wiki?curid=71640" title="Fußball-Weltmeisterschaft 1986">
Fußball-Weltmeisterschaft 1986

D Ändrundi vu dr Fueßball-Wältmaischterschaft 1986 ( "Campeonato Mundial De Futbol", ) vu dr Manne isch d 13. Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 31. Mai bis zum 29. Juni 1986 zum zwaite Mol no 1970 z Mexiko stattgfunde. Wältmaischter isch Argentinie, wu im Finale gege Dytschland gwunne het. Dr Titelverdaidiger Italie isch im Achtelfinale uusgschide.

D Spiil vu dr Wältmaischterschaft sin in 12 Stadie in 9 mexikanische Stedt uusdrait wore.
Fir d Ändrundi än si die 24 Mannschafte qualifiziert gsii:

 Siig no Verlengerig Siig im Elfmeterschieße




</doc>
<doc id="71646" url="https://als.wikipedia.org/wiki?curid=71646" title="Ymmo">
Ymmo

Dr Ymmo († 30. Oktober 984) isch Apt vom Chlooschter Sanggalle gsi.

Me weis vo iim, ass er anne 973 dr Dekan vo Sanggalle worden isch. Drü Joor spöter het en dr Konvänt zum Apt gwäält. Wil s Chlooschter Sanggalle diräkt em Rych understanden isch, het en dr Kaiser Otto dr Zwöit is Ampt ygsetzt. Es gitt drü Urkunde, wo iin erwääne, die sind uff 976, 980 und 981 datiert.

Dr Apt Ymmo het, so wird überliferet, druff gluegt, ass me i sym Chlooschter dr Regle vom Heilige Benedikt gnau nocheläbt und ass es em wirtschaftlig guet goot.


</doc>
<doc id="71648" url="https://als.wikipedia.org/wiki?curid=71648" title="984">
984



</doc>
<doc id="71649" url="https://als.wikipedia.org/wiki?curid=71649" title="Fußball-Weltmeisterschaft 1982">
Fußball-Weltmeisterschaft 1982

D Ändrundi vu dr Fueßball-Wältmaischterschaft 1982 (spanisch "Campeonato Mundial De Futbol", ) vu dr Manne isch d 12. Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 13. Juni bis zum 11. Juli 1982 z Spanie stattgfunde. Wältmaischter isch Italie wore, wu im Finale gege Dytschland 3:1 gwunne het. Dr Titelverdaidiger Argentinie isch in dr zwoote Rundi uusgschide.

D Spiil vu dr Wältmaischterschaft sin in 17 Stadie in 14 spanische Stedt uusdrait wore.
Fir d Ändrundi än si die 24 Mannschafte qualifiziert gsii:



</doc>
<doc id="71657" url="https://als.wikipedia.org/wiki?curid=71657" title="Fußball-Weltmeisterschaft 1978">
Fußball-Weltmeisterschaft 1978

D Ändrundi vu dr Fueßball-Wältmaischterschaft 1978 (spanisch "Campeonato Mundial De Futbol", ) vu dr Manne isch d elft Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 1. bis zum 25. Juni 1978 z Argentinie stattgfunde. Wältmaischter isch s Gaschgeberland Argentinie wore, wu im Finale gege d Niderlande gwunne het.

D Spiil vu dr Wältmaischterschaft sin in sechs Stadie in fimf argentinische Stedt uusdrait wore.
Die 16 Mannschafte hän si fir d WM WM 1978 qualifiziert:



</doc>
<doc id="71662" url="https://als.wikipedia.org/wiki?curid=71662" title="Güterschuppen">
Güterschuppen

Dè Güèterschopf, au "Güèterschuppè", "Güèterhallè" odder "Güèterboddè", diènt dè Zwǜschèlagerung vo Stugggüèter bim Übbergang zwǜschè dè dè Strõße un dè Ysèbaa odder zwůschè eim vo beidè un èm Schiff. Massègüèter wörrèd dègegè in spezièll dõdèfür bauté Aalaagè odder a dè Laddeschtrõß umgschlagè.

Chlyni Güèterschöpf sin zmeischt sitlich a s EG hèrrè baut, wôrend größeri Güèterschöpf meischtens allei stôn. Bi dè richtig größerè Baanhööf, welli meischtens Chnotèbaanhööf sin, isch Gleisfäld für dè Guètervokeer uff dè andrè Sitè, d. h. gegèübber vom EG, zämmè mit èm Güèterschopf aaglait, z. B. bim Baanhof Immèdingè odder bim Baanhof z Büli. Oftmòls isch au no è Ladderampè a dè Güèterschuppè hèrrè baut. Dè Güèterschuppè isch durch è Gleis uff dè eintè un durch è Strõß uff dè andrè Sitè a beidi Vokeersdräger aabundè, seltèner füürèd au Gleis dirèkt i s Innere vom Schopf. Zuè dè Erlyychterung vom Umschlag befindet isch dè Boddè vom Güèterschopf uff dè Höchi vom Boddè vo dè Strõßèfaarzüüg bzw. Ysèbaawägè.
Im Güèterschopf hèt s au d Güèterexpedition gää, dört hèt jeder sini Güèter uffgää un abhollè chönnè.

Bi dè Güèterexpedition sin d Güèter uffgää worrè, wo für dè Boschtdransport z schwèr gsi sin. Für dè Warèfluss am Ort isch dè Güèterschopf wichtig gsi, well er dè Warèfluss èrscht i d Gäng brocht hèt. Meischtens isch nu Stückguèt aagnõ worrè, well d War unterwägs i dè Regel meemòls umgladdè wörrè hèt müèsè. Doch d Art vom Umschlag isch personalintensyv gsi; d Rationalisyrung nõch èm Zweitè Wältchrièg hèt unter andrem dèzuè gfüürt, dass 1961 d Eurobalèttè ygfüürt worrè isch. Sèll hèt zwar dè Umschlag lychter gmacht, abber s meefache Umladdè wôrend m Dransport isch blibbè.

Durch Umorganisation un Volagerung vom Stüggguètvokeer uff d Strõß sin fascht alli Güèterschöpf übberflüssig worrè. Voeinzelt sin d Güèterschöpf vo Firmè übbernõ worrè un als Gleisaaschluss bruucht worrè. Sèlli Wittervowèndung isch allerdings durch Strychung vo dè Bediènung von è baar Baanhööf au sèltè worrè, well d Frachtmengi bi söttigè Kundè meischtens nit langè duèt. Diè meischtè Güèterschöpf sin abgrissè worrè, andri sin für voschiddèni andri Zwèck bruucht worrè odder stôn leer. Leer un abgrissè drǜfft uff d Güèterschuppè vom Baanhof z Büli zuè, wo abgrissè un blatt gmacht worrè isch, nõchdèm er lang nǜmmi bruucht worrè isch. In sèltènè Fäll isch dè Güèterschopf au umgmodlèt worrè, z. B. als Museum im Baanhof Zollhuus.



</doc>
<doc id="71663" url="https://als.wikipedia.org/wiki?curid=71663" title="Christoph Trummer">
Christoph Trummer

Dr Christoph Trummer (* 1978 z Frutige) isch e Bärner Musiker und Mundartsänger.

Dr Trummer chunt usem Bärner Oberland und het zerscht s Lehrerseminar bsuecht und als Primarlehrer gschaffet. Er het s ehemolige Singer/Songwriterfestival z Frutige, wo si Vatter mit ufbout het, erläpt, und so het er sech immer meh für d Musig intressiert. Scho gly het er bi divärse Bänds Hardrockmusig gmacht und isch öppen au z Thun unden ufträtte. Sid anne 2002 isch er als Sänger und Liedermacher uf dr Büüni gstande, d Lieder sind am Afang uf Änglisch gsi. Mit em erschte Album, wo anne 2002 im "Mokka" z Thun vorgstellt worden isch, het er uf ere Turneee grad ganz e grossen Erfolg gha.

Anne 2004 isch bim Leibel "Sound Service" d Schallplatte "Night Light" usecho. Drufabe het dr Trummer als Musiker i verschidene Länder gläbt, zwöi Joor i den USA, und drno z Kenia, z Tunesie und no a andernen Oort. Er seit sälber, dozmol sig d Folkgitarre-Musig sin Styl gsi.

2007 het dr Christoph Trummer s erschte bärndütschen Album useprocht, das heisst "Im Schatte vo däm Bärg". D Lieder do druff, wo dr Trummer mit verschidene anderne Musiker wie de Sängerinne Claire Bowmann und Valeska Steiner ufgnoo het, chame online, uf dr Syte "im-schatte-vo-d-m-b-rg", lose – und chaufe.

Für d Mundartkultur het dr Trummer öppis schöns gmacht, won er d Gedicht vo dr Frutigtaler Dichterin Maria Lauber (1891–1973) verdoont het. Die Lieder tuet er mit dr Sängerin Nadja Stoller vorträge.

Dr Künschtler, wo z Habstette bi Bollige woont, schaffet z Bärn näbem Musiziere deilzytlech als Theatermacher und als Presidänt füre Verband "Musikschaffende Schweiz". Anne 2011 het är vo dr SUISA-Stiftig en Pryys übercho.




</doc>
<doc id="71665" url="https://als.wikipedia.org/wiki?curid=71665" title="Fußball-Weltmeisterschaft 1974">
Fußball-Weltmeisterschaft 1974

D Ändrundi vu dr Fueßball-Wältmaischterschaft 1974 () vu dr Manne isch d zeent Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 13. Juni bis zum 7. Juli 1974 in dr Bundesrepublik Dytschland stattgfunde. Wältmaischter isch s Gaschgeberland Dytschland wore, wu im Finale 2:1 gege d Niderlande gwunne het. Dr Titelverdaidiger isch Brasilie isch Vierte wore.

D Spiil vu dr Wältmaischterschaft sin in nyyn Stadie in nyyn dytsche Stedt uusdrait wore:

Die 16 Mannschafte hän si fir d WM WM 1974 qualifiziert:




</doc>
<doc id="71666" url="https://als.wikipedia.org/wiki?curid=71666" title="Beringer (Abt von St. Blasien)">
Beringer (Abt von St. Blasien)

Dr Beringer († 974 z Sankt Bläsi) isch zerscht Prior und drno vo anne 946 bis 974 dr Apt vom Chlooschter Sankt Bläsi im Schwarzwald gsi.

Er isch dr erscht Apt vo däm Huus gsi, wo vorhär sid em 9. Joorhundert en Ussestazioon vom Chlooschter Rhynau gsi isch und sech öppe ane 946 vo dr Muetteraptei glöst het und sälpständig worden isch. Dr Beringer het s nöje Chlooschter dr Regle vom heilige Benedikt understellt. Dr Bischof vo Konschtanz isch anne 950 uf Sankt Bläsi die erschti steinigi Chlooschterchile cho yweie.

Wo dr Apt Beringer ane 974 gstorben isch, het dr Konvänt langi Zyt kei Nochfolger im Rang vom ene Apt gwäält. D Vorsteher, wo Yzo, Werner, Sigfrid und Beringer gheisse händ, sind nid Äpt gsi. Dr zwöit richtig Apt isch dr Werner gsi, wo s Chlooschter vo anne 1045 bis 1068 regiert het.



</doc>
<doc id="71671" url="https://als.wikipedia.org/wiki?curid=71671" title="974">
974



</doc>
<doc id="71672" url="https://als.wikipedia.org/wiki?curid=71672" title="Kloster Murbach">
Kloster Murbach

S Chlooschter Müerbe isch eis vo de grosse alemannische Chlööschter vom Middelalter gsi. Es lyt im südlechen Elsass i dr Gmeind Müerbe im ene Taal vo de Vogeese.

Dr heilig Pirmin, wo churz vorhär wyter oben am Rhy s Chlooschter Rychenau ufbout het, isch uf Gheiss vom elsässische Graf Eberhard anne 727 is Elsass das nöie Chlooschter cho gründe. Er het em dr latynisch Name "Vivarium Peregrinorum" gää; das heisst uf Düütsch «Stett für d Pilger». Dr Name glycht däm vom alte Chlooschter "Vivarium", wo dr Apt Cassiodor z Süditalie gründet het. Dr Pirmin het im Konvänt d Regle vom heilige Benedikt ygfüert. Dr Schutzpatron vo Müerbe isch dr heilig Leodegar gsi. D Chlooschterchile isch 727 vom Bischof Widegern vo Stroossburg ygweit worde, wil Müerbe i däm sim Bischtum glägen isch.

S Chlooschter het scho dank sim Gründer, em Graf Eberhard, und eme Privileeg vom Stroosburger Bischof e sälpständegi Stellig gha. Es isch niemerem Rächeschaft schuldig gsi ussert em Papscht und em Kaiser – und statt däm sider anne 1680 em französische König, und d Mönch händ törfen iren Apt sälber wääle. Müerbe isch i dr Afangszyt für d Herrscher e wichtigen Oort gsi; so het sech dr Karl dr Grooss anne 782 sälber sümbolisch zu däm sim wältlechen Apt und Schutzherr gmacht. Vil spöter sind d Habsburger dank dr Chlooschtervogtei vo Müerbe zun ere guete Stellig im Elsass und i dr Schwiiz cho.

S Chlooschter het vo vilne Gönner Grundpsitz im Elsass, wyter unden am Rhy bis id Gägend vo Mainz, im Jura, im Schwarzwald und idr Innerschwiiz übercho. Scho ane 774 het’s dr Ort Gawiller übercho. Dört isch im 12. Joorhundert au e grossi Sankt Leodegar-Chile bout worde, und s Chlooschter het s alte Dorf denn zun ere Stadt usbout, wo s regionale Zäntrum vom Gebiet rings um Müerbe gsi isch.

Anne 1178 het Müerbe dr Ort Luzärn am Vierwaldstettersee gründet.

Anne 1548 isch Müerbe e Fürschtaptei worde; im 17. Joorhundert isch die aber denn, wo s Elsass französisch worden isch, em Römische Rych verloore ggange. Anne 1759 het dr Chlooschtervorsteher Kasimir d Aptei zum ene Stift gmacht und uf Gawiller abe verleit. Im Joor 1789 isch d Gschicht vom berüempten alemannische Benediktinerchlooschter z Änd gange, wo d Hüüser vom Chlooschter und au die grossi romaneschi Chile i dr französische Revoluzioon vo Elsässer Puure plünderet und kabut gmacht worde sind. Frankrych het s Stift drufabe ufghobe. Hütt stoot vo dr Chlooschterchile nume no s Kwerschiff mit em Choor.

Müerbe isch im Middelalter berüempt gsi als kulturells Zäntrum. Es het i dr Zyt vo de Karolinger e gueti Chlooschterschuel gha, wo dr Apt Simpertus nach der karolingische Chilesünoode z Aache vo ane 789 ygrichtet het. Z Müerbe isch e gueti Schrybstube gsi und e vorbildlechi und rychi Biblioteek, wo denn allerdings i dr spoote Zyt zum gröschte Deil verlore ggangen isch. Wie Sanggalle und d Rychenau het s Chlooschter Müerbe zu de bedüütenden Ort vo dr früechen alemannische Chlooschterkultur ghört. Vo de wärtvolle Dokumänt do drvo, wo scho vo vil Forscher agluegt worde sind, cha me bsunders ufzelle:




</doc>
<doc id="71673" url="https://als.wikipedia.org/wiki?curid=71673" title="727">
727



</doc>
<doc id="71674" url="https://als.wikipedia.org/wiki?curid=71674" title="Liste der Äbte des Klosters Murbach">
Liste der Äbte des Klosters Murbach

Das isch d Lischte vo de Äpt vom Chlooschter Müerbe.

D Äpt vom elsässische Chlooschter Müerbe sit sinere Gründig sind gsi, so wyt ass me’s hütt no weiss:



</doc>
<doc id="71675" url="https://als.wikipedia.org/wiki?curid=71675" title="Fußball-Weltmeisterschaft 1970">
Fußball-Weltmeisterschaft 1970

D Ändrundi vu dr Fueßball-Wältmaischterschaft 1970 (span. "Campeonato Mundial De Futbol"; ) vu dr Manne isch d nyynt Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 31. Mai bis zum 21. Juni 1970 z Mexiko stattgfunde. Wältmaischter isch Brasilie wore, wu im Finale gege Italie gwunne het. Dr Titelverdaidiger Ängland isch im Vieterlfinale uusgschide.

D Spiil vu dr Wältmaischterschaft sin in fimf Stadie in fimf mexikanische Stedt uusdrait wore:
Die 16 Mannschafte hän si fir d WM WM 1970 qualifiziert:

 Sieg nach Verlängerung



</doc>
<doc id="71681" url="https://als.wikipedia.org/wiki?curid=71681" title="Magnerius">
Magnerius

Dr Magnerius isch i dr Middi vom zähte Joorhundert Bischof vo Lausanne gsi.

Er wird i de historische Kwelle vo anne 947 bis 968 es baar Mol gnamset.

Anne 947 isch er Bischof vo Lausanne worde. Er het schynts anne 862 a dr Chileversamlig z Rom deilgnoo. Im Joor 968 het dr Papscht Johannes dr Drizäht em Magnerius gschriben er sell dr Apt Maiolus vom Chlooschter Cluny uf sinere Reis früntlech empfoo.


</doc>
<doc id="71682" url="https://als.wikipedia.org/wiki?curid=71682" title="947">
947



</doc>
<doc id="71685" url="https://als.wikipedia.org/wiki?curid=71685" title="Eginolfus von Lausanne">
Eginolfus von Lausanne

Dr Eginolfus († 19. Jänner 985) isch vo anne 968 bis 985 Bischof vo Lausanne gsi. 

Dr Eginolf isch us ere Familie vo dr Oschtschwiiz cho und z Sanggallen ufgwachse. Anne 968 isch er als Nochfolger vom Magnerius Bischof vo Lausanne worde. Won er anne 981 z Rom uf ere Versamlig vom Kaiser Otto em Zwöite und em Papscht Benedikt em Sibte gsi isch, het er dr Häiwääg i sis Bischtum über d Alpen uf Sanggalle gnoo. Dört het er dr Apt Ymmo troffe und em für s Chlooschtr Sanggale Sache gschänkt.

Anne 985 isch dr Eginolf gstorbe. Si Nochfolger als Bischof vo Lausanne isch dr Heinrich vo Burgund, dr Soon vom König Ruedolf dr Zwöit vo Burgund, gsi.


</doc>
<doc id="71686" url="https://als.wikipedia.org/wiki?curid=71686" title="985">
985



</doc>
<doc id="71687" url="https://als.wikipedia.org/wiki?curid=71687" title="968">
968


</doc>
<doc id="71688" url="https://als.wikipedia.org/wiki?curid=71688" title="910">
910



</doc>
<doc id="71689" url="https://als.wikipedia.org/wiki?curid=71689" title="Fußball-Weltmeisterschaft 1966">
Fußball-Weltmeisterschaft 1966

D Ändrundi vu dr Fueßball-Wältmaischterschaft 1966 () vu dr Manne isch d acht Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 11. bis zum 30. Juli 1966 z Ängland stattgfunde. Wältmaischter isch dr Gaschtgeber Ängland wore, wu im Finale gege Dytschland gwunne het. Mer chännt des Finale dur s „Wembley-Dor“, ais uv dr umstrittentschte Dor vu dr Fueßballgschicht. Dr Titelverdaidiger Brasilie isch no dr Vorrundi uusgschide.

D Spiil vu dr Wältmaischterschaft sin in acht Stadie in sibe änglische Stedt uusdrait wore:
Die 16 Mannschafte hän si fir d WM WM 1966 qualifiziert:

 Sieg nach Verlängerung




</doc>
<doc id="71696" url="https://als.wikipedia.org/wiki?curid=71696" title="Gleiswaage">
Gleiswaage

È Gleiswòòg isch è Baanaalaag zum Wigè vo Ysèbaafaarzüüg. Si isch i dè Regèl in èm Laddegleis fescht ybaut. S git statischi un dǜnamischi Gleiswòògè:

È statischi Gleiswòòg wörd au "Gleisbruggèwòòg" odder chürzer "Bruggèwòòg" dauft.

Jewyls vor un hinter dè Bruggèwòòg sin diè beidè Schinnèschträng unterbrochè, dõdemit isch d Wòòg mit èm Ysèbaafaarzüüg, wo druff stòt, elegtrisch odder früèner au vo Hand mithǜlf von èrè Windè aaghobbè worrè un dè bsetzte Gleisabschnitt mit Faarzüüg gwogè worrè. Wôrènd èm Wigè darf d Gleiswòòg nit befaarè wörrè, wa durch è Schutzsignaal bzw. Gleisschpèrrsignaal mit dè Bedütung „Halt! Faarvobot“ aazeigt wörd.

I s Gleis wörrèd elegtronischi Sensorè ybaut. Mò unterscheidet Sischteem mit Deenungsmessschtreifè (DMS) i dè Schinnè un sognenntè Wigeschwellè. D DMS misst s Durchbiègè vo dè Schinnè durch s Faarzüüg; dõdemit cha uss èm spezifischè Durchbiègevohaaltè vo dè Schinnè s Gwicht vom einzelnè Radsatz bzw. Drèègschtell errechnèt wörrè. Bi Wigeschwellè sin d Sensoré i dè Schwellè, wo s Gwicht vom Radsatz bzw. Drèègschtell ermittlè düèn. S Wigè cha bi nèrè Gschwindigkeit vo ca. 10 km/h durrègfüürt wörrè.

Dǜnamischi Gleiswòògè chönnèd au in durrèlaufendi Hauptgleis ybaut wörrè, dõ diènèd si hauptsächlich dè Diagnosè vo Unwuchtè a dè Radsätz.


</doc>
<doc id="71705" url="https://als.wikipedia.org/wiki?curid=71705" title="Benedikt von Nursia">
Benedikt von Nursia

Dr Heilig Benedikt oder au Benedikt vo Nursia (* um 480 z Nursia (Umbrie); † 21. März 547 ufem Monte Cassino) isch en Äisidler, Apt und Ordensgründer gsi.

Dr Benedikt isch z Nursia als Soon vom ene Landpsitzer uf d Wält cho. Sini Schwöschter isch die heiligi Skolastika gsi. Er het z Rom gstudiert und isch drufabe id Wildnis mit anderne Äisidler go lääbe und het drno drü Joor lang in ere Höhli bi Subiaco (das isch im Latium) ghuuset. Er isch wytume bekannt worde, und so het men en als Apt vom Chlooschter z Vicovaro ygsetzt. Er het s Chlooschter San Clemente z Subiaco und no anderi Chlööschter i dr Region gründet und isch anne 529 mit baar Begleiter ufe Monte Cassino ggange. won er sis wichtigschter Chlooschter gründet het. Für d Mönch vo däm Chlooschter het er Statute ufgsetzt, wo i dr ganze wältwyte Gruppe vo de Benediktiner-Chlööschter bis hüt als «Benediktsregle» e Grundlag vom Mönchsläben isch.

Dr Papscht Gregor dr Grooss het am Ändi vom 6. Joorhundert d Läbensgschicht vom Benedikt ufgschribe.

Dr Benedikt vo Nursia gilt bi de katolische, de orthodoxen und de armenische Chrischte als Heilige. Er isch dr Patron vo de Schuelchind und vo de Lehrer. Sin Gedänktag isch hüt, sid anne 1970, a de meischten Ort dr 11. Juli; sid em Middelalter het me ne deils am 21. Merze verehrt, won er gstorben isch, und bi de Benediktinerchlööschter isch das no immer dr Benediktstag.

Anne 1964 het iin dr Papscht Paul dr Sächst als «Patron vo Europa» gwäält.




</doc>
<doc id="71706" url="https://als.wikipedia.org/wiki?curid=71706" title="Neobiota">
Neobiota

Neobiota (Sing. "Neobiont"; vo griachisch "néos" „neu“ ond "bíos" „Leben“) nennt ma en dr Biologie Arta, mo se em Gebiet etabliert hond, mo se vorher ned hoimisch warad.
Neobiotische Pflanza nennt ma Neophyte (Sing. "Neophyt"), neobiotische Viechr Neozoe (Sing. "Neozoon") ond neobiotische Pilz Neomycete (Sing. "Neomycet"). 

Zom oina sen des Viechr, mo aus ara Zuchd drlaufa sen odr absichdlich aigfiehrd worra sen, weil ma se von ana ebbes Nidslichs vrschbrocha hod, zom andra sen s Pflanza, mo mid em Vooglfuddr dren warad odr au weil ma se hod als Nudspflanza hod aapflanza wella.

Mid em Handel werred en Haufa Pflanza ond Viechr rond om d Weld broch, zom als Zier en Parks wia uff dr Insl Mainau bi Konschdanz, in Botanischa Gäärda und Zoos ghalta z werra. Dr Botanisch Garde vo dr Uni z Basl isch ano 1589 grendet worra. Aber es git au privade Leit mo exodischa Viechr kaufed und se en Wasserkischda («Akwarie») ond droggene Kischda («Terrarie») haldod; ond von do brengad d Leit se au en d Nadur, mo se ned naaghaired.

Die globalisierd Wirtschafd machd, dass immer me Aarda unabsichdlech transportied werred. Des kennad Aahafdonga an Schiff odr au d Fillong vo ama Ballaschdtank sei. Sooma vo de Pflanza hafded an Pnöö vo Auto und Laschdwääge und kommed so in andere Ländr. Au auf Oisebaanwääge fahred Pflanzasooma weit in fremde Regiona, und Insekda in de Flugzeig.

Bei sehr schädliche neie Läbewääsa kaa’s zu "biologischa Invasioona" komma.

S geid au nadierliche Ursacha fir d Ausbroidong vo Aarda. En dr Antarktis hod ma Alga ond Tang (Kelp) gfonda, mo meh als 10.000 km vo de Kerguelen ond aus Südgeorgie und de Südlige Sandwitschinsle komma isch. Dr Kelp kennd fremde Pflanza und Viiechr als Transpordmiddl deana.

Scho emmr hend d Leid Pflanza ond Viechr en andre Gegenda brochd. D Pflanza, mo vor em Joor 1500 so verbroided worra sen, hoissad bei de Biolooga "Archäophyta". Zom Doil send des Pflanza, mo mid em Ackrbau mitkomma sen und drom vo de Fachleid "Agriophyta" ghoissa werrad. Uf dr andra Seid ghairad Kuldur- ond Gardapflanza drzua, mo moischdens d Röömer aus em Raum vom Middlmeer in ihre Provinza brochd hend, wia dr Apfl, d Birn, d Pflauma, d Waitrauba, d Kornbluama und d Kamill. D Pflanza mo noch 1500 brochd worra send, hoissed "Neophyta".

Bei de Viechr onderschoided ma au "Archäozoe" (aigfiehrd vor em Joor 1500, seid dr Jungsteinzaid) und "Neozoe" (später aigfiehrd).

Weil dia Aarda em neia Breich doils koine nadierliche Feind hend, geid s au koi Gleichgwichd vom Fressa ond Gfressawerda beziehongsweis Konkurrenz beim Wachsa.

A Beischbiel isch d "Meerwalnuss (Mnemiopsis leidyi)", mo om 2005 em Ballaschdwassr vo Schiff aus Nordamerika en d Nord- ond Oschdsee komma isch. Drhoim geid s andre Qualla, mo se gfressa hend, blos dia fehlad en ihrem neia Läbensraum.

Blos a Deil vo da Neobiota isch em neia Biotop a Broblem, abr manche Arda verändered d Biodiversität vo de Lebensgmoinschafda starch und richda für d Nadur und d Mensche grosse Schädn a.

Reigschmeggde Viechr ond Pflanza send en dr ganza Weld a Broblem.

En Australie send en Haufa Viechr ond Pflanza neibrochd worra.

Z Irland isch dr "Rododendron", mo me en Pärk aapflanzd hod, in d Landschafte use gwaxsa und hod ganze Wäldr gmachd.

D Europäisch Unioo hod a "Lischd vo de unerwünschde Species" gschriba und d Organisazioo "European Alien Species Information Network (EASIN)" gründad.

D "Wandrradd (Rattus norvegicus)" hod se aus Oschdasie en dr ganza Wäld ausbroidad.

A Schbinn, d "Falsch Witwe" ("Steatoda nobilis"), mo au no beissa kaa, abr lang ned so gfährle isch wia d "Schwarzen Witwe" ("Latrodectus tredecimguttatus") hod se vo Madeira ond de Kanarischi Insle mid Kakteea em Bloamahandl ausbroidad.

D "Bisamradd (Ondatra zibethicus)", mo a Wühlmausard (Arvicolinae) aus Nordamerika isch, hod se aus am böhmischa en ganz Europa ausbroided.

Dr "Kardofflkäfer" "(Leptinotarsa decemlineata)" isch sid em 19. Joorhundert in Europa; er frisst Dail vo dr Kardofflpflanza.

D "Reblaus" "(Daktulosphaira vitifoliae)" hod em 19. und 20. Joorhundert für d Woikultur in Frankreich, am Oberrhein ond in dr Schweiz e Katastropha broochd.

S europäisch "Oichhörnle" wurd in a baar Schdaada vom Grauhörnle, mo 1889 aus Amerika auf England komma isch, vrdrengd.

D "Varroamilba" "(Varroa destructor)" aus Asien zerschdörd Biinenvölkr in Europa.

So a Vrbroidong geid s au andrsrom. D "Schwarzmaulgrundl (Neogobius melanostomus)", mo aus m Schwarza Meer stammd, isch ned blos en Middleuropa e Broblem, s hod se aus Europa au noch Nordamerika ausbroidad.

Dr "Kalikokrebs" (lateinisch: "Orconectes immunis") aus Nordamerika, mo se vo dr Gegend om Bade-Bade ausbroided hod. Middlrweil isch r am ganza Oberrhin z fenda. S Broblem drbei isch, dass r andre Arda vrdrenga duad.

Dr "Waschbär (Procyon lotor)" mo als a Pelzlieferand aus Nordamerika eigfiehrd worra isch, hod se au ausbroided, weil r ausgseds worra isch odr aus Zuchda drlaufa isch. En dr Schwiiz isch r – em Gegasads zu Deidschland – no koi Bloog.

Fir da Bux isch dr "Buxbaumzünsler (Cydalima perspectalis)", mo a us China kommd, gfährlich.

En de Flüss ond Seea send – wia beim Zürisee seid em Joor 1969 – "Wandermuschla" – Beischbiel: die "Asiadisch Körbchemuschl" ond d "Quagga-Muschl" – massierd aufdredda.
Dr "Schdenkkäfr" ("Halyomorpha halys," auf französisch "punaise diabolique = Teuflswanza"), mo a Wanz isch, isch a Schädling für d Landwirdschaft.

Au "Tigrmugga" ("Aedes albopictus") hod se au bei ons ausbroidad. Des isch a Problem, weil dia Krakhoida aus de Tropa ibrtraga kenndad.

"Haasa" aus Europa hend en Chile gmachd, dass se d Steppa vergrösserd hod. Radda hend auf Insla mo alte seltene Ara hond, wie d Galapagos, oiheimische Viechr dezimierd.

D "Asiatische Buschmucka (Aedes japonicus)", "Gelbfiebermucka (Aedes aegypti)" ond d "Aedes koreicus", d "Koreanisch Buschmuck" broided se mid moderne Dransbordmiddl aus ond brengad Krankhoide wia Gelbfieber, Denguefieber, Chikungunya- ond da West-Nil-Virus mid.<
Aus Griechaland isch dr "Goldschakal" auf em Weg zuo ons.

Dr "Japanisch Staudaknöterich (Fallopia japonica (Houtt.))" isch a Pflanz, mo sogar mid Absichd nach Europa ond Amerika aigführd worra isch, weil d Leid gmoind hend, ma kennd n braucha. Des war a Irrdom. S Vrdreiba isch arg aufwendig.

D "Ambrosia", a Grubba va Korbblütlr ("Asteraceae"), isch au vo Nordamerika komma, wahrscheinle en ara Voglfuddrmischong. A Risiko isch vor alem d "Ambrosia artemisiifolia," mo starche Allergia machd.

Dr "Riesebäraklau" oder "Herkulesstaud" "(Heracleum mantegazzianum)" mo als exodische Aard aus m Kaukasus uf Europa komma isch, isch für d Gsundhoid a Risiko. 2008 war s d «Giftpflanz vum Jahr».

S "Indisch Springkraut (Impatiens glandulifera)" broided se en Bayern, en Vorarlberg ond en dr Schwiiz en de Auenlandschafte vo de Flüss zemle aus.

En Frankreich send au dr "Japanisch Staudaknöterich", s "Springkraud", d "Robinia (Robinia pseudoacacia)", da "Fliider (Buddleja davidii)" ond s "Heisakraut (Ludwigia grandiflora)", mo sech in de Weir ond Kanääl usbroided, a Broblem.

Fir Frösch ond ähnliche Viechr isch dr "Chytridpilz" mo aus Asie ond Afrika wahrscheinle mid em Viechrhandl aigfiehrd worra isch, gfährle. En andre Gegenda hod r scho 90 Aarda ausschderba lassa.

Fremde Lebewesa send es Problem vom Naturschutz.

Neba em Aanemma als an Gwinn, geids au s vrschdärgde jaga mid Prämia ond bei de Bisamradda beischbielsweis en Riadlenga s jährlich Froschkuttelessa.

Ma hod uf de Internazionala Komferenza "Neobiota" für Andworda gsuachd. Dr erschd Kongress isch em Joor 2000 z Berlin gsi, die dritte 2004 z Bern.

D Bhörda vum Zoll konfisziered exodischa Lebewesa mo d Leit illegal ins Land bringed. Am Flughafe vo Züri werred jedes Joor fremde Viechr gfunda mo d Leit als Suvenir vom Reise midbringed.

Gega d Ambrosia send en Berlin scho Oi-Euro-Jobbr eigsedsd worra.

D Stedt und d Lendr machad Lischda mit Neobiota ond stellod Informaziona in s Internet, so wia Züri

Em Elsass schaut d Organisazioo "Fredon (Fédération Régionale de Défense contre les Organismes Nuisibles)" uf dia nuie Arda.





</doc>
<doc id="71707" url="https://als.wikipedia.org/wiki?curid=71707" title="547">
547



</doc>
<doc id="71708" url="https://als.wikipedia.org/wiki?curid=71708" title="565">
565




</doc>
<doc id="71709" url="https://als.wikipedia.org/wiki?curid=71709" title="996">
996



</doc>
<doc id="71710" url="https://als.wikipedia.org/wiki?curid=71710" title="343">
343



</doc>
<doc id="71712" url="https://als.wikipedia.org/wiki?curid=71712" title="Adalbero von Augsburg">
Adalbero von Augsburg

Dr Adalbero († 28. April 909 z Augschbrg) isch e Bischof vom Bischtum Augschbrg gsi.

Me dänkt, er sig us der Familie vo de Grafe vo Dillinga cho, sis Geburtsdatum isch nid bekannt. Er het als ussergwönlech begabte Maa gulte und het i dr Wüsseschaft und bsunders i dr Musig vil chönne. Er isch nach sinere Usbildig, won er vilecht im ene alemannische Chlooschter überchoo het, anne 887 Bischof vo Augschbrg worde. Er het sech guet mit em König Arnulf vrstande, und er isch mit däm anne 895 uf Rom ggange, wo dr Arnulf zum Kaiser gchrönt worden isch.

Ane 895 isch dr Adalbero vom König als Vorsteher vom Chlooschter Lorsch ygsetzt worde, zum dä Konvänt, wo dozmol schynts nid alls guet gsi isch, wider zu dr rächte Ornig z bringe.

Dr König Arnulf het dr Adalbero als Lehrer für sin Soon Ludwig zue sech gruefe. Wo dr Kaiser anne 899 gstorben isch, isch dr Ludwig erscht föif Joor alt gsi. Do isch d Regierig vom oschtfränkische Rych meischtens bi de mächtige Bischöf wie öppen em Salomo vo Konschtanz gläge, und au dr Adalbero het im Rych vil z säge gha.

Churz nochdäm dr Bischof Adalbero anne 909 gstorben isch, isch au em junge König Ludig sis Läbe scho z Änd gange.




</doc>
<doc id="71713" url="https://als.wikipedia.org/wiki?curid=71713" title="909">
909



</doc>
<doc id="71714" url="https://als.wikipedia.org/wiki?curid=71714" title="915">
915



</doc>
<doc id="71716" url="https://als.wikipedia.org/wiki?curid=71716" title="Lichtraumprofil">
Lichtraumprofil

Als Lichtruumbrofyl wörd è definyrti Umgränzungslinniè benamst, wo meischtens für èn vertikalè Querschnitt von èm Faarwäg (byschpillswys vo dè Strõß odder nèm Baan-Gleis) bschtimmt wörd. Mit èm Lichtruumbrofyl wörd einersits dè „lichte Ruum“ vorgschribbè, wo uff èm Faarwäg vo Gegèschtänd bzw. Hindernis freizhaaltè isch, anderersits diènt s au als konschtruktyvi Vorgaab für d Ußèmaß vo dè Faarzüüg (s komplementäre Laddemaß bzw. Faarzüügumgränzungsbrofyl). Sèlli dürfèd im Querschnitt nit diè defininyrti Gränzlinniè übberschrittè, woby au brüggsichtigt wörrè mué, ob si bi bsunderer Längi vom Faarzüüg au in Kurvè no innerhalb vom Lichtruumbrofyl bliibèd.

Dè voantwortliche Vokeersdräger (z. B. è Baangsellschaft) odder è Behördi (z. B. s Ysèbaa-Bundesamt odder s Strõßèbauamt) bschtimmt für alli odder für uusgsuèchti Deil vom Vokeerswägenetz d Gschtalt un Maaß vom Lichtruumbrofyl.

S Lichtruumbrofyl wörd nit nu im ängè Zämmèhang mit dè Faarzüügmaß bschtimmt, sondern au mit Rüggsicht uff witteri Sicherheitsabschtänd z. B. für Diènscht- un Vosorgungswäg gegèübber elegtrischi Aalaagè sowiè eventuèll au dè freiè Sicht uff Signaal un wittero bedryblichi Bedürfnis.

Dè Regèllichtruum odder s Umgränzungsbrofyl isch dè Blatz, wo alli angränzendè Bebauungè a dè Ysèbaagleis nõch mindeschtens frei lõ müèn, demit sich alli Faarzüüg gfòòrlos bewegè chönnèd. D Differänzè zwǜschè dè Umgränzungslinniè ergäbèd dè Sicherheitsabschtand.

Früèner hèt s uff allnè Baanhööf für d Kontrollè è Laddemaß (é Konschtruktion uss Flachiisè) gää, wo sich zuè dè Übberbrüèfung vo fèrtig bladènè Güèterwägè a s Gleis hèrrèschwènkè lòt un s Querschnittbrofyl vo dè Faarzüüg bzw. "Laddemaß", wo zuèglõ isch, ooni Zuèschlääg für dè Bogèlauf kontrollyrt wörrè hèt chönnè.

Diè voschiddènè Faarzüügbegränzungslinniè sin vom Internationalè Ysèbaavoband i dè UIC-Mèrkblätter 505-1, 505-4, 505-5, 505-6 un 506 feschtglaot. Z Dütschland lait d Ysèbaa-Bau- un Bedrybsorning (EBO) vobindlichi Vorschriftè fescht (Internationales Brofyl G1, Größeres nationales Brofyl G2) für dié yzhaltendè Höchè- un Breitèbeschränkungè bi regèlschpurigè Baanè.

Diè meischtè europäischè Regèlschpurbaanè, z. B. z Skandinaviè, Benelux-Länder, Frankrych, Italiè, Schwiz, Öschterrych, Ungarn, Polè, Tschechiè odder Grièchèland, hèn è äänliches Lichtruumbrofyl wiè diè dütschè Ysèbaanè. Innerhalb vo sellnè Länder chönnèd fascht alli Wägè, wo im UIC-Lichtruumbrofyl entschprèchèd, frei ygsetzt wörrè, wa bsundere dè Fèrn- un Güètervokeer erlychtèrè duèt.

Für chlyneri Lichtruumbrofyl sin z. B. Schmalschpurbaanè, Großbritanniè, Irland, Island (plaantes Baannetz) un Japan (Kapschpurnetz) bekannt. Durch dè Eurodunnel chömmèd zwar regelmäßig änglischi Güèterwagè nõch Mitteleuropa, èn Huufè Wägè, wo z Mitteleuropa baut worrè sin, chönnèd abber nit gu Ängland faarè, èmòl abgsää vo dè Hochgschwindigkeitsschtreggi, wo dè Eurodunnel mit London vobindè duèt (High Speed One).

Größeri Lichtruumbrofyl hèn z. B. Finnland, Russland, d Ukraine, Wyßrussland, Japan (nu Hochgschwindigkeitsnetz), Indiè, Pakischtan, Litauè, Kasachschtan, Kirgisiè, Usbekischtan, Tadschikischtan, Turkmenischtan, Afghanischtan (1520-mm-Spurschtreggè un s blaante indische Breitschpurnetz (nit abber s Normalschpurnetz), d USA, Kanada, s blaante Brunel-Breitschpurnetz (niè baut worrè) un Dreimeterschpurnetz (niè baut worrè). Uss Russland, Wyßrussland un dè Ukraine chömmèd zwar regèlmäßig Schnellzugwägè uff Dütschland; sèll sin abber spezièll für dè Ysatz uff Mitteleuropa bauti Wägè, wo im hysigè Lichtruumbrofyl entschprèchè düèn.

Bis vor wènnigè Johr sin Großbrofylschlõfwägè uff einzelni Streggè bis nõch Bèrlin un zuè Zitè vo dè Stationyrung vo sowjetischè Truppè au bis Wünsdorf, Schwèrin, Dresdn un Erfurt chò. Sit é baar Johe vokeerèd schwedischi Wägè mit èm dört üblichè Lichtruumbrofyl im Nachtzug mit LÜ übber Sassnitz bis Berlin chò.

È Sendung mit Laddemaßübberschrittung (LÜ-Sendung) isch è ußergwöönlichi Sendung im Ysèbaavokeer. È Sendung gildèt als ußergwöönlich, wenn si wègè dè üßèrè Abmessungè, Gwicht odder uffgrund vo dè Bschaffèheit nu unter bsunderè technischè odder bedryblichè Bedingungè befördert wörrè cha.

Sendungè mit Laddemaßübberschritungè – churz au LÜ-Sendungè dauft – hèn è gmessèni halbi Breiti vo mee wiè 1575 mm abzüglich vo voschiddènè Zuèschläg un müèn von èrè technischè Fachchraft übberbrüèft wörrè.

Bi LÜ git s bsunderi Vofaarenswysè. Bi dè gröschtmöglichè Laddemaßübberschrittung Dora wörd z. B. s Gegègleis gschpèrrt un sin Chrützungè nit eifach so möglich. Diè voschiddènè LÜ wörrèd mit Buèchschtabbè benamst un bedütèd im Einzelnè:

S entschpricht im mittlerè Gleisabschtand, also gmessè ab dè Gleismitti vom eintè Gleis bis zuè dè Gleismitti vim nägschtè Gleis. 1750 mm isch diè reguläri halbi Breiti von èm Faarzüüg, wo uss 1575 mm, s Laddemaß vo dè DB AG, plus 75 mm für dè Zuèschlag für dè Uusschlag vom Faarzüüg bi Bogèfaart plus wittèrè 100 mm als Zuèschlag für Bedrybsunregelmäßigkeitè. È Regèlsendung, abber au d Lü-Sendung Anton hèt dèmnõch niè è halbi Breiti übber 1750 mm. Als LÜ-Berta benamst mò è Faarzüüg, wenn s è halbi Breiti zwǜschè 1750 mm un S/2 hèt. Zuè dè Gruppè Lü-Cäsar zellèd alli Faarzüüg mit èrè halbè Breiti vo S/2 bis S-1750 mm. Alles, was es Maß S-1750 mm übberschtygt, isch è LÜ-Dora.

Alli ußergwöönlichè Sendungè, au LÜ-Sendungè, wörrèd spezièll kennzeichnet. Sèll bassyrt durch én blauè Zettl (Muschter U) im Zettlhaalter vom Wagè, èm Frachtbrièf wörd s passende Gegèschtugg, dè chlyne blaue Zettl, dèzuè duè, un i dè Wagèlischtè wörd i dè Spaltè 10 unter Bemerkungè „LÜ“ ydrait.

Dè Regèllichtruum isch z Dütschland nõch dè Bedrybsordnung vo 1928 znägscht mit èrè statischè Bedrachtungswys berechnét worrè. S Bewegungsvohaaltè vo Faarzüüg isch durch pauschali Zuèschläg brüggsichtigt worrè. Mit dè Drittè EBO-Änderungsvoordnung vom Mai 1991 isch sèll Vofaarè durch è kinematischs Vofaarè ersetzt worrè. Dõdurch sött dè Lichtruum unter Brüggsichtigung von èrè Sicherheitsresèrvè optimal uusgnutzt wörrè. È großi Zaal vo Uusnaamegneemigungé hèn dõdemit wégkeiè chönnè. Als Chèrnschtugg vo dè kinematischè Sichtwys diènt diè im UIC-Mèrkblatt 505 feschtglaiti "Bezugslinniè vo dè kinematischè Begränzungslinniè". Diè bis dörthy i dè EBO enthaalteni "Faarzüügbegränzung I" isch durch diè (breiteri) "Bezugslinnié G1" ersetzt worrè, diè "Faarzüügbegränzung II" durch d "Bezugslinniè G2". Diè bishèrigè Sitèrüüm "AB" un "CD" sin i dè Regèllichtuaum ybezogè un dõdemit dè Ruum, wo bi Neubautè freizhaaltè isch, uff èn Abschtand vo 2,50 m bis zuè dè Gleisachsé vogrößerèt worrè; für S-Baanè geltèd witterhy Sonderregelungè. S Brofyl G1 isch für Faarzüüg vom gränzübberschrittendè Vokeer vorgsää (im urschprünglichè Laddemaß PPI); für dié übbrigè Faarzüüg gildèt s Brofyl G2. Neu uffgnõ worrè isch witter d Möglichkeit, breiteri Faarzüüg in bsunderè Ysatzberych vom Fèrnschnèllvokeer sowiè im S-Baan-Vokeer zuèzlõ.

Schu bi dè Entwurf vo dè EBO, wo im Mai 1967 worré isch, isch blaant gsi, è kinematischi Fahrzüügbegränzung yzfüürè. Sèlli Übberlegungè sin abber voworfè worrè, nõchdèm dié entschprèchendè Untersuchungè vo dè UIC no nit abgschlossè worrè sin. I d Èrschtfassung vo dè EBO sin dõhèr diè devor i dè BO feschtgschribbenè Abmessungè ebbèso übbernõ worrè wiè d Unterdeilung vom lichtè Ruum in "Regèllichtruum", "Sitèrüüm" un "Ruum für dè Durchgang vom Stròmabnämmer". Neu i d EBO vo 1967 uffgnõ worrè sin dõgegè Regelungè für Vochlynerungè vom Breitèmaß vom Regèllichtruum.

S Lichtruumbrofyl vo U-Baanè unterligèd eignè Standards un isch oft schmäler wiè bi Vollbaanè. Bsundere bi Dunnelschtreggè hǜlft è chlyners Lichtruumbrofyl d 
Yschparè vo Bauköschtè enorm. Èn Huufè vo U-Baanè, z. B. d Röörèbaan vo dè London Underground, hèn è chraisförmigs Lichtruumbrofyl, well sèll zimli eifach mit Dunnelboormaschinnè hèrgschtellt wörrè cha.

S-Baanè, wo mit Glychschtròm bedribbè wörrèd, git s z Bèrlin un Hamburch, sèlli hèn è chlyners Lichtruumbrofyl. Dè Bèrliner Nord-Süd-S-Baan-Dunnel hèt wegè è baar chrützendè U-Baan-Streggè un Flussunterfaarungè è ygeschränkts Sonder-Lichtruumbrofyl mit èrè Höchi vo 3,83 m übber Schinnèobberchantè un èrè Breiti vo 3,43 m. Dè S-Bahn-Lichtruum für Neubautè hèt z Hamburch è Höchi vo 3,787 m übber Schinnèobberchantè un è Breiti vo 3,80 m.

Erwittert sin d Lichtruumbrofyl in beidè Fäll im Berych vo dè Stròmschinnè un Stròmabnämmer, zuèsätzlichi Yschränkungè bschtôn im Berych vo dè Baanschteigchantè. Ußerhalb vo dè innerschtädtischè Dunnelaalaagè wörd dè Regèllichtruum zämmè mit dé Erwitterungè für d Stròmschinnè freighaaltè. Dõdemit sin diè meischté Abschnitt mit üblichè Baumaschinnè erreich- un ußerdèmm für Umleitungè bruuchbar.

Im Strõßèvokeer bedrǜfft s Lichtruumbrofyl alli Artè vo Vokeerswäg, also Wäg für dé Fuèßvokeer, dè Faarradvokeer un dè Autovokeer. S Lichtruumbrofyl isch dè Blatz, wo freighaaltè wörrè muè, um dè Vokeer z ermöglichè, un isch − je nõch Art vom Vokeer − unterschydlich hoch un breit. So isch z Dütschland übber m Fußgängerwäg èn Blatz vo mindeschtens 2,5 m Höchi freizhaaltè, übber-nèrè Strõß für dè Autovokeer vo mindeschtens 4,5 m.

Allerdings isch s Lichtruumbrofyl sèlber nit i dè Gsetztegscht z findè un wörd uss dè Vokeerssicherungspflicht un dè Faarzüüghöchè hèrgleitet. 

Innerhalb vom Lichtruumbrofyl isch nur dè allgemeine Gebruuch vo dè Strõße möglich, sèll heißt, dass dò nu dè haltende un dè flǜßènde Vokeer zuèglõ sin. Allè wittère Gebruuch (Strõßècafé, Baugrüscht, Vokaufswägè, Musizyrè u. a.) gildèt dõhèr als Sondergebruuch un bruuchèd è Gnèmigung, wo i dè Regèl bi dè Stadt odder Gmeind beaadrait worrè isch.

Au Deile vo Hüser dürfèd nit i s Lichtruumbrofyl ièragè. S git wènnig Uusnaamé bi Erker u. a., wo im jewyls geltèndè Bebauungsblaan odder Sondergebruuchssatzung vozeichnèt sin.

Bi Wasserschtrõßè hèt s Lichtruumbrofyl è trapezförmigi Kontur, maßgäblich für d Höchi isch dè senkrächti Abschtand zwǜschè m Wasserschpygel (bi högschtem Wasserschtand) un dè niddrigschtè Begränzung von èm Bauwärch, wo drübber wäg gòt. Dõdezuè chömmèd Zuèschläg für Schwall un Windschtau.

S sogenennte Gfòrèlichtruumbrofyl nõch Vorgabè vo dè Wasserschtrõßè- un Schifffaartsvowaltung brüggsichtigt fäälmanövryrti Wasserfaarzüüg un vohinderèt Schäddè durch s Aadätschè vo Bauwärch odder Strandè am Ufer.

Au bi Achterbaanè wörd s Brinzyp vom Lichtruumbrofyl vowendet. Im Gegèsatz zuè dè Ysèbaan isch dõ s Lichtruumbrofyl allerdings dǜnamisch, well s Objèkt, wo sich bewegt, sich au quer zuè dè Hauptbewegungsrichtung bewegè duèt. Meischtens wörrèd alli theoretischè Bewegungè vom Faargascht wôrènd dè Faart im Lichtruumbrofyl berüggsichtigt. Normalerwys sin sèll d Berych übber un näbbè m Achterbaanwägele, wo dè Passagyr mit sinè Arm un Händ hèrrè langè cha. Nõch èm Bau von èrè Achterbaan wörd d Streggi hüüfig mit èrè Lichtruumschablonè uusgmessè, um Kollisionè mit Gelände odder anderè Streggèabschnitt z vomydè.

Allerdings cha s Lichtruumbrofyl bi nèrè Achterbaanfaart alli Eventualitätè abdeggè cha un s in diversè Baanè durchuus möglich isch, byschpillswys a s Grüèzüügs wôrènd dè Faart hèrrè z langè. Uus sèbbèm Grund isch s i dè Nutzungsbedingungè von èrè Baan meischtens vobotè, d Ärm un/odder Bei uss èm Wagè z streggè.


</doc>
<doc id="71717" url="https://als.wikipedia.org/wiki?curid=71717" title="Fußball-Weltmeisterschaft 1962">
Fußball-Weltmeisterschaft 1962

D Ändrundi vu dr Fueßball-Wältmaischterschaft 1962 (spanisch "Campeonato Mundial De Futbol"; ) vu dr Manne isch d sibt Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 30. Mai bis zum 17. Juni 1962 z Chile stattgfunde. Wältmaischter isch dr Titelverdaidiger Brasilie wore, wu im Finale gege d Tschechoslowakei gwunne het.

D Spiil vu dr Wältmaischterschaft sin in vier Stadie in vier chilenische Stedt uusdrait wore:
Die 16 Mannschafte hän si fir d WM WM 1962 qualifiziert:



</doc>
<doc id="71719" url="https://als.wikipedia.org/wiki?curid=71719" title="912">
912



</doc>
<doc id="71720" url="https://als.wikipedia.org/wiki?curid=71720" title="897">
897



</doc>
<doc id="71721" url="https://als.wikipedia.org/wiki?curid=71721" title="896">
896



</doc>
<doc id="71722" url="https://als.wikipedia.org/wiki?curid=71722" title="892">
892



</doc>
<doc id="71723" url="https://als.wikipedia.org/wiki?curid=71723" title="888">
888



</doc>
<doc id="71724" url="https://als.wikipedia.org/wiki?curid=71724" title="871">
871



</doc>
<doc id="71725" url="https://als.wikipedia.org/wiki?curid=71725" title="794">
794



</doc>
<doc id="71726" url="https://als.wikipedia.org/wiki?curid=71726" title="714">
714



</doc>
<doc id="71727" url="https://als.wikipedia.org/wiki?curid=71727" title="724">
724



</doc>
<doc id="71728" url="https://als.wikipedia.org/wiki?curid=71728" title="783">
783



</doc>
<doc id="71729" url="https://als.wikipedia.org/wiki?curid=71729" title="752">
752



</doc>
<doc id="71730" url="https://als.wikipedia.org/wiki?curid=71730" title="Audogar">
Audogar

Dr Audogar het im achte und vilecht no bis am Afang vom nüünte Joorhundert gläbt; wenn er uf d Wält cho und au wenn er gstorben isch, weiss me nit gnau. Er isch dr erscht Apt vo Kempte gsi.

Er het anne 752 s Chlooschter vo Kempten im Allgäu gründet. 

Wo d Königin Hildegard, e Frou us Alemannie und d Frou vom Kaiser Karl em Grosse, es baar Joorzähnt spöter s Chlooschter starch understützt het – so dass men ere däm sini «zwöiti Gründerin» seit – isch dr Apt Audogar uf all Fäll no drby gsi.

D Hildegardschronik und anderi Kwelle säge sogar, dr Audogar und d Hildegard sige mit enand verwandt gsi.



</doc>
<doc id="71731" url="https://als.wikipedia.org/wiki?curid=71731" title="612">
612



</doc>
<doc id="71732" url="https://als.wikipedia.org/wiki?curid=71732" title="573">
573



</doc>
<doc id="71733" url="https://als.wikipedia.org/wiki?curid=71733" title="511">
511



</doc>
<doc id="71734" url="https://als.wikipedia.org/wiki?curid=71734" title="526">
526



</doc>
<doc id="71735" url="https://als.wikipedia.org/wiki?curid=71735" title="455">
455



</doc>
<doc id="71736" url="https://als.wikipedia.org/wiki?curid=71736" title="394">
394



</doc>
<doc id="71737" url="https://als.wikipedia.org/wiki?curid=71737" title="337">
337



</doc>
<doc id="71738" url="https://als.wikipedia.org/wiki?curid=71738" title="Dominic Oppliger">
Dominic Oppliger

Dr Dominic Oppliger isch anne 1983 z Schlieren uf d Wält cho, und r isch e Schwiizer Musiker und Mundartschriftsteller.

Hüt läpt dr Oppliger z Züri. R het i verschidene Prüef, öppen im Gaschtgwärb, im soziale Berych und als Gärtner gschaffet. Vo 2014 bis 2017 het r a dr Zürcher Hochschuel für Künscht s Fach Transdisziplinarität gstudiert.

Sid anne 2005 het r i verschidene Gruppe Musig gmacht und Song zerscht uf Änglisch und sid öppe 2010 i dr Mundart gschribe, gsungen und useggä. Zäme mit anderne Musiker tritt r i dr Gruppe "Doomenfels" uuf, wo Mundartrock spiilt; "Doomenfels" isch dr Künschtlername vom Oppliger (gsi). Für s "ensemble tzara", wo zytgössischi Musig macht, het r es Wärch komponiert.

Im 2018ni het r sini Mundartgschicht "acht schtumpfo züri empfernt" bim Verlag "Der gesunde Menschenversand" useprocht. Die fantasyvolli Gschicht spiilt im hüttige Läbe vo Züri. Mit sinere ungwoonte Schrybwys, wo frei em foneetische Usdruck vom farbige Zürcher Tieläkt noogoot, bringt eim dä Tegscht es nöis Lääserläpnis vo dr Mundart. Öppis wo dr Oppliger au no gschribe het, isch s "glorihoul / da cha nöpfil schiäf ga". Dr Autoor list a vilnen Oort i dr gschnällen Art vo "Spoken Word"-Performances us dr Novälle "acht schtumpfo züri empfernt" und sine anderne Wärch.

Im Sumer 2018 bringt d SRF-Mundartsändig "Schnabelweid" es Porträät vom Autoor, und drzue tuet dr Aargauer Schauspiiler Aaron Hitz em Oppliger sin Tegscht "acht schtumpfo züri empfernt" vorlääse. Dr Schnabelweid-Redakter Markus Gasser het mit em Schriftsteller über däm sis Läbe, sis Wärch und bsunders au über die eigeti Verschriftig vo dr Mundart und über die modärni Entwiklig vo dr urbane Umgangssprooch in ere Grosstadt wie Züri gredt.



</doc>
<doc id="71739" url="https://als.wikipedia.org/wiki?curid=71739" title="Fußball-Weltmeisterschaft 1958">
Fußball-Weltmeisterschaft 1958

D Ändrundi vu dr Fueßball-Wältmaischterschaft 1958 (schwedisch "Världsmästerskapet i Fotboll"; ) vu dr Manne isch d sechst Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 8. bis zum 29. Juni 1958 z Schwede stattgfunde. Wältmaischter isch dr Brasilie wore, wu im Finale gege dr dr Gaschtgeber gwunne het. Dr Titelverdaidiger BR Dytschland isch Vierte wore.

D Spiil vu dr Wältmaischterschaft sin in zwelf Stadie in zwelf schwedische Stedt uusdrait wore:
Die 16 Mannschafte hän si fir d WM WM 1958 qualifiziert:




</doc>
<doc id="71745" url="https://als.wikipedia.org/wiki?curid=71745" title="Fußball-Weltmeisterschaft 1954">
Fußball-Weltmeisterschaft 1954

D Ändrundi vu dr Fueßball-Wältmaischterschaft 1954 (franzesisch "Championnat du Monde de Football", , ) vu dr Manne isch d fimft Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 16. Juni bis zum 4. Juli 1954 in dr Schwyz stattgfunde. Wältmaischter isch dr Ussesyter BR Dytschland wore, wu im Finale gege Ungarn 3:2 gwunne het. Z Dytschland isch des „Wunder vu Bärn“ vu vyl Lyt as Simbol vum Ufbruch noch em verlorene Wältchrieg aagluegt wore. Dr Titelverdaidiger Uruguay isch Vierte wore. D Fueßball-Wältmaischterschaft 1954 isch di erscht gsii, wu offiziäll Fueßball-Wältmaischterschaft ghaiße het, zum erschte Mol sin Spiil diräkt im Färnsee iberdrait wore.

D Spiil vu dr Wältmaischterschaft sin in sechs Stadie in sechs Schwyzer Stedt uusdrait wore:
Die 16 Mannschafte hän si fir d WM WM 1954 qualifiziert:

"Entschaidigsspiil um Blatz 2:"

"Entschaidigsspiil um Blatz 2:"
 Siig no Verlengerig




</doc>
<doc id="71762" url="https://als.wikipedia.org/wiki?curid=71762" title="Fußball-Weltmeisterschaft 1950">
Fußball-Weltmeisterschaft 1950

D Ändrundi vu dr Fueßball-Wältmaischterschaft 1950 () vu dr Manne isch d viert Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 24. Juni bis zum 16. Juli 1950 z Brasilie stattgfunde. Wältmaischter isch zum zwaite Mol Uruguay wore, wu im letschte Spiil vu dr Finalrundi gege Brasilie gwunne het.

D Spiil vu dr Wältmaischterschaft sin in sechs Stadie in sechs brasilianische Stedt uusdrait wore:

Die Mannschafte hän si fir d WM WM 1950 qualifiziert:
<nowiki>*</nowiki> "uf Start verzichtet"

Indie het si vor em Wettbewärb zruggzoge.

Schottland un d Tirkei hän si vor em Wettbewärb zruggzoge.




</doc>
<doc id="71765" url="https://als.wikipedia.org/wiki?curid=71765" title="Fußball-Weltmeisterschaft 1938">
Fußball-Weltmeisterschaft 1938

D Ändrundi vu dr Fueßball-Wältmaischterschaft 1938 (franzesisch "Coupe du Monde") vu dr Manne isch d dritt Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 4. bis zum 19. Juni 1938 z Frankrych stattgfunde. Wältmaischter isch dr Titelverdaidiger Italie wore, wu im Finale gege Ungarn 4:2 gwunne het. Dr Gaschtgeber Frankrych isch im Viertelfinale uusgschide.

D Spiil vu dr Wältmaischterschaft sin in zeh Stadie in zeh franzesische Stedt uusdrait wore. Lyon isch fir s uusgfalle Spiil Schwede gege Eschtrych vorgsääne gsi.

Die 16 Mannschafte hän si fir d WM WM 1938 qualifiziert:

 Siig no Verlengerig Siig no Widerholigsspiil

Widerholigsspiil:
Widerholigsspiil:



</doc>
<doc id="71771" url="https://als.wikipedia.org/wiki?curid=71771" title="Fußball-Weltmeisterschaft 1930">
Fußball-Weltmeisterschaft 1930

D Fueßball-Wältmaischterschaft 1930 () vu dr Manne isch d erscht Uusdragig vu dr Fueßball-Wältmaischterschaft gsii, em wichtigschte Turnier fir Fueßball-Nationalmannschafte, un het vum 13. bis zum 30. Juli 1930 z Uruguay stattgfunde. Wältmaischter isch dr Gaschtgeber Uruguay wore, wu im Finale gege Argentinie gwunne het.

Alli Spiil vu dr erschte Wältmaischterschaft sin z Montevideo uusdrait wore, in drei Stadie.




</doc>
<doc id="71776" url="https://als.wikipedia.org/wiki?curid=71776" title="941">
941



</doc>
<doc id="71800" url="https://als.wikipedia.org/wiki?curid=71800" title="Fachhochschule">
Fachhochschule

E Fachhochschuel (FH) isch e Typ von ere Schuel, wo tuet Studänten usbilde und Sache erforsche und drby gmäss wüsseschaftliche Regle und nooch bi dr Arbetspraxis handlet. Drum het mene au dr Name "Hochschuel für di agwändeti Wüsseschaft" ggä.
Im Änglische heisse die Schuele "University of Applied Sciences".

Dr Name isch i dr 1960er Joore z Dütschland uufcho, wo’s i de Bundesländer immer me sötigi Schuele ggä het.

Z Öschtryych het me anne 1990 pschlosse, Fachhochschuele yzrichte, und i dr Schwiiz anne 1995.

So wie a de Universitääte isch au bi de Fachhochschuele sid öppe anne 2000 s Studium noch em Bologna-Syschteem organisiert, und es het "Bachelor"-Küürs und "Master"-Küürs.



</doc>
<doc id="71801" url="https://als.wikipedia.org/wiki?curid=71801" title="Adolf Hermann Ribi">
Adolf Hermann Ribi

Dr Adolf Hermann Ribi (* 1. Novämber 1902 z Chur; † 22. Dezämber 1988) isch e Sproochwüsseschaftler, Schriftsteller und Radiomaa us dr Schwiiz gsi.

Dr Ribi isch 1902 z Chur als Soon vom Adolf Ribi und dr Lina Ribi-Ribi uf d Wält cho, er isch Bürger vo Trübeltinge und Ärmatinge im Tuurgi gsi. Bis zur Matur het er z Chur gläbt, drufabe isch er für s Studium vo dr Romanische und dr Germanische Filology uf Gämf zum Charles Bally und spöter uf Züri ggange, won er näb anderne au bim Romanischt Jakob Jud gstudiert het. Anne 1938 het er s Dokterexame gmacht. D Diss, won er bim Profässer Albert Baachme gschribe het, isch 1942 usecho. Do drin undersuecht dr Ribi d Nääme, wo d Lüüt für d Fisch im Undersee bruuche.

Dr Adolf Ribi het drno deils als Fachmaa für d Sprooche bi dr NZZ und als Gymilehrer z Züri gschaffet. Er isch 1942 dr Sekretär vom Bund Schwyzertütsch worde und het drnäben als Lektor und Redakter am Schwiizer Radio gschaffet, won er vo 1941 bis 1977 vil eigeti Sändige gmacht het, öppen über d Schwiizer Mundarte vo verschidene Kantöön, und au über s Rätoromanische, wo churz forhär, anne 1938, als Schwiizer Nazionalsprooch anerchannt worden isch, und über Volchskund. Sid 1943 isch er dr erscht Leiter vo de rätoromanische Sändige gsi, und so het er Hörspiil und Singspiil im Bündnerland und volchskuntlechi Sändige über s Bruuchtum vom Romanische Gebiet uufgnoo. Anne 1955 het er romanischi Schuelfunksändige ygfüert. Dr Ribi isch bis zu sinere Pänsionierig anne 1968 bim Radio gsi. Derzue ane het er fürs Färnsee DRS vo 1963 bis 1974 als Tieläktexpärte bi baar Sändige zu dr Gschicht und dr Volchskund vo dr Schwiiz mitgmacht.

Als Autoor het dr Ribi chürzeri Tegscht u alerhand Theemed vo dr Volchskund und gschichtleche Sache und Porträä und Nochrüef über Künschtler und Schriftsteller gschribe, deils au i dr Mundart. Er het Vortreeg ghalte, öppe für d "Gselschaft für dütschi Sprooch und Kultur" und füre "Literarisch Club Züri". Ei Vortraag vo iim vo anne 1948 het gheisse "Gedanke zu üserer Sproochsituazioon und zur Dialäktdichtig", en andere 1951 "Schwyzertüütsch am Raadio." D Manuskript vo de Arbete het me nu ufbhalte; si sind im Ribi sim umfangryche Nochlass, wo i dr Handschriftesamlig vo dr Zäntralbiblioteek Züri lyt.

Anne 1988 isch dr Adolf Hermann Ribi im Alter vo 87 Joor gstorbe.

Anne 1945 het d Zytschrift "Schwyzerlüt" en Mundarttegscht vom Ribi abtrukt, wo "Novämbertag am Undersee" heisst. Das foot eso a:




</doc>
<doc id="71802" url="https://als.wikipedia.org/wiki?curid=71802" title="Ruine Laufenburg">
Ruine Laufenburg

D Ruinè Laufèburg isch d Ruinè von èrè Höèburg im Kanton Aargau. Si lyt südlich vom Hochrhy uff ènèm Höger, wo annedubaki dè Südrand vo dè Altschtadt bildèt hèt un hützdaags zmitts im Städtli Laufèburg lyt.

Öppè im Johr 1180 sin d Habsburger i dè Bsitz vo dè Gegènd am Hochrhy uff Höchi vom hütigè Laufèburg chò. D Habsburger hèn a beidè Sitè vom Rhy Befeschtigungsaalaagè baut, drunter au diè èrschte Laufèburg. Deile vo sellèrè Burgaalaag sin spôter wòrschinlich i diè neui Burgaalaag integryrt worrè. Als Gròf Rudolf II. vo Habsburg bi dè Burgaalaag è Stadt hèt gründè wellè, hèt d Äbtissin vom Kloschter Säckingè s Brojèkt mit èm Schydsschpruch blockyrt.

Spôter hèt dè Sohn vom Rudolf sin Woonsitz i diè südlichi Burgaalaag gnõ. Er hèt sèlli in è Residènzburg umbaut un d Dǜnaschty vo dè Habsburg-Laufèburger begründèt. Wôrènd sèllèrè Zit isch dè hüt no vorhandene Bürgfryd entschtandè. Nò im 13. Johrhundert hèt d Sidlung, wo sich rund um d Burghöger entwicklèt ghaa hèt, trotz èm Schydsschpruch, wo 1328 erneuert worrè isch, s Stadträcht chriègt.
D Habsburg-Laufèburger sin abber mee un mee in wǜrtschaftlichi Nöt chò, so dass dè Graf Hans IV. im Johr 1386 d Burg un d Hèrrschaft für 12'000 Guldè a dè Herzog Leopold III. vo Öschterrych vokaufè hèt müèsè. Anno 1443 hèn Truppè uss Baasel un Bèrn wôrènd èm Aaltè Zürichrièg d Laufèburg aagriffè, wodurrè sèbbi zimli kabutt gangè isch. Wôrènd èm Burgunderchrièg isch d Laufèburg temporär i d Händ vom Herzog Karl im Küünè chò, nõch dèm sim Untergang hèt dè Kaschpar vo Schönau d Stadt übbernõ. Dè Kaschper vo Schönau hèt im Johr 1486 d Schäddè repèryrè lõ, wo durch d Belagerung entschtandè sin.

Wôrend èm Dryssgjöhrigè Chrièg hèn d Schwedè d Stadt un d Burg dreimòl yygnõ. Èrscht anno 1648 hén d Öschterrycher d Hèrrschaft widder zrugg chriègt. Dõmòls hèt d Ringmuèr mit Weertürm vosää un fascht so hoch gmacht wiè dè Burgfryd. S eksischtyrèd èn Huufè Rüüm, èn Burggartè sowiè è Burgkapèllè. Allerdings isch dè Zuèschtand vo dè Burg wèg èm Chrièg zimli schlécht gsi. Als italiènischi Expärtè 1687 feschtgschtellt hèn, dass d Burg kein milidärischè Wärt mee hèt, isch si mee un mee vonõchlässigt worrè. Anno 1787 isch d Burg grumt un vo dört èwäg nǜmmi als Steibruch bruucht. 1803 hèt d Stadt Laufèburg d Ruiné für 2815 Frankè erworbè, 1908 isch è Parkaalaag ygrichtet un 1986 diè erhaaltènè Deile vo dè Ruiné sanyrt worrè.

Dè Burgfryd isch fascht vollschtändig erhaaltè. D Feschtungsmuèrè sin bis uff dè Höchi vom Innèhof ebbèfalls rächt guét erhaaltè. Uff dè Rhysitè git è baar Uussichtspüngt, wo mit Gländer gsicherèt sin. Dè Burgfryd isch für dè Publikumsvokeer hèr grichtet. Zuègang zum Turm git s übber dè Ygang, wo a dè Nordmuèr vom Burgfryd öppè 4 m übber m Innèhof plazyrt isch. Für s Publikum isch è Wendelschtägè uss Staal hèrrè baut worrè. Im Innerè vom Turm isch è nòmmòl è Schtägè, wo übber diè ganzi Höchi vom Turm gòt. Uff d Uussichtsplattform stòt èn Blèchkaschtè, wo d Innèschtägè uffhört un mò übber è Dürè d Plattform bedrèttè cha. Diè bescht Uussicht isch am Nordrand vo dè Plattform gwärleischtet, wo mò übber d Altschtadt vo Groß-Laufèburg (aargauischi Sitè) un Chly-Laufèburg (baddischi Sitè) drübber wèg luègè. Èn Panorama-Bligg isch übber diè ganz Längi vom baddischè Laufèburg möglich, im spezièllè uff d Laufèbrugg un dè Baanhof Laufèburg a dè Hochrhybaan. Vom Uusguck cha mò abber au s Chraftwärch Laufèburg un d Hochrhybrugg beobachtè.




</doc>
<doc id="71803" url="https://als.wikipedia.org/wiki?curid=71803" title="Traugott Vogel">
Traugott Vogel

Dr Traugott Vogel (* 27. Februar 1894 z Züri; † 31. Jänner 1975 au z Züri) isch e Schwiizer Schriftsteller und Lehrer gsi.

Dr Traugott Vogel isch z Züri im Kwartier Wiedike uf d Wält cho. Sin Vater isch dr Konrad Vogel gsi, und d Muetter d Elisabetha Vogel-Hug. Er het z Züri, z Gämf und z Berlin d Germanischtik gstudiert und drufabe au no d Zürcher Lehrerschuel psuecht. Dänn hät er als Lehrer gschaffet, zletscht no im Schuelhuus Lette z Züri. Anne 1920 hät er d Ida Karoline Kradolfer ghüraatet.

Dr Vogel hät Jugendbüecher, Romään und Theaterstuck gschribe, und drzue Artikel für Zytige, chürzeri Tegscht uund Höörspiil, und es bsunders Kapitel sind sini Mundartschrifte uf Züritüütsch. I sine Arbete hät er s Läbe im Stadtkwartier beschribe, wo am Rand vo dr Grosstadt lyt und vil Lüüt i de Fabrigge schaffed, und im letschte Roman verzelt er vom Pruef als Lehrer.

Für e Bund Schwyzerdütsch, won er es Mitgliid gsi isch, hät er es Mundartläsebuech für d Schuele mit Värsli vom Rudolf Hägni zämegstelt.

Anne 1971 het dr Schriftsteller in ere Sändig vom Schwiizer Radio e Gschicht vo iim sälber verzelt. Anne 2012 het s Radio die Nummere im Gfäss "Sinerzyt" nomol brocht.

Dr Traugott Vogel hät es baar Uszäichnige überchoo: d Gaab vo dr Martin Bodmer-Stiftig, dr Grooss Literaturprys vo dr Stadt Züri und dr Schwizerisch Jugendbuechprys.

Dr Nochlass vom Traugott Vogel lyt im Schwiizerische Literaturarchiv z Bärn.











</doc>
<doc id="71804" url="https://als.wikipedia.org/wiki?curid=71804" title="Verzasca">
Verzasca

Verzasca isch de Name vo däne geografische Objekt:


</doc>
<doc id="71805" url="https://als.wikipedia.org/wiki?curid=71805" title="683">
683



</doc>
<doc id="71806" url="https://als.wikipedia.org/wiki?curid=71806" title="672">
672



</doc>
<doc id="71807" url="https://als.wikipedia.org/wiki?curid=71807" title="673">
673



</doc>
<doc id="71811" url="https://als.wikipedia.org/wiki?curid=71811" title="670">
670



</doc>
<doc id="71812" url="https://als.wikipedia.org/wiki?curid=71812" title="663">
663



</doc>
<doc id="71813" url="https://als.wikipedia.org/wiki?curid=71813" title="646">
646



</doc>
<doc id="71814" url="https://als.wikipedia.org/wiki?curid=71814" title="645">
645



</doc>
<doc id="71815" url="https://als.wikipedia.org/wiki?curid=71815" title="644">
644



</doc>
<doc id="71816" url="https://als.wikipedia.org/wiki?curid=71816" title="643">
643


</doc>
<doc id="71817" url="https://als.wikipedia.org/wiki?curid=71817" title="642">
642



</doc>
<doc id="71818" url="https://als.wikipedia.org/wiki?curid=71818" title="Mainau">
Mainau

D Mainau isch en Insle im Bodesee.

Es isch die drittgröschti Insle vo däm See, und si lyt im Überlinger See; si het e Flechi vo öppe 45 Hektaare und ghört zum Gebiet vo dr Stadt Konstanz.
Anne 1242 isch d Mainau s erschte Mol erwäänt, si isch es Guet vom Chlooschter Rychenau gsi. Es het druff sid em Middelalter e Burg gha. A dere irem Platz isch vo 1739 bis 1747 es barocks Schloss bout worde, wo em Düütschen Oorde ghört het. Näbedra isch e Chile usem 18. Joorhundert. Sid 1928 isch d Insle im Psitz vom Königshuus vo Schweede gsi, und hütt isch si dr Lennart-Bernadotte-Familiestiftig.

Dr Fürscht Niklaus dr Zwöit vo Esterhazy het noch 1827 agfange sälteni Pflanze uf dr Insle z setze. Anne 1856 het dr badisch Grossherzog Friedrich dr Erscht bim Schloss es "Arboreetum" lo yrichte. Do drinn sind es baar hundert Baumsorte, wo me us vil Länder vo dr Wält gholt het. Im Zäntrum vom grosse Park het’s es Palmehuus und e grosse iteliänische Roosegarte mit öppe 500 Roosesorte, und ussedra sind uf dr Insle no vil mee Roose z gseh; me schetzt, es sigen öppe drissgtuusig. Und im Park verdeilt sind vil anderi Bluemefälder. Derzue chunt es Glashuus für Falter, wo drin bsunders Dier us Südamerika umeflüüged; das isch s zwöitgröschte Schmätterlingshuus vo Dütschland.

Im 20. Joorhundert isch d Mainau eini vo de grosse Attrakzioone vom Bodeseegebiet worde.



</doc>
<doc id="71820" url="https://als.wikipedia.org/wiki?curid=71820" title="Laufenbrücke">
Laufenbrücke

D Lauffèbrugg isch è Bogèbrugg, wo dè Hochrhy zwǜschè m südbaddischè un èm aargauischè Laufèburg übberschpannt. Graad unterhalb vo dè Lauffèbrugg isch früèner dè Chlyne Lauffè im Hochrhy gsi.
Diè beidè Deil vo Laufèburg sin schu im Mittelaalter (1208) a einè vo dè ängschtè Stellè vom Hochrhy durch è feschti Brugg vobundè worrè. 1810 hèt dè Zimmermaameischter Blasius Balteschwiler è Holzbrugg uff Steipfyler mit vyr Joch baut. Uff dè rächtè Sitè isch è längeres Fäld mit èm übberdachtè Hängewärch aagordnèt gsi, wo mit drei chürzèrè Fälder mit offnè Sprängwärch fortgsetzt worrè isch.

Bis vomuètlich 1799 hèt s obberhalb vom Chlynè Lauffè am Hochrhy witterhy è Brugg gää, im Volauf vom Zweitè Koalitionschrièg isch sèlli innterstädtischi Brugg, wo Groß- un Chly-Laufèburg vobundè hèt, kabutt gmacht worrè.

Annè 1802 isch durch d Drènnung vo ehemòlig Groß-Laufèburg am Südufer, wo dè Schwiz zuègschlagé worrè isch, un ehemòlig Chly-Laufèburg am Nordufer vom Hochrhy, wo ab 1806 im Großherzogdum Baddè zuègschlagè worrè, isch è Karrièrè vo dè 1810 widder uffbautè Lauffèbrugg als Gränzbrugg vorzeichnèt gsi. Sit dèm stòt bim südlichè Widerlager è schwizer bzw. aargauischs Zollhüsli, bim nördlichè Widerlager è baddisches bzw. ab 1871 è dütsches Zollhüsli. Dè Gränz isch z Laufèburg i dè Stròmmitti feschtglait worrè, wa für dè Hochrhy-Abschnitt Hoèdängè-Gränzach-Wyylè bis hüt (Stand:2018) gildèt.

Wôrènd èm Bau vom Wasserchraftwärch Laufèburg i dè Johr 1909 bis 1914 isch d Gränzbrugg vo 1810 annè 1911 durch èn Neubau ersetzt worrè. Sèll isch nötig gsi, well dè Hochrhy obberhalb vom Stauweer bis zuè 10 Meter uffgschtaut worrè isch. Blaanung un Bauuusfüürung hèt d Baufirma Robert Maillart gmacht. Obwoll dè Lauffè dört wèggschprèngt worrè isch, isch dè historische Nammè Lauffè-(brugg) wiè bi beidè Städthälftè sèlber bybhaaltè worrè. Im Johr 1982 hèt mò è umfangrychi Inschtandsetzung vo dè Strõßèbrugg für 1,56 Millionè Schwizer Frankè durrègfüürt. Übber m Stròmpfyler isch ußerdèmm in èrè Pfylerkanzlè è Statuè vom Schutzbatron Nepomuk uffgschtellt worrè, wo sit èm Neubau 1911 nǜmmi uff dè Brugg gschtandè isch. D Brugg isch für Faarzüüg mit maximaal 12 t Gsamtgwicht zuèglõ gsi, also nit für dè Schwèrvokeer bruucht worrè. Sit dè Vokeersfreigaab vo dè neuè Rhybrugg im Dezembèr 2004 isch diè aalt Brugg für dè motorisyrte Individualvokeer gschpèrrt, wörd also nò vo Fuèßgänger un Velofaarer bruucht.
D Lauffèbrugg übberschpannt mit zwei flachè, öppè 8,7 m breitè Jöcher vo jewyls 41,5 m lichter Witti dè Hochrhy. D Pfylhöchi vo dè barabolisch gformtè Bögè bedrait 4,45 m, bi nèrè Kämpferdicki vo 1,1 m un èrè Scheiteldicki vo 0,8 m. Dè Stròmpfyler wyst è Breiti vo 6,0 m uff. S Gewölbe, d Pfyler un d Ufer- un Stirnmuèré bschtön uss Bedongsteimuèrwärch.
Im Johr 1982 isch d Uffüllung uss Bruchschtei zwǜschè dè Stirnmuèrè un èm Bogè durch è Staalbedongblattè ersetzt worrè. D Blattè lyt nur im Scheitel dirèkt uff dè Bedongschteigwölbe, a dè Widerlager un èm Pfyler isch si mit Lager dè Längi nõch voschièbbar glagèrèt.




</doc>
<doc id="71821" url="https://als.wikipedia.org/wiki?curid=71821" title="Zoll (Behörde)">
Zoll (Behörde)

Dr Zoll isch e Deil von ere Staatsverwaltig, wo dr Warevercheer zwüsche de Länder tuet aaluege und vo deil Sache a dr Landesgränze en Abgoob yziet.

D Zölner kontroliere im Zollgebiet vome Land dr Handel mit de Güeter, so wyt s vom Gsetz vorgseh isch. Und si vrfolge d Schmuggler, wo unerlaubti Sache uf gheime Wääg und öppen au versteckt i de Auto oder uf anderi Aarte ines Land ynebringe. Do goot’s au em nid erlaubti frömdi Dier und Pflanze. Es het nid nume a de Landesgränze Zollpöschte, sondern au uf de Flughäfe, wil d Passaschier vo dört us eme Staat wägflüüge oder dört ynechöme. In Weschteuropa isch mit em Vertraag vo Schengen dr gröscht Deil vo de Gränzkontrollen abgschafft worde.

Z Dütschland isch d Bundeszollverwaltig für d Warekontrolle a dr Gränze, füre Wasserzoll am Meer und für gwüssi Stüüre und anderi Sache zueständig. Und es isch au iri Sach, gäge d Schwarzarbet vorzgoo.

Z Öschtrych heisst d Berhörde mit de ähnlechen Ufgaabe d "Zollverwaltig". Bis anne 2004 het men au "Zollwach" gseit.

Frankrych het d "Direction Générale des Douanes et Droits Indirects".

Italie het d "Agenzia delle Dogane" und d "Guardia di Finanza".

I dr Schwiiz isch die Äidgnössischi Zollverwaltig für Zollsache, gwüssi Stüüre, d Schwärvercheersabgaab und anders zueständig. Drby tuer ere s "Gränzwachtkorps" hälfe.



</doc>
<doc id="71823" url="https://als.wikipedia.org/wiki?curid=71823" title="628">
628


</doc>
<doc id="71824" url="https://als.wikipedia.org/wiki?curid=71824" title="Hochrheinbrücke">
Hochrheinbrücke

D Hochrhybrugg isch è Strõßèbrugg, wo dè schwizer (Groß-Laufèburg) un dè dütsche Stadtdeil (Chly-Laufèburg) vo Laufèburg übber dè Hochrhy mitnand vobindèt. D Brugg isch i d Schlagzyylè chò un sitdèm regional berüümt-berüchtigt, well uffgrund von èm Blaanungsfääler bim Bau è Höèunterschyd zwǜschè dè beidè Widerlager entschtandè isch. Sèllè Vomessungsfääler isch Aafang vo de 2000er Johr als pragtisch uumöglich aagluègt worrè.

Die Hochrhybrugg isch i dè Johr 2003 bis 2004 als zweiti Vobindung zwǜschè dè beidè Stadtdeil aaglait worrè, well diè aalt Rhybrugg für dè wachsende Faarzüügvokeer nǜmmi un für dè Schwèrvokeer (Gwichtslimit 12 t) sowyso nit glangt hèt. Diè neu Brugg isch am öschtlichè Stadtrand vom baddischè Laufèburg am Rand von Gwerbegebièt Laufèburg Oscht mit öppè 100 m Abstand vom öschtlichè Stadtrand vom aargauischè Laufèburg plazyrt worrè. Si wyst zwei Faarbaanè un beidsitigi Fuèßwäg uff. Für d Schifffaart eksischtyrt è Durchfaart mit 80 m Breiti un 7,0 m Höchi bim högschstè schiffbarè Rhypegèl.

D Spannbedongbrugg hèt é Längi vo 225 m. Si wyst i dè Längsrichtung dè Durrèlaufdräger als Baubrinzyp uff. D Stützwittè sin für diè dreifäldrigi Strõßèübberfüürung 95 m im mittlerè Joch un 65 m i dè beidè üßèrè Jöcher. In Querrichtung isch dè 11,2 m breite Übberbau als einfachè Hoolchaschtèquerschnitt mit èrè gvoutètè Bauhöchi uusbildèt.

Dütschland un d Schwiz hèn èn unterschydlichè Höchèbezug. Dütschland bezièt sy Höchèsischteem uff d Höchèdefinition vom Amschterdammer Pegèl mit Meter übber Normalhöchènull, d Schwiz dègegè uff Meter übber m Meer bezogè uff dè Repère Pierre du Niton im Gämfersee. Sèllè Umschtand isch dè voantwortlichè Blaaner bekannt gsi un isch au brüggsichtigt worrè. Asè hèt mò èn Höchèunterschyd vo 27 cm feschtgschtellt, wo uusglichè wörrè hét müèsè. Erreicht wörrè hèt sèll söllè durch è blaanmäßigs Übberhöè vom Widerlager uff dè Schwizer Sitè. Durch èn Vorzeichèfääler isch s Widerlager abber 27 cm niddriger baut worrè. Dõdemit isch dè Höchèunterschyd durch sèbbè Fääler uff 54 cm gschtygè. Wôrènd dè Bauuusfüürung hèt mò sèllè Fääler gmerkt un hèt èn entschprèchend früèzitig besitigè chönnè. D Folg dèvò hèt mò s dütsche Widerlager korrigyrt un d Höchèaaglychungè vom Bruggèübberbaus aabasst. Voantwortlich für d Blaanungè isch è Schwizer Ingenieurbüro gsi, sèllèm sini Haftpflichtvosicherung hèt für dè Schaddè haftè müèsè. Nõch èm Bricht vo dè Swissinfo hèt dè Fääler abber keini Meekoschtè voursacht, abber mee Bauzit koschtet. Grundsätzlich cha dèsèll Fääler abber nu bi Gränzbruggè uffdrèttè, well dè Höchèbezug i eim Staat normalerwys eidütig isch.




</doc>
<doc id="71828" url="https://als.wikipedia.org/wiki?curid=71828" title="Varroamilbe">
Varroamilbe

D Varroamilbe (latynisch: "Varroa destructor") isch es Spinnedier vo dr Familie vo de "Varroidae", wo als Parasit bi de Imbi läpt.

Si isch öppe 1,1 Millimeter lang und 1,6 Millimeter breit. Ires ganze Läbe lang isch si i de Imbistöck oder uf de Hunggimbi sälber. D Imker luege se näbe de starche Insektegift als die zwöiti Ursach für d Schääde vo irne Völker a.

Dr Name vo däm Dier chunt vom Römer Marcus Terentius Varro, won es Buech über d Landwirtschaft gschribe het.

D Wiibli vo dr Varroamilbe läbe uf de Imbi und legge iri Eier i d Chammere, wo d Imbi drinn d Bruet lönd lo gross wärde. Us de Eier entwicklet sech zerscht e Larfe und denn e Nymphe, wo zletscht e usgwachseni Milbe wird.

Bim Wachse frässe d Dier dr Saft vo dr Imbibruet. Das macht, ass d Imbi weniger gsund sind und nid gnueg zum Überläbe vom Volch byträge. D Milbe verbreite au anderi Chrankete. Und drum goots, wenn ime Imbistock d Varroamilbe achunt, nume öppe drüü oder vier Joor bis s ganze Imbivolch z Grund goot. S Uufträtte vo de Milbe heisst bi de Fachlüüt d "Varroose", si gilt als schlimmi Diersüüch. Wil me so vil Völcher verlüürt, redt me vom "Imbistärbe."

D Varroamilbe het früener nume z Oschtasie gläpt, und zwar als Parasit vom "Öschtleche Hunggimbi." Uf Europa isch si als Neozoe erscht im 20. Joorhundert mit em Handle vo Imbivölcher und Königinne cho. Es erschts Mol het me se schynts anne 1967 z Bulgarie gfunde.




</doc>
<doc id="71829" url="https://als.wikipedia.org/wiki?curid=71829" title="Tichu">
Tichu

Tichu (uf Bärndütsch mängysch o "Tychu") isch es Chaartespiu wo uursprünglech z Bärn isch entwicklet worde. Es wird normalerwyys z viert gspiut, es git aber o Wariante wo z dritt, z acht oder y angere Kombynatyone chöy gspiut wärde. Di klassyschy Wersyon mit vier Spiler isch auerdings mit Abstang am beliebtyschte. Ds Deck ungerscheidet sech grundsätzlech nume liecht vome Pokerdeck. D Chaarte wärde im Tichu y vier Farbe ungerteut - rot, blau, schwarz u grüen. Der Wärt vo de Chaarte geit vo zwöy bis Ass. Zudäm git's aber no vier Spezyaucharte: der Drache, der Föönyggs, der Hung u ds Mah-Jong (me seit dere Chaarte o "der Nagu" oder "ds Eis"). Uf di gnauy Bedütyg vo de Speziaucharte wird wyter unger no ygange.

Zersch müesse di vier Spiler y zwöy Tyyms yteut wärde. Iz wärde d Chaarte guet gmischlet u y d Mitty vom Tisch gleit. Am Chlapf nache ziet iz ei Spiler nachem angere je ei Chaarte, bis der Stapu furt isch. Ds Zyu vom Spiu isches, di eigete Chaarte us erschts los z wärde u derby müglechscht viu Pünkt z erzyle. Aber achtung! Me spiut im Tyym u muess geng o ufe Partner Rücksicht nää.
Bevor das ds Spiu aber würklech cha losgaa, wird iz no gschupft. Bim "Schupfe" muess jede Spiler de Gägner und sym Partner e Chaarte gäh. Das macht me aber verdeckt, so dass niemer gseet, wely Chaarte das me verschupft het. Ersch wenn me säuber di besagte drü Chaarte het verschupft, darf me luege, was eim säuber gschupft isch worde. 

Iz geit ds Spiu ersch richtyg los! Dä wo ds Mah-Jong uf der Hang het darf aafa. Är_si het iz verschidnygy Möglechkeite:

Der nächscht Spiler wo ar Reie isch darf iz entweder öpys höchers lege, oder passe. Bym "Passe" wird das entweder klar verbau gseit, oder me cha auternatyf o zwöy Mau ufe Tisch chlopfe, das isch chly kuuler. Wär passt darf, wenn'er z nächschte Mau ar Reie isch glych wider spile. Auso z. B.: Spiler A leit ds Mah-Jong. Spiler B es drü. Spiler C passt. Spiler D leit es viery. Iz isch Spiler A wider dranne u leit es sächsy. Spiler B spiut is e Daame. Iz darf Spiler C, obwoou dass'er vory het passt, wider spile u aus Byspiu es Ass lege.
So wird solang gspiut, bis niemer me über di oberschty Chaarte wott spile. Dä wo die Chaarte het gleit darf der Stich iz zu sich nää u vo voor usspile. Är_Si darf iz wider entscheide ob'er e Einzucharte, es Päärli oder was o immer wott spile. Auy angere Spiler müesse sech däm aapasse, si müesse auso sozsäge "Lei haute".


E Bombe isch di höchschty Chaartekombynation im ganze Tichu u darf immer gspiut wärde, egau ob de ar Reie bisch oder nid. E Bombe isch entweder es Quartett (vier zwöy, vier Daame et cetera) oder aber e Straass us eire Farb wo o mindyschens füf Chaarte läng muess sy. We öpper auso syygessicher u arrogant sy Stich wott heitue chasch no schnäu dys Bömbely drygheie u der Stich ghört dir. Bombe chame aber o "überbombe", das passiert aber rächt säute. D Regle sy da so, dass d Quartettbombe je grösser desto stercher sy (e 4-Bombe isch auso schlechter aus e Könygs-Bombe) und d Straassebombe sy no besser aus d Quartettbombe. Bi de Straassebombe ungerenang sy di lengere und/oder di höchere stercher.

We de dyny Chaarte auy hesch ufgnoo u dir sicher bisch, dass aus erschte wirsch fertygmache, de chasch es Tichu aasäge. Dass heisst, du wettysch drum, dass du die Rundy wirsch gwinne - gwettet wird um hundert Pünkt. We de d Wett machsch bechöme du u dy Partner hundert Pünkt, we's nid schaffsch wärde nech di hundert Pünkt abzoge. Ds Tichu muesch aasäge, befor dyny erschty Chaarte leisch. Wenn dass der richtyg Zytpunkt zum Aasäge isch, muesch säuber usefinge.

När git's no ds "groosse Tichu". O das isch e Wett, hie geit's aber um zwöyhundert Pünkt u es muess aagseit wärde, befor dass me di nüünty Chaarte ufnimmt. Am Chuchytisch seit me das eher säute a - ussert me isch e Drufgänger oder het ke angery Chance mee z gwinne.

Fertyg isch e Rundy denn, wenn nume no ei Spiler Chaarte uf de Häng het oder e Doppusyyg isch erzyut worde. Iz geit's eso:


Es Tyym cha o e sogenannte Doppusyyg mache. Das isch denn der Fau wenn d Tyympartner der erscht u der zwöyt Platz belege. Y däm Fau wärde d Pünkt gar nüm zeut u es git zwöyhundert Pünkt für ds Syygertyym. We dir die no nid gnue sy, chasch se mit eme (groosse) Tichu ufbessere - d Tichus wärde nämlech o no derzuezeut. Es Byspiu: "200 Pünkt (gr. Tichu) + 200 Pünkt (Doppusyyg) = 400 Pünkt gmacht u gschrybe."

Ds ganze Blatt git insgesamt genau hundert Pünkt. So cha me nachem Zeue no luege, ob niemer het bschisse. Normalerwyys wird uf tuusyg Pünkt gspiut. Ds Tyym wo auso zersch tuusyg Pünkt ufem Konto het (oder e süsch veryybarty Gränze het überschritte oder erreicht) het ds Spiu gwunne.

Bim Schupfe macht's hüüfyg Sinn, am Mitspiler wenn müglech der Drache z schupfe - es isch ächt schön, we me weiss dass'er im eigete Tyym isch. Aber o angery Sache chöy gschupft wärde! We'me am Mitspiler e guety Chaarte schupft heisst das äue eher, dass ds eigete Blatt nid so cheibe guet isch. Wird auerdings e eher töyfy Chaarte schupft weiss dä, dass me es guets Blatt het u vielch sogar es Tichu wott aasäge. Wär am Mitspiler der Hung schupft seit: «Myny Hang isch geil aber ii ha ke höchy Chaarte zum y ds Spiu cho. Heeeelp!»

Dä Gägner verschupfsch am beschte es chlyses Päärly. Auso z. B. jedem es zwöy. So weisch sicher, dass kene vo beidne e Quartettbombe us zwöy wird ha. Yygspiuty Tyyms hei o oft Merksprüchly wy "rächts grad, linggs ungrad," o das minimiert d Chance uf ne Bombe bi de Gägner.




</doc>
<doc id="71830" url="https://als.wikipedia.org/wiki?curid=71830" title="Wanderratte">
Wanderratte

D Wanderradde (latynisch: "Rattus norvegicus") isch es Nagedier.

Es isch e grossi Raddesorte; dr Körper isch öppe 18 bis 28 Santimeter lang und dr Schwanz nomol bis 22 Santimeter drzue. Si chönne öppe drüü Joor alt wärde. D Männli sind grösser als d Wiibli. S Fääli het bi junge Radde e rotbruuni oder dunkelbruuni Farb, spöter wird’s röötlech und bi eltere Dier wider dünkler.

D Radde het i dr Natur verstreut i de Wälder und i Landschafte mit Strüücher gläbt und meischtens Pflanze gfrässe.

D Dieraart het früener nume im Nordoschte vo Asie gläpt, i Regioone, wo hütt zu Sibirie, China, Korea und Japan ghöre, und si isch erscht vo de Möntsche als «Kulturfolger» unabsichtlech i anderi Gebiet brocht worde. Mit de Schiff sind d Wanderradden uf alli Kontinänt usser d Antarktis cho. Sid em 18. Joorhundert het me Nochrichte vonne us Europa und Amerika. Mit de Wanderige und em Güetervercheer vo de Möntsche isch d Wanderradde als «Neozoe» au id Sidlige und d Stedt cho, wo si vo de Vorrööt und de Abfäll läpt und näbe pflanzleche Sache au Fleisch frisst. Si isch für d Gsundheit es Risiko, wil si d Läbensmiddel veträckt und Chrankete übertreit, bsunders au mit de Flöö, wo uff ere als Parasite lääbe. A gwüssne Oort, wo si nöi hicho isch, het d Wanderradde – änlech wie d Huusradde – die yheimischi Dier-und Plfanzewält starch gschädiget, erscht rächt uf de Insle mit de ganz eigete Läbensgmeinschafte. Bsunders schlimm isch es uf de Näbeinsle vo Neuseeland gsi.

Dr John Berkenhout het d Aart anne 1769 wüsseschaftlech beschribe und ere dr Fachname "Mus norvegicus" ggä.




</doc>
<doc id="71831" url="https://als.wikipedia.org/wiki?curid=71831" title="Reblaus">
Reblaus

D Räbluus (latynisch: "Daktulosphaira vitifoliae" und "Viteus vitifoliae") isch es Dier us dr biologische Familie vo de Zwärglüüs. Si isch e grosse Schädling für e Wyybou.
Die Lüüs sind öppe ein Millimeter gross. D Räbluusflöige legge d Eier a d Rinde vom Räbstock. D Dier, wo do druss schlüüfe, legge iri Eier deils a d Bletter; anderi wandere zu de Wurzle im Bode, wo si sech vermehre; und wenn dr Winter vrby isch, frässe si die junge Wurzle und d Wiibli bringe wider Eier a d Rinde ufe. Wil d Wurzle nümme funkzioniere, stirbt d Pflanzen ab.

D Räbluus chunt us Nordamerika. Si isch i de 1860er Joore uf Europa cho, wo si zerscht z Frankrych riisegi Gebiet, nämlech öppe zwöiehalb Millioone Hektare vo Rääbe ganz kabut gmacht het. Au z Dütschland, i dr Schwiiz und z Öschtrych het d Räbluus als «Neozoe» i de Wyygebiet schlimm gwüetet.




</doc>
<doc id="71832" url="https://als.wikipedia.org/wiki?curid=71832" title="Fossil">
Fossil

En de Alpa send Dinosaurier-Spura en de Dolomiten gfonda worra.

Uf dr Alb sen em Ölschiefer Fischsaurier, Flugsaurier, Krokodil, Fisch, Seelilia, Ammonita und Kloifossilia gfondaworra. .

En Holzmade fendad ma em Schiefer älle Sorda vo Ammonita, Muschla, Belemniten, fossils Holz, Fisch, Fischschuppa ond Reschd vo Seelilia ond sogar Saurier.

En dr Gegend vom Schwäbisch-Fränkischen Wald fend ma "Deiflsfengr" em Keuper fend ma Seeliliaschdengl ond Deiflsfengr.




</doc>
<doc id="71833" url="https://als.wikipedia.org/wiki?curid=71833" title="Meerwalnuss">
Meerwalnuss

D Meerwalnuss (latynisch: "Mnemiopsis leidyi") isch en Art vo de Kwalle.
Das Dier isch öppe zää Santimeter gross. Es frisst s Zooplankton und d Larfe und d Eier vo de Fisch. Mit dr Bioluminiszänz cha s Dier im Dunkle lüüchte.

Früener isch die Art nume im Meer noch vo de Ufer vom Atlantik bi Nord- und Südmarika dehei gsi. Anne 1982 het me se im Schwarze Meer gfunde. Me dänkt, ass d Kwalle mit Meerwasser i de Balaschttänk vo grosse Schiff dörthi cho isch. D Meerwalnuss het sech als «invasyvi Neozoe» im Schwarze Meer starch usbreitet und gwüssi Fischarte sind wägen ire sälte worde.

Ane 2006 het me d Kwallen au i dr Oschtsee entdeckt.



</doc>
<doc id="71834" url="https://als.wikipedia.org/wiki?curid=71834" title="Holzbrücke">
Holzbrücke

D Holzbrugg isch diè älteschte Bauart im Bruggèbau. Mit èm Baumschtamm, wo übber è Schlucht odder èn Bach odder Fluss glait worrè isch, hèt d Holzbaukunscht aagfangè, mit dè Jochbrugg odder Fachwärchbrugg hèt si èn Höepungt erreicht. Well Holz è zimli niddrigs spezifisches Gwicht hèt, eignèt s sich bsunders für dè Bruggèbau. Mò unterschydet zwǜschè deggtè un undeggtè Holzbruggè.

Schu d Gallièr hèn Holzbruggè kènnt. Si hèn Uuslegerdräger bschtandè, wo rächtwinklig uffènand bigètè Baumschtämm mit Füllung uss Stei als Uusleger hèn, èn Übberbau uss Holz hèt diè beidè Dräger mitènand vobundè. D Bauart söll bis is 18. Johrhundert z Savoyè vowendèt worrè sin. Bruggè uss Stei un Holzschtämm sin bis hüt z Pakischtan, Afghanischtan, Indiè un China in Gebruuch, um Flüss z übberquerè – hauptsächlich im Himalaya un dè aagränzendè Bärgkämm. Dèzuè wörrèd a beidnè Ufer mit uffgschichtètè Stei Rundhölzer asè hèrrèglait, dass beidi Èndè gegéd Flussmitti zeigèd. Diè beidè Uusleger wörrèd mit uffglaitè Stämm vobundè.

Diè ältescht Holzbrugg vo dè Römer isch dè Pons Sublicius. Si hèn sowoll reini Holzbruggè wiè au Bruggè mit Steipfyler un hölzernèm Übberbau baut, wo mò als Steipfylerbruggè benamst. Luèg au bi Lischtè vo dè römischè Holz- un Steipfylerbruggè. Diè reinè Holzbruggè sin jewyls als Jochbruggè uusgfüürt worrè.

Uss èm Spòtmittelaalter isch èn Vorschlag für è Uuslegerbrugg uss Holz vom Baumeischter Villard de Honnecourt übberliferèt. Sèlli Konschtruktionswys schint sich nit vobreitet z haa un isch èrscht Mitti vom 19. Johrhundert durch dè Gerber Heinrich widder uffgnõ un für Iisèkonschtruktionè bruucht worrè. I sèllèrè Zit hèt au dè Bau vo deggtè Holzbruggè aagfangè, wo s Dragwärch durch Sitèwänd un Dach vor dè Ywǜrkungè vo dè Witterung gschützt isch. Früèni Byschpill sin d Kapèllbrugg z Lozärn, wo 1365 baut worrè isch, odder d Ponte Vecchio, wo 1569 vom Andrea Palladio baut worrè isch. Sèlli Brugg isch è deggti Jochbrugg übber d Brenta in Bassano del Grappa.

Im Johr 1500 isch z Toruń (Polè) è Brugg übber d Weichsel baut worrè. Si isch dõmòls diè längscht Holzbrugg vo Polè gsi un eini vo dè längschtè z Europa. 

Wôrènd èm 18. Johrhundert hèt dè Hans Ulrich un dè Johannes Grubenmann è baar Innovationè i d Konschtruktion vo deggtè Bruggè ybrocht. Uff empirischi Art un Wys sin zèrscht Stabpolygon, spôter Bogèkonschtruktionè mit Spräng- un Hängewärch kombinyrt worrè, so dass Spannwittè bis zuè sèchzig Meter erreicht worrè sin. Als bekannteschtes Bauwärch gildèt d Rhybrugg Schaffuusè-Füèrthalè, wo 120 m lang gsi isch un nu ein Zwǜschèpfyler ghaa hèt.

D Ysèbaabruggè, wo i dè èrschtè Hälfti vom 19. Johrhundert z Nordamerika baut worrè sin, stellèd èn wittèrè Meilèschtei dar, vor allem diè hölzernè Trestle-Bruggè, wo uss eifachè Balchèbruggè mit èrè fynmaschigè Aaordnung vo Rundhölzer bschtôn. Èn Nammè hèt sich bi Ysèbaaholzbruggè zum Byschpill dè Ithiel Town, dè William Howe un dè Isambard Kingdom Brunel gmacht.

Holz findet hüt oft Vowendung bi Fuèßgängerbruggè, Steeg odder andrè untergordnetè Brüggè wiè Güèterwägbruggè odder Huuszuèfaartè, für größeri Bruggè wörd normerwys kei Holz mee vowendèt.

Diè 1999 in Bedryb gangèni Vihantasalmi Brugg isch diè längscht Holzbrugg, wo für dè Strõßèvokeer gmacht worrè isch, si stòt in dè Nôchi vom finnischè Mäntyharju. Si isch 168 m lang un hèt è maximaali Stützwitti vo 42 m.

Diè längschti deggti Holzbrugg vo Europa isch d Säckinger Holzbrugg am Hochrhy z Südbaddè. Zuè dè bekannteschtè zellt d Kapèllbrugg z Lozärn. Diè längscht deggti Holzbrugg vo dè Wält isch mit 390 m d Hartland Bridge in New Brunswick z Kanada.

Diè längscht Holzbrugg z Europa isch d Drachèschwanzbrugg uff èm Glände vo dè Neuè Landschaft Ronneburg, wo als Spannbandbrugg uusgfüürt un 225 m lang isch. Die zweitlängscht Spannbandbrugg uss Holz isch diè 193 m langi Holzbrugg bi Essing übber dè Main-Donau-Kanaal. Bi sèllèrè Brugg isch Brèttschichtholz für s Spannband bruucht worrè, wa bi wittèm it normal isch.




</doc>
<doc id="71835" url="https://als.wikipedia.org/wiki?curid=71835" title="Drüsiges Springkraut">
Drüsiges Springkraut

S Chlepfchruut (latynisch: "Impatiens glandulifera") isch e Pflanzenart vo de "Balsamine."

Es heisst i dr Mundart vo dr Schwiiz deils au "Roseroots Springchruut" und uf Düütsch au "Himalaya-Springchruut" oder "Indischs Springchruut."
Früener isch die Pflanze im Gebiet vo Indie dehei gsi. Sid em 19. Joorhundert het me se als schöni Pflanze für Gärte und Päärk uf Europa und au uf Amerika brocht. Si het sech denn unkontreliert id Natur usbreitet. Jetz isch s Chlepfchruut i de Wälder mit füechte Böde und bsunders i de Auelandschafte wie öppen a dr Aare und i de Naturschutzpiet am Oberrhy e Ploog, wil s de yheimische Gwächs dr Platz wäggnimt. Es zelt trum zu de invasyve Neophyte. I dr Schwiiz stoot s rote Chlepfchruut uf dr Lischde vo de verbottene invysive frömde Pflanze.

S Chlepfchruut cha öppe zwöi Meter höch wärde. Es het roti Blüete, wo de Insekte vil Nektar abiete; das wäär dr nützlech Deil vo dere Art. Us de Blüete wärde Soomechapsle, wo bi dr chlynschde Berüerig ufchlöpfe, e Rägetropfe langet scho, und d Soomechörner wärded bis öppe sibe Meter wyt wägg gspickt. Das isch ganz luschtig zum aluege. Mid däm rafinierte Mechanismus verbreitet sech die Pflanze gschnäll wyter.




</doc>
<doc id="71851" url="https://als.wikipedia.org/wiki?curid=71851" title="Schwarzmund-Grundel">
Schwarzmund-Grundel

D Schwarzmuulgrundle (latynisch "Neogobius melanostomus" oder au "Apollonia melanostomus") isch e chlyne Fisch vo Europa.

Dr dütsch Name isch en Übersetzig vom latynische Namenszuesatz "melanostomus." S Gebiet, wo dä Fisch am Afang dehei gsi isch, sind d Ufer vom Schwarze Meer und vom Asowmeer. Im Russische het men em Dier «rundi Grundle» gseit; änlech isch dr änglisch Name "Round Goby." Zäme mid andere öschtleche Grundlenarte heisst si au öppe "Schwarzmeergrundle."

D Grundle läpt öppe drü bis vier Joor lang. Es git e verwandti Dierart, d "Flussgrundle" "(Neogobius fluviatilis)."

Dr Fisch isch im Weschte erscht sid de 1990er Joore algemein bekannt worde, wil er sech plötzlech ganz gschnäll vo sim Urspungsgebiet us i anderi Länder usbreitet het. Me redt au von ere «explosionsartige» Wanderig. Als «invasyvi Neozoe» isch d Schwarzmuulgrundle uf Nordamerika und i vil Gwässer vo Weschteuropa cho. Si isch vo de Schiff mit em Balaschtwasser us em alte Gebiet mitgnoo worde und het sech i de Flüss au sälber usbreited. Z Amerika het me se anne 1990 im St. Clair River s erschte Mol gseh. Drufabe het si i wenige Joor dr Eriesee, und duren Illinois-Michigan-Kanaal sogar dr Mississippi eroberet.

A dr Nordsee und dr Oschtsee und i de Flusssüschteem vom Rhy, vo dr Donau und dr Elbe und andere Strööm het me d Grundle scho gfunde. I wyte Flussabschnidd isch si jetz scho die hüfigschti Fischart. Dur d Donau zduruff isch si im Joor 2000 is öschtrychische Gebiet und anne 2004 uf Düütschland cho. Sid 2007 isch si au scho z Rägeschburg.

Sid öppe 2008 könnt me d Schwarzmuulgrundlen im Rhy, wo si vo zwöi Syte här ygwanderet isch: deils vo dr Donau häär dure Main-Donau-Kanal, wo me anne 1992 uftoo het, und deils vo de Häfe a dr Nordsee us. Am Rhy isch si s erschte Mol anne 2004 z Holland im Fluss Lek im Flussdelta vom Rhy, dokumäntiert. Vier Joor spööter isch d Schwarzmuulgrundle vo Holand dr Rhy zduruff und vo Oschde här dure Main vorachoo, und die beide Grubbe sind öppe glychzytig am Middelrhy gsi. Jetz chunt si scho i de Kanääl vom Elsass vor. D Uni Basel het se anne 2012 im Rhy bi Basel gseh; d Grubbe «Invasionsbiology» vo dr Uni undersuecht d Grundlepopulazioon und luegt zäme mit es baar Schwiizer Kantöön, ob me däm nöie Fisch sini Wanderig i anderi Gwässer mit bsundere Speerene chönt ufhalte. E Zyt lang het me dänkt, ass wenigschtens s Chraftwärch vo Rhyfälde e gueti Barriere gäge d Wanderig vo dr Schwarzmuulgrundle stromufwärts sig, aber das isch wägem modärne Fischgwässer, wo ums Chraftwärch goot, schynts nid so.

S düütsche Bundesamt für Naturschutz zellt d Schwarzmuul-Grundle sid 2010 zu de «invasyve Neozoe», wo für die yheimischi Dierwält schlächt sind.




</doc>
<doc id="71859" url="https://als.wikipedia.org/wiki?curid=71859" title="Holzbrücke Bad Säckingen">
Holzbrücke Bad Säckingen

D Säckinger Holzbrugg vobindet dié dütsch Stadt Säckingè mit dè Gemeind Stei i dè Schwiz. Mit irè 203,7 Meter (mit Vordächer 206,5 Meter) isch si diè längscht deggti Holzbrugg vo Europa. Dõdemit isch si länger wiè d Lozärner Kapèllbrugg, wo 202,9 Meter (mit Vordächer 204,7 Meter) lang isch. D Brugg ghört zué dè Lischtè vo dè Kulturgüèter mit nationaler Bedütig im Kanton Aargau.

D Holzbrugg isch i dè "Colmarer Annalè" uss èm Johr 1272 èrschtmòls urkundlich erwäänt un hèt zuè sellèrè Zit zwölf Pfyler uss Holz ghaa. Nõch unbschtätigtè Vomuètungè hèt a sèllèrè Stellè schu 200 Johr dèvor è Vobindung übber dè Fluss eksischtyrt. Meefach isch d Holzbrugg durch Chrièg un Hochwasser vom Rhy kabutt gangè un hét widder uffbaut wörrè müèsè. Annè 1567 isch è Drinkwasserleitung vo Stein nõch Säckingè inschtallyrt worrè. Diè längscht Widderuffbauphasè hèt wägèm Hochwasser vo 1570 bis 1590 duèrèt. Sèllmòls isch è Kapellè für d Brugg baut worrè. Wôrènd èm Dryßigjöhrigè Chrièg isch si 1633 widder kabutt gmacht worrè. Dè Dransport vo Warè un Mänschè isch für è baar Johr è Rhyfäärè übbernõ worrè. Èn Widderuffbau hèt s èrscht 1650 gää. Im Johr 1678, wôrend èm Holländischè Chrièg isch d Brugg durch französischi Truppè abgrissè un 1699 widder uffbaut worrè. Im Friddè vo Lunèville im Johr 1801 isch Säckingè vorübbergehend i dè Bsitz vom Herzog von Modena chò. Glychzitig isch dè Hochrhy zuè dè Staatsgränz un d Säckinger Holzbrugg zuè nèrè Gränzbrugg worrè. Stadt un Stift Säckingè hèn irèn Bsitz am linkè, südlichè Hochrhyufer volorè. Im Johr 1806 sin diè ehemòligè vorderöschterrychischè Gebièt a s Großherzogdum Baddè gangè. Dié aalt Holzbrugg isch 1869 i dè Bsitz vom baddischè Staat übbergangè. Im 18. un 19. Johrhundert isch d Brugg meefach renovyrt worrè.
Diè "Aalt Rhybrugg" isch vom Blasius Balteschwiler baut worrè un au nõch sèllèm dauft worrè. Im Johr 1932 hèt mò sèlli abriißè wellè. Dõmòls isch si als Rychsschtrõß Nr. 34 un ab 1949 als B 34 vom motorisyrtè Vokeer bruucht worrè. Sit 1979 isch si rhyabsi durch d "Fridolinsbrugg" ersetzt worrè, wo dè motorisyrtè Vokeer zwǜschè Dütschland un dè Schwiz (Strõßébrugg; Deil vo dè dütschè B 518) übbernõ hèt. D Holzbrugg wörd sitdèm uusschlièßlich als Velo- un Fuèßwäg bruucht un isch i dè Bsitz vo dè Stadt Bad Säckingè übbergangè (Dräger vo dè Strõßèbaulascht). Einèwäg isch d Hochrhymitti un dõdemit d Mitti vo dè Brugg è internationali Staatsgränz zwǜschè dè Bundesrepublik Dütschland un dè Schwizerischè Eidgnossèschaft. Sèllè Umschtand wörd i dè Bruggèmitti durch èn wyßè Strich markyrt.()
Zwǜschè 1960 un 1963 sin diè aaltè gmuèrtè Pfyler durch dǜèfer gründèti, mit Nadurschtei vochleidèti Bedongpfyler ersetzt worrè, well durch dè Chraftwärchsneubau z Bad Säckingè dè Wasserschpygel um mee wiè drei Meter gsunkè isch un d Flusssollè vodǜèft worrè isch. Im Johr 2014 isch im Raamè von èré Sanyrung bekannt worrè, dass d Bruggèpfyler bis zum Oktobèr 2014 permanènt mit Sprengschtoff bschtüggt gsi isch. D Schwizer Armee hätt asè im Voteidigungsfall nu Zünder ysetzè müèsè, um d Brugg z sprängè. Zletscht isch è Sprängladung vo vomuètlich è baar hundert Kilogramm TNT i d Brücke vobaut gsi.

Wôrènd s Pfingschthochwasser 1999 hèt d Brugg fascht durch Schwèmmholz Schaddè gnõ.

Am 4. Septembèr 2008 hèt diè Dütschi Boscht (70 Cent) un d Schwizer Boscht (1 Stutz) d Holzbrugg zwǜschè Säckingè un Stei mit ènèrè Gmainschaftsuusgaab in Form von èrè Brièfmarkè gwürdigt.

Am 2. Septembér 2009 isch d Spèrrung für Motorfaarzüüg für è baar Stundè uffghobbè worrè. Für d Drèèarbètè vom Spylfilm "Dè bösè Onkel" vom Urs Odermatt hèt d Stadt Bad Säckingè d Inszenyrung von èm Vokeersschtau mit übber drei Dutzènd Auto uff dè Holzbrugg erlaubt.

Nõch èrè Sanyrung im Vorjohr isch d Brugg s Baddè-Württèbärgische Denkmòl vom Monèt April 2015 gsi.
Well d Pfyler am Èndi vom 16. Johrhundert nu bi Niddrigwasser flach gründèt wörrè hèt chönnè, hèt sich d Laag vo dè Pfyler uss dè Wasserfüürung vom Rhy un dè lokalen Vohältnis vom Baugrund ergää. Sèll hét zuè nèm S-förmigè Grundriss mit unregelmäßigè Spannwittè un èm dütlich Meeuffwand bim hölzernè Übberbau gfüürt. Diè sibbè Öffnungè hèn Stützwittè vo 29,10 − 31,10 − 26,21 − 26,61 − 21,19 − 23,14 un 28,06 Meter. D Dragkonschtruktion vo dè einzelnè Fälder wyst è Hängewerk uss Holz uff. S 3,4 bis 5,0 Meter breite Bauwärch isch mit öppè 520 m³ Eichè- un Fichtèholz gmacht worrè.





</doc>
<doc id="71861" url="https://als.wikipedia.org/wiki?curid=71861" title="417">
417



</doc>
<doc id="71862" url="https://als.wikipedia.org/wiki?curid=71862" title="416">
416



</doc>
<doc id="71864" url="https://als.wikipedia.org/wiki?curid=71864" title="Waldstädte">
Waldstädte

<div style="overflow:auto; width:auto;">
Diè vyr Waldschtädt am Hochrhy sin d Landschtädt

D Bezeichnung stammt uss sèllèrè Zit, wo Vorderöschterrych unter dè Habsburger Hèrrschaft vo Vorarlbärg übber dè Südschwarzwald bis zum Sund- un Briisgau im Weschtè gangè isch. Diè vyr Städt, wo uss dè Luègi vom "Stammland" dè Übbergang zum "(Schwarz-)Wald" bildet hèn. ligèd am Südrand vom gsamtè Schwarzwald, wo vom Hochrhydal bildèt wörd. Sit Aafang vom 19. Johrhundert isch d Mitti vom Hochrhy glychzitig d Landesgränz zwǜschè m Aargau un Baddè un dõdemit d Staatsgränz zwǜschè Dütschland un dè Schwiz. Sit dèm sin d Waldschtädt au no Gränzschtädt. 
Hauptsitz vom habsburgischè Vorland isch Ensisheim bi Müllhuusè im Obberelsass gsi.

Bsunders offèsichtlich wörd d "Stadt-Wald"-Logik bim Nammè "Waldshuèt", eigèntlich "(des) Waldes Hut", wa nüt anders wiè d Vorhuèt vom Südschwarzwald bezeichnè söll. Ebbèso wörrèd d Südschwarzwälder bis hüt no im Dal unnè als "Wälder" bezeichnèt.



</doc>
<doc id="71871" url="https://als.wikipedia.org/wiki?curid=71871" title="Fridolinsbrücke">
Fridolinsbrücke

D Fridolinsbrugg isch è Strõßèbrugg, wo mit zwei Faarbaanè un beidsitigè Fuèßwäg zwǜschè dè rächtsrhynischè Stadt Säckingè un dè linksrhynischè Gmeind Stei dè Hochrhy übberschpannt sowiè i dè Mitti d dütsch-schwizer Gränz bildè duèt. Namensbatron vom Bauwärch isch dè Hl. Fridolin. Uff dè dütschè Sitè isch d Brugg Deil vo dè B 518.

Um diè Fèrnvokeersschtrõßè uff beidè Sitè vom Hochrhy z voknüpfè un d Altschtadt vo Säckingè zämmè mit dè Säckinger Holzbrugg vom Durchgangsvokeer z entlaschtè, isch am 6. Dezember 1976 èn Staatsvodraag zwǜschè m Schwizer Bundesrõt un dè Bundesrepublik Dütschland ratifizyrt worrè, wo dè Bau vo dè Fridonlinsbrugg greglèt hèt. Dõmit sin d Bundesschtrõßè B 518 un B 34 mit dè schwizerischè H 7 durch d Fridolinsbrugg mitnand vobundè worrè. D Holzbrugg lyt 640 m rhyobsi un schlièßt sich uumittelbar a d Wäg vo dè Altschtadt hèr aa, d Holzbrugg un d Altschtadtquerung hèt mò durch èn Aaschlussstutzè vo dè B 518 umgangè, wo im Vyrtelschrais südweschtlich um d Altschadt ummè füürt.
D Fèdderfüürung bim Projektyrè un Uusfüürè isch bim Kanton Aargau glègè. Mit èm Bauè hèt mò am 1. März 1977 aagfangè, an Vokeer isch d Brugg am 22. Septembèr 1979 übbergää worrè.

D Strõßètrassè isch im Berych vom Bauwärch graad un wyst Richtung Stei è Gfälle vo 2,4 % uff. Dè Hochrhy wörd in èm Winkel vo öppè 82° chrützt. Öppè 100 m vor èm Schwizer Widerlager fangt è drumbeetèförmigi Uffwittung vo dè Faarbaan für è Abbygeschpur aa, wo uff dè Chraisvokeer bi dè Chrützung mit dè linksrhynischè H 7 zuè gòt. Für d Schifffaart eksischtyrt uff dè linkè Rhysitè è Durchfaart mit 80 m Breiti un 6,0 m Höchi bim högschtè schiffbarè Wasserschtand.

D Spannbedongbrugg hèt è Längi vo 244 m. Si wyst in Längsrichtung èn durrèlaufendè Dräger uff. D Stützwittè isch bi dè dreifäldrigi Strõßèübberfüürung 106 m im linkè Randfäld lang, 85 m im mittlerè Fäld un 53 m im rächtè Randfäld lang.

In Querrichtung hét dè 12,92 m breite Übberbau èn einzälligè Hoolchaschtèquerschnitt mit èrè gvoutètè Bauhöchi uusbildèt. D Boddèblattè vom Hoolchaschtè isch 6,8 m breit. Übber m linkè Flusspfyler bedrait d Konschtruktionshöchi 6,25 m, am schwizerischè Widerlager 3,95 m un am dütschè Widerlager 2,80 m. D Vorschpannung bschtòt in Längsrichtung un Querrichtung uss internè Spannglièder. Diè circa 16 m hochè Pfyler wysèd massyvi, konschtanti Querschnitt uff un sin uff Fels flach gründèt.

Dè Bruggèübberbau isch vo Süd nõch Nord in zwei Abschnitt mit Längè vo 143 m un 101 m uff ènèm Lèèrgrüscht hèrgschtellt worrè. D Fundamänt vo dè Stròmpfyler sin innerhalb von èrè Baugruèb bedonyrt worrè, wo mit èrè Spundwand drochè glait worrè isch.

Öppè uff dè Mitti vo dè Fridolinsbrugg an irer stròmobsi ligendè Sitè stòt è Bronzeplaschtik vom Schwizer Künschtler Rolf Brem uss èm Johr 1979. D Blaschtik stòt uff èm quaderförmigè Bedongsockel, wo uff halber Höchi è Spruchband uss Bronze ièglõ isch. Sèll Band lauft um jeddi Sitè vom Quaderblock; uff säbbèm stòt gschribbè: "St. Fridolin Gründer von Säckingen und Patron der Landschaft am Hochrhein".

D Gränz volauft z mitts durch dè Rhy, è Markyrung git s uff sèllèrè Brugg nit. Diè schwizer un dütschi Gränzabfèrtigung findet in èrè gmeinsamè Abfèrtigungsschtell uff dè dütschè Sitè statt. Sèll hèt sich aabotè, well uff dè dütschè Sitè d Umfaarung vo dè Altschtadt neu baut worrè isch, un uff am linkè Ufer z Stei wäg dè dirèktè Aabindung a d H 7 (übber èn Chraisvokeer) eifach kaum Blatz gsi isch. 



</doc>
<doc id="71872" url="https://als.wikipedia.org/wiki?curid=71872" title="Regenbogenschüsselchen">
Regenbogenschüsselchen

Regabogaschüssele sen keltische Gold- ond Silbermünzen mo do gfonda werrad, mo Kelta gläbd hen. 

Regabogaschüssele send en dr Geged vom heutiga Ungarn, en Österreich, en Süddeutschland z fenda, gfonda hod ma se abr au em Rhiiland. Gmachd hend se Boier, Vindeliker, Tektosagen, Helvetier ond d Rheingermanen en dr Zeid vo oogfähr 300 v. Chr. bis ens Joor 0.. Se hoisad au „Muschelstatere“.

Regabogaschüssele send kloine Schüssele mid ama Durmesser vo om 18.5 Millimedr ond am Gwichd vo 1,8 - 7,47 Gramm.aus 12- oder meh karätigem Gold. Drzua war Kupfer, Zinn ond Palladium dren. Es sen wia kloine, gwölbde Schüssele ohne a Schrifd drauf. Drfier sen se doils mid Muschdr vrzierd, wia Kugla, Ponkd, Krois odr Stera, abr au mid Vogelköpf odr Schlanga.

Regabogaschüssele hod ma en Manching odr au 1990 bei Sontheim (350 Schüssele) gfonda.

Oine vo de erschde Fondschdella war Podmokl ond Nischburg em Böhmischa om 1771.

Ofd send en Manching au Münza drbei, mo an Kupferkern ond a Feuervergoldung hen. Dia Fälscherei war scho domols ond s geid se au Heid no.

Regabogaschüssele hoisad so, weil se d Form vo ara Schüssel hend, ond ma se moischdens nach ama Rega, mo se budsd hod, auf de Feldr gfonda hod. No hend d Leid denkd, daß se d Reschd vo ama Regaboga wäred.





</doc>
<doc id="71879" url="https://als.wikipedia.org/wiki?curid=71879" title="Kelten um Asperg">
Kelten um Asperg

D Kelta om da Aschperg hend ons en Haufa Schbura ibrigglassa vo dr Zeid, mo se gläbd hend – oogfähr 800 v. Ch bis om s Joor 0. Beischbiel sen a baar Gräbr en dr Gegend vom Aschberg.

S Fürschdagrab Grafenbühl, au Prunkgrab Grafenbühl ghoißa, isch 1964 vo oogfähr 500 v. Chr. em Wohngebiet Grafenbühl a Grab mid ama Duchmessr vo oogfähr 40 Metr gfonda worra. Trodsdem dass d Kammer scho blünderd war, hod ma no zwoi goldpladdierde Bronzefibela, Reschd vo ama Drenkgschirr ond zwoi bronzene Löwenfüaß vo ama Kesselgeschdell, Doil vo ama eiserna Waga, ond Sacha aus Bernstein, Elfenbein ond Knochen gfonda. Zwoi aus Boi geschnidsde Sphingen mit ufgesedsde Bernsteingesichtr warad au drbei.

En Hochdorf, ama Ordsdoil vo Eberdenge hod ma a bsondrs großes Fürschdagrab mid ara Höh vo oogfähr sechs Metr ond ama Durmessr vo 60 Metr gfonda. Vom Grabhügel kaa ma da Aschberg seha, mo wahrscheinlich dr Fürschdasids war. S Grab war ned ausgraubd.

S Grab em Kloiaschbergle isch s jengschde Firschdagrab en dr Gegnd vom Aschberg. D Haupbdkammr isch ausgraubd worra, abr en ara Nebakammr hods se a Firschdagrab aus dr Frühlatènezeit gfonda, mo oogfähr us em Joor 420 v. Chr. schdammd. En dr Nebakammr war a Aschahäufle, dromrom hod s an Ring, a eiserne, Gürtelschnall mo mid Goldblech belegd isch, zwelf rond gschlagene Goldbläddle ond vier Goldblechschdroifa ghed. Hendr m Aschahäufle warad zwoi griechische Tonschaan ond goldene Trinkhörnle. Em Oschda zua warad vier Bronzegefäß: a großes Becka, mid ara Holzschala dren, a bronzene Schnabelkann, a Gefäß mi zwoi Henkele ond a geribbdr Oimer.




</doc>
<doc id="71884" url="https://als.wikipedia.org/wiki?curid=71884" title="Stellwerk">
Stellwerk

È Stellwärch isch é ortsfeschti Baanaalaag vo dè Ysèbaan für d Stüèrung vom Baanbedryb. È Stellwärch isch für d Stellung vo Faarwägelemänt wiè Weichè un Gleisschpärrè, stellt Abhängigkeitè zwǜschè dè Faarwägelemänt un Signaal hèr un bindet Baanübbergangssicherungsaalaagè i d Sicherungslogik y. A s Stellwärch aagschlossè cha-nè Gleisfreimeldeaalaag sy, wo dè aktuèlle Belegungszuèschtand vo dè Gleis übberwacht. Wenn s kei söttigi Gleisfreimeldeaalaag git, muè èn Bedièner dè freie Zuèschtand vo dè Gleis innerhalb vom Baanhof un Abzwyg- bzw. Übberleitschtellè durch Hèrrèluègè übberbrüèfè. Wenn s sèll bruucht, muè s Stellwärch höcher stò, demit dè Stellwärcher durch s Fenschter dè Faarwägbrüèfbezirk vollschtändig im Bligg hèt.

Mechanischi, elegtrischi odder elegdronischi Abhängigkeitè zwǜschè sèllè Elemänt kennzeichnèd diè technisch-historischè Entwicklungsschtuèfè vo dè Stellwärch. D Stellwärcher setzèd sich uss Faardiènschtleiter, Weichèwärter un Zugmälder zämmè.

D Abhängigkeitè vo dè Stellwärch un dè Faarschtrõßèelemänt mitènand sorgèd für èn gsichèrtè Bedrybsablauf.

È Signaal cha èrscht uff Faart gschtellt wörrè, wenn alli Yrichtungè vom Faarwäg i dè richtigè Stellung sin un dèsèll Zuèschtand durch èn Voschlu0 gsicherèt (bzw. feschtglait un übberwacht) isch. Ußerdèmm müèn alli Gleisfreimeldungè im Faar- un Durchrutschwäg d Gleis frei meldè, s dürfèd also keini Faarzüüg i sèllèm Gleisabschnitt stò (z Öschterrych isch bi neuè Aalaagè d „Freischtellung“ vo dè Signaal au bi bsetztè Gleisabschnitt möglich, abber zwingend z dokumentyrè – dè Durchrutschwäg cha immer bsetzt sy). Durch sèlli hochwärtigi Bedingung vom Stellwärch bi dè Faartfreigaab vom Signaal wörd diè sognennti Signalabhängigkeit hèrgschtellt. Solang s zuèghörige Startsignaal i dè Faartschtellung isch, sin alli Yrichtungè, wo d Faarschtrõß bildè düèn, i dè richtigè Stellung fixyrt. Diè feschtglaiti Faarschtrõß cha nu nõch dè Faart bzw. mit Hilfsvorrichtungè un Dokumentationszwang widder uffglöst (voänderèt) wörrè.

Stellwärch reglèd drübber usè mit Hǜlfi vom Strèggèblogg Folge- un Chrützungsfaartè uff dè freiè Streggi. Züüg folgéd énand im „Raumabschtand“, au "Blockabschtand" dauft, Kollisionsfaartè wörrèd dõdemit uusgschlossè. Diè freyi Streggi cha in einzelni "Blockabschnitt" odder "-schtrèggè" unterdeilt sy, welli mit Blocksignaal abgsicherèt sin.

Durch geignèti Uusgschtaltung vo dè technischè Yrichtungè vo dè Stellwärch wörd dèfür gsorgt, dass sich eventuèll uffdrètèndi Fääler uff diè sicheri Sitè hy uuswǜrkèd. Signaal dürfèd ergo durch èn Fääler nit vo dè Halt- in d Faartschtellung glangè odder von èm niddrigèrè zuè nèm höchèrè Faartbegriff wechslè sowiè Weichè nit umgschtellt wörrè (Fail-Safe-Vohaaltè).

S Euro-Interlocking-Brojèkt vo dè UIC entwǜrft èn internationalè Standard für d Brojèktyrung vo neuè Ysèbaa-Stellwärch.

Stellwärch wörrèd gmäss dè Technig vo dè Stüèrung un Sicherung wiè folgt unterschiddè:



Mechanischi un elegtromechanischi Stellwärch sin i dè Regèl hoch baut, dèmit im Bedièner èn möglichscht vollschtändigè Übberbligg übber sin Stellberych z gää, bsundere um d Bsetzung vo dè Gleis visuèll feschtschtellè z chönnè. Abber au wegè dè begränztè Längi vo dè Übberdragungswäg zuè dè Ußèaalaagè müèn mechanischi Stellwärch innerhalb vo irèm Stellberych uffgschtellt sy.

D Stellentfèrnung, also d Dischtanz zwǜschè m Relaisruum vom Stellwärch un èm Elemènt, wo aagschtüèrèt wörrè söll, isch bi dè normalè Aalaagè, wo im dütschschprõchigé Ruum bruucht wörrèd, uffgrund vo dè Übberdragungstechnig je nõch vowèndetem Kabeltǜp uff öppè 6,5 km bis 8,3 km begränzt.

Luèg au bi: Elegtronisches Stellwärch


Z Dütschland wörrèd Relaisschtellwärch un elegtronischi Stellwärch au "Gleisbildschtellwärch" dauft, well si mit Bediènelemänt bediènt wörrèd, wo uff èm Stelltisch, ènèrè Stelldaflè odder uff Monitoor in èm schematischè Gleisbild aagordnèt odder dargschtellt sin. Dõdeby isch gröschtèdeils Übberdrägungstechnig zum Stellelemènt uss dè Relaistechnig ygsetzt worrè, wodurrè Stellentfèrnungè bis zuè 6,5 km möglich gsi sin. Spôter hèt dè Hèrschteller Scheidt&Bachmann dè Datèbus (Basis CAN), 2007 Bombardier IP-basyrti Netzwärch i dè Stellebäni ygfüürt. D Stellentfèrnungè bis 90 km sin mit sèllè Bussischteem übber LWL möglich, wenn è separati Stròmvosorgung am Stellelemènt vorhandè isch.
Aalti Technig wörd mee un mee durch moderni ESTW abglöst.

Neui Stellwärch wörrèd in Dütschland, mit wènnig Uusnaamè, uusschlièßlich als elegtronischè Stellwärch baut. Aktuèll (2018) git s è Witterentwicklung vo dè elegtronischè Stellwärch hy zuè digitalè Stellwärch.

D Entwicklung vo dè Stellwärch isch äng voknüpft mit dè Gschichtè vo dè Bedrybsvorschriftè i dè jewyligè Länder, mit dè Technig vo dè Blogg-Sicherung, mit èm Fürsymachè vo dè bedryblichè Aaforderungè (z. B. wa d Zuglängè un Faartgschwindigkeitè aagòt), mit dè Geschichtè vo dè Signaalaalaagè sowiè mit Fürsymachè i dè Mechanig un Elegtrotechnig, bsunders bi Gleisfreimeldungè un Achszeller bis hy zuè hochgschwindigkeitsdauglichè wirbelschtròmfeschtè Gräät.

D Ysèbaa-Stellwärch isch im wesèntlichè i dè obbè aagäènè Reièfolg vo dè Bauformè entwicklèt.

S èrschte "mechanische Stellwärch" isch 1843 (nõch andrè Quällè 1841) a dè Abzwygung Bricklayers' Arms Junction z Ängland inschtallyrt. Diè wesèntlichè Entwicklungè sin vom John Saxby i dè Johr ab 1855 durrègfüürt worrè. Diè èrschtè mechanischè Stellwärch in Kontinentaleuropa sin vo änglischè Stellwärch abgleitet (z. B. Geschtängeleitungè statt spôter üblichè Dròòtzugleitungè, Drèèpungt vo dè Hebel unterhalb vom Fußboddè. Z Dütschland isch s èrschte mechanische Stellwärch, vo dèmm uus Weichè un Signaal fèrngschtellt un zentral gsicherèt wörrè hèn chönnè, im Johr 1867 vo dè änglischè Firma Saxby & Farmer z Stettin in Bedryb gnõ worrè. Z Öschterrych isch s èrschte Stellwärch 1876 in Rekawinkel, i dé Schwiz 1880 in Bärn in Bedryb gangè.

È wichtigi Erfindung hét 1870 dè Carl Frischè mit ém "Blockfäld" gmacht, wo mit èrè sicherè elegtrischè Übberdragung vo Informationè übber längerè Streggè möglich gsi isch. Sicherungsaalaagè im dütschsprõchigè Ruum hèn sèlli Technig gly sowoll für d Sicherung vo Faartè uff dè Streggi (Strèggèblogg) wiè au vo Faartè im Baanhofsberych (Baanhofsblogg) vowendèt.

Im 19. Johrhundert sin d Stellwärch (un au d Signaalaalaagè) bi jeddem Hèrschteller anderscht gmacht worrè. Um d Wèndi zum 20. Johrhundert sin i dè dütschè Länder un z Öschterrych voeinheitlichti Regélbauartè ygfüürt worrè. Z Dütschland isch sèlli d Bauart »Einheit« gsi, wo z Preußè zwǜschè 1911 un 1915 entwicklèt worrè. Z Öschterrych isch schu um 1880 d Bauart 12SA nõch Regèlzeichnungè von è baar Signaalbaufirmè baut worrè. Ab 1909 isch s Stellwärch 5007 (nõch dè Zeichnungsnummèrè vo dè Gsamtzämmèschtellung) s neue öschterrychische Regèlschtellwärch. I dè Schwiz hèt s, wegè dè Huufè brivatè Ysèbaagsellschaftè, kei Regèlbauartè gää.

Gegè Èndi vom 19. Johrhundert isch vosuècht worrè, dè elegtrische Stròm für dè Aadryb vo Weichè z vowendè (abber witterhy d Abhängigkeitè zwǜschè Stellelemänt mechanisch z sichèrè). 1894 isch s èrschte "elegtromechanische Stellwärch" z Prerau in Määrè (hüt z Tschechiè) in Bedryb gangè. S èrschte elegtromechanische Stellwärch z Dütschland isch 1896 z Bèrlin Weschténd in Bedryb gangè. Meilèschtei vo dè Èntwicklung vo elegtromechanischè Stellwärch isch d Bauart Siemens 1912 gsi, wo d Grundlaag vo fascht allnè elegtromechanischè Stellwärch im dütschschprõchigè Ruum worrè isch.

I dè dryßger Johr hèt mò mit èrschtè Vosuèch aagfangè, vollschtändigi elegtrischi Stellwärch z bauè, in dènnè sämtlichi Abhängigkeitè un Voschlüss mit Relaisschaltungè realisyrt worrè sin. Nōch Vorläuferbauartè öppè vo dè Ericsson z Schwedè odder Integra i dè Schwiz sin schlièßlich Aafang vo dè fuffzger Johr diè èrschtè Gleisbildstellwärch entschtandè. Nōchdèmm diè èrschtè Bauartè in freier Schaltung uusgfüürt worrè sin, hèt mò bald gnormti "Relaisgruppè" für diè immer glychè Uffgabè (byschpillswys Weichè-, Faarschtrōßè-, Signaal- un Blockgruppè) konschtruyrt, wa s Aafèrtigè un Brüèfè vo Stellwärchsaalaagè erlychterèt hèt. I dè sechzger Johr sin schlièßlich d "Spurblaanschtellwärch" konschtruyrt worrè, bi dènnè jedes Faarwägelemènt è einzelni Deilfaarschtrōß bildèt hèt un s Zämmèschaaltè fascht uusschlièßlich mit vorgfèrtigtè un steggbarè Vobindungè als "Spurkabel" gmäß èm Gleisblaan un "Ringleitungè" zwǜschè glychartigè Gruppè erfolgè duèt.

1978 isch s èrschte Stellwärch uff Computerbasis in Göteborg in Bedryb gangè. Dé große Vordeil vo elegtronischè Stellwärch, diè freyi Brogrammyrung, hèt durch komplexi Hardware- odder Softwarelösungè erkauft wörrè müèsè, wo diè notwèndigi Sicherheit gegè Uusfäll hérgschtellt hèt. Wôrend diè andrè Tǜpè z Dütschland nǜmmi witterentwicklèt worrè sin, gòt d Entwicklung vo dè elegtronischè Stellwärch in Richtung vo witterer Zentralisyrung un neué Bedrybsmöglichkeitè witter fürsi. Streggè für dè Hochgschwindigkeitsvokeer müén für d Linnièzugbeyflussung odder ETCS mit Informationè vosorgt wörrè, wo nu elegtronischi Stellwärch odder Spurblaanrelaisstellwärch lifèrè chönnèd, wo mit dè sognanntè Hochgschwindigkeitsblockbaugruppè mit dè Bauformè SpDrL60 odder SpDrS600 vosää sin.

Zur Zit (Stand: 2016) sin im Netz vo dè Dütschè Baan lt. eignè Aagabé 2776 Stellwärch in Bedryb, dèvo:


2014 sin no 3090 Stellwärch in Bedryb gsi, wo sich wiè folgt uffdeilt hèn:


Èndi 2013 hèt diè Dütschi Baan nõch eignè Aagabè übber 3397 Stellwärch ghaa, wo im Durchschnitt 47 Jahre alt gsi sin. Bi öppè einem Drittel vo dè Aalaagè gildèt diè technischi Läbbenssduèr bi wittem als übberschrittè. Insgsamt hèt diè Dütschi Baan im Johr 2013 130 voschiddèni Artè vo Stellwärch.

Im Netz vo dé Dütschè Baan sin 2003 öppè 250.000 Stelleinheitè inschtallyrt gsi. Dèvo sin öppè 80.000 uff Weichè un 170.000 uff Signaal (yschlièßlich Zuèsatzsignaal). Aafang 2006 sin an èm mechanischè Stellwärch vo dè Dütschè Baan im Durchschnitt 14 Stelleinheitè (Signaal, Weichè, Gleisschpärrè usw.), an èm elegtromechanischè Stellwärch 31, an èm Relaisstellwärch 77 sowiè an èm ESTW 236.

Diè öfters bruuchti Ydeilung vo Stellwärch nõch dè üßèrè Bauform, wo vo Ußèschtehèndè vorgnõ wörd, hèt mit dè Fungtion un Technig vom Stellwärch nu wènnig z duè, zmòl sèlli Unterschyd nur bi Altaalaagè mit dè mechanischè odder elegtromechanischè Stelltechnig relevant isch, well diè Stellwärch én Übberbligg übber diè beobachtètè Baanaalaagè wèg dè Freimeldebrüèfung „durch Augèschii“ erforderlich machéd. Dört wörd unterschiddè:
Bi modernè Stellwärch in Relaistechnig odder elegtronischè Bauartè wörrèd uusschlièßlich selbschtdätigi Gleisfreimeldeaalaagè ygsetzt, wo-nè Übbersicht übber d Gleisaalaag uss èm Fenschter übberflüssig machèd. Dõdemit bi großè odder langzogénè Baanhööf èn Huufè lokali Stellwärch èbbèfalls übberflüssig worrè.
Wenn dè Stellwärchsbediéner witteri Uffgaabè übbernää söll, byschpillswys zuèsätzlich als Uffsicht odder Faarchartèvokäufer (»voeinigtè Diènscht«) fungyrè soll, denn muè dè Bediènruum ebbèärdig vom EG ygrichtet wörrè. Hüüfig isch sèlli Bauwys no bi Durchgangsbaanhööf z sää un a dè tǜpischè Stellwärchsvorbautè z erkennè, wo uff dè Gleissitè a s EG hèrrèbaut isch.

Als fèrn"gschtellt" gildèt é Bedrybsschtell, wo a sèllèrè Bedrybsschtell kei Stellwärch git un d Weiché un Signaal an è Stellwärch von-èrè Bedrybsschtell i dè Nōchbòrschaft aaghängt sin. Fèrnschtellè isch nu innerhalb vo dè Stellentfèrnung von ém Stellwärch möglich (öppè 6,5 km èwäg). Fèrn"gschtüèrèt" sin Bedrybsschtellè, wo è eignes lokal nit bsetztes Stellwärch hèn, wo von èm andrè Stellwärch odder ènèrè Bedrybszentralè (BZ) uus mit spezièllè Fèrnschtüèrtechnigè bediènt wörd. "Fèrngschtellt" wörd é Stellwärch, wenn s am Ort vollschtändig dō isch un au lokal z bediènè isch, im Normalbedryb abber von èm andrè Ort uus bediènt wörd, normalerwys vom nägschtè Baanhof uus.

Bi elegtronischè Stellwärch git s rächt hüüfig näbbè dè zentralè Komponäntè i dè "ESTW-Zentrale (ESTW-Z)" au sog. "abgsetzti Stellrechner" bzw. sog. "ESTW-Ußèschtellè (ESTW-A)", wo mit unterschydlichè Formè vo Kommunikationsmediè a d ESTW-Z aagschlossè sin. Séll ESTW-A sin vo dè Fungtion hèr bi dè meischté Artè vo elegtronischè Stellwärch kei eigèschtändigi Stellwärch im eigèntlichè Sinn mit eigner Sicherungslogik. Nu bi-nè baar Artè/Generationè vo elegtronischè Stellwärch vo dè Fa. Siemens sin Deile vo dè Sicherungslogik im ESTW-A integryrt. Einèwäg hèt sich unter Fachlütt ybürgerèt, bi ESTW-A von èrè Fèrnschtüèrung durch è ESTW-Z z schwätzè.

Dè Bedièner von èm Stellwärch wörd z Dütschland "Wärter" dauft. Èn Wärter, wo d Zugfaartè eigèvoantwortlich nõch èm Faarblaan durrèfüürt, heißt "Faardiènschtleiter". Wärter, wo keini Faardiénschtleiter sin, heißèd "Weichèwärter". Si bediènèd iri Stellwärch eigèvoantwortlich bim Rangyrè un wǜrkèd bi Zugfaartè im Einzeluffdraag vom Faardiènschtleiter mit. Diè dõdèzuè bruuchbarè technischè Abhängigkeitè wörrèd mit èm Baanhofsblogg umgsetzt.

Stellwärch, wo mit eim Faardiènschtleiter bsetzt sin, heißèd "Faardiènschtleiterstellwärch" odder Befèèlstellwärch. Si stüèrèd un dischponyrèd dè Zugvokeer im örtlichè Berych vo eim Baanhof odder ènèrè andèrè Bedrybsschtell. Dè Faardiènschtleiter isch in chlynèrè Stellwärch alleinigè Bedièner vom Faardiènschtleiterstellwärch. In èm größèrè mechanischè odder elegtromechanischè Stellwärch chönnèd abber zum Bediènè vo dè Weichè ein odder mee "Weichèwärter" zuèdeilt sy. In großè Relaisschtellwärch chönnèd èbbèfalls ein odder mee Wärter dè Faardiènstleiter unterschtützè. Für jedden Bedièner isch i dè Regel èn eigènè Stelldisch vorgsää. Für Zugfaartè bschtôn denn klassischi Bfèèlsabhängigkeitè, voglychbar mit elegtromechanischè Stellwärch. Dè Rangyrbedryb wörd vo dè Wärter sèlbschtändig abgwicklèt. D Uffdeilung in è baar Faardiènschtleiterbezirk – au im glychè Stellwärchbau – isch uff großè Baanhööf un bi Spurblaanschtellwärch möglich un üblich. Im Regèlfall sin d Bedièner glychrangig un bi Faartè zwǜschè dè Bediènerbezirk erdeilèd si sich gegèsitig Zuèschtimmungè. Bi elegtronischè Stellwärch sin wèg dè Größi vo dè Stellberych è baar Bedièner üblich un alli meischtens glychberächtigt.

Im Berych vo dè ehemòligè Dütschè Bundesbaan erkennt mò "Faardiènschtleiterstellwärch" odder "Befèèlsschtellwärch" meischtens a dè Kurzbezeichnungè, wo ußè am Stellwärchsbau aabrocht sin un mit èm chlynè „f“ ändè düèn. Im Berych vo dè Dütschè Rychsbaan isch sèll nit üblich gsi, meischtens isch dè Großbuèchschtabbè „B“ vor dè Stellwärchsnummèrè aabrocht gsi. Anderi Baanè hén Bfèèlsschtellwärch nit kennzeichnèt.

Bi Stellwärch ooni Gleisfreimeldungè (also übberwigend bi mechanischè un elegtromechanischè Stellwärch) wörrèd d Arbètsberych vo Faardiènschtleiter odder Weichèwärter druus beschtimmt, welli Gleisberych vom Arbètsblatz uus ygsää wörrè chan, um mit Sichtkontagt s Freysyy einwandfrei übberbrüèfè z chönnè. Für d Rationalisyrung vo irer Arbèt sin Gleisfreymeldungè odder Freymeldemärker ygfüürt. Bsunders bi mechanischè Stellwärch begränzèd d Leitungslängè zuèsätzlich dè Wǜrkungsberych vom Stellwärch.

In Baanhööf mit mechanischè odder elegtromechanischè Stellwärch wörd dè Baanhofsberych hüüfig in "Stellwärchsbezirk" ydeilt. Ußer nèm Faardiènschtleiterstellwärch sin denn au ein odder mee "Wärterschtellwärch" vorhandè, wo vo eim Weichèwärter bediènt wörrèd. Weichèwärter agyrèd bim Rangyrè selbschtändig, bi Zugfaartè im Einzeluffdraag vom Faardiènschtleiter.

Z Dütschland sin Wärterschtellwärch mèngmól am chlynè „w“ i dè Kurzbezeichnung z erkennè, wa im Berych vo dè ehemòligè Dütschè Bundesbaan allerdings au d Laag vom Stellwärch nõch dè Himmelsrichtung (= wescht) bedütè cha.

Hüüfig hèt mò dè Faardiènschtleiter vom Stellè vo dè Weichè un Signaal sowiè èm Rangyrbedryb entlaschtè wellè, demit er sich uff sini andrè Uffgaabè konzentryrè hèt chönnè. Ußerdèmm hèt er als Aaschprèchpartner gut erreichbar im EG unterbrocht wörrè söllè. Dõhèr sin deilwys separati Bfèèlsschtellè ygrichtet worrè, vo dènnè dè Faardiènschtleiter nu dè Bfèèl zum Bildè vo dè Zugfaarschtrõßè a d Wärterschtellwärch a dè beidè Baanhofschöpf abgää hèt chönnè, abber keini Weichè odder Signaal z stellè ghaa hèt.

Vobreitet sin Bfèèlsschtellè vor allem in Süddütschland, Sachsè un Öschterrych gsi. Z Dütschland sin Bfèèlsschtellè nur no sèltè aazdräffè, z Öschterrych dõgegè findet mò si no a dè meischtè Baanhööf, wo mit älterè Stellwärchtechnig uusgschtattet sin.

Wärterschtellwärch, wo uusschlièßlich im Rangyrè diènèd un nit aa Zugfaartè bedeiligt sin, nennt mè "Rangyrschtellwärch". Si sin z. B. in großè Rangyrbaanhööf z findè. È Spezialform vom Rangyrschtellwärch isch s "Ablaufschtellwärch". Tǜpischerwys bschtôn uff Rangyrschtellwärch keini Zugfaarschtrõßè.

È "Ablaufschtellwärch" isch è Spezialform vom "Rangyrschtellwärch", wo für d Durchfüürung vom Ablaufbedryb an èm Ablaufbärg zuèschtändig isch. Ablaufschtellwärch sin èbbèfalls hüüfig in großè Rangyrbaanhööf z findè. Wèg dè Bsunderheitè vom Ablaufbedryb git s è baar grundlegèndi Unterschyd zuè dè übbrigè Stellwärchsaalaagè. Signaalabhängigkeit im normalè Sinn bschtòt nit, s Abdruggsignaal cha ooni dèvor ygschtelltè Faarwäg gschtellt wörrè un d Weichè wörrèd uumittelbar vor dè aarollendè Wägè umgschtellt – sèllèwäg wörrèd vor allem a dè Vodeilerweichè vo dè èrschtè un zweitè Stafflè "Schnellläuferaadryb" mit Umschtellzitè vo wènniger wiè nèrè Sekund ygsetzt, wôrend normali elegtrischi Weichèaadryb Umschtellzitè vo zwei bis sechs Sekundè uffwysèd. Ablaufschtellwärch git s in jeddèrè möglichè Bauform, automatisyrbar sin si wèg dè Entlaschtung vom Bedièner nu als Relais- odder elegtronischs Stellwärch.

Großi Faardiènschtleiterstellwärch mit spezièllè Yrichtungè un Uffgaabè benamst mò als "Zentralschtellwärch". Zentralschtellwärch stellèd d Weichè un Signaal im örtlichè Berych, öppè in èm großè Baanhof un ußerdèmm öfter au ein odder mee fèrngschtellti odder fèrngschtüèrti Bedrybsschtellè – sèll sin meischtens witteri (chlyneri) Baanhööf un Abzwygschtellè i dè Nôchi.

Als "Streggèschtellwärch" benamst mè è Form vom Zentraalschtellwärch, wo (übberwigend) für èn Streggèabschnitt (odder èn Deil dèvò) zwǜschè zwei Chnotèbaanhööf zuèschtändig isch un d Bedrybsschtellè uff sèllèm Abschnitt fèrnschtellt odder fèrnbediènt.

È "Chnotèschtellwärch" isch wiè s "Streggèschtellwärch" è andri gebrüüchlichi Bezeichnung für è "Zentraalschtellwärch".

Stellwärch sin z Dütschland ußè am Stellwärchsbau wiè söttigi kennzeichnèt. Um d Uffgaabè vo dè Stellwärch aazeigè z chönnè, hèt mò im ehemòligè Preußè Buèchstabbèkürzel bruucht. Dènõch isch sèlli Kennzeichnung in allè norddütschè Direktionsbezirk un schlièßlich witrüümig bi dè Dütschè Bundesbaan sowiè i dè Nordhälfti vom Netz vo dè dõmòligè Dütschè Rychsbaan un z Thüringè ygfüürt worrè.

Bsunders isch in Dütschland git dè èrscht Großbuèchschtabbè dè Aafangsbuèchstabbè vom Baanhofsnammè (meischtens dè Ortsnammè) aa. Dè folgende chly gschribbène Buèchschtab git d Laag vom Stellwärch innerhalb vom Baanhof nõch dè Himmelsrichtung Nordè („n“), Weschtè („w“), Südè („s“) un Oschtè („o“) aa. D Fungtion von èm Stellwärch wörd durch dè Buèchstab „f“ für Faardiènschtleiter- odder „b“ für Bfèèlsschtellwärch sowiè „p“, „g“ un „r“ für d Zuèghörigkeit zuè nèm Personè-, Güèter- odder Rangyrbaanhof. Well vill Baanhööf nu übber ei Faardiènschtleiterstellwärch vofüègèd, wörrèd diè zuèsätzlichè Kennungè nur in größèrè Baanhööf vowendèt.

In Sachsè un dè süddütschè Direktionè wörrèd d Stellwärch in Richtung vo dè Kilometryrung eifach durchnummeryrt. Spôter hèt mò diè bedryblichi Fungtion zusätzlich durch d Buèchschtabbè „B“ für Bfèèlsschtellwärch bzw. -stell (Faardiènschtleiterschtellwärch), „W“ für Wärterschtellwärch un „R“ für Rangyrschtellwärch (bi Zugfaartè nit bedeiligt) kennzeichnèt. Im DR-Netz sin Zentralstellwärch ooni abhängigi Stellwärch meischtens mit „B1“ benamst.

Z Öschterrych (un dõhèr i dè meischtè Nõchfolgeschtaatè Öschterrych-Ungarn) un i dè Schwiz wörrèd Stellwärch innerhalb von èm Baanhof in Richtung vo dè Kilometryrung durchnummeryrt.

È "Bedrybszentralè (BZ)" isch per Definition kei Stellwärch, well i dè Zentralè keini technischè Abhängigkeite un Sicherungè vom Faarwäg hèrgschtellt wörrèd. Si diènt in èrschtè Linniè für d Lenkung un Stüèrung vom Baanbedryb, bsunders für diè großrüümigi Dischposition witt übber dè Berych vo dè einzelne Stellwärch usè.

Wenn d Stellwärch im Yzugsberych vo dè Bedrybszentralè entschprèchend „BZ-fähig“ uusgrüschtet sin, chönnèd i sèllnè zuèsätzlich zuè dè dischpositivè Uffgaabè au d Bediènobberflächè vo Stellwärch integryrt sy. Für è BZ-fähigi Uusrüschtung eignèd sich elegtronischi Stellwärch sowiè neueri Relaisschtellwärch in glychèm Maaß.

Für d Uusbildung vo Faardiènschtleiter un suschtigèm Stellwärchspersonal hèn d Baanvowaltungè Leerschtellwärch baut. Mit dè mechanischè Stellwärchsyrichtungè, wo dört wörrèd, wörrèd Grundlagè vo dé Technig vomittlèt un Bedrybsschtörungè uff èrè fiktivè Ysèbaaschtreggi simulyrt. Diè Dütsch Baan hèt sèlli Yrichtungè witgehend uusgmuschtert. Nu è baar DB-Trainingszentrè (Bèrlin Schöneweidè, Rägensburg un Magdeburg) vofüègèd dõhèr no übber entschprèchèndi Uusbildungsyrichtungè.

S historische un denkmòlgschützte Leerschtellwärch Kornweschtheim ghört dè Stadt Kornweschtheim. Es isch von èm Fördervorein reschtauryrt un widder in Gang brocht worrè. Im Raamè vo dè Uusbildung vo neuè Faardiènschtleiter hèt diè Dütsche Baan feschtgschtellt, dass vill mechanischi Stellwärch, deilwys no uss dè Zit vo dè Länderbaanè, noch in Bedryb sin. DB Netz bildet wèg sèllèm z Kornweschtheim (ergänzend zuè dè Stellwärchsimulation vo elegtronischè Stellwärch i dè DB Trainingszentrè) widder uus.

Zuè Forschungszwèck, für d Uusbildung vo Studäntè un Vomittlung vo Grundwǜssè im Raamè von èrè Witterbildung vo Füürungschräft im Ysèbaaberych bedriibéd diè Vokeerswǜssenschaftlichè Inschtitut vo dè RWTH Aachè un dè TU Drèsdn jewyls è Signallabor.

Näbbè dè Museumsbaanè sin i dè letschté Johr au è baar Museumsstellwärch, wo dé intressyrtè Öffentlichkeit d Fungtion vo dè Sicherungstechnig bi dè Ysébaan nôcherbringè söll.

Söttigi Museumsstellwärch eksischtyrèd im dütschè Sprõchruum zum Byschpill z Haagè, Köln-Dünnwaald, Leerte, Müüldorf, Rheine sowiè am Bahnhof Blumberg-Zollhaus vo dè Sauschwänzlebaan.

È zimli großes un sehenswärtes Museumsstellwärch git s z Bèrlin. S ghört dé Bèrliner Vokeersbedryb (BVG) un stòt im Bèrliner U-Baan-Museum. Sèll isch è aaltes elegtromechanischs Stellwärch, wo durch è Spurblaanstellwärch vo dè Bauart SpDrS-U abglöst worrè isch.

S historische Leerstellwärch vo dè Bundesbaandirèktion Hamburch, wo im ehemòligè Drybwagè VT 137 137 unterbrocht isch, isch im Baanmuseum Lokschuppè Aumülli. Sèll Stellwärch wörd a Bsuècherdääg vorgfüürt.

I dè Schwiz wörd s mechanische Stellwärch vo Kerzers museal erhaaltè.

Im Ysèbaamuseum Schwarzèbärg wörd è elegtromechanischs Stellwärch vo dè Bauform Gaselan bedrybsfähig als Museums- un Aaschlussbaanschtellwärch erhaaltè. A uusgwäältè Dääg isch es für d Öffentlichkeit zuègänglich.

Im Baanhof Děčín hlavní nádraží (Baanschtreggi Dresdn-Děčín, Tschèchiè) isch s elegtromechanischs Stellwärch (DR-Bauart) vo 1941 sit 2003 als Museum dè Öffentlichkeit zuègänglich.

Z Großbritanniè, èm Geburtsland vo dè Stellwärch, wörd è ganzi Reiè vo mechanischè Stellwärch museal erhaaltè, dõdrunter sèbbi z St Albans, North Weald un Crewe.




</doc>
<doc id="71885" url="https://als.wikipedia.org/wiki?curid=71885" title="Elsässisches Wörterbuch">
Elsässisches Wörterbuch

S' Elsässischa Wärterbüach isch a Wärterbüach fer s "Südliga Nederàlamànischa Üssdrucksgebiat" vom André Nisslé. Me dàrfs net verwaggsle mit em "Werterbüech vun dr elsassische Mundàrte" vum Ernst Martin un em Hans Lienhart.

Zitat:
"Dàss frànzesch - elsassischa un Elsassisch-Franzescha Wärterbüach esch uff a phonetischa Àrt uffgsätzt worra, um sina Laasbàrkait z'veraifàchera un sech känna vu sinra Üssdruckswerklikait ärnehrera àn Hànd vu sim Schprochsrichtum".

"Züadam dàss, dàs Wàrterbüach met d'r greschta Sorgfaltikait uffgsätzt worra esch,(ewer 13000 wärter) sen m'r ewerzigt àss noch samtliga Üssdreck un Wärter dren fahla dian. Drum vervaigra-n-i net d'r vor un halfa-n-is dia lucka üss z'fella."


Dr André Nisslé hed als Autodidakt aagfange uf dr Bàsis vum Albert Hudlett sin Àrwet "Ewerischtemmung vu da Elsassischa Schribàrta". Am End war s grööst Wärterbüach. Drbei hät er 's Orthal-Prinzip vu dr Verwàndschàft met em Hochditscha abglehnt, weil er s züe kompliziart gfunda hàt.



</doc>
<doc id="71889" url="https://als.wikipedia.org/wiki?curid=71889" title="Autodidakt">
Autodidakt

A Autodidakt psch Oinr mo se ebbes selbr beibrochd hod. Dr Nama kommd aus m Griechischa (aldgriechisch αὐτός autos ‚selbr‘ ond διδάσκειν didaskein ‚lehra'.

Friahr mo s no koine Schuala gää hod fir de oifache Leid, ond Oinr mo ebbes hod wissa wella, hod se des selbr beibrenga müassa.

Mid dr Aifiehrong vo dr Schulpflichd em 19. Johrhondrd, war des no nemme so naidig.

Beischbiel für Autdidakta sen:




</doc>
<doc id="71890" url="https://als.wikipedia.org/wiki?curid=71890" title="Association « Alsace, Culture et Patrimoine »">
Association « Alsace, Culture et Patrimoine »

De Association « Alsace, Culture et Patrimoine » (AACP) isch e Vereinigung wu s Interess un d Kenntnis vu de Elsässische Kultur un em kulturelle Erb vum Alsass fördere will.

Im April 2004 gründet, fiehrt d AACP Konferänze un Exkursione durch. Si isch in de 1 rue Constant Strohl
67000 Strasbourg z finde.

De Association het en Verwaltungsrat, us Président: Pierre Bertrand, Viceprésidente: Jacqueline Berthone. Schatzmeister: Christiane Krieger.

Sit dr Gründung hät es viele Aktione gäbe. .

D Association « Alsace, Culture et Patrimoine (AACP) isch nit s gleich wie d Association Culture et Patrimoine d'Alsace“ (ACPA), die ìsch z Kìngerscha gsìì.



</doc>
<doc id="71896" url="https://als.wikipedia.org/wiki?curid=71896" title="Cajon-Pass">
Cajon-Pass

Dè Cajon-Pass (Höchi 1151 m) isch èn Gebirgspass im US-Bundesschtaat Kaliforniè. Dèsèll Pass lyt uff dè Gränz zwǜschè dè San Bernardino Mountains im Südè un dè San Gabriel Mountains im Nordè. D Interstate 15 lauft übber dè Cajon-Gipfel, wo i dè Nôchi lyt, d SR 138 lauft dirèkt übber dè Cajon-Pass sèlber. Mit beidè Pass-Schtrõßè wörd Las Vegas mit èm Ballungsruum Los Angeles vobundè. Parallel zuè dè SR 138 volauft è Ysèbaaschtreggi übber dè Cajon-Pass, wo dè Union Pacific Railroad un dè BNSF Railway ghört un èbbèfalls d Agglo vo Los Angeles a dè Mittlere Weschtè bzw. d Oschtküschtè vo dè USA aabindèt. Lokaler aagluègt vobindèt dè Cajon-Pass dè Bezirk vo San Bernardino un s Coachella Valley am Südrand vo dè Mojave-Wüste mitnand. Dè Pass isch nõch èm span. Uusdrugg "cajón" benamst, wa "Chaschtè" odder "Schublädli" bedütet. Datsächlich bezièt sich dè Nammè uumittelbar uff dè spanische Landbsitzer, wo sèlli Gegènd als Èrschtes erkundet hèt. Unter m Nammè "Cajón-Pass" isch dè Pass zèrscht 1852 in èrè änglischsprõchigè Landchartè uffdaucht.

Well dè Cajon-Pass d Metropol-Region vo Los Angeles mit dè Mitti un èm Oschtè vo dè USA vobindèt, hèt sèbbè Pass è großi Bedütung für d Vosorgung un diè lokali Wǜrtschaft vo sèbbèrè Metropolè a dè südlichè US-amrikanischè Pazifikküschtè. 

Zwǜschè dè Städt San Bernardino un èm Coachella Valley volauft èn San Gabriel Mountains, wo insgsamt bis zuè 3000 m hoch isch, nördlich vo San Bernardino abber bim Cajón-Gipfel abber nu 1151 m hoch isch un dõdemit ideal für èn Pass isch. Wiè dè südöschtlich vo San Bernardino glègène San-Gorgonio-Pass isch dè Cajón-Pass wiè d San Gabriel Mountains durch dè San-Andreas-Grabbè entschtandè. Der Cajón-Pass isch einè vo dè dǜèfschtè Gebirgspäss i dè Continental United States, öppè voglychbar mit èm Tejon-Pass. 

D California Southern Railroad, wo zuè dè Atchison, Topeka and Santa Fe Railway ghört, isch s èrschte Ysebaa-Unternämmè, wo dè Cajon-Pass bruucht hèt, um s Gebirge im südlichè Kaliforniè z übberwindè. D Baanlinniè übber dè Pass isch i dè früè 1880er Johr als Deil vo dè Vobindung zwǜschè dè hütigè Städt Barstow un San Diego am Südzipfel vo dè kalifornischè Pazifikküschtè baut worrè. Hützdaag bruucht d Union Pacific Railroad un d BNSF Railway (s Nõchfolgeunternämmè vo dè Santa Fe) dè Cajón-Pass, um Los Angeles un San Bernardino z erreichè. 

Wäg dè Huufè Züüg, dè bemerkenswärtè Landschaft drum ummé un èm eifachè Zuègang isch dè Cajón-Pass è belièbti Stell für Baanfans, sèllèwäg git s zaalrychi Fotos vo Güèterzug am Cajón-Pass in Ysèbaa-Büècher un -Zitschriftè. Wèg dè langè (öppè 3000 m) un schwèrè (öppè 6000 t) Züüg un dè Huufè Loks (füüf un mee wèg dè Südrampè) isch dè Cajón-Pass au bi internationalè Baanfans üßerscht belièbt.

Dè Union Pacific Railroad ghört un bruucht ei Trassè übber dè Pass, wo vo dè Southern Pacific Railroad Palmdale im Johr 1967 übbernõ worrè isch. D BNSF Railway hèt zwei Trassè un bedrybt è dritts Gleis sit èm Summer 2008. D Baanunternämmè deilèd sich d Zuègangsrächt übber dè Pass sit d Union Pacific d Zuègangsrächt vom Santa Fe Deil übbernõ hèt, wo no unter dè urschprünglichè Los Angeles and Salt Lake Railroad uusghandlèt worrè sin. Diè urschprüngliche BNSF (ATSF) Streggi isch i dè 1880er Johr baut worrè. Spôteri Übbergäng, d U.S. Route 66 un d I-15, sin èm Volauf vo dè Baanlinniè grob gfolgt. D Südrampè hèt für è baar Kilometter è Neigung vo 3O Promille, wa n-èm Steigungsmaß vo 1:33 entschprèchè duèt. Sèll Steigungsmaß isch für langi Züüg uff dè Südrampè è ächti Usèforderung, wa vor allem für diè Züüg weschtwärts gu Los Angeles faarendè Züüg wäg èm Gefälle grundsätzlich gfôrlich isch, wenn d Lokfüürer sich bim Brämsè vom Zuug vodüèn, z. B. idèm d Nutzbräms z wènnig ygsetzt wörd, diè mechanischè Brämsè heiß laufè duèt odder dè Luftdrugg im pneumatischè Sischteem nit langèd. Diè zweit Trassè, wo anno 1913 baut worrè isch, isch 3,2 km länger gmacht worrè, um d Neigung unter 22 Promille z druggè. Sèlli Trassè isch durch zwei churzi Tunnel gangè, wo abber wèg gmacht worrè sin, nõchdèm diè dritt Trassè näbb dè zweitè nõch baut worrè isch. Züüg chönnèd uff dè graadè Abschnitt am Fuèß vom Pass Gschwindigkeitè vo 100-115 km/h erreichè, bim Uffschtyg gòt d Gschwindigkeit uff 23-36 km/h abbè, bim Abschtyg gòt si bis uff 38-50 km/h zrugg. Mit dè drittè Trassè isch d Kapazität uff 150 Züüg bro Daag uff dè BNSF Streggi uè gangè.


Dè Mojave Freeway (I-15) isch im Johr 1969 übber dè Cajon-Gipfel weschtlich vom Cajon-Pass baut worrè. Dört volauft dè Hauptwäg zwǜschè Los Angeles un Las Vegas. D Autobaan gòt drübber un barallel zum urschprünglichè Abschnitt vo dè historischè Route 66 un dè U.S. Route 395. Dèsèll Abschnitt, wo hützdaag als Cajon-Boulevard bekannt isch, isch è churzès, guèt erhaaltenes Fragmènt, wo durch è Neutrassyrung un Vobreiterung vo dè Autobaan i dè früè 1950er Johr übbrig blibbè isch. Nur diè südweschtlichè Faarbaanè sin in Gebruuch; diè nordöschtlichè Faarbaanè mit irè Bruggè sin für dè öffentliche Vokeer gschperrt. Uff sèllèm stillglaitè Abschnitt, wo übber d Kenwood Drive odder d Cleghorn Road Uusfaart erreichbar sin, findèt d Baanfans diè beschtè Uussichtspüngt.
Dè historische Summit Inn, absits vo dè Oak Hills Uusfaart uff dè Passhöchi, isch è historischi Raschtschtättè (ergo èn "Diner") a dè Route 66 gsi. Sèlli Raschtschtätte isch vo 1952 bis 2016 dört gschtandè, bis d "Blue Cut"-Füèrsbrunscht dè Diner abgfacklèt hèt. Uff è baar Landchartè cha dè Cajon Pass dirèkt a dè SR 138 yzeichnèt sy, welli d I-15 südlich vo dè Passhöchi zwǜschè m West Cajon Valley un èm Summit Valley chrützè duèt. Dè högschte Pungt vom I-15 zwǜschè Los Angeles un Victorville wörd sèllèwäg mèngmòl als Cajon-Gipfel feschtglait. Als Cajón-Pass wörd im allgmeinè nit nu dè Pass mit dè Passhöchi sèlber, sondern au dè Cajon-Gipfel benamst.

Dirèkt übber dè Cajón-Pass gòt dè Pacific Crest Trail, èn Fèrnwanderwäg, wo d Sierra Nevada-Bärgchètti übberquert. Wôrènd dè Wander-Saison passyrèd meerèri hundert Wanderer d Passhöchi, wo vo dè Mojave-Wüèschti unnè uè chömmèd un Richtung Pazifikküschtè witter gän. Well sèlli Wanderer graad diè heißèschti un drochenschti Wüèschti uff èm Wanderwäg hinter sich brocht hèn, wörd s (obligatorische) Goldene M uff dè Passhöchi vo durschtigè un uuszeertè Wanderer öfters gschtürmt. Mèngi übbernachtet au im einzigschtè Motel, wo s uff dè Passhöchi git.

Zuèsätzlich zuè dè Vokeerswäg gön au drei Hochschpannungstrassè vo dè Southern California Edison mit 500 kV Hochschpannung übber dè Gipfel. Sèlli Leitungè füürèd zum Umschpannwärch nordöschtlich vom Cajón-Pass un sin Deil vom Hochschpannungstrassè 46, wo d Wasserchraftwärch i dè Gegènd um dè Colorado River un diè ölgfüèrtè Chrafwärch uss èm "Vyr-Länder-Egg" (Utah, Arizona, New Mexico, Colorado) mit dè Agglo vo Los Angeles vobindè duèt.

Im Oktobèr un Novembèr 2003 hèt è Seriè vo Waldbränd im Bärgland bim Pass un drum ummè zuè dè Spèrrung vo dè I-15 gfüürt. Im nägschté Winter hèt Règèfäll zämmè mit dè vobränntè Vegetation zuè-n-è baar Ärdrütsch un sèllèwäg zum Spèrrè vom Pass gfüürt.

Am 17. Juli 2015 hèt è schnèlli, vom Wind aagfachti Füèrwalzè uff d I-15 übbergriffè, nõchdèm è längeri Dürri dè Bundesstaat Kaliforniè blòògt un ekstreemi Waldbränd voursacht hèt. Dè Waldbrand am Cajón-Pass hèt zwǜschè dè Uusfaartè zuè dè SR-138 un dè Oak Hill Road uff d I-15 übbergriffè, wodurrè Autofaarer iri Kärrè stò glò un um irè Läbbè grènnt sin sowiè au 20 Faarzüüg in Flammè uffgangè sin. Dè Waldbrand, wo für d Spèrrung vo dè südlichè Faarbaanè vo dè I-15 un dè Reduktion vo dè nördlichè Faarbaanè uff eini gsorgt hèt. hèt èbbéso è baar Faarzüüg abgfacklèt.

Im Johr druff hét s Blue Cut Füèr zuègschlagè un ab èm 16. Auguscht 2016 widder für è baar Dääg für d Spèrrung vo dè I-15 gfüürt. Dè Rrand hèt è baar allei stehèndi Gebäude un Hüser vonichtet, s Summit Inn Restaurant z Oak Hills isch abbrènnt. Bim McDonald's-Fillialè uff èm Pass isch aagangè, ooni größèri Schaddè z voursachè. S Füèr hèt Hüser in Lytle Creek, Phelan, Oak Hills un Wrightwood abbè brènnt un 14800 ha Bärgland vobrènnt.

Näbb dè Waldbrand-Gfòòr git s uff èm Cajón-Pass è bemerkènswärti Sturm-Gfòòr. Bi starkè Bisè isch es bsunders schwirig, übber dè Pass z faarè, well d Santa Ana Bisè normalerwys übber sèll Gebièt fägè duèt. Dè Sturm duèt mèngmòl Orkanstärki erreichè, dõrum sin normalerwys Vokeersschilder mit Schturmwarnungè am Pass-Abschnitt uffgschtellt. 

Glegéntlich git s am Cajón-Pass glegèntlich au Schnee, wo mèngmòl au dè Pass unpassyrbar macht. Wenn s Schnee git, duèt Autobaanpolizei Strōßèkontrollè yrichtè, um d Autofaarer uffzhaaltè odder zrugg z schickè, well diè meischtè kalifornischè Autofaarer keini Winterreifè un schu gar keini Schneechettè hèn. 

Bi Sturm odder Schnee uff èm Cajón-Pass isch es zimli oft èso, dass dè Fèrnsee-Wetterbricht für San Bernardino, San Diego un Los Angeles mit Vorort-Bericht vom Cajón-Pass ergänzt wörd.

D San Andreas Schpaaltè gót übber dè Cajón Pass drübber wèg (si chrützt d I-15 a dè Südflankè vom Gipfel) un isch voantwortlich für die einzigartigi geographischè Vohältnis am Pass.


</doc>
<doc id="71907" url="https://als.wikipedia.org/wiki?curid=71907" title="Lo &amp; Leduc">
Lo &amp; Leduc

Lo & Leduc sy es Schwiizer Mundart-Popduo us Bärn. Di beide Musiker heisse Lorenz «Lo» Häberli (* 1986) u Luc «Leduc» Oggier (* 1989). Dr Lo isch houptsächlich für d Teggste vrantwortlich, dr Leduc komponiert d Musig.

Dr Lo u dr Leduc hei sech bim 2005 ggründete Bärner Mundart-Ensemble "Pacomé" lehre kenne. Wo de Luc Oggier 2007 aus Sänger u Rapper vo de Band wäge Stimmproblem es haubs Jahr usgfauen isch, isch de Lorenz Häberli aus Ersatz yygsprunge u nächhär aus fests Mitglied drbyblibe.

2009 hei "Pacomé" es ersts Aubum vröffentlicht. Druff sy no so vüu Lieder übrig gsy, drum hei die beide Rapper, denn no aus "Lo & Luc", drnäbe es eigets Aubum mit em Titu "Update 1.0" aus Gratis-Download usebracht. Scho es haubs Jahr später isch "Update 2.0" äbefalls chostelos über s Internet z haa gsy. S dritte Aubum isch 2012 erschine u isch ufwändiger mit Musig, wo me drzue cha tanze, produziert worde. Ou "Update 3.0" isch nomau frey vrfügbar gsy u dank Songs wie "Räuber u Poli", wo ou aus YouTube-Video vröffentlicht worden isch, en Erfoug gsy.

No im glychlige Jahr hei d Planige für s erste kommerzieue Aubum vo Lo & Leduc aagfange. A dr Uni hei die beide näbe dr Musig no Germanistik u Geschichte gstudiert. Sie hei mit em Dodo aus Produzänt zämegschaffed, wo scho mit de Steff la Cheffe erfougrych gsy isch. Im Früelig 2014 s Aubum fertig gsy. Mit dr vorhäär vröffentlichte Single "All die Büecher" sy si uf Platz 42 vo de Singlecharts cho, s Aubum "Zucker fürs Volk" isch nach im Erschyne im Apriu uf Platz 3 ygstige u het e Wuche später mit Platz 2 syni Höchstplatzierig gha. S Aubum isch s ganze Jahr i de Charts blybe u isch Aafang 2015 nomau i d Top Ten zrüggkehrt, wiu sich de Song "Jung verdammt" zumene Top-3-Hit entwicklet het. D Single u s Aubum hei Platin-Status erreicht.

Bi de Swiss Music Awards 2015 sy Lo & Leduc d Interpreete mit de meiste Nominierige (Best Group, Best Live Act u Best Talent) gsy. Sie hei d Uszeichnig i aune drü Kategorie gwunne und sy nach em Stress 2008 die zwöite Interpreete, wo drei Awards i eim Jahr gwunne hei. 

Im März 2018 isch dr ändgüutig Durchbruch mit dr Single "079" cho. Dä Song isch i de Schwiizer Hitparade uf Platz 1 u isch meh aus 21 Wuche dert blibe. Drfür isch er mit 3-fach Platin uszeichnet worde.

Im Herbscht 2019 isch iire Song "079" bim Wettbewäärb "Die grössten Schweizer Hits" ufe erscht Platz choo.

Aubum

Lieder



</doc>
<doc id="71916" url="https://als.wikipedia.org/wiki?curid=71916" title="Köf">
Köf

Köf (Abchürzig für dütsch Kleinlokomotive mit ölmotor und flüssigkeitsgetriebe) isch d Bezeichnung für voschiddèni Baureiè vo chlynè Disellokomotyvè vo dè Dütschè Rychsbaan un dé Dütschè Bundesbaan, wo für dé lychte Rangyrdiènscht vorgsää sin.
Für d Bediènung vo Chlylokomotyvè sin statt Lokfüürer wènniger umfangrych uusbildèti Chlylokfüürer vorgsää. Dõdurrè sin nit nu bim Faarzüüg, sondern au bim Personal erheblichi Yschparungè möglich. (D Umnummeryrung, wo 1987 bi dè Dütschè Bundesbaan vorgnõ worrè isch, vo dè Baureiè 260/261 in Chlylok vo dè Reiè 360 ff. isch wèg sèllèm Unterschiyd gmacht worrè)


Offizièll isch d Bezeichnung bis 1968 (DB) bzw. 1970 (DR) in Gebruuch gsi, umgangssprõchlich isch dè Begriff au dènõch un èbbèso für äänlichi Lokomotyvè vo andrè Ysèbaaunternämmè vowendèt worrè. 

D Bezeichnungè bzw. Abkürzungè sin glychermaßè auch z Öschterrych bruucht worrè.

I dè Schriibwys "Køf" handlèt s sich um 40 Rangyrlokomotyvè, wo d Danske Statsbaner vo Frichs z Århus zwǜschè 1966 un 1969 als "DSB Traktor 251–290" erbauè lõ hèt. Als Railion Danmark A/S 2001 sämtlichi Güèterzugaktividätè vo dè DSB übbernõ hèt, isch è großi Aazaal vo sèbbè Lokomotyvè mit übbernõ worrè.


</doc>
<doc id="71917" url="https://als.wikipedia.org/wiki?curid=71917" title="DR-Kleinlokomotive Leistungsgruppe II">
DR-Kleinlokomotive Leistungsgruppe II

D Chlylokomotyvè vo dè Leischtungsgruppè II "(Byschpill: Baureiè Kö II)" sin als Chlylokomotyvè – mit wènnig Masse un gringer Aadrybsleischtung – für lychti Rangyruffgaabè entwicklèt worrè. Si sin nõch èm Teschtè von è baar Vosuèchslokomotyvè ab 1932 bi dè DRG in Diènscht gschtellt un uff chlynè Baanhööf im lychtè Voschuèb- un Rangyrdiènscht ygsetzt worrè.

D Entwicklung vo sèllnè Faarzüüg hèt d Abwicklung vom Güètervokeer wǜrtschaftlicher machè söllè. Dèzuè hèt dè entschprèchend gschuèlte Uffsichtsbeamte d Rangyruffgaabè mit dè Chlylok in Einmannbediènung erledigè chönnè söllè. Entschprèchend sin d Maschinnè sparsam mit Wartung un Unterhalt entwicklèt worrè. Im Bedryb hèttet si ooni technisch gschuèltes Personal lycht bediènbar sy söllè.

Im Johr 1930 sin 18 Vosuèchslokomotyvè in Bedryb gnõ worrè. Ei Johr spôter sin 16 Lokomotyvè i d Leischtungsgruppè II wèg dè Leischtung un dè dõdurch bedingtè Klassifizyrung chò. Zuèdèmm sin dört d Loks in 4000–4015, gfüürt vo Kö/Kb/Ks nõch dè Aadrybsart, umzeichnèt worrè. Keini vo dè Maschinnè mit Vobrènnungsmotor isch länger wiè-nè Dekadè im Staatsbaandiènscht gsi odder isch mèngmòl no churzi Zit als Hǜlfslok im internè Voschub witter bruucht worrè. Diè vyr Akku-Loks abber sin fascht 40 Johr im Bedrybsdiénscht gsi, eini dèvó isch nõch irèm Vokauf als Wärchslokomotyv bis Èndi vo dè 1980er Johr ygsetzt worrè.

Bis 1932 hèt s witteri Prototǜpè vo voschidènè Hèrschteller un unterschydlichschtèr Technig in Chlyseriè gää. Vorgschribbè sin nu èn breitè Füürerschtand, wo a eim Ènd lyt, èn dǜèf abbè zogènè Raamè, elegtrischi Belüchtung un d Sicht uff diè eifachi Rangyrkupplung. Wartung un Uusbesserung hèt ooni Arbètsgruèbi möglich sy söllè. Asè sin Varianté mit
Blindwällè, Duplex-Rolléchettè, Ußè- odder Innèraamè, Vobrènnungsmotorè mit mechanischè odder elegtrischè Chraftübberdragung un au Zweichraftloks entschtandè.

Als Energyquällè hèn d Chlylokomotyvè meischtens übber Diselmotorè vofüègt (Aalti Bezeichnung Kö/Köf/Köe), s hèt abber Loks mit Benzolmotor als Kb/Kbf/Kbe un mit elegtrischè Batteriè (Akku- bzw. Spycherloks gää: Ks/Ka) sowiè als Einzelschtugg mit Dampfmotor. Dè dritte Buèchstaab bezeichnèt d Art vo dè Chraftübberdragung. Fäält er, denn hèt d Lok è Schaltgedrybe, s "f" stòt für è Flüssigkeitsgedrybe un s "e" für elegtrischi Faarmotorè, wo durch èn Generator gschpysè worrè isch, wo im Motor nõchgschaltet worrè isch. Köf stòt also für Chlylok mit Öl-(Disel-)Motor un Flüssigkeitsgedrybe.

D Lok isch chly un normalschpurig gsi, hèt abber s Lichtruumbrofyl nõch obbè nu zuè dè Hälfti uusgfüllt. Dõdurrè hèt si für s Übberfüürè uff Flachwägè voladdè wörrè chönnè. Nötig isch séll gsi, well è Übberfüürung uss eigner Chraft durch d Högschtgschwindigkeit vo 30 km/h dé Vokeer stark bhinderèt hett. S dǜèfligende Füürerhuus (urschprünglich mit offnè Sitèyschtyg ooni Dürè) hèt s im Chlylokbedièner erlaubt, zum Kupplè un Entkupplè schnèll uus-/y z schtygè.

D Disel-Chlylokomotyvè sin diè èrschtè dütschè Disellokomotyvè, wo vo mèngè Hèrschteller in Serié baut worrè sin.
Mò deilt si znägscht in zwei Leischtungsgruppè y:


Nõch dè èrschtè 65 Liferungè vo dè Lg II uss Prototǜpè bezièungswys Chlyseriè mit unterschydlichè Aadrybsartè un Bauformè vom Lokkaschtè sin zèrscht im Johr 1932 d Hauptabmessungè vo dè Lg II voeinheitlicht worrè. Im Folgejohr isch es im Raamè von èm Arbètsbeschaffungsbrogramm zuè nèrè èrschtè Bschtellung vo 150 Stugg vo sèbbè voeinheitlichtè Motorchlylokomotyvè bi sèllè Firmè chò, wo a dè Entwicklung bedeiligt gsi sin. Dè Aafang hèt d Bedrybsnummèrè Kb 4065 vo dè BMAG gmacht, diè folgendè Liferungè sin – abgsää von èrè Maschinnè in Spychertechnology, èm Unikat Ks 4071, un èrè Gruppè vo Zweichraftlokomotyvè mit dè Bezeichnungè Kbs 4073 bis 4077 – laufend durrènummeryrt worrè. Bezüglich dè Motorè un Gedrybe isch znägscht witter experimentyrt worrè. D Kombination uss Diselmotor un hǜdraulischem Gedrybe, wo sich ab èm Johr 1938 durchgsetzt hèt, füllt dè Ruum im Vorbau nur öppè zuè dè Hälfti uus. 

D Brèmsleischtung vo dè Kö isch znägscht nu durch s Gwicht vom Lokfüürer un dè druss resultyrendè Chraft uff s Brèmspedal bschtimmt. Durch dè Ysatz vo neuè, stärkerer Motorè (bis 128 PS) un dè dõdemit vobundenè Zugchraftschteigerung hèt sich d Brèmsleischtung zuènämmend als z gring erwisè; sèllèwäg sin èn Huufè Chlyloks bi dè DB un DR mit èrè Druggluftbrèms uusgschtattet worrè. D DR-Loks hèn allerdings kein eigènè Brèmszylinder, dõdemit sin uusschlièßlich diè mitgfüürtè Wägè mit Luft brèmst worrè. Bi dè DB isch diè zuèlässigè Högschtgschwindigkeit im Raamè vom Ybau vo dè Druggluftbrämsè deilwys vo 30 km/h uff 45 km/h aaghobbè worrè. D Kö, wo mit Druggluftbrèmsè uusgrüschtet sin, sin lycht a dè Druggluftbhälter uff èm Vorbau z erkènnè. Nu ein Deil vo dè DB-Loks hèt diè üblichi selbschtdätigi Knorr-Druggluftbrèms chriègt. Dè andre Deil hèt è Brèms vo dè Bauart Kdi (Knorr Dirèkt-Indirèkt) chriègt. Bi sèllèrè Brèmsbauart vofüègt d Lok sèlbèr nu übber eini dirèkt wǜrkendi un dõdemit nit selbschtdätigè Druckluftbrèms, stellt abber übber è Relaisventyl è UIC-kompatibli selbschtdätigi Druggluftbrèms für dè Wagèzug zur Vofüègung. D Lokomotyvè sin vo beidè Sitè vom Füürerschtand uus bediènbar, diè vollschtändigi Inschtrumentyrung vo dè Druggluftbrèms isch abber oft nu einsitig rächts vorhandè, wo si für d Streggèfaart bruucht wörd.

Well dè offène Füürerschtand im Winter für dè Lokfüürer kein Spaß gsi isch, hèt mò sèlli Chlyloks ebbèfalls im Zuug vo Hauptuntersuchungè ab Èndi vo dè 1950er Johr umbaut.

S Faarschaalterhandrad isch mit dè Yschpritzbumpi un èm Gedrybefüllventyl mechanisch dirèkt vobundè. S hèt d Stellungè „Abschtellè“ (d Yschpritzbumpi wörd in Stellung Nullförderung zogè, dè Diselmotor stellt ab), „Null“ (Gedrybe lèèr, Motor im Lèèrlauf), „Füllè“ (Gedrybe füllt sich, Motor witter im Lèèrlauf) un èn Regèlberych „Faarè“, i dèmm diè ygschpritzti Chraftschtoffmèngi stufèlos durch dè Drybfaarzüügfüürer voschtellt wörrè cha. Èn eifachè Flychraftreglèr begränzt d Lèèrlauf- un Högschtdrèèzaal vom Diselmotor. È Gedrybedeilfüllung wiè bi größerè diselhǜdraulischè Lokomotyvè isch nit möglich. È mechanischi Gedrybeschpèrri vohindert s Betätigè vom Gedrybefüllventyl, wenn d Lok gegè è unbeabsichtigti Bewegung gsicherèt odder d Motordrèèzaal zum Bumpè vo dè Luftpumpen höcher gmacht wörrè söll. È Fäddèrè nimmt d Chräft uff, wo bi yglegter Gedrybeschpèrri uff s Füllventyl wǜrkèd, un stellt au s Faarschaalterhandrad in Nullschtellung zrugg, wenn sèll losglõ wörd. È Sifa isch bi dè Köf vo dè Leischtungsgruppé II nit vorhandè, well si nit für Strèggèfaartè uusglait sin.

Wôrend bi dè DB no nõch èm Chriég insgsamt übber 700 Maschinnè vo dè Leischtungsgruppé II neu baut un witterentwicklèt worrè, sin i dè DDR näbbè 32 Chlyloks vo dè Lg II, wo im RAW Dessau (um-)baut worrè sin (drunter diè letschtbauti Lg II vo 1968), nu munzigi 2 Neubautè für d DR entschtandè. Anderersits hét d LKM z Babelsbärg uss dè Lg II dè Tǜp N3 (Chettèaadryb/60 PS) bzw. uss èm O&K-Tǜp RL8 dè Tǜp N4 (Stangèaadryb/90 PS) è bitzeli witter entwicklèt. Sèbbi übber 360 Faarzüüg sin uusschlièßlich a Induschtrybedryb gliferèt worrè un sin dè klassischè Chlylok zimli glych chò. Die èrschti richtigi Witterentwicklung i dè DDR isch d V 10 B (mit irè Witterentwicklungè zuè dè V 15 / V 22 / V 23) uss dè Babelsbärg-Fabrik. Mò hèt bi dè DR wiè au bi der DB bschlossè, è Chlylok vo dè Leischtungsgruppe III z bauè, hèt sich denn abber für è Rangyrlok mit Strèggèdiènscht-Ambitionè entschiddè un statt dè Kö III d DR-Baureihe V 60 uff s Gleis gschtellt.

D DB hèt spôter è dritti Leischtungsgruppè als DB-Baureihe Köf III mit bis zuè 240 PS baut, wo mittig Übbersicht übber dè Vorbau un è gschlossenès Füührerhüsle botè hèt. 1987 sin au d Diselloks vo dè Baureiè 260/261 (bis 1968 V 60) dè Chlyloks zuègordnèt worrè, dènõch 1992 au d Baureiè 104–106 (bis 1970 DR V 60), well mò sèlli Loks nù no für dè Rangyr-, nit abber für dè Strèggèbedryb hèt wellè bruuchè.

Vo dè Induschtry sin zaalrychi Lokomotyvè vo dè Lg II dirèkt a Brivatbaanè, Milidär un Induschtrybaanè glifèrèt worrè. Witteri Köf II sin nõch dè Uusmuschterung bi dé DB in brivati Händ gangè, um z. B. bi Museumsbaanè z landè.

Luég au: DSB Traktor 251–290

Vo 1966 bis 1969 hèn d Danske Statsbaner (DSB) vo Frichs insgsamt 40 Chlylokomotyvè vom Tǜp "Køf" in Diènscht gschtellt, wo stark a d Köf II aaglèènt gsi isch. Dè Motor isch vo Leyland Motors glifèrèt worrè un s Füürerhüsli isch è bitzeli moderner gsi. Einzelni Chlyloks sin hüt no im Ysatz.


Bis 1974 isch è Voeinheitlichungsbrogramm gloffè, bi wellèm d Vorchriègslokomotyvè Deutz- odder Kaelble-Diselmotorè, Druggluftbrämsè sowié è hǜdraulisches Gedrybe vo Voith mit drei Gäng chriègt hèn, wo au bi dè Nõchchriègs-Seriè ybaut worrè sin.
I dè 1980er Johr sin nò èn Huufè Köf II bi dè DB im Ysatz gsi (zum Deil übber 50 Johr aalt – DB 323 412 un 323 415 sin è Zit lang diè älteschtè Lokomotyvè bi dè Dütschè Bundesbaan gsi), dèzuè è Handvoll batterybedribbèni Chlyloks, d DB-Baureiè 381 un 382. Bi vill andrè Ysèbaanunternämmè un Ysèbaavorein sin abber é ganzi Lettèrè vo Köf II erhaaltè blibbè, sowoll im regulärè Ysatz wié auch als Museumslokomotyvè.
Dè Vorein vo Vokeersamateur un Museumsbaan im Schööbärger Strand/Oschtsee unterhaaltet è Köf II vo dè Baureiè 323.
Sit etlichè Johr git s au è Köf II im Museumsbaanhof Seebrugg, wo si Voschuèbdiènschte i dè Gleisharfè vorichtet un bim Baanhofsfèscht, wo all Johr stattfindèt, für Publikumsfaartè bruucht wörd. 

Im Baanhof Füètzé bi dè Museumsbaan Sauschwänzlebaan git s sit 2002 èbbèso è Köf II, wo anno 1934 baut worrè isch un diè älteschti bedrybsfähigi Lok bi sèllèrè Museumsbaan isch, sogar nò älter wiè d Dampf-Strèggèlok, d BB 262, un diè aktuèlli Hilfslok, d V 36 204. Im Zitruum 2002-2018 isch d Köf II sogar als Hilfslok im Strèggèdiènscht ygsetzt worrè, woby mò dè Zug bis uff ein bis zwei Umbau-Wägè hèt müèsè uffdröslè, well d Leischtung vom Chlyrangyrlok suscht nǜmmi glangèt hèt. Sit Aafang 2018 vorichtèt d Köf II nu nò Voschuèbdiènscht im Füètzèmer Baanhof.

Im Johr 1970 hèt diè Dütschi Rychsbaan (vo dè DDR) 378 Maschinnè vo dè Leischtungsgruppè 2 i d EDV-Baureièbezeichnung Baureiè 100 umbenamst, im Umzeichnungsblaan vo 1992 sin nò 318 Chlyloks als Baureiè 310 uffgfüürt gsi. D Motorè vo dè Vorchriègslokomotyvè sin nõch un nõch durch Motorè uss DDR-Broduktion ersetzt worrè. Vorhandeni hǜdraulischi Gedrybe sin ab 1967 zruggbaut un mit Rädergedrybe uusduuscht worrè. Nu öppè 80 Chlylokomotyvè hèn bi dè DR hǜdraulischi Chraftübberdrägung bhaaltè, si sin übberwigend i dè Unterbaureiè 100.8 ygreit worrè. Iri Bezeichnung isch im aalté Nummèrèschema "Köf" gsi. Sifa un Rangyrfunk sin nit üblich gsi. Diè Dütschi Rychsbaan hèt vill Kö uff Druggluftbrämsè umbaut, sèlli Maßnaam isch bis zuè dè bolitischè Wèndi i dè DDR nò nit abgschlossè gsi.

1983/84 sin bi dè DR zwei Kö II für d Induschtrybaan z Halle bzw. eini für d Harzer Schmalschpurbaanè im Harz uff 1000 mm umgschpurt worrè. Sèllèrè Lok sin 1991 zwei wittèri gfolgèt. Alli füüf Loks sin nò erhaaltè.

Nõch èm Zweitè Wältchrièg sin è baar Lokomotyvè bi dè Italiènischè Staatsbaanè (FS BR213) un dè Öschterrychischè Bundesbaanè (ÖBB BR X112, X130, X150) blibbè. Einzelni Loks hén bis Mitti vo dè 1950er Johr bi dè ČSD vokeert. Durch d Uusmuschterung vo dè Loks bi dè Dütschè Bundesbaan ab 1979 sin mindeschtens 15 vo dè Loks uff Italiè chò. Um 1990 ummè sin denn witteri Maschinnè i d Schwiz chò, wo si bi diversè Bedryb un dè Schwizerischè Südoschtbaan als Rangyrtraktor Tm 2/2 im Ysatz stän. Witteri Lokomotyvè hèt s als Museumsloks zuè dè VVT i d Schwiz sowiè zuè divèrsè Holländischè Museumsbaanè voschlagè.

D Kö 4462 isch nõch èm Zweitè Wältchrièg z Norwegè blibbé un hèt dört d Nummèrè Skd 211 61 chriègt.




</doc>
<doc id="71924" url="https://als.wikipedia.org/wiki?curid=71924" title="Aretha Franklin">
Aretha Franklin

D Aretha Louise Franklin (* 25. Merz 1942 z Memphis, Tennessee; † 16. Augschte 2018 z Detroit, Michigan) isch e US-amerikanischi Soul-Sängeri, Songwriteri un Pianischti gsii. 

Si isch au „First Lady of Soul“ oder „Queen of Soul“ gnännt wore. Ihre musikalisch Späktrum schließt au R&B, Gospel, Jazz bis zue Pop un Dance yy. In ihre johrzehntelange Karriere isch si vylfach mit em wichtigschte amerikanische Musikbryys Grammy uuszaichnet wore. Zue ihre bekannteschte Lieder zelle „Respect“", „Think“ un "„Chain of Fools“. "Respect" isch zur Hymne vu dr afroamerikanische Befreiigs- un dr Frauebewegig wore. Anne 1987 isch d Franklin as erschti Frau in d Rock and Roll Hall of Fame ufgnuu wore. D Musikzytschrift Rolling Stone het si 2010 di bescht Sängeri vu allne Zyte gnännt. 2009 het si bim Amtsaadrit vum US-Bresidänt Barack Obama gsunge.





</doc>
<doc id="71926" url="https://als.wikipedia.org/wiki?curid=71926" title="Walter Zwingli">
Walter Zwingli

Dr Walter Zwingli (* 28. Septämber 1925 z Sanggale; † 10. Juli 2018 z Rhinegg; haimetbrächtigt z Nesslau) isch e Schwyzer Bolitiker (FDP) gsii.

D Walter Zwingli het vu 1941 bis 1947 uf Buureheef un an dr kantonale-landwirtschaftlige Schuel z Flawil Buur glehrt. Ab 1948 het er an dr ETH Züri Ingenieur-Agronomy studiert un mit em Diplom (Dipl. Ing.-Agr.) abgschlosse. Anne 1956 isch er dert bim Rudolf Koblet un em Albert Frey-Wyssling zum "Dr. sc. nat." promoviert wore. Är isch vu 1958 bis 1977 Diräkter vu dr kantonale Landwirtschaftsschuel Custerhof z Rhinegg un vu 1977 bis 1984 vu dr Landwirtschaftsschuel Rhiihof z Salez gsii. Vu 1984 bis 1990 het er as Landwirtschaftslehrer gschafft.

Vu 1964 bis 1970 isch er Vorstandsmitglid un vu 1970 bis 1973 Bresidsänt vu dr Landwirtschaftlige Gsellschaft vum Kanton Sanggale gsii. Vu 1973 bis 1981 isch er zerscht Vizebresidänt, vu 1981 bis 1989 Bresdidänt vum Sanggalische Buureverband gsii. 

Dr Zwingli isch Mitglid vu dr FDP gsii. Är het vu 1976 bis 1984 em Große Rot vum Kanton Sanggale un vu 1984 bis 1991 em Nationalrot aaghert. 

Dr Zwingli het si vor allem fir s Boderächt vu dr Buure un fir s landwirtschaftli Bildigswäse un au dr Uusböu vu dr Rhydal-Bahnlinie engaschiert. 1988 isch er ain vu dr Mitorganisatore vu dr erschte OLMA-Agrargspräch gsii.



</doc>
<doc id="71927" url="https://als.wikipedia.org/wiki?curid=71927" title="DB-Baureihe Köf III">
DB-Baureihe Köf III

D DB-Baureiè Köf III (sit 1968 Baureiè 331 bis 335) umfasst lychti zweiachsigi Rangyrlokomotyvè (Chlylokomotyvè) vo dè Dütschè Bundesbaan bzw. vo dè Dütschè Baan AG.

Für dè Ysatz uff chlynè un mittelgroßé Baanhööf, wo mò mee odder wènniger regelmäßig rangyrè muè, hét schu diè Dütsche Rychsbaan Chlyloks vo dè Leischtungsgruppè I (bis 39 PS / 28,7 kW) un Leischtungsgruppè II (bis 149 PS / 110 kW) aagschafft. Sèlli Faarzüüg hèn zum Inventar vom jewyligè Baanhof ghört un hèt dört d Bediènung vom Aaschlièßer im Wagèladungsvokeer übbernõ, wa zuè nèrè dütlichè Vokürzung vo dè Faarzitè bi durchlaufendè Güèterzüüg gfüürt hèt, well d Streggèloks dè Rangyrdiènscht uff dè Unterwägsbaanhööf nǜmmi sèlber machè hèn müèsè.

Nõch èm Zweitè Wältchrièg sin Zugdeile, wo mò rangyrè hèt müèsè, abber mèngmòl so schwèr gsi, dass d Chlyloks vo Leischtungsgruppè II mit ènè übberfordert gsi sin, dè Gebruuch von èrè „richtigè“ Rangyrlok abber uss Koschtègründ uusgschiddè isch. Chlyloks hèn vor allem bi dé Personalkoschtè Vordeil botè, well si kein voll uusbildètè Lokfüürer bruucht hèn, sondern au von èm gring qualifizyrtè Chlylokbedièner bediènt wörrè hèn dürfè. Um d Luggè zwǜschè dè Chlyloks un dè V 60 zuè z machè, hèt diè Dütschi Bundesbaan am Èndi vo dè 1950er Johr d Leischtungsgruppè III (max. 250 PS / 184 kW) blaant un gmeinsam mit èm Lokhèrschteller Gmeinder entschprèchendi Loks entwicklèt.

Diè acht Prototǜpè, wo ab 1959 glifèrèt worrè sin, hèn diè vorläufigè Bezeichnungè Köf 10 (Högschtgschwindigkeit 30 km/h) un Köf 11 (Högschtgschwindigkeit 45 km/h) chriègt. "Köf" stòt für Chlylok mit Öl-(Disel-)Motor un Flüssigkeitsgedrybe - vor èm ChriÈg hèt s i dè Leischtungsgruppè I un II au exotischi Bauartè wiè Vogasermotorè mit elegtrischer Chraftübberdragung odder Akku-Chlyloks gää, wo andrè Kurzbezeichnungè gfüürt hèn. D Prototǜpè vo dè Leischtungsgruppè III hèn sich zum Voglychè i irè Motorè un Gedrybe unterschiddè un sin vo dè Bundesbaan uusgièbig teschtet worrè.

Für d Serièloks mit dè Bezeichnung Köf 11 hèt mò sich für dè Motor RHS 518A vom Motorèwärch Monnèm entschiddè, wo nè Nennleischtung vo 177 kW (240 PS) un s hydraulische Wendegedrybe L213U vo Voith hèn. Hinter m Wendegedrybe isch d Chraftübberdragung uff d Räder mit Hǜlfe vo Rollèchettè gmacht worrè. 317 Loks vo sèllèrè Art (inkl. füüf Prototǜpè) hèn bi dè Umschtellung uff è computergrächtes Nummèrèsischteem 1968 d Baureièbezeichnung 332 ghaa, diè drei langsamerè Prototǜpè vo dè Baureiè Köf 10 hèn d Baureièbezeichnung 331 chriègt. Bi dènnè isch durch dè Umbau i dè 80er Johr d Högschtgschwindigkeit au uff 45 km/h aaghobbè worrè; 331 001 un 002 hèn ab 1992 konsequènterwys nò d Nummèrè 332 601 un 602 drait.

Vosuèchswys hèn d Köf 11 001, 003, 004, 063 un 211 anderi Motor- un Gedrybevariantè chriègt un sin ab 1968 als 332 701, 801, 702, 901 un 902 ygreit worrè.

Schu ab 1965 hèt Gmeinder è Witterentwicklung vo dè Köf 11 vorgschtellt, wo d Chraftübberdragung nit mit Chettè, sondern mit Glenkwällè un zuèsätzlichs Achsgedyebe gmacht worrè. Vo sèllèrè znägscht als Köf 12 bezeichnètè Uusfüürung hèt d DB ab 1968 witteri 250 Faarzüüg ghaa un hèt ènè d Baureiènummèrè 333 gää. Ab 333 102 hèt sich s Uussää durch dè Ybau von èm vobessertè Küèler voänderèt.

Um d Personalkoschtè im Rangyrdiènscht nò witter z senkè, hèt d DB ab 1984 mit Funkfèrnschtüèrung für Rangyrloks experimentyrt. Hintergrund dõdevù isch gsi, dass d Bsatzung von èrè Rangyreinheit dèvor immer uss zwei Mann bschtò hèt müèsè: im Chlylokbedièner un mindeschtens ein Rangyrer, wo bi gschobbènè Rangyreinheitè a dè Zugspitze mitgfaarè isch un dè Lokfüürer per Rangyrfunk ygwisè hèt. D Übberlegung isch gsi, dè Chlylokbedièner ganz yzschparè un d Stüèrung vom Zug mit Hǜlfi von èrè Funkfèrnschtüèrung i d Händ von èm neu gschaffènè Lokrangyrfüürer z legè. D Loks 333 108, 114 un 138 hèn als èrschti è entschprèchèndi Uusrüschtung ghaa, un ab 1988 bet dè serièmäßigi Umbau vo Loks vo dè Baureiè 333 in Funkfèrnschtüèr-Loks aagfangè, wo ab dört als Baureiè 335 gfüürt worrè isch. Loks vo dè Baureiè 332 hèn keini Fèrnschtüèrungè un dõdemit vobundèni Umbautè chriègt, si sin ab Mitti vo dè 1990er Johr voschtärkt uusgmuschtèrèt worrè, sèllèwäg git s inzwǜschè uusschlièßlich 333er un 335er im DB-Beschtand.

Mitti vo dè 2010er Johr hèn è baar Lokomotyvè vo dè Baureiè 335 im Wärch Cottbus vo dè DB Faarzüüginschtandhaltung èn modernè Motor mit Ruèßpartikelfilter chriègt. Dè Feinschtaubuusschtoß hèt dõdemit um mee wiè 90 Brozènt reduzyrt wörrè chönnè.

Uff èm Ußèraamè isch dè Vorbau un s abnèmmbari Füürerhüsli inschtallyrt. Dõdurrè isch es möglich, d Lokomotyv uff èn Flachwagè z voladdè un zum Byschpill i s Uusbesserungswärch z bringè, wa uss eigner Chraft wég dè gringè Gschwindigkeit nit nu zitraubend, sondern au è Vokeershindernis wär. D Puffer sin wèg dè starkè Belaschtungè im Rangyrdiènscht stoßabsorbyrend uusgfüürt un relatyv eifach uus z duuschè.

Alli Lokomotyvè hèn è hǜdraulischs Wendegedrybe, wo unter m Füürerschtands-Bediènpult montyrt isch. Sèll Gedrybè bschtòt bi dè BR 332 uss érè Kombination Wandler-Wandler-Kupplung un bi dè BR 333 uss zwei Strömungswandler. Hinter m Gedrybe wörd d Chraft denn entwedder übber Rollèchettè (BR 332) odedr übber Glènkwällè (BR 333) uff diè zuèsätzlich vorhandnè Achsgedrybe übberdrait (voglychbar mit èm Auto-Aadryb, abber ooni Differential). Als Bräms hèn d Loks è durchgängig indirèkt wǜrkèndi Druggluftbräms vo dè Bauart Knorr sowiè zuèsätzlich è dirèkti Zuèsatzbräms für d Lok un è Handbräms, wo uff dè vorderè Radsatz wǜrkèd. Well d Drèèzaal vom Luftprèsser, wo d Bräms vosorgt, vo dè Motordrèèzaal abhängig isch, cha mò d Chlyloks öfter uff Baanhööf dõdeby beobachtèd wörrè, wiè si im Stand uff Vollgas laufèd, um dè Zug schnèller mit Druggluft „uffbumpè“ z chönnè.

Diè 335er, wo funkfèrnschtüèrbar isch, unterschydèt sich vo dè 333er durch zuèsätzlichi Lampè hinter dè Füürerschtandsdürè, wo im Lokrangyrfüürer dè momentane Bedrybszuèschtand vom Faarzüüg aazeigè duèt, un èm zuèsätzlichè Grätechaschtè für d Fèrnschtüèrung ußè a dè Füürerschtandsrüggwand. Als einzigi Köf III hèt d 335er è automatischi Rangyrkupplung, bi wellèrè è Klauè um dè Zughòòkè vom aakupplètè Wagè glegt wörd. Sèlli Kupplung lòt sich ebbèfalls fèrnschtüèrè. Bi Bedarf lòt sich d Kupplung hochklappè un git denn è normali Schruubkupplung frei.

Uffgrund vo wènniger Bedarf isch 2001 bi 24 Loks d Funkfèrnschtüèrung uusbaut worrè. D Loks sin widder zuè dè Baureiè 333 worrè, woby d Ordnungsnummèrè um 500 höcher gmacht worrè. Byschpillswys hèt asè d 335 025 diè neu Bezeichnung 333 525 chriègt.

Well s sich um Chlylokomotyvè handlèt, hèn d Loks nit s vollschtändige Sicherheitspaket vo suschtigè DB-Lokomotyvè. Ab dè 333 102 isch è zuèsätzlichi Faar-/Stillschtandsübberwachung ybaut worrè. Diè letscht 333er-Seriè hèt è eifachi Pungtförmigi Zugbeyflussung (PZB) sowiè èn Zugfunk-Gräät ghaa.

Vo Brivatbaanè kaufti Köf III sin deilwys nõchdräglich mit PZB uusgrüschtet worrè, um au im Strèggèdiènscht ygsetzt wörrè z chönnè.



</doc>
<doc id="71928" url="https://als.wikipedia.org/wiki?curid=71928" title="Kofi Annan">
Kofi Annan

Dr Kofi Atta Annan (* 8. April 1938 z Kumasi, Goldkischte; † 18. August 2018 z Bärn, Schwyz) isch e ghanaische Diplomat gsii. Är isch vu 1997 bis 2006 dr sibt Generalsekretär vu dr Verainte Natione gsii. 2001 het er zäme mit dr Verainte Natione dr Friidesnobelbryys fir sy „Yysatz fir e besser organisierti un fridligeri Wält“.

Dr Kofi Annan isch am 8. April 1938 as Suhn vum Henry Reginald Annan un dr Rose Eshun in dr ghanaische Stadt Kumasi uf d Wält chuu un ai Dag speter daift wore. Ghana isch um die Zyt no unter em Name „Goldkischte“ ne britischi Kolony gsii. Sy Familie het zue dr Elite vum Land ghert un isch us dr Ethni vu dr Fante gsii. Syni beede Großväter un e Unkel sin sognännti "Chiefs" gsii. Sy Vater het langi Zyt as Exportmanager fir d Firma Lever Brothers gschafft. Mit syre 1991 verstorbene Zwillingsschweschter Efua Atta het er dr Zweetname Atta dailt, was in dr Akan-Sproch ‚Zwilling‘ haißt. Anne 1965 het er d Titilola Alakija ghyrote. Us däre Eh het er zwai Chinder, dr Suhn Kojo un d Dochter Ama. Si hän si in dr 1970er Johr drännt, hän si aber erscht anne 1983 schaide loo. In zwooter Eh isch dr Annan ab 1984 mit dr schwedische Aawälti un Chinschtleri Nane Maria Annan ghyrote gsii<name=":1" />, e Dochter vum schwedische Jurischt Gunnar Lagergren un Nichte vum schwedische Diplomat Raoul Wallenberg. 

Vu 1954 bis 1957 isch dr Annan uf d Mfantsipim School gange, e methodistisch Internat z Cape Coast, Ghana. 1958 het er e Studium vu dr Wirtschaftswisseschafte am "Kumasi College of Science and Technology" aagfange. Mit Hilf vun eme Stipendium vu dr Ford-Stiftig het er syni Studie in dr USA am Macalester College z Saint Paul (Minnesota) furtgsetzt un het dert 1961 e Bachelor-Abschluss gmacht. Derno het dr fir ai Johr am Gämfer Hochschuelinschtitut fir internationali Studie vu dr Universitet Gämf studiert. 1972 het er au no e Master of Business Administration an dr Sloan School of Management vum Massachusetts Institute of Technology gmacht.

1962 isch dr Kofi Annan in d Wältgsundhaitsorganisation vu dr Verainte Natione yydrätte. Vu 1974 bis 1976 het er z Ghana as Turismusdiräkter gschafft. Derno isch er wider retuurchuu zue dr Verainte Natione un het as Bygordnete Generalsekretär in drei Positione nochenander gschafft: "Sicherhaitskoordinator Personalmanagement" vu 1987 bis 1990, "Program Planning, Budget and Finance, and Controller" vu 1990 bis 1992 – unter anderem het dr Annan au iber d Freilossig vu weschtlige Gaisle im Irak in dr Zyt vum Zweete Golfchrieg verhandlet – un "Fridenssicherigsyysätz" vu Merz 1993 bis Februar 1994.

1994 isch dr Annan fir dr Yysatz vu dr UN-Blauhelm-Soldate unter em General Roméo Dallaire zueständig gsii, wu em Velkermord z Ruanda holflos gegeniber gstande sin, wel si kai Unterstitzig dur d Wältgmainschaft ghaa hän. In syne Memoire het dr Annan speter gschribe: „S isch aini vu dr erschitterndschte Erfahrige vu mym gsamte Beruefslääbe gsii, wu mi dief bregt het.“

Dr Annan isch derno bis Oktober 1995 "Undersecretary-General" wore, wun er zum Sunderbeufdraite vum Generalsekretär fir s eemolig Jugoslawie ernännt wore. No fimf Monet in däre Ufgab isch dr Annan im April 1996 wider uf sy Poschte as "Undersecretary-General" retuurgchehrt.

Am 13. Dezämber 1996 isch dr Annan vum UN-Sicherhaitsrot uf Druck vu dr USA un gege dr Widerstand vu vyl Länder zum UN-Generalsekretär gwehlt wore as Noofolger vum Boutros Boutros-Ghali vu Egypte. Är het sy Amt aadrätte am 1. Jänner 1997 as erschte Generalsekretär, vu diräkt us dr Raie vu dr UN-Mitarbaiter gwehlt worten isch un as erschte schwarzafrikanische UN-Generalsekretär. Am 29. Juni 2001 isch er vu dr UN-Generalversammlig fir e zwooti fimfjehrigi Amtszyt bstetigt wore, wu bis zum 31. Dezämber 2006 gangen isch. Sy Noofolger isch dr bishärig sidkoreanisch Usseminischter Ban Ki-moon wore, wu sy Amt am 1. Jänner 2007 aadrätte het.

In syre Amtszyt as Generalsekretär het s e baar Berotige im Sicherhaitsrot zue dr Lag im Irak gee, as wichtige Punkt isch dischpetiert wiore, eb dr Irak versuecht Massevernichtigswaffe z kriege. Dr Kofi Annan het 2004 gsait, ass syre Manig noo d Invasion im Irak illegal gsii sei.

Im Septämber 2003 het dr Annan e 16-chepfig Gremium yygsetzt, wu Vorschleg fir e Reform vu dr Verainte Natione het solle mache, di sognännt „Hochrangig Gruppe fir Bedrohige, Rusforderige un Wandel“. Us dr Vorschleg vu däre Gruppe het er am 21. Merz 2005 sy 63-sytig Reform-Dokumänt "In greßerer Freihait: Uf em Wäg zue Entwicklig, Sicherhait un Mänscherächt fir alli" vorgstellt.

Am 60. Johressag vu dr Befreiig vum Konzentrationslager Auschwitz het dr Kofi Annan in ere Sundersitzig vu dr UN-Generalversammlig dytligi Wort gsait: Är het gmahnt, ass d UNO grindet wore sei as Antwort uf s „s Bees vum Nationalsozialismus“. Un er het – in Abwandlig vun eme Zitat, wu em Edmund Burke zuegschribe wird – dr Satz bregt: „Alles, was s Bees brucht go trioumphiere, isch s Schwyyge vu dr Meehait.“

Zletscht het si dr Annan fir e globali CO-Styyr yygsetzt un het d Wältgmainschaft uf e Lesig vu dr Darfur-Krise drängt.



</doc>
<doc id="71932" url="https://als.wikipedia.org/wiki?curid=71932" title="Ruedi Hunsperger">
Ruedi Hunsperger

Dr Rudolf «Ruedi» Hunsperger (* 6. Juni 1946 z Habstette, Gmai Bouige; † 18. Augschte 2018 z Zollikofe) isch e Schwyzer Schwinger gsii. 

Dr Hunsperger isch noch em Bärner Hans Stucki dr zweet Schwinger gsii, wu drei Mol Schwingerchenig woren isch. Är het 1966 z Frauefäld, 1969 z Biel un 1974 z Schwyz gwunne. Dr «Rüedu» isch as Schwinger seli populär gsii. Au 1972 z La Chaux-de-Fonds het er as große Favorit gulte, het aber wäg em Dod vu sym Vater nit mitgmacht. Anne 1974 isch em am Brünigschwinget s Fescht mit dr Maximalpinktzahl vu 60.00 gwunne. Des isch bishär no kaim andere Schwinger glunge.




</doc>
<doc id="71945" url="https://als.wikipedia.org/wiki?curid=71945" title="Breuer Lokomotor">
Breuer Lokomotor

Dè Breuer Lokomotor, odder au Breuer Tragtor, isch è lychtes Rangyrfaarzüüg mit Vobrènnungsmotor, wo 1913 vo dè "Maschinnè- un Armaturèfabrik vorm. H. Breuer & Co" in Högscht am Main entwicklèt worrè isch. Zwǜschè 1914 un 1957 sin vomuètlich mee wiè 1000 Stugg vo dè voschiddènè Tǜpè baut un ins In- un Uusland vokauft worrè. D Zugchraft vo sèllèrè Rangyrhǜlfi hèt sich je nõch Tǜp uff 80 bis 500(!) Tonnè beloffè. Dè Breuer Lokomotor isch vo voschiddénè uusländischè Hèrschteller in Lizenz baut worrè.

Schu früè hèt mò für dè Rangyrdiènscht in Rangyrbaanhööf, bi Induschtryaaschlüss odder bi brivaté Aaschlièßer dè Bedarf an èrè koschtégünschtigè Alternatyvé zuè dè vorhandenè Dampfloks schmöggè chönnè. Chlyni Wagèdrèèschiibè, wo s huufèwys in Induschtryaalaagè gää hèt, sin für Loks nit bruuchbar gsi. Als Alternatyvè hèt s Spillaalaagè gää, sèlli sin abber öfter z umschtändlich gsi. Dè Konschtrukteur H. Breuer hèt d Idee ghaa, è zweiachsigs Chlyfaarzüüg mit ekstreem churzèm Radschtand (960 mm) z entwicklè, welles mit èrè Achsè unter m Pufferbalchè vom Wagè faarè duèt, wo z rangyrè isch, un dè Wagè per Mechanig um öppè 20 cm – 30 cm aalupft un asè dè Wagè lycht rangyrè cha. Durchs Aalupfè chunnt gnuèg Riibungsgwicht uff dè Lokomotor, um dõdemit dè Wagè lycht rangyrè z chönnè. Sèlli Idee isch 1913 patentyrt worrè. Bi dè Breuer isch sèll Modèll zum Tǜp TZp I worrè.

1914 hèt dè Breuer d Glegèheit chriègt, è Probefaarzüüg bim preußischè Minischter für öffentlichi Arbètè vorzfüürè. Dèsèll hèt sich nit abgneigt zeigt, im Berych vo dè preußisch-hessischè Ysèbaanè sèbb Faarzüüg a ein odder zwei Stellè teschtwys in Bedryb z nää, wenn s Faarzüüg dèvor für èn koschtèlosè Probebedryb zur Vofüègung gschtellt worrè würd. S Unternämmè hèt sofort zuègsait, dõdemit isch es zuè dè èrschtè Vokäuf chò. Mit èm Stuggpriis vo nu 6.000 RM hèt sich è sparsami Alternatyvè zuè Dampfloks ergää.

Bis 1920 sin nu wènnig Vokäuf dätigt worrèe. Èrscht dènõch hét sich s Konzèpt durrègsetzt un isch vo diversè Lizenznämmer unterstützt worrè, dènõch sin bis 1957 uugfäär 1000 vo sèllnè Lokomotorè vo dè Tǜpè TZp I bis TZp IV/V vokauft worrè.

Obwoll s vo dè Leischtung hèr basst hèt, sin sèlli Faarzüüg bi dè Dütschè Rychsbaan wèg dè fäälendè Streggèberechtigung nit i d Kö I - Gruppe ygordnèt worrè. Anderscht isch es dègegè bi dè SBB gsi, wo d Faarzüüg als "Tm" (mechanisch aadribbènè Rangyrdraktor) ygschtuft worrè sin, um dè Rangyrbedryb in Baanhööf z erledigè.

D Idee hinter m Breuer Lokomotor isch gsi, jeddè Wagè sélber zuè nèm Drybwagè wörrè z lõ. Dõdèzuè hét s Gfäärt bi nèrè Gsamtlängi vo 1520 mm un ènèrè Breiti vo 2350 mm èn Wagèkaschtè, wo inklusyv Aadryb nu knapp 810 mm hoch gsi isch. Asè hèt s Faarzüüg mit èrè Achsè unter dè Pufferbalchè vom Wagè z faarè, wo rangyrt wörrè söll. Dèsèll Balchè wörd denn mit èrè Kupplungsklauè i dè Mitti vom Lokomotor fixyrt. D Kupplungsklauè cha mit èrè Handschpindlè um öppè 200 mm aaghobbè wörrè, um diè èrscht Achsè vom Güèterwagè è bitzeli aazlupfè. Sèlli Lascht voschtärkt s Riibungsgwicht vom Lokomotor so stark, dass er i dè Laag isch, i dè Ebèni mit öppè 80 t Zugchraft uss ènèm 10 PS Vobrennungsmotor bi maximaal 5 km/h – 15 km/h èn Güèterwagè – odder jedes andere Objèkt – z voschièbè.

I dè Folgi sin d Faarzüüg vo dè Tǜpèreiè III bis V mit stärkèrè Motorè sowiè mit normalè Zug- un Stoßvorrichtungè z vosää. Durch s Wègkeiè vo dè Hubvorrichtungè isch èn Deil vom Breuerschè Konzèpt volorè gangè. Wèg dè chürzèrè Fahrzüüg chönnèd d Gschpann uss Tragtor un zuè voschièbendé Wägè gmeinsam uff Drèèschiibè Platz findè.

Dié Huufè Katalög un Muschterblätter vo dè Firma Breuer beschriibèd insgsamt füpf Tǜpè. I dè 40 Broduktionsjohr isch es zuè zaalrychè Änderungè un Abwychungè vo dè nominèll füüf Model chò. Je nõch datsächlichèm Ysatzzwèck sin Abmessungè un Uusschtattungè voänderèt worrè. S Glyche hèt uff diè yzsetzendè Breuer-Motorè zuèdroffè.
Sèlli füüf Tǜpè lön sich vom Konzèpt hèr in drei Bauformè unterschydè, welli für èi Broduktionsepochè stön.



Dè gnaue Umfang vo dè Broduktion bi dè Firma Breuer feschtzlegè isch mit Schwirigkeitè vobundè. D Fabriknummèrè sélber hèlfèd dõ nit witter. Diè letschti bekannti Nummèrè isch d 3095 (vo dé Bauart VL gu Kronschtadt z Norwegè glifèrèt worrè). Bekannt sin vo 1924 Fabriknummèrè jensits vo dè 600. Zwǜschè 1914 un 1924 hèt d Breuer kaum mee wiè nè baar Handvoll Tragtorè glifèrèt, abber nit mee wiè 500, wa nõch dè Firmènummèrè meinè chönnt. S isch z vomuètè, dass mit dè Umschtrukturyrungè vom Unternämmè d Nummèrèchrais gändèrèt worrè sin. Asè chunnt s nõch dè Umwandlung i d "Breuer-Werk Aktiengesellschaft Frankfurt a. M.-Höchst" 1929 zuè nèrè söttigè Nummèrèchraisänderung. Wôrend diè högschtè Nummèrè dèvor d 1268 gsi isch, sin uss èm Johr 1930 Nummèrè ab 2100 übberlifèrèt worrè. D Lischtè hört 1943 mit dè Nummèrè 2220 uff. Nõch èm Chrièg wörd d Lischtè mit dè Nummèrè 3001 widder witter gfüürt un chunnt 1955 mit dè Nummèrè 3095 zum Högschtwärt.

D Liferungè sin gsi:
Dotal git séll Broduktionszaalè vo öppè 1000 bis 1100 Faarzüüg.

Dè gröscht Deil vo dè Broduktion vo dè Lokomotorè sin bi dè unterschydlichschtè brivatè Abnämmer un Induschtrybedryb zum Ysatz chò. Sèll isch nit nu z Dütschland gsi, sondern fascht im gsamtè Europäischè Uusland un bis nõch Uruguay un Ägyptè. Intressanter isch nadürlich dè Ysatz bi Staatsbaanè. Zuè dè èrschtè Baangsellschaftè, wo Breuer Lokomotorè aagschafft hèn, hèn d Eutin-Lübegger Ysèbaan (ELE) un d Chrais Oldèburger Baan (KOE) ghört. Nõch sèllèrè irer Voschtaatlichung sin d Lokomotorè i dè Bschtand vo dè Dütschè Rychsbaan (DRG) chò sin. D DRG sèlber hèt èn Huufè Lokomotorè für iri Uusbesserungswärch un Maschinnèämter aagschafft. Äänlich isch s bi dè Österreichischen Bundesbahnen (ÖBB) gsi, wo immer widder Aaschaffungè für dè internè Voschuèb gmacht hèt.

È ganz andri Situation hèt sich z Dänemark un dè Schwiz uffduè, wo diè jewyligè Staatsbaanè nit wènnig Lokomotorè vom Tǜp TZp III un TZp IV sich zuèduè hèn. So hèt d SBB zwǜschè 1928 un 1931 18 Stugg vom Tǜp IV aagschafft. Sèbbi hèn bi dè SBB gmäß èm Bezeichnungsschema s Kürzel "Tm" drait un sin als "Rangyrdraktorè" bezeichnèt worrè.

Diè Dänischè Staatsbahné (DSB) hèn 1925 dèm Bròòtè it rächt draut, un zèrscht nu ein Breuer Lokomotor vom Tǜp TZp I/II uusprobyrt. Nõchdèmm dè Tescht offébar erfolgrych gsi isch, sin bis 1931 in èrè Gsamtzaal vo 21 Stugg aagschafft nò mee Faarzüüg vo dè Tǜpè TZp III un TZp IV in Beschtand vo dé DSB chò. Im glychè Zitruum hèn vochiddèni dänischi Brivatbaanè je ein Lokomotor vo dè Tǜpè TZp I/II, TZp III un TZp IV kauft. D Faarzüüg sin landeswitt ygsetzt un bis Aafang 1970er Johr uusgmuschtèrèt worrè.

Dè Breuer Lokomotor isch vo dè voschiddènè Hèrschteller im Uusland in Lizènz nõchbaut worrè. Ein dèvò isch d Fa. Tampella z Finnland gsi, wo zwǜschè 1929 un 1959 insgsamt 39 Faarzüüg hèrgschtellt hèt. Witterhy hèt d Firma Officine di Costamasnaga (OCM) zwǜschè 1929 un 1932 insgsamt zwei Tragtorè vom Tǜp II, nüü vom Tǜp III un 13 Stugg vom Tǜp IV. Nõch dè Insolvènz vo sèllèrè Firma sin witteri Lizènzbautè bi dè Firma Antonio Badoni (ABL) z Lecco gmacht worrè. Dört sin bis 1969 insgsamt 44 Rangyrtragtorè vom Tũp II (plus zee witterentwicklèti Maschinnè vom Tǜp II N/HT), sechs Stugg vom Tǜp III, 399 Stugg Tǜp IV un 95 Einheitè vom Tǜp V baut worrè. Dèsèll Tǜp V isch nit glych wiè dè Tǜp V, wo 1948 vo Breuer entwicklèt worrè isch, sondern isch è Witterentwicklung vo Badoni uss èm Johr 1939.

Z Dänemark sin 1931–32 sibbè Tragtorè (Tragtor 46–52) vom Tǜp IV vo dè Pedershaab Maskinfabrik in Lizènz witter entwicklèt un für d DSB baut worrè. Sèbbi Tragtörè hèn è vogrößerts Füürerhüsli ghaa un sin mit Breuer-Benzinmotorè aadribbè worrè. Wôrènd dè dütschè Bsetzung im Zweitè Wältchrièg sin d Faarzüüg wègèm Drybschtoffmangel mit Holzvogaser nõchgrüschtet worrè.
D Firma Universa z Prag hèt 1931 zwei Lokomotorè vom Tǜp TZp IV in Lizènz baut, wo bi dè ČSD als Baureiè T 200 gfüürt worrè.

Z Öschterrych isch dè Breuer Lokomotor vo dè Firma GEBUS in Lizènz baut worrè. D Firma hét 1957 insgsamt sibbè Rangyrdraktorè baut, èn achtè isch èrscht 1975 nõch èm Konkurs vo Gebus fèrtiggschtellt worrè.



</doc>
<doc id="71952" url="https://als.wikipedia.org/wiki?curid=71952" title="Roland Burkhart">
Roland Burkhart

Dr Roland Burkhart (* 1946 z Fryburg) isch e dytsche Buechhändler un Liedermacher. Mer chännt en z Sidbade as „Buki“ vor allem fir sy Engaschmänt un syni Lieder gege s blant AKW Wyhl un gege s franzeesisch AKW Fassena ääne vum Rhyy vis-à-vis vu Brysach.

Dr Burkhart isch im Fryburger St.-Elisabeth-Chrankehuus uf d Wält chuu. Är isch mit vier Gschwischter in ere Buurefamilie z Iechdinge am Chaiserstuel ufgwachse. Mit zwelf Johr isch er uf Fryburg an s Friedrich-Gimnasium chuu un het dert 1967 Abitur gmacht. In dr Schuelzyt het er im Studiehaim St. Georg gwohnt. No dr Schuel het er z Pfulladorf un z Semmerengea dr Wehrdienscht glaischtet. Scho in dr Schuel, aber vor allem in dr Zyt bi dr Bundeswehr isch er bolitisiert wore. Ab 1969 het er an dr Universitet Fryburg Bolitik un Soziology studiert. Är het noodrägli dr Chriegsdienscht verwaigeret, wu fimf Johr lang brucht het, bis es dure gsii isch. In dr Aafangsjohr vum Studium isch er als im "Liberale Club" gsii, wu d Fryurger Juged in däne Johr iber Bolitik dischpetiert het un het zwai Johr in dr erschte Gruppe vum Fryburger Chinder- un Jugedtheater mitgmacht. Au im Sozialbolitische Arbetskrais "SPAK Obdachlose" isch er aktiv gsi. Syt dr Johr 1974/1975, in dr Ändphase vum sym Studium, isch er aktiv gsii im Widerstand gege s blant Atomchraftwärch Wyhl. Är het aigeni Lieder im alemannische Dialäkt vum Chaiserstuel gschribe, wun er bi Demonschtratione un andere Broteschtveraastaltige gsunge het. Au noch em Studium het er Ändi 1970er Johr vyl Ufdritt as Liedermacher un Broteschtsänger ghaa. Anne 1982 het er unter sinem Pseudonym „Buki“ im Verlag Trikont/Unsere Stimme e Schallplatte mit Lieder unter em Titel „De bleede Ofe“ uusegee.

Bim JosFritz z Fryburg het er vu 1978 bis 1982 Buechhändler glehrt. Är isch dert zueständig gsii fir Ökobuech-Abdailig un fir d Schallplatte. In eme Interview mit em Stielinger-Magazin het er im Dezämber 2013 iber die Zyt gsait: 

Mit eme aigene Buechservice het er si scho zum Dail sälbschtständig gmacht ghaa, ab 1989 het er si mit sym Buechversand ganz sälbschtständig gmacht. Dr Jos Fritz-Buechlade sei as linki Kaderschmitti eso verschriie gsii, ass d Universität kai Biecher vun em het welle chaufe. Sy Biro het er syterhär in dr Stielingerstroß. Zum 1. Jänner 2018 het er sy Buechservice ufgee un an d Buechhandlig Edel ibergee.

Syt em Spotjohr 1989 Johr wohnt er z Waldkilch. Är het zwee Sihn. Z Waldkilch engaschiert si dr Burkhart in dr Offene Liste (DOL), vu Jänner bis Juli 2009 isch er au mol Mitglid vum Waldkilcher Stadtrot gsii. Är isch aktiv im Georg-Scholz-Haus-Kunstforum (5 Johr Vorstandsmitglid) un in dr Ideenwerkstatt Waldkirch. Är macht bi zwee Lääsekrais mit, aine isch z Pfaffewyler, ain in dr Fryburger Stadtbibliothek. Z Elzach het er e baar Johr lang e Lääsekrais fir Seniore glaitet. 

Är het au syni Chinder uf em "Maxhaus" (Chinderschuel un Freii Schuel Elzdal) z Kollnau ghaa un mit andere engaschierte Eltere in dr Nynzger Johr di "Lange Nacht der Märchen"im Elzdal grindet und johrelang als Sänger mitgschdaldet. Er isch als Räntner immernoch mit syne, aü regionalhistorshe Leäder un sine gnitzige Kurzgschichte in verschiedene Uffdrittsarte unterwäägs.

Är het au sini Kinder uff'm "Maxhaus" (Kindergarten und Freie Schule Elztal)in Kollnau gha un mit andere engaschierte Eltere in de Niinziger Johr di "Lange Nacht der Märchen" im Elzdal grindet und johrelang as Sänger mitgstaltet ghaa. Är isch als Räntner allno mit syne, aa regionalhistorsche Lieder un syne gnitzige Churzgschichte in verschidene Ufdrittsarte unterwägs.




</doc>
<doc id="71957" url="https://als.wikipedia.org/wiki?curid=71957" title="Dieter Thomas Heck">
Dieter Thomas Heck

Dr Dieter Thomas Heck, burgerli "Carl-Dieter Heckscher" (* 29. Dezämber 1937 z Flensburg; † 23. Augschte 2018 z Berlin, isch e dytsche Moderator, Schlagersänger, Schauspiiler, Showmaster, Produzänt un Entertainer gsii. Mer chännt en vor allem as langjehrige Moderator vu dr Schlägersändig "ZDF-Hitparade".

Dr Heck isch z Flensburg uf d Wält chuu, wu syni Eltere im Mürwik in dr Tirpitzstroß 109 gwohnt hän. Em Heck sy Vater Nils Heckscher isch e usseeelige Suhn vum Carl Gustav zu Ysenburg und Büdingen (1875–1941) gsii. Wu dr Heck e baar Wuche alt gsii isch, sin syni Eltere mit em uf Hamburg zoge, wu sy Vater aane versetzet woren isch- Wäge däm isch dr Dieter Thomas Heck in dr Hansestadt ufgwachse.

Im Alter vu fimf Johr isch er bi me Bumbeaagriff z Hamburg znaacht unter ere Chällerstääge verschittet wore. Wäge dä Trauma het er aafange gackere, dur e Gsangsuusbildig het er des wider chenne ablege. Noch em Abschluss vu dr Mittelschuel un ere tächnische Oberschuel het er ni dr Hamburger Borgward-Generalverdrättig e Lehr zum Tächnische Chaufmann gmacht un het dert derno ne Zytlang as Autoverchaufer gschafft.

Unter em Namen „Dieter Heckscher“ isch er anne 1959 in dr Talentshow "toi, toi, toi" vum Peter Frankenfeld as Sänger mit em Peter-Alexander-Titel "Ein bisschen mehr" in dr Harburger Friedrich-Ebert-Halle ufdrätte un het 1961 in dr Vorentschaidig vum Grand Prix Eurovision de la Chanson gsunge. Fir 400 DM Monetsghalt isch er zue me Platteverlag gwächslet. Bi me Bsuech vum Sidweschtfunk z Bade-Bade am 26. Novämber 1963 het en dr Herbert Falk, dr Abdailigslaiter Rundfunk bäte, gly im Studio as fiktive Gascht e Interview z gee, wel dr aigetli Gascht uusgfalle sei. Dr Moderator het eso uugschickt Froge gstellt, ass dr Heck s Gspräch sälber in d Hand gnuu het un derno vum Falk e aigeni Radiosändig aabote kriegt het. Ab do isch dr Heck all Samschtig fir 90 Minuten uf Sändig gange.

Im Friejohr 1964 het dr Camillo Felgen mit dr Bitt um e Urlaubsverdrättoig em Sidweschtfunk aagruefe. Dr Heck het des ibernuu un het derno vum Februar 1965 bis zum Septämber 1966 bi Radio Luxemburg gschafft. Dert isch s gängig gsii, ass si alli bim Vorname ghaiße hän. Wel s aber scho ne Charly un e Dieter gee jhet, isch dr Heck uf d Idee chuu, fir si en nei Name sueche z loo. Doderzue het d Jugedzytschrift "Bravo" en Ufruef unter dr Iberschrift „Diskjockey ohne Namen“ aagfange. D Läser hän dr Name Thomas am beschte gfunde un eso isch dr Name Dieter Thomas Heck entstande. Bi Radio Luxemburg het er mit em Frank Elstner zäme gschafft, wu bis an sy Lääbesänd e Kamrad vun em bliben isch.

D Zyt bi RTL isch waidli ume gsii, wel s dr Moderatore verbote gsii isch, aigeni Blatte z spiile, un au aigeni Wärbverdreg z haa. Är het derno en Engaschmänt bi dr Europawelle Saar vum Saarländische Rundfunk ghaa. Dr Heck het dert dr dytsch Schlager forcierte, e Segmänt, wu di maischte Moderatore nit gärn ghaa hän. Sy Sändig "Die deutsche Schlagerparade" isch rächt erfolgrych wore, s sin e baar Schallblatte mit Schlager un syne Moderation uusechuu. Zäem mit sym Schef het d Heck 1967 di Guldi Europa erfunde, e Bryys, wu di dytsche Sänger gwirdigt het.

Dr Truck Branss, dr Rundfunk- un Färnsehregisseur vum Saarländische Rundfunk, het die Musik, wu "Die deutsche Schlagerparade" gspiilt het, nit gärn ghaa. Di zwoo Millione Zuehere hän aber Yydruck uf en gmacht. Wäge däm het er em Heck e Färnsehsändig aabote. Die zwee hän e Kunzäpt gmacht un hän s em Saarländische Rundfunk gschickt. Dää het an däre Färnsehsändig kai Inträssi ghaa, derwylscht dr ZDF-Unterhaltigsschef het aber zuegsait. Dodruf het dr Heck vu 1969 bis 1984 insgsamt 183 Mol (ohni Sunderuusgabe) d "ZDF-Hitparade" bresäntiert. No Kritik am Aafang dur d Medie het si d ZDF-Hitparade schnäll as aini vu dr wichtigschte Musiksändige vu dr 1970er- un 1980er-Johr etabliert.

Fir s ZDF het dr Heck au "4 gegen 4" (1971–1973), "Die Pyramide" (1979–1994), "Schwarz auf Weiß", "Ihr Einsatz bitte – Made in Germany" (1987–1988), s Wunschkunzärt "Musik liegt in der Luft" (1991–1998), "Das ist ihr Leben" (1994–1996), "Das große Los" (1996–2000), "Showpalast" (1999–2000), "Das Sommer-Hitfestival" (1999–2007, ab 2002 "Das ZDF-Sommerhitfestival"), "Das Silvester-Hitfestival" (ai Mol 2001), "Melodien für Millionen" (1985–2007) un d Gala fir di Dytsch Chräbshilf moderiert.

Im Zug vu dr Brogrammreform het s ZDF aagchindet, em Heck syni Unterhaltigs- un Benefiz-Sändige ("Das Sommerhitfestival", "Melodien für Millionen") yyzstelle. Dr Verdrag mit Heck, wu Ändi 2007 uusglofe isch, isch nit verlengeret wore. Am 18. Novämber 2007 het dr Moderator no 38 Johr un 11 Monet sy Ruggdritt vu dr Bihni verchindet un si vu sym Publikum verabschidet.

Am 19. Dezämber 2007 het en s ZDF mit ere Iberraschigsshow unter em Motto „Danke, Dieter Thomas Heck!“ zue sym 70. Geburtsdag gehrt, moderiert live vu Berlin vum Johannes B. Kerner. Do sin vyl Chinschtler derby gsii, wu au scho bim Hecki in dr ZDF-Hitparade ufdrätte gsii sin, unter anderem dr Costa Cordalis, dr Bernd Clüver, dr Udo Jürgens, d Paola un dr Rolf Zuckowski.

Dr Heck isch Moderator vu "Hundert,6" gsii, aim vu dr erschte beede private Radiosänder z Berlin. Bi SWF1 het er vu 1982 bis 1989 d Sändige "Gute Laune aus Südwest" un "Vom Telefon zum Mikrofon", bim Bayerische Rundfunk 13 Johr lang d Sändig "Fröhliches Wochenende" moderiert.

Anne 1970 het dr Heck dr Showmaster im Färnsehspiil "Das Millionenspiel" gspiilt. As Schauspiiler het er Gaschrolle in verschidene Färnseeserie un Film ghaa, z. B. "Tatort", "Die Rosenheim-Cops" oder "Praxis Bülowbogen".

Dr Bryys "Goldene Stimmgabel", wu vu 1981 bis 2007 vergee woren isch, isch vu ihm initiiert wore. Är isch dr erscht Schirmherr vum Aktions- un Mahndag „Tag des Deutschen Schlagers“ (2009) gsii.

Dr Heck isch Aahänger vu dr CDU gsii un isch au vylmol bi Wahlveraastaltige ufdrätte.

Är het si au fir dr Dierschutz engaschiert un isch Mirtglid im "Verein Deutsche Sprache".

Vu syre erschte Frau Edda Heckscher († 2000) het si dr Dieter Thomas Heck anne 1974 schaide loo. Us däre Eh stamme zwee Sihn. Anne 1976 het er d er Ragnhild Möller ghyrote. S Baar het e Dochter ghaa. Bis 2009 het er insgsamt 23 Jahre lang uf Schloss Aubach z Lauf z Bade-Wirttebärg gläbt. Derno het er syni Wohnsitz z Brunne in dr Schwyz un z Águilas z Spanie ghaa. 

Är het Fahrzyyg gsammlet vu dr Marke Borgward, wun er sälber mol as Verchaifer derfir gschafft ghaa het, un isch Ehremitglid vun ere Inträssegmainschaft fir Borgward-Oldtimer gsii.

Dr Heck het an ere chronische Lungechranket glite. Är isch am 23. Augschte 2018 im Alter vu 80 Johr in eme Berliner Chrankehuus gstorbe.









</doc>
<doc id="71958" url="https://als.wikipedia.org/wiki?curid=71958" title="Telefonvorwahl (Deutschland)">
Telefonvorwahl (Deutschland)

Diè dütschè Delefonvorwaalnummèrè bschtön uss 5202 Ortsnetz, füüf Nummèrèberych für dè Mobilfunk ((0)15, (0)160, (0)162, (0)163 un (0)17) un è baar Sonderruèfnummèrè. Si wörrèd (hüt) vo dè Bundesnetzagentur (BNetzA) organisyrt un vogää.

D Vorwaalè wörrèd yschlièßlich vo dè nationalè Fèrnruèf-Präfix „0“ aagää, ergo wiè si übblicherwys für Delefongschpröch ußerhalb vom Ortsnetz, abber innerhalb vo Dütschland gwäält wörrèd. Im amtlichè Sprõchgebruuch wörrèd Vorwaalè inhaltlich witter unterschiddè. Byschpill:


Bi Aarüèf uss èm Uusland wörd diè nationali Vokeersuusscheidungsziffèrè „0“ wegglõ. Byschpill:


S Plus-Zeichè „+“ muè vom Aaruèfer durch dè jewyls gültige internationale Ruèf-Präfix ersetzt; zum Byschpill „00“ bi Aaruèf vo Europa i s Uusland odder „011“ bi Aarüèfen vo Nordamerika i s Uusland.

Bi Yfüürung vom dütschè Vorwaalsischteem isch s Fèrnvomittlungsnetz meeschtuèfig hyrarchisch gliderèt worrè un hèt uff dè analogè Vomittlungstechnig gfuèßt. Jeddi gwäälti Ziffèrè vo dè Ortsnetzkennzaal isch einzeln uusgwertet worrè un hèt èinèrè vo dè Hyrarchyebènè entschprochè (Zentralvomittlungsschtell, Hauptvomittlungsschtell, Chnotèvomittlungsschtell un Ortsvomittlungsschtell). Sèlli früèri Hyrarchy isch dõhèr au hüt no i dè weschtdütschè Vorwaalnummèrè erkennbar, luèg au bi Vomittlungsschtell.

Im Feschtnetz cha-nè Nummèrè innerhalb vom glychè Ortsnetz meischtens au ooni Vorwaal aagwäält wörrè. I dè Mobilfungnetz funktionyrt sèll nit, dört muè au bi nèm Aaruèf im Ortsnetz immer d Vorwaal aagää worrè.

Sit dè Yfüürung vo dè Ruèfnummèrèportabilidät cha s aagwäälte Netz bzw. dè Aaschlussbedryber nǜmmi mit Sicherheit aahand vo dè Vorwaal bschtimmt wörrè. Well oft abber dè Taryf dèvò abhängt, bǜètèd vill Aaschlussbedryber Uuskumpftsdiènscht aa (z. B. via Freecall odder per SMS), wo diè taryfrelevanti Zuèghörigkeit vo-nèrè Ruèfnummèrè uusgit.

S Gebièt von èrè Stadt odder Gmeind stimmt nit mit èm Berych vo dè Ortsnetzkennzaal übberyy. Asè sin deilwys meereri Gmeindè unter èrè Kennzaal zämmègfasst un Deile von èrè Gmeind chönnèd è eigèni Kennzaal haa odder sich sèlli mit èrè Nõchbòrgmeinde deilè. In mengè Fäll wörrèd au d Gränzè vo dè Bundesländer übberschrittè. Grund dõdefür isch d Bosition vo dè Ortsvomittlungsschtell, wo durch d Ortsnetzkennzaal identifizyrt wörd, abber nit für alle Ortschaftè für dè Aaschluss optimal isch, well z. B. è düèfs Dal dèzwǜschè lyt odder eifach d Dischtanz z groß isch. Byschpill dèfür isch Obberwangè, wo dütlich nôcher a Bõõdorf lyt, abber zuè dè Stadt Stüèlingè ghört; d Vorwaal vo Obberwangè isch abber diè glych wiè d Bõõdorfer (07703), well s Ortsnetz vo Obberwangè a d Bõõdorfer Ortsvomittlungsschtell aaghängt worrè isch. 

Ortsnetzkennzaalè ligèd uss historischè Gründ nu i dè Vorwaalberych 02 bis 09. Sonderruèfnummèrè sin vor allem im Vorwaalberych 01 aagsidlèt.
Wichtigi Uusnaamè sin d Vorwaalè:
00 isch diè internationali Vorwaalziffèrèkombination.


Kurznummèrè chönnèd innerhalb vo ganz Dütschland gwäält wörrè, un diè meischtè hèn au è urschprungsabhängigi Leitwäglènkung (z. B. 110). Si hèn è eigèni Ruèfnummèrègassè, z. B. d Elfer-Gassè, s Gegèdeil isch bi allgmeinè Ruèfnummèrè dè Fall. 


Bis zuè dè Dütschè Einheit gèltèd in beidè dütschè Staatè jewyls eigèni Sischteem für Delefonvorwaalè. È Reform isch dõ abber uusblibbè, well durch Erwitterung vo dè Vorwaal uff sechs Ziffèrè (yschlièßlich dè füürendè Null) gnüègènd Vorwaalnummèrè im Berych „03“ (bishèr nur in Form vo dè „030“ für Bèrlin bruucht) zuè Vofüègung gschtandè, mit dènnè hèt mò diè bishèrigè DDR-Vorwaalè ersetzt. Diè internationali Vorwaal „+37“ für d DDR isch mit sèllèrè Reform wègkeit. Reformè vo Vorwaalè wörrèd allgmein nu zimli reschtriktiv vorgnõ un sin au i dè Bundesrepublik vor 1990 sèltè gsi. Bi dè Umschtellung vo dè Vorwaalè i dè neuè Länder sin d Ruèfnummèrè i dè Ortsnetz erhaaltè blibbè, sowit sèll möglich gsi isch. Ab èm 1. Juni 1992 hèn nu no diè neuè Vorwaalè fungtionyrt.




</doc>
<doc id="71959" url="https://als.wikipedia.org/wiki?curid=71959" title="Erwin Nievergelt">
Erwin Nievergelt

Dr Erwin Nievergelt (* 29. April 1929 z Züri; † 4. Augschte 2018 z Spanie) isch e Schwyzer Ekonom, Wirtschaftsinformatiker un Schachspiiler gsii.

Dr Erwin Nievergelt het Mathematik studiert un isch 1957 an dr Universitet Züri mit dr Dissertation „Die Rangkorrelation U“ zum "Dr. phil." promoviert wore. Är het vu 1969 bis 1970 as Privatdozänt fir Operations Research an dr Universitet Basel glehrt. Anne 1971 het er e Ruef uf d Profässur fir "Allgemeine Betriebswirtschaftslehre, insbesondere mit Berücksichtigung der elektronischen Datenverarbeitung und des Informationswesens" an d Universitet St. Galle iberchuu. 1984 isch er uf aigene Wunsch uf e nääbenamtligi, usserordeligi Profässur fir Informatik gwächslet. Parallel het er si in dr Wirtschaft fir Prognostächnike bi Devisekirs mit neuronale Netzwärch un Chinschtliger Intelligänz engaschiert.

Mer chännt dr Nievergelt international au as Schachspiiler, in dr 1950er un 1960er Johr het er dr Schwyzer Nationalmannschaft aaghert. Mit däre isch er Dailnämer vu dr Schacholympiade 1954 z n Amsterdam un 1958 z Minche gsii. Bim Clare Benedict Cup, wu 1954 z Züri uusdraitr woren isch, isch er hinter em Lothar Schmid, aber vor em Max Euwe uf dr zweet Blatz chuu. Är isch Grinder vum Schachverain „Nimzowitsch“ z Züri gsii isch fimfmol Schwyzer Mannschaftsmaischter wore. 1957 isch er Schwyzer Vizemaischter wore.

Derzue het er si as Pianischt uusbilde loo uf d Stapfle „Konzertreife“. As Pensionär isch er aktive Triathlet gsii. Är het im spanische Calp gläbt. Är isch ghyrote gsii un het Chinder ghaa.




</doc>
<doc id="71962" url="https://als.wikipedia.org/wiki?curid=71962" title="Web@cademie">
Web@cademie

D Web@cadmie esch e Technischi Hochschuel (informatif) vu Le Kremlin-Bicêtre, Lyon, Strossburi (Frànkrich). Si isch Mitgliid vo der "IONIS Education Group". 

D "Web@cademie" lit zmidzt in dr sogenannte "Campus Paritalie" uf em Campus IONIS Education Group.



</doc>
<doc id="71965" url="https://als.wikipedia.org/wiki?curid=71965" title="Bahnhof Schaffhausen">
Bahnhof Schaffhausen

Dè Baanhof Schaffuusè isch diè gröscht Baanschtation vo dè Stadt Schaffuusè, suscht git s no dè Haltepungt z Härblingè. Nõch èm Grundbuchydraag ghört dè Baanhof zuè 65 Brozènt dè SBB un zuè 35 Brozènt dè Dütschè Baan. Er wird vo SBB- un DB-Züüg bediènt. Zuèdèmm vokeerèd au Züüg vo dè Thurbo vom Bf. Schaffuusè uus. Dè Schaffuuser Baanhof isch nõch èm Sanggaller Baanhof dè wichtigschte Chnotèbaanhof i dè Oschtschwiz, glychzitig stòt z Schaffuusè näbbè dè beidè Basler Baanhööf dè wichtigschte Gränzbaanhof a dè Gränz zwüschè dè Schwiz un Dütschland.

Dè Bf. Schaffuusè lyt im Unterè Härblinger Dal a dè Nordweschtsitè vo dè Schaffuuser Vorschtadt bim "Fronwòògblatz". 
Dè Empfangsbau (EG) isch s Gsicht vom Schaffuuser Baanhof, entschprèchend uffwändig isch s EG uffbaut. Chèrnschtüggli vom EG sin diè beidè "Türm", fascht quadratischi, zweischtöckigi Hauptbautè am Nord- un Südchopf vom EG, beidi mit Walmdach vosää. Zwüschè m nördlichè un südlichè Hauptbau lyt dè Mittelflügel mit Satteldach. Dè Mittelflügel hèt i dè Mitti è chlyns Portal. Zuègang zum EG git s übber d Ygäng am südlichè un nördlichè Hauptbau sowiè bim Portal am Mittelflügel. A dè südlichè Hauptbau sin èn originalè Südflügel sowiè dè nõch èm Zweitè Wältchrièg baute neue Südflügel hèrrè gflantscht.

Dè Personèbaanhof vofüègt übber sechs Gleis, wo vo Oscht nõch Wescht mit 1-6 durrènummeryrt sin. S Gleis 1 lyt also am Oschtrand vom Gleisfäld un wörd übber dè Huusperron bediènt. S Gleis 6 lyt am Weschtrand un wörd mit èm Ussèperron bediènt.
Im Härblinger Dal obsi vom Personèbaanhof gòt s Gleisfäld mit èrè Abschtellgleisgruppè witter, wo d Kompositionè für d Eglisauer un d Rhyfall-Baan sowiè d Seelinniè vorghaaltè wörrèd. S Gleisfäld wörd nõch dè Abschtellgleisgruppè mit èm Güèterbaanhof, wo übber 15 Gleis vofüègt, abgschlossè. Durch dè drüdeilige Uffbau zièt sich s Gleisfäld vom Schaffuuser Baanhof übber dotal 3,9 km hyy.

Dè Personèbaanhof vofüègt übber zwei Mittelperron a Gleis 2+3 un Gleis 4+5 un eim Ussèperron (Gleis 6) sowiè èm (obligatorischè) Huusperron (Gleis 1).

D Südyfaart vom Bf. Schaffuusè bschtòt uss èm Doppelgleis vo dè Hochrhybaan vo Basel/Ärzingè hèr un èm Doppelgleis vom Neuhuusè, wo d Rhyfallbaan un d Eglisauer Streggi mitnand dèhèr chömmèd. Usserdèmm git s südlich vom Neuhuuser Doppelgleis no drei Abschtellgleis. Durch s Bündle vo dè beidè Doppelgleis ab dè Flurlinger Brugg bschtòt d Südyfaart vom Schaffuuser Baanhof us vyr Streggègleis, wo barallel in Chnotèbaanhof ylaufèd.
D Nordyfaart wörd vom Doppelgleis vo dè Hochrhybaan vo Singè hèr bildèt, wo ganz weschtlich dèhèr chunnt, un èm Eifachgleis vo dè Seelinniè, wo übber dè Ämmersbärgtunnel vom Bf. Füèrthalè hèr chunnt. Zwüschè dènnè Streggè lygèd d Aaschlüss zum Güèterbaanhof un Lokdepot sowiè ènèrè Abschtellgleisgruppè. 

Dè Schaffuuser Baanhof isch am 16. April 1857 in Bedryb gnõ worrè. A sèllèm Daag hèt d Nordoschtbaan (NOB) d Rhyfallbaan übber Andelfingè gu Winti eröffnèt. D Rhyfallbaan isch è baar Mönèt vor dè Inbedrybnaam, am 4. Novembèr 1856, durch d NOB übbernõ worrè. D NOB hèt Baanrelationè übber Winti usè uff Züri un Brugg reschpektyv Romanshorn ygrichtet.

D Station Schaffhuusè isch dört no èn Èndbaanhof gsi un isch a dè glychè Stell wiè hüt au positionyrt gsi. Well dörtzmòl abber èn handfeschtè Stritt um d Laag vom Baanhof zwüschè dè NOB un èm Initiantè vo Rhyfallbaan, im Moser Heiri, uusbrochè isch, hèt mò nu è Provisorium baut ghaa. D NOB hèt uff èm hütigè Standort insischtyrt, wôrènd sich dè Moser für èn Baanhof am Rhyufer ygsetzt hèt.

Am 15. Juni 1863 isch dè Baanhof Schaffuusè a dè gränzübberschrittende Vokeer aaghängt worrè, wo diè Baddischi Staatsysèbaanè 1863 s letschte Stugg vo dè Hochrhybaan zwüschè Waldshuèt un Konschdanz in Bedryb gnõ hèn. Dè Abschnitt Waldshuèt–Basel Baddischè Baanhof isch schu 1856 in Bedryb gangè. Übber d Hochrhybaan, d Schwarzwaldbaan un d Gäubaan isch Schaffuusè spôter au mit Stuègètt.
vobundè worrè.

Am 1. Novembèr 1894 hèt d NOB mit èm Abschnitt Füèrthalè–Etzwylè è Deilschtugg vo dè hütigè Seelinniè übber Chrützlingè un Konschdanz uff Rorschach a dè Schaffuuser Baanhof aabundè. S churze Deilschtugg übber d Rhybrugg z Füèrthalè un dè Ämmersbärgtunnel isch zuè sèllèm Zitpungt no nit fèrtig gschtellt gsi, well s bim Bau vom Ämmersbärgtunnel wèg-ènèm Daagbruch zuè nèrè Bauvozögerig cho isch. Sèll räschtlichs Deilschtugg isch am 2. April 1895 in Bedryb gnõ worrè. Zämmè mit dè Streggi Etzwylè–Konschdanz, wo schu 1875 durch d SNB im Vokeer übbergää worrè isch, hèt s jetzt è durchgängigi Vobindig bis Konschdanz gää. D Seelinniè mündet vo Nordè hèr barallel zuè dè Hochrhybaan vo Singè hèr i dè Schaffuuser Baanhof y.

Obwoll d Rhyfallbaan wiè-nè Schwizer Fortsetzig zuè dè DB-Streggi vo Singè hèr aagluègt worrè isch, hèt si niè internationali Bedütig übberchò, well 1897 d Streggi Eglisau-Neuhuusè è Schinnèvobindig uff Züri möglich gmacht hèt. Sèlli Streggi gòt z Eglisau i d Baanschtreggi Koblänz-Büli-Winti übber un z Büli via d Büli-Rägènsbärg-Baan dirèkt bis Züri HB witter. Durch sèlli Relation git s è schnelli Dirèktvobindig uff Züri un witter uff d Gotthardbaan. Dè gränzübberschrittende Baanvokeer gòt wiè dè Beruèfs- un Pendlervokeer gröschtèdeils übber Büli, wôrend d Linniè durch s Zürcher Wyyland bis hüt nu Bedütig im Nòòvokeer hèt. No z erwäänè isch, dass d Eglisauer Streggi übber dè Jeschtettèmer Zipfel, also übber südbaddisches Gebièt gòt. Dõdemit isch dè Schaffuuser Baanhof übber diè zwei Oschtschwizer Baanlinniè, d Rhyfallbaan un d Seelinniè, übber uuschlièsslich Schwizer Territorium mit èm Schwizer Baannetz vobundè.

Für dè aaschtygènde Güètervokeer hèt s annè 1895/96 è grossi Baanhoferwitterig bruucht. Dõdèby hèt dè Baanhof sini Form chriègt, welli èrscht i dè 1950er/1960er Johr dè neuè Bedürfnis aabasst worrè isch.

1901 isch s Schaffuuser Tram s èrscht Mòl uff s Gleis gschtellt worrè. Si isch uff Neuhuusè gangè un vyr Johr spôter isch d Übberlandstrõssèbaan uff Schlaatè/Obberwisè (StSS) dèzuè cho. Im Johr 1964 isch d StSS stillglait un durch è Autobuslinniè, d ASS, ersetzt worrè. Anno 1966 isch s Tram nõch Neuhuusè mit èm Trolleybus abglöst worrè, wo d Grundlaag vom hütigè Schaffuuser Trolleybus bildèt.

D Stadt Schaffuusè isch am 1. April 1944 vo amrikanischè Flǜger bombardyrt worrè. Im Südtrakt vom Baanhofsbau hèt s èn Volldräffer gää un s Stations- un Abfèrtigungsbüro mit èm Billettschalter isch gschlissè worrè. 18 Personè in un um dè Baanhof ummè sin dõdeby gschtorbè. Witter sin zaalrychi Personè schwèr voletzt worrè. Dè bschädigte Südflügel isch i dè Johr 1945/46 nõch èm Brojèkt vo Architègt Walter Henne neu uffbaut worrè.

Sit 1866 isch è Passèrèllè i dè Achsè vum Leuègässle übber d Gleis gangè. 1956 isch si durch è Unterfüürig ersetzt worrè. Im Johr 1963 hèt mò nördlich vum Baanhof un barallel zuè dè öschtlichè Uusfaart vo dè Hochrhybaan mit èm Bau vum Rangyrbaanhof Härblingerdal aagfangè.

I dè 1990er Johr isch Schaffuusè Halt vo dè InterCity-Linniè Nürnbärch Hbf/Stuègètt Hbf–Milano Centrale gsi, sèlli Linniè isch abber schrittwys bis 2006 ygschtellt worrè.
Èndi vum 20. Johrhundert isch diè schmal Südunterfüürig breit un bhindertègrächt uusbaut worrè. È baar Rüümlichkeitè vum Baanhofsbau wörrèd durch d Baangsellschaftè nǜmmi bruucht. Dört dinnè sin Läddèli ygrichtet worrè.

Zwǜschè 1999 un 2008 hèt au d Cisalpino AG dè Baanhof bediènt, bis 2006 mit gränzübberschrittendè Vobindungè zwǜschè Stuègètt un Mailand, dènõch mit eim däglichè Zugpärli gu Trieste Centrale. Barallel dèzuè sin ICE-Vobindungè mit ICE T-Neigezüüg zwǜschè Stuègètt un Züri ygfüürt worrè, welli znägscht übber d Rhyfallbaan vokeert sin, um au Winti z bediènè, dènõch sin si abber mit dè Cisalpino-Züüg zuè nèrè neuè ICE-Linniè Stuègètt–Züri via Büli zämmègfüürt worrè.

Èndi März 2010 sin d ICE-Züüg durch SBB-Eurocity-Wägè ersetzt worrè, well d ICE-T unter Achsbrobleem glittè hèn. D Reisezit hèt sich wegè dè Lokwechsel z Singè nu minimal volängerèt. Sithèr vokeerèd d Züüg als InterCitys. S dägliche Zugpärli, wo nõch Frankfurt am Main volängerèt worrè isch, hèt mò bybhaaltè. È Rüggumschtellig uff ICE-T isch blaant, wenn sèlli widder bogèschnèll faarè dürfèd.

Durch dè Bydritt vo dè Schwiz zum Schengèner Abchõ im Johr 2008 isch d Rollè vo dè dütsch-schwizer Gränz zwar chlyner worrè un dè Zollübbergang am Baanhof uffghobbè worrè isch, dè Gränzwachtposchtè isch abber blibbè, un s wörrèd witterhy Kontrollè i dè Züüg vorgnõ.

Nõchdèm i dè letschtè Johr s EG, d Schalteraalaagè, d Unterfüürungè un d Baanschteig renovyrt un neu gmacht worrè sin, isch für diè nägschtè Johr èn Uusbau vo dè Kapazidät blaant. Im Raamè vom Bundesgsetz übber dè Aaschluss vo dè Oscht- un dè Weschtschwiz a s europäische Ysèbaa-Hochleischtungsnetz HGV isch d Eglisauer Streggi deilwys uff zwei Gleis uusbaut worrè. Sèll hèt ab Dezembèr 2012 d Yfüürung von èrè halbschtündlichè Schnèllzugsvobindung uff Züri möglich gmacht.


S Nõchfolgebrogramm zuè dè Baan 2000, wo „Zuèkümpftigi Entwicklig vo dè Baaninfraschtruktur ZEB“ benamst worrè isch, luègt dè Baanhof Schaffuusè als Chnotèpüngt aa. Nõch dè Eröffnig vo dè neuè Durchmèsserlinniè unterirdisch uff Züri HB im Johr 2015, vokeerèd d Züüg ab Schaffuusè meeheitlich zuè dè Vyrtel- un Dreivyrtelschtundè. Sèll git schlanki Aaschlüss z Winti HB un Züri HB. Usserdèmm hèt dè Ybau von èrè zuèsätzlichè Weichè un Signaal i dè Baanhööf Neuhuusè am Rhyfall un Schaffuusè è raschèri Zugfolgi möglich gmacht.
Au diè 4. Deilergänzig vo dè Zürcher S-Baan, wo bis 2018 umgsetzt wörrè söll, bringt für dè Baanhof Schaffuusè Voänderungè un Vobesserungè.

Im Raamè vom Agglo-Brogramm vom Schwizer Bund söll d Schaffuuser S-Baan dè Schinnèvokeer innerhalb vom Kanton Schaffuusè vobesserè un byschpillswys für d Gmeindè Thayngè un Nüüchilch (eini vo dè vyr Städt im Kanton) dè Vyrtelschtundètagt uff Schaffuusè bringè. Zuèsätzlich söll d Schaffuuser Durchmesserlinniè baut wörrè, um zum Byschpill d Seelinniè vo Stei am Rhy (è witteri Stadt im Kanton Schaffuusè) mit dè Hochrhybaan bis zuè Gränz bi Traadingè/Ärzingè vochnüpft wörrè sött. D Koschtè für dè Uusbau vom Baanhof Schaffuusè im Raamè vo dè S-Bahn Schaffuusè belaufèd sich uff insgsamt 9.7 Millionè Frankè. Dõdèvo übbernimmt s Agglomerationsbrogramm vom Bund 3.47 Millionè Frankè. Dé Räschtbedraag übbernämmèd dè Kanton un d Stadt Schaffuusè in èrè Ko-Finanzyrig 50:50. Dè Uusbau hèt unter andrèm dè Bau von èm sechstè Perron a dè Spitalschtrõss vorgsää, wellè im Dezembèr 2012 in Bedryb gnõ worrè isch. Am 25. Septembèr 2011 hèt s Stimmvolk vom Kanton Schaffuusè mit èm Jò-Aadeil vo 76 Brozènt dè Raamèkredit für d Schaffuuser S-Baan bewilligè. Grundvoruusetzig für d S-Baan Schaffuusè isch d Elegtrifizyrig vom Abschnitt Ärzingè-Schaffuusè via Unter- u Obberchläggi gsi, um elegtrischi Drybwägè (vo dè SBB un dè DB) ysetzè z chönnè. 

Dè Baanhof isch einè vo 23 Baanhööf vo dè SBB, wo unter m Slogan "Mehr Bahnhof" vomarktet worrè isch. Näbbè m k kiosk, ènèrè Apothekè, ènèrè Konditorei un èm Läbbensmittellädeli git s im Baanhof è Bahnhofsbüffee un je ei Reisezèntrum vo dè SBB (nördlichè Zwǜschèdrakt) un dè DB (nördlichè Hauptbau) (Stand:2018).

Dé Baanhof Schaffuusè lyt komplètt uff Schwizer Territorium, wörd abber zuè 35 % durch diè Dütschi Baan bedribbè. D Eigèdums- un Netzgränzè zwǜschè DB un SBB lyt churz vor èm Baanhof. È Bsunderheit vom Bf. Schaffuusè isch d Aawesèheit vo dè SBB un dè DB i eim Gränzbaanhof, wa bi dè Pendants z Waldshuèt un z Basel nit in zwei drènntè Baanhööf gmacht wörd (Waldshuèt/Koblänz resp. Basel Baddischè/Basel SBB). 
Dè Schaffuuser Baanhof hèt bis 2009 übber èn separatè Zuègang zum Perron vofüègt, wo d DB-Züüg ghaaltè hèn, wo s è Kontrollposchtè vo dè Schwizer Gränzwacht un èm Dütschè Zoll hèt. Sit 2009 isch dè Zuègang vo allnè Perron zum Schaffuuser Gebièt unghinderèt möglich.

Èn Gebruuch vom Baanhof vo Asǜlbewèrber mit èrè dütschè Uffenthaltsgeneemigung odder Duldung isch umschtrittè.

Passagyr in DB-Züüg uff dè Hochrhybaan zwǜschè Singè un Waldshuèt faarèd via Schaffuusè mit dè DB-Faarchartè, wo dõ au gültig isch. Diè unentgèltlichi Beförderig, wo z Dütschland gwäärt wörd, isch au im Bf. Schaffuusè gültig.

Im Fèrnvokeer wörd dè Baanhof regelmässig vo zwei Relationè bediènt, wo sich abwechslè duèn. Sèll sin dè InterCity un èn InterRegio. Dè Regionalvokeer uff dè Schwizer Sitè wörd mit vyr Linniè vo dè Zürcher S-Baan un dè Sanggaller S-Baan, uff dè dütschè Sitè mit zwei Linniè bediènt, wo übber d Hochrheinbahn füürèd, .






Dè Baanhof Schaffuusè isch dè zentrale Busbaanhof vo dè Stadt un èm Kanton Schaffuusè. Alli Buslinniè vo dè Schaffuuser Vokeersbedryb (VBSH) haaltèd a dè Baanhofstrõss vor èm Baanhof. Au d Trolleybuslinniè, wo uff Neuhuusè gôn, haltèd am Baanhof. Dirèkt näbbè m Baanhof isch 2004 dè neue Busbaanhof uffgmacht worrè. Vo dèm uus vokeerèd Buss in méngi Gmeindè vom Kanton Schaffuusè un aagränzendi Gebiète im Kanton Züri sowiè i dè Landchrais Waldshuét-Düèngè un dè Landchrais Konschdanz. Dè Busbaanhof wörd vo dè Unternämmè SchaffuusèBus un Boschtauto bediènt.

Dè Dütsche Kaiser Willelm II. hèt im Septembèr 1912 én grossè Staatsbsuèch i dè Schwiz abghaltè. Diè letscht Nacht vor sinèrè Rüggreis hét er z Schaffuusè logyrt. Sin Hofzug isch am 7. Septembèr 1912 um 2.15 Uhr im Schaffuuser Baanhof ydroffè un isch uff Gleis 5 abgschtellt worrè. I sèllérè Zit isch es normal gsi, dass krönti Häupter in irèm Zug gnächtigt hén, wo in èm Baanhof abgschtellt gsi isch. Dè Zug isch vo dè Armee un dè Kantonsbolizei strèng bewacht worrè. Kurz vor Achti am Morgè hèt dè kaiserliche Hofzug d Schwiz gu Konschdanz volõ.




</doc>
<doc id="71966" url="https://als.wikipedia.org/wiki?curid=71966" title="Karl Georg Sauter">
Karl Georg Sauter

Dr Karl Georg „Charly“ Sauter (* 24. Februar 1922; † 28. Juni 2007 z Meßkirch) isch e dytsche Uhrmacher un Dialäktdichter gsii.

Dr Karl Georg Sauter isch as Suhn vum Meßkircher Uhrmacher Karl Heinrich Sauter uf d Wält chuu. S Gschäft, wu näbe me Optik- un Uhrelade au ne Stockfischlade umfasst het, goht zrug uf dr Kolonialwarelade vu sym Urgroßvater Karl Hogg. Däm sy Dochter Emma het dr Uhrmacher Karl Sauter ghyrote un het mit ihm sällem sy 1890 grindet Uhrmachergschäft un dr Kolonialwarelade zämegfiert. D Manne hän iber Generatione as Augeoptiker un Uhrmacher gschafft, d Fraue hän dr Fischlade gfiert.

Dr Charly Sauter het au Uhrmacher glehrt un isch 1941 as Soldat in Zweete Wältchrieg yyzoge wore. Wun er im Augschte 1945 retuur us em Chrieg chuu isch, isch er zerscht uf Berlin gange un het dert wyter glehrt. Anne 1964 isch er wider uf Meßkirch haimchuu un het s Gschäft vu dr Eltere ibernuu. Dr Fischlade hän är un sy Frau Martha 1966 ufgee, derfir hän si au näne Uhre au Schmuck verchauft. Mir syre Frau het er e Suhn, Heimrad, un zwoo Dechtere, Ulrike un Verena. Sy Suhn het anne 1995 s Gschäft ibernuu, d Dochter Ulrike het au Augeoptiker glehrt un zytwys im Lade mitgschafft.

Z Meßkirch het mer en gchännt as Dialäktdichter, Haimetforscher un Fasnachter. Är isch Ehremitglid vu dr Meßkircher Katzezumft gsii un Dreeger vum Alefanz-Orde, derzue isch er Mitglid im Hauezollersche Gschichtsverain gsii. Fir d Fasnetzumft het er dr Täxt zum „Meßkircher Katzemarsch“ gschribe.

Aafangs 1960er Johr het er in alte Urkunde uusegfunde, ass dr Hailig Heimrad anne 965 z Meßkirch uf d Wält chuu isch. 

Är het scho as junge Mann aafange Gedicht schrybe. Publiziert het er aber langi Zyt nume ab un zue ne Fasnetsgedicht im Narreblettli vu dr Katzezumft. Erscht anne 1978 het er unter em Titel „Uffm Wäeg“ e Buech mit alemannische Gedicht vereffetligt. 2006 hän sy Suhn un sy Dochter Ulrike Gedicht, wun er zwische 1980 un 1995 gschribe ghaa het, unter em Titel „Uffm Wäeg 2“ ussegee.




</doc>
<doc id="71967" url="https://als.wikipedia.org/wiki?curid=71967" title="Kanton Reichshoffen">
Kanton Reichshoffen

Dr Kanton Risshoffe ìsch a Kanton ìm Unterelsàss ìn dr Region Grand Est z Frànkrich. Hauiptort (frz. "bureau centralisateur") vum Kànton ìsch Risshoffe.

Dr Kanton isch zem 22. März 2015 nej grinda worra.



</doc>
<doc id="71968" url="https://als.wikipedia.org/wiki?curid=71968" title="Ferdinand Hasenfratz">
Ferdinand Hasenfratz

Dè Ferdinand Hasenfratz (* 7. Juli 1858 z Untereggingè; † 1. Mai 1943 ebèdo) isch èn Schriftschteller, Poschtagent, Rootsschrieber und Heimètforscher gsii. Er hät sich mit dè Natur, Literatur und Gschicht, vor allem vo sinnèrè alemannischè Heimèt, bschäftigt. Gern hät er sich selber als „Waldschtrolch“ und als „Uhu vum Wuètachtal“ bezeichnèt.

Sinni heimètgschichtlichè Werche, Dichtungè und Theaterstückli i Mundart sin meischtens i chliinèrè Ufflaage im Selbschtverlag erschinnè.

Er hät liidèschaftlich allès gsammlèt, wa vo historischem Belang für sinni Heimèt gsii isch. So hätter under andèrèm s Churzschwert vom Hans Müller von Bulgenbach bsässè.


Usserdäm hät er ungfähr 40 Theaterstückli und Freilièchtspiele gschribbè, wo no zu sinne Läbzittè, teils i großèm Rahmè, ufgführt worrè sind.



</doc>
<doc id="71969" url="https://als.wikipedia.org/wiki?curid=71969" title="Romanistik">
Romanistik

D Romanistik, oder wie men au seit: die Romanischi Filology isch es Fach vo der algemeine Sproochwüsseschaft. Si tuet einersyts aluege, wie die romanische Sprooche us em Latyyn oder gnauer: us dr Umgangssprooch im Weschtrömische Ryych, em Vulgärlatyyn, use entstande sind und wie me se hüt pruucht. Und drzue analysiert si als Kulturwüsseschaft au d Literatur i dene Sprooche früener und i dr Gägewart. E grosse Deil vom Fachberych isch d Fachdidaktik vo de romanische Sprooche.

Dr Name Romanistik isch früener im Düütsche nid für en Sproochwüsseschaft pruucht worde, sondern für dä Deil vo der Rächtsgschicht, wo sech mit em Römische Rächt befasst.

S isch d Hauptuufgaab vo de Romanischte, di romanische Sprooche mit enand z verglyche und als Deil vo de indogermanische Sprooche systematisch yzordne.

Es goot um vil verschideni Sproochgrubbe:


D Filologe sind sech us sproochlichen und mängmol au us ideologische Gründ nid einig gsi, öb gwüssi regionali Idioom als vollwärtigi romanischi Sprooche chöned gälte oder öb si nid nur eifach Tieläkt vo dr dominierende Sprooch siind. Middlerwyl gälte die grosse regionale Sproochformen im Gebiet vo der «Romania» i de meischte Fäll als anerchanti Minderhäitesprooche, so wie öppe s Wallonische, s Asturische, die aragonesischi Sprooch oder au s Gaskonischen und s Korsische. Dr Status vo de Sprooche, wo nid Landessprooche sind, isch 1992 i dr Europäische Charta vo de Regional- und Minderhäitesprooche beschribe worde. Gwüssi romanischi Sprooche het d UNESCO müesse in ire "Atlas vo de gföördete Sproochen" ufnää.

Zu de romanische Sprooche zellen usserhalb vo Europa verschideni gmischti Sprooche, me seit ne d Kreolsprooche.

Dr Begriff "Romanisch" als Name für die Sprooche chunt s erschte Mol im Pricht vom Konzil vo Tours anne 813 vor, wo vorgschribe worden isch, i dr Mäss selle d Prieschter für gwüssi Tegscht statt em Latyn d Volchssprooch – «rusticam Romanam linguam» – pruuche. D Formle «romanice loqui» het im Vulgärlatynische gheisse: «Rede wie d Römer», im Underschiid zu de Sprooche vo anderen Völker, wo als «barbarisch» bezeichnet worde sind.

Sid em 13. Joorhundert isch s Wort "romanz" z Frankrych und denn au "romanzo" z Italie als Bezeichnig vo literarische Gattige pruucht worde, was zum hütige Roman gfüert het.

Wie sind äigentlech alli die romanische Sprooche zu irne Nääme choo? Das isch e ganz en inträssanti Froog vo dr Sproochgschicht. Es baar Bischpiil:

Sprooche cha me algmein gseh so studiere, wie si in ere bestimte Zyt als Syschteem funkzioniere, oder denn tuet me luege, was mit ne im Verlauf vo dr Gschicht bassiert isch. S erschte isch für d Linguischte nach dr Terminology vom Ferdinand de Saussure die "synchronischi Methode," s zweite isch d "Diachrony, also die historischi Sproochwüsseschaft.

D Fachliteratur über die romanischi Sproochfamilie het scho am Afang vom 14. Joorhundert mit em Dante sim Buech "De vulgari eloquentia" agfange; das heisst uf Düütsch: «Wie me i dr Volchssprooch guet tuet rede». I dere latynisch gschribene Abhandlig underscheided dr iteliänisch Schriftsteller die grosse romanische Sprooche aschaulech nach em Wort, wo me für «Joo» pruucht: Im Norde vo Frankrych isch das s Wort «oïl» (vo däm chunt s hütige «oui» im Neufranzösische), im südleche Gebiet «oc» und z Italie «si». Drum seit er dene Sprooche «lingua d’oïl», «lingua d’oc« und «lingua del sì», was ungfäär de hütige Sprooche Französisch, Okzitanisch und Iteliänisch entspricht. Und em Dante isch au scho ufgfalle, dass es innerhalb vo dene grosse Sproochrüüm vil regionali Tieläkt git.

Zu den eltere Wärch, wo drin die romanische Sprooche – oder e Deil drvo – systematisch zämegstelt wärde, ghöret au em Rodrigo Jiménez de Rada sini Gschicht vo dr iberische Halbsinsle vo 1243 und em Andres de Posa sini Schrift "De la antigua lengua, poblaciones, y comarcas de las Españas." vom Joor 1587. I dr Forschig zu de romanische Sprooche git’s verschideni Modäll zum die wyt verzweigti Sproochefamilie systematisch z gruppiere. Im grosse gseh underscheidet me zwüsche de weschtromanische und de oschtromanische Sprooche, und d Gränze zwüsche bäidne lyt oben a dr Middi vo Italie öppe bi n ere Linie, wo vo La Spezia z Liguurie kweer über die iteliänischi Halbinsle uf Rimini a dr Adria goot. Die «La Spezia-Rimini-Linie» isch bi de Romanischte middlerwyle berüempt, aber die nöieri Linguistik seit, ass me gnauer vo n ere Sproochgränze chly wyter im Süde sött rede, dr «Massa-Senigallia-Linie». Me goot drvo uus, dass die grossi Spaltig vo de romanische Sprooche i dr Zyt vo dr spootanike Deilig vom Röömische Rych langsam agfange het und sech i dr Völkerwanderigszyt am Ändi vo dr Antike imer wie mee verstercht het, wo d Langobarde im 6. Joorhundert z Oberitalie sässhaft worde sind; vo dere germanische Volchsgruppe, wo drno die römischi Umgangssprooch agnoo het, chunt den au dr Name vo dr Lombardische Sprooch – und au dää vo dr iteliänische Regioon Lombardei.

Wämme d Gschicht vo de romanische Sprooche undersuecht, gseht me, ass einersyts dr Yfluss vo eltere Sprooche i de romanisierte Regioone und anderersyts vo de Kultursprooche i dr Nochberschaft en grosses Yfluss uf d Gschicht vo de romanische Umgangssprooche gha het. Was d Sproochgschicht agoot, het dr Graziadio Ascoli öppe 1875 für die eltere Sproochschichte, wo uff die jüngere meh oder weniger ywürke, dr Begriff «Substrat» ygfüert; i dr Substratforschig het me scho vil kontrovärsi Fäll diskutiert, öppe wenn s drum ggangen isch, Spuure vom alte keltische Wortschatz i de modärne Sprooche z identifiziere. I dr historisch usgrichtete Linguistik het me nach de antike Vorbilder scho früech etymologischi Undersuechige gmacht. Z Oberitalie isch für s Lombardische ganz am Afang vom 17. Joorhundert es etymologischs Wörterbuech, dr "Varon Milanese de la Lengva da Milan" trukt worde. Und zum uf dr andere Syte z luege was mit de Sprooche bassiert, wo in geografische Rüüm näbenenand sind, het sech s Forschigsfäld vo dr "Sproochkontaktforschig" etabliert.

I dr französischen Universitätsforschig git’s hüt s Fach «Romanistik» nümme, es isch ufdeilt i separati Arbetsgebiet zu jedere einzelne romanische Sproochgruppe und i bestimti Forschigszäntre. Me redt jetz au i dr düütschsprochige Romanistik vo de Deilfächer für die Sprooche, eso vo dr "Französistik", dr "Italianistik", dr "Hispanistik" oder "Iberoromanistik" usw.

1987 het men am Zäntrum für Tieläktology vo dr Uni Grenoble under em Michel Contini mit em umfassende Projäkt vom ene nöie "Romanische Sproochatlas" agfange. A däm Wärch sind 85 Romanischte us acht Länder beteiliget. Dr erscht Band vom "ALiR" isch 1996 usecho.

Die grosse romanische Sprooche sind deils zu Wältsprooche worde, wo i vilne Länder uf fasch alne Kontinänt als Standardsprooche gälte. D Entwicklig vo dene nöie Landessprooche mit ire bsundere Sproochkontakt isch au es Forschigsfäld vo dr Romanistik.

Früeni Romanischte sind dr François Raynouard, dr Joseph Bédier, dr Jean-Jacques Ampère, dr Friedrich Diez, dr Hugo Schuchardt, dr Gaston Paris, dr Carlo Battisti, dr Louis Gauchat, dr Zürcher Adolf Tobler – dr Brueder vom Germanischt Ludwig Tobler –, dr Heinrich Morf, dr Carlo Salvioni, dr Walther von Wartburg, dr Jakob Ulrich, dr Jakob Jud, dr Karl Jaberg, dr Bruno Migliorini und dr Erhard Lommatzsch gsi.

Wil e grosse Deil vo dene Lüüt, wo Romanistik studiered, das mache zum spöter an ere Schuel in ere Hauptsprooch z underrichte, stoot a de Universitääte d Arbet mit Tegscht i de grosse romanische Sprooche im Zäntrum. D Underschiid zwüsche de hütige romanische Sprooche sind rächt gross und in jedere het sech d Literatur ganz anders entwicklet het, und drum tuet me – im Underschiid zu de Anglistik – jewyle en einzelne Sproochruum ussueche für s Studium. Me redt dänn au nid vo «romanischer Literaturgschicht», sondern vo dr Gschicht vo de Literatur i de einzelne Sprooche.
Die romanischi Literaturwüsseschaft tuet d Gschicht vo dr Literatur und vo de literarische Gattigen i den Epoche sid em Middelalter i de einzelne romanische Sprooche undersueche, d Tegscht interpretiere und d Literaturtheory wyter entwickle. Agfange het das i dr Renaissance, wo me die wichtigeren alte Wärch zämegsuecht und nöi useggä het. D Grundlage für die modärni Literaturforschig wärde nach de Verfahre vo dr "Editionswüsseschaft" zwäggmacht, also nach de Regle für "kritischi Uusgaabe" vo de literarische Kwelle. Eine vo de bedütende französische Literaturhischtoriker isch dr Gustave Lanson gsi. Er gilt für vili als dr Begründer vo der modärne Literaturgschicht z Frankrych.

Bi dr Literaturtheory goot’s öppen um Frooge vo dr Ästhetik, um d Form und dr Styl vo de Tegscht und um d Bedütig vo dr Rhetorik im Sproochgebruuch.

Die altfranzösischi Literatur het, abgseh vo ganz vereinzelte eltere Dokumänt so wie de Stroossburger Äid us em Joor 842, öppe sid em 12. Joorhundert mit de Chanson de geste, de Lieder über alti Helde, und de Romään über die antiki Zyt so richtig agfange, die altokzitanischi isch am Ändi vom 11. Joorhundert mit de Lieder vo de Troubadour ufchoo, wo dr Herzog Wilhelm dr Nüünti vo Akwitanie dr eltischt vonnen isch wome känt.

Die iteliänischi Literatur isch im 13. Joorhundert z Sizylie am Hof vom Kaiser Friedrich em Erschte entstande. Dr Dante Alighieri, dr Francesco Petrarca und dr Giovanni Boccaccio sind die drü grosse früeche iteliänische Schriftsteller gsi.

Dr erscht middelalterlech Schriftsteller, wo für vil vo sine Fachbüecher statt em dozmol übleche Latyn e romanischi Volchssprooch pruucht het, isch dr Ramon Llull gsi. Dä Filosoof, Sproochforscher und Mystiker vo Mallorca het am Ändi vom 13. Joorhundert die erschte Wärch vo dr katalanische Literatur gschribe.

Vom Frankoprovänzalische, wo wie s Rätoromanische nid en einheitlechi Standardsprooch für die verschidene Tieläktgebiet het, git’s literarischi Zügniss sid em 12. Joorhundert. Dr erscht grösser frankoprovenzalisch Tegscht, e Schrift über s Läbe vo dr heilige Beatrice, het im 13. Joorhundert d Marguerite d’Oingt im Tieläkt vo Lyon ufgsetzt.

Und – zum no eis Bischpiil z bringe – die rätoromanischi Literatur het im 16. Joorhundert im Engadin e Bluescht gha.

Für d Gschicht vom alemannische Sproochruum isch der Kontakt vo den alemannische Volchsgruppe mit de romanische Sprooche es ganz es wäsentlechs Elemänt. Kei anderi germanischi Sprooch isch uf so vil romanischi Idiom troffe, und i de alemannische Tieläkt zeigt sech s lange Zämelääbe mid anderssproochige Lüüt a de Sproochgränze und d Konfrontazioon mit de anderne Kulture mehr oder weniger starch. I de alemannische Mundarte git’s en Huffe Lehnwörter, wo us em romanische Kulturberych cho sind. Mänge Fluernaame, wo vertüütscht worden isch, zeigt no öppis vo de Sproochgschicht a. Eis vo de schönschte Bischpiil für en dütsch-romanischi Mischig vom Vokabular isch s Südwalsertüütsch.

An alemannisch Sproochruum gränze hüt d Areaal vom Französische, vom nördliche Frankoprovenzalisch mit de verschidene Patois, vom Frankoprovenzalischen im Augschtaal, vom Alpinlombardische z Norditalien und im Tessin und de südleche Täler vom Kanton Graubünde und südlech vo den Alpe glychzytig au vom Iteliänischen und em Piemontesischen und im Südoschte vo dr rätoromanische Sproochgruppe.

Was s Französischen agoot, mues me säge, ass näbe dr modärne französische Standardsprooch au no die verschidene andere Sprooche vo Frankrych oder die französische Regionalsprooche bruucht wärde, das sind us dr Sicht vo dr alemannische Sproochgränze s Lootringische, s Welsch i de Vogeese, s Elsässer Französisch, s Franc-comtois oder Jurassisch und vilecht au s Weschtschwiizer Französisch, wo sech aber chuum vom Standardfranzösisch underscheidet und s Frankoprovänzalisch fascht ganz verdrängt het.

En algemeine Samelnaame, wo us em Althochdütsche chunt, het s Schwiizertüütsche hüt no für die romanische Sprooche: me seit au eifach s Wältsche für s Französisch vo dr Weschtschwiiz; früener het me dä Naame au pruucht für anderi romanischi Sprooche, wie s Iteliänischen oder s Rätoromanische.

Es isch i dr Gschicht es Wächselspiil vo aller Gattig Sproochyflüss, es git Gebiet, wo «romanisiert» worde sind, settigi, wo umgcheert romanischi Bevölkerigsgruppe «germanisiert» sind, und anderi, wo d Lüüt i dr hütige Gägewart bim Rede immer mee zum Düütsche wächsle so wie i deil Regioone vom Rätoromanische. Im Elsass het umgcheert s alemannischen Elsässerdüütsch gäge s Französische en schwääre Stand.

Mit alne däne Fänomeen het d Romanistik so wie au d Nochberdisziplin Germanistik uf irere Syte z tue.

De Sproochforscher von alemannischen Universitääte verdankt me wichtigi Leischtigen für die romanischi Filology und bsunders für d Mundartkund vo gwüssne romanische Sprooche. Bischpiil sind d Gründig vom Glossaire des patois de la Suisse romande und d Redakzioon vom Sprooch- und Sachatlas vo Italie und vo dr Südschwiiz und vom Französischen etymologische Wörterbuech FEW. S Fonogrammarchyv vo dr Uni Züri, wo dr Albert Baachme zäme mit anderne gründet het, isch afangs 20. Joorhundert Sproochprobe au vo de romanische Sprooche i dr Schwiiz und bi de Walser i de Tääler vom Piemont go samle, und au a dr Uni Züri het dr Romanischt Konrad Hueber s "Centro di ricerca per la storia e l’onomastica ticinese" ufbout, wo synersyts romanischi Kwelle studiert.

Au z Stroossburg isch d Sproochsituazioon a dr Gränze vo Düütsch und Wälsch es Arbetsthema. D Uni Stroossburg het i dr Sproochefakultät immer non es "Institut für romanischi Studie," wo für en Underricht i frömde romanische Sprooche zueständig isch und die vier Departemänt für Spanisch, Iteliänisch, Portugiesisch und Rumänisch het – s Französische und die chlynere romanische Sprooche sind nid drby.




</doc>
<doc id="71971" url="https://als.wikipedia.org/wiki?curid=71971" title="Sirimavo Bandaranaike">
Sirimavo Bandaranaike

D Sirimavo Ratwatte Dias Bandaranaike (* 17. April 1916 z Balangoda; † 10. Oktober 2000 bi Colombo) isch e singhalesischi Bolitikeri gsii. Si isch di erscht frei gwehlt Regierigsschefi vu dr Wält gsii

D Bandaranaike isch drei Mol Premierminischteri vu Ceylon bzw. Sri Lanka gsii, in dr Johr 1960–1965, 1970–1977 un 1994–2000. Si isch Vorsitzeri vu dr Sri Lanka Freedom Party sii. Ihre Mann isch dr friejer Premierminischter S. W. R. D. Bandaranaike gsii. Ihri Dochter Chandrika Kumaratunga isch vu 1994 bis 2005 Bresidänti vum Land gsii.

Wu ihre Mann im Septämber 1959 dur e bolitisch radikale buddhistische Mench umbrocht wore isch, isch s Land bolitisch inschtabil wore. Unter em Interimspremier Dahanayake isch d Regierigskoalition ussenandergheit, un fir dr Merz 1960 sin Neiwahle uusgruefe wore. D SLFP, wu vu ihrem Mann grindet un 1956 zum Wahlsiig gfiertworen isch, het d Sirimavo Bandaranaike um Ufdritt im Wahlkampf bäte. Di SLFP isch bi dr Wahle zwootsterkschti Bartei hinter dr UNP ("United National Party") wore, wu ne Minderhaitsregierig unter em Senanayake bildet het. Wel die aber ohni Unterstitzig im Barlemänt bliben isch, het s im Juli nomol Neiwahle gee.

Us däne Wahle am 20. Juli 1960 isch d SLFP mit dr Sirimavo Bandaranaike as Spitzekandidati as klari Siigeri fiirigange un si het dodermit as wältwyt erschti Frau s Amt vum Premierminischter ibernuu. D Sirimavo Bandaranaike, wu dr Vorsitz vu ihre Bartei bis zue ihrem Dod anne 200 bhalte het, het di sozialistisch Bolitik vu ihrem Mann wytergfiert un het Unternäme in wirtschaftlige Schlisselsektore wie em Banke- un Versicherigsberych verstaatligt. Wäg dr inschtabile ekonomischen un bolitische Lag vum Land het si no im nämlige Johr dr Notstand uusgruefe. Wel si Änglisch as Amtssproch abschafft he tun generäll dur Sinhalesisch, d Sproch vum singhalesische Mee vu dr Bevelkerig, isch zue re Kampagne vum zivile Uughorsam dur Aagherigi vu dr tamilische Minderhait chuu. Vyl Tamile hän d Sprochgsetz as Diskiminierig aagluegt un as Versuech, si vum Zuegang zum Staatsdienscht un zue dr Grichte un Ämter uuszschließe. Dää singhalesisch Chauvinismus isch aini vu dr Ursache fir dr speter Zämmeschluss vu mehrere tamilische Barteie zue dr Tamil United Liberation Front (TULF) gsii, wu ne aigene tamilische Staat (Tamil Eelam) im Norde un Oschte vu dr Insle gfprderet he.

Anderi Brobläm het d Regierig vu dr Bandaranaika iberchuu, wu si uusländischi Unternäme verstattligt het. Vor allem d USA un Großbritanniehän scharf reagiert un e Embargo iber uusländischi Hilfe fir s Land verhänkt, wu dodmol no Ceylon gnännt woren isch.. Derno het si d Bolitik vum Land necher an China un d Sowjetunion gfiert, Ceylon isch aber ainewäg blockfrei blibe.

Anne 1963 het si ne Butsch chenne abwehre, het aber 1964 e Verdröuesabstimmig un au d Wahl druf verlore. Scho bi dr negschte Wahle 1970 het si mit großem Vorsprung wider s Mee gwunne un isch wider as Premierminischteri veraidigt wore.

Anne 1963 het si ne Butsch chenne abwehre, het aber 1964 e Verdröuesabstimmig un au d Wahl druf verlore. Scho bi dr negschte Wahle 1970 het si mit großem Vorsprung wider s Mee gwunne un isch wider as Premierminischteri veraidigt wore.

In ihre zwoote Amtsperiod isch e neii Verfassig bschlosse wore, wu unter anderem dr Name vum Land vu "Ceylon" uf "Sri Lanka" dermit gänderet woren isch. D Verbindige zue dr friejere Kolonialmacht Großbritannie sin fascht ganz ufglest wore. Scho 16 Monet no dr Wahl wär ihri Regierig fascht dur e Ufstand vu linksgrichtete Gruppe gstirzt wore. Di chlai, vor allem fir zeremoniälli Zwäck uusgrischter Armee vum Land isch nit in dr Lag gsii, d Situation z beruehige. D Bandaranaike het d Regierig vu andere blockfreie Staaten um Hilf bäte. Indien un Pakistan hän Druppe uf Colombo gschickt, wu dr Ufstand hän chenne niderschlaa.

D Eelkriis 1973 het d Wirtschaft vu Sri Lanka schwär droffe. Weschtligi Hilf isch wäg em Embargo nit chuu un d Wirtschaftsbolitik vu dr Regierig het nit gwirkt. D Bandaranaike sälber isch all weniger tolerant gegeniber Kritik gsii un het schließli unabhängigi Medie zuemache loo, wu zue ihre schwrfschte Kritiker ghert än. Scho friejer het si di grescht Zytig vum Lamd („Lake House“) verstaatligt, wu ab do as Sprochrohr vu dr Regierig dient het.

Anne 1976 isch d Bandaranaike zur Vorsitzeri vu dr Bewegig vu dr blockfreie Staate gwehlt wore. Derwylscht si international anerkännt un reschpektiert woren isch, het si in ihre Haimet all mee dr Rugghalt verlore, vor allem syt ere Korruption vorgworfe wore isch un syter ass es mit dr Wirtschaft all mee aabe gange isch. D Wahle 1977 het d Sirimavo Bandaranaike mit großem Abstand wore. 1980 isch ere wäge Amtsmissbruuch fir sibe Johr s Rächt, e effetli Amt uusziebe, aberkännt wore. 

In dr 14 Johr druf isch si in dr Opposition blibe, un het alli Versuech abgwehrt, si vu dr Barteispitz z verdränge, drotz ass ihri Bartei kai Wahle me gwunne het. Ihre Dochter, dr Chandrika Kumaratunga, isch s schließlig anne 1994 glunge, d Mueter z iberfligle, wu si zur Bresidänti vu Sri Lanka gwehlt woren isch. D Sirimavo Bandaranaike het do ihri dritt Amtszyt as Premierminischteri aadrätte. Si isch in däm Amt blibe bis zue ihrem Dod anne 2000.



</doc>
<doc id="71972" url="https://als.wikipedia.org/wiki?curid=71972" title="Louise Aston">
Louise Aston

D Louise Franziska Aston, geb. Hoche (* 26. November 1814 z Gröningen; † 21. Dezämber 1871 z Wanga) isch e dytschi Schriftstelleri un Vorkämpferi fir di demokratisch Revolution un Frauebewegig gsii.

D Louise Aston isch di jingscht Dochter vum evangelische Theolog un Konsischtorialrot Johann Gottfried Hoche gsii. E elteri Schweschter isch d Eulalia Merx gsii. Mit 17 Johr isch si zuen ere Konvenienzee mit em 23 Johr eltere Samuel Aston, eme änglische Fabrikant z Magdeburg, zwunge wore. Dr Samuel Aston het vor syre Hochzyt scho mit drei Fraue vier uneeligi Chinder ghaa, wun e alli adoptiert het. Us dr Ee mit dr Louise Aston sin drei Dechtere firigange. D Gschicht vu däre Verbindig het d Louise Aston in ihrem Roman »Aus dem Leben einer Frau« (1846) bschrbe.

D Louise Aston het en extravagant Lääbe gfiert un z Magdeburg un z Göttingen, wu si si zyzwys ufghalte het, widerholt Skandal provoziert. Anne 1839 isch d Ee uf Dränge vum Samuel Aston gschide wore, s Baar het si aber wider verseent un nomol ghyrote. 1844 hän si si ändgiltig drännt. Mit ihre zwoote Dochter Jenny Louise isch d Louise Aston uf Dytschland retuurchuu un he si z Berlin nidergloo, wu si zytwysmit em Rudolf Gottschall zämegläbt het, wu ihre syni Gedicht „Madonna“ un „Magdalena“ gwidmet hetm wu di frei Liebi propagiere.

Wel si ne literarisch-intellektuälli Laufbahn aagsträbt het, het si Zuegang zue sonige Zirkel gsuecht. Si het si ere Gruppe vu Junghegelianer aa (u. a. Otto von Corvin un Max Stirner). Anonymi Beschwärde iber si hän derzue gfiert, ass d Bolizei si iberwacht het. Anne 1846 isch si wäg ihrem Nonkonformismus (si het erotischi Gedicht vereffetligt, het wie d George Sand Mannechlaider drat un uf dr Stroß graucht) un wel si uffig jedi organisierti Religiositet abglähnt het, isch si as „staatsgfährligi Person“ us Berlin uusgwise wore. In ihrem wenig speter vereffetligte Buech "Meine Emanzipation, Verweisung und Rechtfertigung" het si ihre Fall gschilderet un radikali Forderige gstellt no Gschlächterglychhait un em Rächt vu dr Frau uf freii Persenligkaitsentfaltig.

Dr Chunschthischtoriker Lothar Schultes vermuetet wäg dr Ähnligkait mit eme Stahlstich vum Auguste Hüssener, ass s Gmäld "Die Emanzipierte" vum Johann Baptist Reiter, wu im Schlossmuseum Linz hangt, d Louise Aston zaigt. S isch wahrschyns 1847 entstande, wu d Aston churzfrischtig in dr Schwyz gläbt het un villicht au im vor-revolutionäre Wien gsii isch. 

Im Revolutionsjohr 1848 het si si as freiwilligi Pflägeri dr Freikorps vum Ludwig von der Tann aagschlosse un isch bim Schleswig-Holsteinische Fäldzug derby gsii. Bi däm Fäldzug het si ihre zweete Mann, dr Dokter Daniel Eduard Meier, chänneglehrt. Mit ihm isch si retuur uf Berlin chuu, wu si ihre Roman "Lydia" vereffetligt het un in dr Zyt vu dr Merzrevolution e baarNummere vu dr Zytschrift "Der Freischärler" uusegee un dr "Club Emanzipierter Frauen" grindet het. Ihre Mann isch as radikale Demokrat verhaftet wore, si isch ändgiltig us Berlin abgschobe wore un het si uf Bremen zrugzoge, wu si ihre Roman "Revolution und Conterrevolution" gschribe het. Anne 1849 isch ihri letscht Vereffetlicjung erschine, d Gedichtsammlig "Freischärler-Reminiscenzen". Di radikale Täxt hän ere heftigi Kritik us dr Raie vu dr Frauebewegig (u. a. vu dr Louise Otto) yybrocht.

Dr Louise Aston ihre Mann isch 1855 us em Gfängnis entloo wore; s ständig iberwacht Baar het Dytschland verloo go im Krimchrieg uf russischer Syte as Dokter un Pflägri im dr freiwillige Chrankepfläg z schaffe. Derno hän si in dr Ukraine glänt, z Sibebürge, z Ungarn un z Eschtrych, bis si 1871 wider uf ytschland retuurchuu sin. Bal druf isch d Louise Aston verarmt, bolitisch resigniert un vu ihre Schriftstellerkollege isoliert im Alter vu 57 Johr gstorbe.

Si isch uf em Alte Fridhof z Wangen im Allgäu vergrabe wore. Ihri Grabdafle (an dr Nordwand vum "Alte Gottsacker") ziert dr Spruch „Nach Kampf Frieden“. Im nämlige Grab lyt au ihre Mann Daniel Eduard Meier, wu 1873 gstorben isch. Au syni Grabdafle isch mit eme Spruch versääne: „Der mitleidsvolle Tod gönnt Ruh und Rasten. / Dem mitleidslos gehetzten Einfuß Meier-Aston.“

E Byschpel fir s Louise Astons Gedichtstil:


Zum 200. Geburtsdag vu dr Louise Aston am 26. Novämber 2014 het s Stadttheater Fryburg im Juni 2014 s Theaterstuck „Mag der Thron in Flammen glühn“ vu dr Jenny Warnecke ufgfiert.




</doc>
<doc id="71973" url="https://als.wikipedia.org/wiki?curid=71973" title="Bernhard Goldschmidt">
Bernhard Goldschmidt

Dr Bernhard Werner Goldschmidt (* 23. Oktober 1949 z Ebringe) isch e dytsche Dialäktdichter.

Dr Goldschmidt isch vu 1956 bis 1964 uf d Volksschuel z Ebringe gange un het derno bis 1967 e Lehr bim Färnmäldamt z Fryburg gmacht. Dert het er derno au im mittlere tächnische Verwaltigsdienscht gschafft, zerscht as Aagstellte, ab 1970 derno as Beamte. Vu 1981 bis 1984 het er an dr Fachhochschuel Dieburg e Studium zum Nochrichtetächnikingenieur gmacht un het derno im ghobene tächnische Verwaltigsdienscht gschafft. Vu 1995 bis 1997 het er schließlig au no ne Studium zum Wirtschaftsingenieur an dr Fachhochschuel Dieburg gmacht. 2001 isch er pänsioniert wore. Syterhär isch er „us Lyydeschaft“ Räbbuur.

Scho in dr 1970er Johr het er aafange schrybe, aafangs uf Hochdytsch, bal aber uf Ebringer Alemannisch. Anne 1999 het er unter em Titel „Zwische de Zile un sunscht no neime“ e Biechli mit Gedicht uusebrocht.

Fir d „Bürgerliste“ isch dr Goldschmidt 1989 in dr Ebringer Ortschaftsrot gwehlt wore. Ab 1998 isch er Stellverträtter vum Vogt wore. 2013 isch er no 24 Johr us em Ortschaftsrot zruggdrätte. Anne 2009 het er vum Gmaidag Bade-Wirttebärg di Silbrig Ehrenodle iberchuu.

Dr Goldschmidt engaschiert si syt vyl Johr bi dr Malteser. Är isch ghyrote, het drei Chinder un läbt mit syre Frau Pia z Ebringe.




</doc>
<doc id="71974" url="https://als.wikipedia.org/wiki?curid=71974" title="Luigi Luca Cavalli-Sforza">
Luigi Luca Cavalli-Sforza

Dr Luigi Luca Cavalli-Sforza (* 25. Jänner 1922 z Genua; † 31. Augschte 2018 z Belluno) isch e italienische Populationsgenetiker gsii, wu ab 1970 as Brofässer an dr kalifornische Stanford University glehrt het. Mer chännt en dur syni Studie, wun er din zaigt het, ass es Parallele zwisch em genetische Verwandtschaftsgrad vu verschidene Velker un em Verwandtschaftsgrad vu dr Sproche, wu si schwätze git. Dodrus het dr Cavalli-Sforza uf frieji Wanderbewegige in dr Urgschicht vu dr Mänschhait gschlosse. Är het as yyflussrychschte Populationsgenetiker vu syre Zyt gulte.

Dr Cavalli-Sforza het anne 1938 an dr Universitet Pavia aafange Medizin studiere un het 1944 promoviert. Är het nume churz as Dokter gschafft, bno 1945 het er an dr University of Cambridge iber d Genetik vu dr Bakterie gsforscht. 1950 het er Cambridge verloo un isch bis 1957 Forschigsdiräkter fir Mikrobiology am "Istituto Sieroterapico Milanese" z Mailand gsii. Nomol drei Johr lang het er Vorlääsige an dr Universitete vu Parma un Pavia ghalte. Anne 1960 isch er Brofässer fir Genetik z Pavia wore; vu 1962 bis 1970 het er as Brofässer für Genetik un Statischtik an dr Universitete vu Parma un Pavia glehrt. Im Johr 1970 isch er an d Stanford University gwächslet, wun er 1992 emeritiert woren isch.

Dr Cavalli-Sforza isch mit dr Alba Buzzati ghyrote gsii un het vier Chinder ghaa. Mit sym Suhn Francesco het er e baar Biecher publiziert, dodrunter Unterrichtsmatrialie fir italienischi Mittelschuele.

Dr Cavalli-Sforza het in dr Hauptsach iuber d Abstammig vum Mänsch gforscht. Wu di genetisch Struktur vu dr Vererbig (DNA) bekannt woren isch, isch er ain vu dr erschte Wisseschaftler gsii, wu gfrogt hän, eb s in dr Gen vu dr hitige Populatione au gschichtligi Informatione iber dr Verlauf vu dr Vererbig din het. Syni Studie zue dr genetische Drift in dr Region vu Parma hän si im Buech "Consanguinity, Inbreeding and Genetic Drift in Italy" nidergschlaa. Dr Cavalli-Sforza het demografischi Studie, wu uf linguistische, kulturällen un archäologische Daten ufböut hän, mit genetische Date, wie zem Byschpel d Verdailig vu dr Bluetgruppe, verbunde. Wäge däm het er e Hufe Expeditione gmacht go Bluetprobe un genetisch Matrial sammle, z. B. bi dr Pygmäe z Afrika. Eso het er chenne evolutionäri Stammbaim ufstelle, wu uf genetische, kulturälle, linguistische, anthropologische un archäologische Date basiert hän. Derzue het er genetischi Landcharte entworfe, wu d Verdailig un d Uusbraitig vu dr Gen iber d Kontinänt zaigt hän.

Dr Cavalli-Sforza het si gege d Yydailig vu dr Mänsche in Rasse gwändet. Är un y Brueder Francesco hän doderfir anne 1994 in ihrem Buech "Verschieden und doch gleich" die Grind aagee:

Derzu het er feschtgstellt, ass es je noch em untersuechte Gen anderi Verdailigsschwärpinkt git un s wäge däm nume fließigi Ibergäng zwische Nochbergruppe vorcheme. Är het statt däm e kombinierte Stammbaum vorgschlaa, wu 38 geografisch unterschaidbari mänschligi Populatione no ihre genetische Verwandtschaft un ihre Zuegherigkait zue 20 Spürochfamilie uflischtet. Doderby het er si an dr Klassifikation vu dr Merritt Ruhlen orientiert.

In "The History and Geography of Human Genes", Ergebnis vun ere 30-jehrigen Arbet, isch er zum Schluss chuu, ass abgsää vun wenige genetisch feschtglaite Merkmol wie zum Byschpel dr Hutfarb di genetische Unterschid zwische Ainzelpersone eso groß seie, ass s biologisch Konzäpt „Rasse“ bedytigslos oder inhaltli leer sei. Dr grescht mässbar genetisch Unterschid gäb s zwische e Dail schwarzafrikanische Populatione un dr auschtralische Aborigines, drotz ass boodi e diefschwarzi Hutfarb ufwyse.

Dr Cavalli-Sforza isch 1990 Grinder vum Human Genome Project (HGP) gsii. Glaitet wore isch s HGP aafangs vum James Watson, aim vu dr Entdecker vu dr DNA-Struktur.






</doc>
<doc id="71976" url="https://als.wikipedia.org/wiki?curid=71976" title="Ricarda Liver">
Ricarda Liver

D Ricarda Liver (* 10. Dezämber 1941 z Chur) isch e Schwiizer Romanischtin.

D Ricarda Liver isch z Chur als Dochter vom Jurischt und Bündner Regierigsroot Peter Liver (1902–1994) uf d Wält cho. Ihri Schwöschter isch d Künschtlere und Kulturpolitikere Beatrix Sitter-Liver (* 28. Augschte 1938 z Chur). Dr Heimetort het d Familie z Fleerde am Häinzebärg.

Dr Vatter isch sid 1944 Profässer für Rächtsgschicht a dr Uni Bärn gsi, und so het d Ricarda Liver au z Bärn d Schuele bsuecht und a dr Uni Bärn und denn au z Friburg vo 1960 bis 1967 die romanischi und die latynischi Filology, die iteliänischi Literatur und s Rätoromanische studiert, under anderem bim Siegfried Heinimann. Für eis Joor vo ihrem Studium isch si uf Neapel ggange. Vo 1967 bis 1969 isch si z Bärn Assistäntin am Romanische Seminar gsi, und anne 1969 het si mit dr Arbet "Die subordinierenden Konjunktionen im Engadinischen des sechzehnten Jahrhunderts" promoviert. Derno isch si d Assistäntin vom Bärner Profässer für Latinistik Olof Gigon worde und het denn es Habilitazioonsprojäkt chönnen usfüere, wo si d Gschicht vo dr Gebättsprooch vom antike Latynische bis zu de middelalterliche Sprooche agluegt het. Do drfür isch si 1969 bis 1970 uf Rom, wo si im Schwiizer Institut het chönne woone und i dr Vatikanische Biblioteek forsche.

1972 bis 1975 het d Liver z Chur bim Andrea Schorta als Redaktorin am Dicziunari Rumantsch Grischun (DRG), em Bündnerromanische Wörterbuech, gschaffet; als Verträtterin vom DRG isch si vo 1998 bis 2013 i der Kommission für die nazionale Wörterbüecher vo der SAGW gsi.

D Romanischtin het Lehrufträäg a verschidenen Universitäte übercho. Wo 1982 dr Siegfried Heinimann emeritiert worden isch, het d Ricarda Liver dank däm sinere Empfälig a dr Uni Bärn as ordentlichi Profässorin für Romanischi Sprooche chönnen afoo – grad zäme mit em Rudolf Engler (1930–2003), wo bis 1995 au Profässer für romanischi Filology gsi isch. D Liver het a dr Uni Bärn glehrt und gforschet bis zu ihrere Emeritierig anne 2002. Si het mit dütliche Wort beschribe, wie dä chly verfrüet Abschiid vo dr Uni drmit z tue het, ass die gsamtromanischi Filology, wo si verträtte het, nümme gfrogt gsi isch. 1990 het si d Feschtschrift für iire Koleeg Engler redigiert.

Uf em Siegfried Heinimann sin Wunsch het d Ricarda Liver 1974 die wüsseschaftlichi Leitig vom grosse bärnische Projäkt "Thesaurus proverbiorum medii aevi" übernoo, dere monumäntale Materialsamlig, wo dr Germanischt Samuel Singer (1860–1948) agfange het und wo die riisegi Mängi vo öppen 80'000 Sprichwörter i de germanischen und romanische Sprooche vom Middelalter dokumäntiert. D Edizioon isch under dr Ufsicht vom "Kuratorium Singer" gstande. D Ricarda Liver het das Joorhundertwärch bis 1982 als Scheffredaktorin wytergfüert und spöter als Presidäntin vom Kuratorium Singer ghulfe vo 1995 bis 2002 die Sach in vierzää Bänd im Truk usezggä. Über d Sprichwörter het si au süsch alerhand publiziert, eso wie öppen über sini Bedüütig im Schwiizerdütsche.

D Liver het au am Mittellatynische Wörterbuech mitgschaffet. Und si het i vilnen Uufsätz und Vorträäg i dr Schwiiz und im Ussland ihri Forschig über d Kulturgschicht vo dr Sprooch und dr Literatur im Middelalter und speziell über d Gschicht und d Literatur vom Rätoromanische vorgstelt. Für die Sprooch i de Variante vom Surselvische und vom Vallader het si Lehrbüecher usegää. Im Band "Die viersprachige Schweiz", wo 2000 under dr Redakzioon vom Hans Bickel usecho isch, het’s en Bytrag von ihre. D Forschig und au d Didaktik vom Rätoromanische isch für se-n es zäntrals Fachgebiet; das isch d "Rätoromanistik". D Liver het sech es Zytli als Presidäntin vo dr filologische Kommission vo dr "Societad Retorumantscha" angaschiert. Und vo 1992 bis 2002 isch si d Ko-Redaktorin vo dr romanistische Zytschrift "Vox Romanica" gsi, wo si spöter i dr Redakzioonskommission no begleitet het.

Mit em autobiografische Pricht im Band "Romanistik als Passion" vo anne 2011 het d Ricarda Liver en schöne Rückblick uf ihri prueflechi Laufbaan ggää. Und scho 2001 isch ihre z lieb d Feschtschrift "Italica – Raetica – Gallica. Studia linguarum litterarum artiumque in honorem Ricarda Liver" usecho, redigiert vom Peter Wunderli, em Iwar Werlen und em Matthias Grünert. I dr Aazeig vo däm Samelband für die erfolgrychi Forscherin und Unidozäntin stoot, me wel d Ricarda Liver als en «ächti Gsamtromanischtin» würdige.




</doc>
<doc id="71977" url="https://als.wikipedia.org/wiki?curid=71977" title="Hildegard Weber">
Hildegard Weber

D Hildegard Weber (* 1932 z Sulzburg) isch e dytschi Dialäktdichteri.

D Hildegard Weber isch z Sulzburg uf d Wält chuu un z St. Ilge-Laufe un z Bugginge ufgwachse. No dr Volksschuel z Bugginge het si z Badewyler e Lehr as Chechi aagfange. Wu ihri Mueter no anderthalb Johr gstorben isch, het si dLehr abbroche un isch haim go no dr Familie luege.

Mit 21 Johr het si dr Paul Weber ghyrote, e Metzgermaischter. Si hän zäme ne Metzg gfiert un fimf Chinder kriegt. Si wohne in dr March z Hüschtett

Scho in dr Schuel het d Weber aafange Gedicht schrybe. Wu si ghyrote het, het si aber nimi der Zyt ghaa zum Schrybe. Erscht mit iber 50 Johr het si wider aagfange. Si het e baar Biechli mit Gedicht un Gschichte uf Alemannisch un Hochdytsch vereffetligt.

Di Badisch Zytig het 2004 iber e Lääsig vu dr Weber gschribe:



</doc>
<doc id="71979" url="https://als.wikipedia.org/wiki?curid=71979" title="Maria Beig">
Maria Beig

D Maria Beig (* 8. Oktober 1920 z Senglinge, hit e Ortsdail vu Meggebeire as "Maria Hund"; † 3. Septämber 2018 z Friedrichshafe), isch e dytschi Schriftstelleri gsii. Si het as „Stimm vu Oberschwobe“ gulte.

D Maria Beig stammt us ere Buurefamilie. Si isch uf d Volksschuel un derno uf d Frauenarbetsschuel gange. Ab 1936 het si am Huuswirtschaftlige Seminar vum Pedagogische Inschtitut z Kircha e Lehr as Huuswirtschafts- un Handarbetslehreri absolviert. Ab 1941 het si as Lehreri an Schuele bi Hailbrunn, uf dr Schwebische Alb un z Friedrichshafe gschafft, wu si lang gläbt het un im Septämber 2018 im Alter vu 97 Johr gstorbe isch. Anne 1954 het si ghyrote, 1958 het si ne Dochter kriegt. Anne 1977 isch si in dr vorzytig Ruestand gange un het si ihre Draum vum Biecherschrybe erfillt. Zletscht het si z Immenstaad am Bodesee gläbt.

D Maria Beig het Roman un Verzellige verfasst, wu vor allem s Lääbe vu dr Buure in ihre oberschwebische Haimet schildere. Mit ihre niechtere Darstelligswys un ihrem absichtli aifache Stil het si syt ihrem Debüt, em Familieroman "Rabenkrächzen", as en Art episch Naturtalänt gulte. Bsundersch gferderet wore isch si vum Martin Walser, was au derzue gfiert het, ass e Dail vu ihre Biecher in dr 1980er-Johr in Lizänz bim Suhrkamp Verlag erschine sin, doderdur het si ne braiter Publikum chänneglehrt. Fir Walser isch si dr Mittelpunkt vu dr „drei oberschwäbischen Marien-Heiligen der Literatur“ – gmaint sin näbe dr Beig d Dichteri Maria Menz un d Schriftstelleri Maria Müller-Gögler.

Im Noowort zue "Rabenkrächzen" het dr Walser iber d Maria Beig gschribe: „Literarisch kommt mir das, was Maria Beig geschrieben hat, vor, wie etwas, was auf der Wiese gewachsen ist, während wir anderen Schreibenden alle im Garten wachsen müssen. Der Unterschied ist der zwischen Gartensalbei und Wiesensalbei, der zwischen Gartenakelei und Wiesenakelei. In Duft und Feuer.“

S Beigs Buech "Ein Lebensweg" isch im Juni 2009 uf dr ersscht Blatz vu dr "SWR2 Bestenliste" gwehlt wore. D Jury het s Buech as „eine Art Befreiungsliteratur“ globt.

In dr Festschrift zue s Beigs 90. Geburtstag het dr Arnold Stadler gschribe: „aus der Heimat, das heißt, aus dem Inneren von etwas heraus, über das wir nicht verfügen, von dem wir nicht ohne weiters ‚mein‘ sagen können, da ist es her, was von Maria Beig kommt. Von weit her, geht es ganz nah.“






</doc>
<doc id="71982" url="https://als.wikipedia.org/wiki?curid=71982" title="Ingeborg Schütze">
Ingeborg Schütze

D Ingeborg Schütze (* 12. Augschte 1942 z Löörech as "Ingeborg Denz") isch e dytschi Dialäktdichteri.

D Schütze isch ghyrote un het mit ihrem Mann Friedrich, eme Metzger, e Dochter un zwee Sihn. Si lääbe z Löörech.

Scho ase Chind het si gärn Gschichtli gschribe. Richtig aagfange het si mit em Schrybe um 1987/1988. Wu si fir ihre Kusäng Heinz Reff s Buech „Zwischen Kernholz und Rinde“ illuschtriert het, het si ihm au Gschichte vu sich zum Lääse gee. Är het si eso guet gfunde, ass er d Schütze ab do gferderet het. Anne 1992 het si di erschte Gedicht gschribe. Uf Aaregig vum Walter Jung, em Rotsschryber vu Löörech, het si anne 1994 unter em Titel „Lebensmelodie“ en erschte Band mit hochdytsche un alemannische Gedicht publiziert. Im Lauf vu dr Johr het si vier Biecher mit Gedicht un Gschichte uusegee, speter het si ihri Wäärch nume no uf CD-Rom vereffetligt. Derzu sin verainzelt chlaineri Bydreg vun ere in Anthologie un andere Biecher uusechuu. Mittlerwyli het si iber 600 Gedicht un 30 Gschichte gschribe.

Zue re Autorelääsig bim Huusemer Altenomidag schrybt d Badisch Zytig 2010:
D Schütze isch syt 1996 Mitglid bi dr Muettersproch-Gsellschaft un isch au fimf Johr lang im Vorstand vu dr Regionalgruppe Dreiländerck gsii, derzue laitet si dr „Alemannisch–Treff" im Löörecher „Treffpunkt ab 50“ fir Seniore.





</doc>
<doc id="71984" url="https://als.wikipedia.org/wiki?curid=71984" title="S-Bahn Schaffhausen">
S-Bahn Schaffhausen

Uff dè Faarblaanwechsel im Dezembèr 2015 isch d Schaffuuser S-Baan voll in Bedryb gangè. Mit dè Schaffuuser S-Baan isch s Aagebot vom schinnègebundènè Öffentlichè Vokeer (ÖV) i dè Region Schaffuusè, wo johrzeentelang nu rudimentär vorhandè gsi isch (Relationè Schaffuusè-Bf. Neuhuusè mit Witterfüürig i s Zürcher Wyyland resp. Jeschtettemer Zipfel sowiè i s Reièt). D S-Baan bschtòt us èm Streggènnetz vo dè Schwizerischè Bundesbaanè (SBB) un dè Dütschè Baan (DB), woby dè Abschnitt Bhf. Ärzingè–Bf. Schaffuusè elegdrifizyrt un zuèsätzlichi Halteschtell ygrichtet worrè sin. 

Lancyrt worrè isch d Idee durch Pro Baan Schwiz im Infoforum 2 anno 2004) un Vorschtöss vo dè Kantonsrôtinnè Iren Eichèbärger un Martina Munz. Dè Kantonsrõt hèt s Boschtulat am 12. Juni 2006 mit 64 zuè 0 Stimmè eischtimmig akzeptyrt un a dè Regyrigsrõt übberwisè. Am 6. Juni 2011 hèt dè Kantonsrõt èn Raamèkredit vo 74,86 Millionè Schwizer Frankè bewilligèt un sich mit 51 zuè 0 Stimmè für dè Bau vo dè Schaffuuser S-Baan uusgschprochè. Am 25. Septembèr 2011 hèt s Stimmvolch vom Kanton Schaffuusè mit èm Jò-Aadeil vo 76 % dè Raamèkredit bewilligt. Alli 27 Pmaandè hèn sich für s S-Baan-Brojèkt ussgschprochè.

S Zyl vom Brojèkt S-Baan Schaffuusè isch es, d Hälfti vom Vokeerswachsdum vo dè nägschtè 20 Johr z übbernää un dõdemit au d Strõssè z entlaschtè. Um sèll Zyl z erreichè, hèt dè Kanton Schaffuusé folgendi Aagebot schaffè müèsè:

Demit mò s Aagebot wiè blaant realisyrè hèt chönnè, hét s neui Infraschtruktur bruucht. Alli Brojäkt hèn bis Dezembér 2015 realisyrt wörrè chönnè:

Zuèsätzlich hèt dè Kanton Schaffuusè i dè voraagangènè Johr schu voschiddèni Uusbaubrojèkt realisyrt, wo au uff d S-Baan Schaffuusè uusglait gsi sin.

A dè Gsamtköschtè vo 74,86 Millionè Schwizer Frankè hèt sich dè Bund im Raamé vom Agglomerationsbrogramm mit 15,32 Millionè Schwizer Frankè bedeiligt, dè Kanton hét 45,85 Millionè Schwizer Frankè übbernõ un d Gmeindè hèn sich mit 13,69 Millionè Schwizer Frankè bedeiligè.



</doc>
<doc id="71986" url="https://als.wikipedia.org/wiki?curid=71986" title="Beringen Badischer Bahnhof">
Beringen Badischer Bahnhof

Beringè Baddischè Baanhof (baanamtlich Beringè Bad Bf, au "Baanhof Beringè" odder "Beringer Baanhof") isch näbbem Schaffuuser S-Baan-Haltepungt "Beringerfäld" diè älteri un wichtischte vo zwei Baanschtationè vom schwizer Gmaand Beringè im Kanton Schaffuusè un dört im Obberchläggi. Im Zuüg vo dè Inbedrybnaam vo dè Schaffuuser S-Baan uff èm Hochrhybaan-Abschnitt Ärzingè–Schaffuusè isch dè Beringer Baanhof bis 2013 umfassend modernisyrt worrè.

Zämmè mit dè andrè Baanhööf, wo im Eigèdum vom Dütschè Staat sin, ghört er zuè dè letschtè Baanhööf, wo nõch dè Baanreform z Dütschland nò in uumittelbarem Bundesbsitz sin.

Anno 1856 hèn d Beringer (wiè d Lööninger un Guntmadinger) kei Ysèbaa uff irèm Bann wellè. Eini bis zwei Stundè Entfèrnung (z Fuèss) vo jeddèrè Station sig jeddèm zuèzmuètè, hèt mò dörtzmòl töönt. D Baan sig mangels Nõchfrõg z Beringè zuèdémm sicher unrentabel un usserdèmm chönnt wärtvolles Ackerland volorè gò. Letschteres dürft entscheidend gsi sy, well s Chläggi traditionèlls Buèrèbièt isch, well s dört èn fruchtbarè Dalgrund für d Frucht un für vill Obschtsortè git. „Fassen wir die lokalen Verhältnisse näher ins Auge, so gelangen wir zu der Überzeugung, dass ein Schienenweg durch unser Territorium von (wir möchten sagen unberechenbarem) Nachteil ist.“ hèt denn in èrè Petition au gheissè.

Schu 1858, nu zwei Johr spôter, hét dè Kanton Schaffuusè d Linnièfüürig übber s Unter- un Obberchläggi bschlossè, wa mit 101 Salutschüss vo dè Beringer Ängi uus i s Chläggi usè vokündet worrè isch, asè hèt uff s Mòl au z Beringè Jubel ghèrrscht. 1861 hèt mò s Trassee denn sogar nördlich vo dè Landstrõss (hüt d H 14) haa wellè, demit d Baan nôcher bim Dorf isch, sèllèwäg hèt è Kommission schu für d Landbsitzer mit dè Grossherzoglich Baddischè Ysèbaan übber diè notwendigè Enteignungè vohandlèt. Schlièsslich isch abber s urschprüngliche Trassee baut worrè, wo i dè Dalmitti südlich vo Beringè durrè gòt.
Am 12. Dezembèr 1862 isch diè èrscht Lokomotyv vo Neuhuusè gu Waldshuèt gfaarè. Diè offizièll Yweyig vo dè Streggi isch am 13. Juni 1863 abghaaltè worrè. Gèrn hett mò dörtzmòls è Näbbèlinniè vo Beringé Richtig Stüèlingè gsää, mit èm Hintergrund, d è Strèggi übber Bõõdorf un Neuschtadt bis Fryburg abbè z füürè. Für sèllèn Zwèck hèt s spôter d StSS gää, wo für diè Baddischi Baan zuè nèr starkè Konkurrènz worrè isch.

1901 isch s Schaffuuser Tram in Bedryb gangè, wo mit èrè Linniè bis is benõchbòrti Neuhuusè am Rhyfall gfüürt hèt. 1905 isch sèbbi Linniè zuè dè Übberlandstrõssèbaan uff Schlaatè, dè StSS, erwitterèt worrè, wo au zmitts durch s Dorf Beringè gfüürt hèt. Um d Strõssèbaahalteschtell "Beringè" vom Baddischè Baanhof usènand haltè z chönnè, hèt mò sèllèrè Halteschtell dè Nammè "Beringè StSS" gää. 1964 isch d Streggi uff Schlaatè stillglait worrè, dè Personèdransport isch vo 1964 bis hüt von èrè Autobuslinniè, dè ASS resp. RVSH, übbernõ worrè.

Am 5. Oktobèr 2013 isch dè Uusbau vo dè Baanschtrèggi zwüschè Ärzingé un Schaffuusè abgschlossè un im Bedryb übbergää worrè. D Strèggi isch zwüschè Ärzingè un Beringè uff 12,5 km Längi zweigleisig uusbaut un zwüschè Ärzingè un Schaffuusè elegtrifizyrt worrè. Zitglych isch z Beringè dè neue S-Baan-Haltepungt „Beringerfäld“ knapp 1,5 km obberhalb vom Bf. Beringè, zwüschè m Baddischè Baanhof un dè Beringer Ängi, ygrichtet worrè. Sit dèm isch Beringè Bad. Bf. nõch 49 Johr nümmi dè einzigschte Baanhof z Beringè. Usserdèm vokeert sit dèm zwüschè Schaffuusè un Ärzingè d Schaffuuser S-Baan im Halbschtundètagt, zwüschè Schaffiusé un Beringè Bad Bf i dé wärchdäglichè Hauptvokeerszit sogar im Vyrtelschtundètagt.

Durch dè Bydritt vo dè Schwiz zum Schengè Ruum im Johr 2008 isch d Bedütig vo dè Gränz zwüschè dè Schwiz un Dütschland zwar gschwundè, i dè RE-Züüg, wo ooni Halt durch Beringè Bad. Bf. vokeerèd, wörrèd au witterhy unregelmäßig Kontrollè i dè Züüg zwüschè Ärzingè un Schaffuusè vorgnõ.

Beringè lyt im Taryfgebièt vom Taryfvobund Schaffuusè (FlexTax).

Sit Dezember 2013 vokeert d Schaffuuser S-Baan zwüschè Schaffuusè un Ärzingè im Halbschtundètagt, zwüschè Schaffuusè un Beringè Bad Bf i dè Hauptvokeerszitè am Wärchtig sogar im Vyrtelschtundètagt.


Am Beringer Baanhof haaltèd d Stadtbuslinniè 28 in Richtig Beringè Baddi un Guntmèdingè Dorf.
Usserdèm git es no zwei Übberlandbuslinniè. Eini dèvo gòt vo Schaffuusè uff Schlaatè/Beggingè (Regionallinniè 21), früéner vo 1964-2001 als "Autovobindig Schaffuusè–Schlaatè" ("ASS") benamst, ab 2001 heißt sèlli Linniè "Regionali Vokeersbedryb Schaffuusè" ("RVSH"). D RVSH isch dè nüt anders wiè dè Schinnèersatzvokeer für d StSS. Diè zweiti Buslinniè isch vo Schaffuusè uff Ärzingè gangè, dè Bedryber isch bis 2013 s dütsche Regionalbusunternämmè SüdbadeBus GmbH, d SBG, gsi. D SBG-Linniè isch au für d Aabindig vo Beringè a Schaffuusè bruuchbar gsi. Sit dè Yfüürung vo dè Schaffuuser S-Baan isch sèlli Buslinniè ygschtellt worrè, well si au nu d Regionalbaan ersetzt hèt, wo vo dè DB uff dè Relation Ärzingè-Schaffuusè ygschtellt worrè isch. D RVSH-Buslinniè bediènt nit dè Baddische Baanhof vo Beringè, sondern diè nägscht Halteschtell "Beringè, Sunnè" (hochdt. "Beringen, Sonne"), wo i dè Dorfmitti un a dè H 14 lyt.



</doc>
<doc id="71991" url="https://als.wikipedia.org/wiki?curid=71991" title="Aargauer Vornamen">
Aargauer Vornamen

D Aargauer Vornääme het dr Aargauer Lehrer Ernst Ludwig Rochholz anne 1859 imene Pricht für d Zytschrift "Die deutschen Mundarten. Monatschrift für Dichtung, Forschung und Kritik" zämegstelt.

Dr Rochholz het gschribe, me chön vom ene Deil vo de Vornääme gschichtlechi und mundartliche Eigeheite vo de Regioone ableite. Er het dänkt, us dr Analyse vo dr Namewält findi men öppis use über d Bsunderheite vo de lokale Gmeinschafte. Me müess drfür halt i den Archyv vo dr Regioon alli Nääme us den alte Chilebüecher und süschtige Schriftkwellen usezie und bi de Lüüt go lose wie d Nääme heisse.

Dr Aarauer Profässer erklärt i sym Bytrag, wie gwüssi Vornääme i dr schwyzertütsche Umgangssprooch vo de Lüüt dur d Deklinazioon vo Familienäme, als mundartlechi Verchlynerigsforme und grobi Abchürzige und als Übername entstande sind. Us em Fricktal bringt er es Bischpiil für en Spottvärs, wo bi de Chinder für en eint Name beliept gsi isch:

Dr "Fridli" isch d Churzform vom Fridolin, em Patron vo Säckige, so wie z Zurzi us em Name vo der populäre Heilige Verena dr Meitliname «Vrendeli» woorden isch.

Und denn het dr Rochholz für die Nummere vo dr Zytschrift no e Lischte mit 222 Aargauer Vornääme zämegstelt und bi jedem anegschribe, vo was ass er chunt, und bin es baarne erklärt er d Namensgschicht no chly meh, deils mit Kwellenagabe. Das goot vo "Aerli," was em jiddischen "Aaron" entspricht, bis zu dr "Vronegg;" das wäär d "Veronika". Do drmit het dr Sproochforscher e schöni regionali Grundlaag für d Nameforschig und d Tieläktology usgschaffet.




</doc>
<doc id="71992" url="https://als.wikipedia.org/wiki?curid=71992" title="Brown, Boveri &amp; Cie.">
Brown, Boveri &amp; Cie.

D Brown, Boveri & Cie. isch en Aargauer Technikfirma gsi. Umgangssproochlech het men ere eifach BBC gseit.

Si isch 1891 z Bade gründet worde und het sid em Afang vo der Elektrotechnik i dr Schwiiz e füerendi Rolle gspilt.

D BBC het für vil Chraftwärch i dr Schwiiz und uf dr ganze Wält d Maschine bout, wo mit ere Usgangschraft elektrische Stroom gmacht händ, und drzue ane d Transformatoore für s Stromnetz und au Elektromotoore, wo me dr Stroom prucht het. Zytewys isch si dr gröscht Maschineboukonzärn vo dr Schwiiz gsi. Und si het au elektrische Lokine gmacht. Sid 1937 sind vo de BBC-Fabrigge drzue elektronischi Gräät und sid 1939 Gasturbyne cho.

1965 het d BBC d "Maschinefabrigg Örlike" z Züri übernoo und 1969 d Gämfer "Ateliers de Sécheron."

Anne 1988 isch dr Badener Konzärn mi dr schweedischen ASEA zämegleit worde, das het d ABB ggä, wo hüt der Sitz von ere z Züri isch.



</doc>
<doc id="71993" url="https://als.wikipedia.org/wiki?curid=71993" title="Casino-Brücke (Brugg)">
Casino-Brücke (Brugg)

D Gasino-Brugg isch e Brugg über d Aare i dr Stadt Brugg im Aargau.

D Brugg isch underhalb vo dr Altstadt vo Brugg für d Umfahrigsstrooss bout worde, wo anne 1980 uufggangen isch. Si isch zerscht eifach e Deil gsi vo dr "Middleren Umfahrig" und het erscht im Joor 2000 dr Name "Gasino-Brugg" übercho, wil si uf dr Nordsyte grad bim Restaurant "Casino" afoot.

Es isch es Bouwärch us Stahlbeton. D Brugg isch öppe 220 Meter läng.



</doc>
<doc id="71994" url="https://als.wikipedia.org/wiki?curid=71994" title="Dachverband Schweizerischer Gemeinnütziger Frauen">
Dachverband Schweizerischer Gemeinnütziger Frauen

Dr Tachverband vo de Schwiizer Gmäinnützige Froue SGF isch en Organisazioon vo dr Schwiizer Frouebewegig.

Der Verband isch anne 1888 z Aarau gründet worde. Er het denn "Schweizerischer Gemeinnütziger Frauenverein" gheisse.

Dr SGF isch gly en algemeine Rahme für vil Verein und Organisazioone gsi, wo sech i dr Schwiiz für die besseri Uusbildig vo de Meitli und de Froue, für d Gründig vo Huuswirtschafts- und Pflegerinneschuele und anderi Initiatyven ygsetzt händ. 1908 het er ghulfe die "Schwiizerischi Veräinigung für Chinder- und Froueschutz" gründe, wo spöter d "Pro Juventute" worden isch.

Dr Verband het sech zerscht nid mit de politische Zyl vo dr Frouebewegig befasst. 1918 het er denn aber au agfange d Yfüerig vom Frouestimmrächt im Land z verlange.

2004 het d Organisazioon dr nöi Name "Tachverband vo de Schwiizer Gmäinnützige Froue" agnoo. Si het dr Sitz z Länzbrg.





</doc>
<doc id="71995" url="https://als.wikipedia.org/wiki?curid=71995" title="Ernst Laur">
Ernst Laur

Dr Ärnscht Laur (* 27. März 1871 z Basel; † 30. Mai 1964 z Effingen) isch e Schwiizer Agronom gsi.
Er isch dr Soon vom Arnold Laur, em Basler Spitalverwalter, und vo dr Zélie Meyer gsi. Er het z Basel mit em Gymi agfange und isch denn aber anne 1886 uf Züri a die landwirtschaftlech Schuel uf em Strickhof ggange. Nach em Studium vo dr Agronomy am Poly isch er 1893 dr Verwalter vom Chlooschterguet Paradyys bi Schaffuuse worde. Sid 1894 isch er uf Brugg als Lehrer vo dr Landwirtschaftleche Schuel go schaffe.

Wo anne 1898 s Schwiizerische Puuresekretariat gründet worden isch, het me ne als däm sin Leiter agstelt, und er isch grad au dr Gschäftsfüerer vom Schwiizerische Puureverband gwäält worde. Er het als nazionale Puurefürer gulte.

1908 bis 1937 isch dr Laur Profässer für Landwirtschaft am Poly gsi. Do het er verlangt, ass me d Puurehöf nach modärne betriibleche Regle sell organisiere.

1948 bis 1950 isch er dr Presidänt vo dr Europäische Agrarunion worde, und er isch drfür gsi, ass d Schwiiz em Völkerpund biträtti.

1968 het men em postum dr Oberrhyynisch Kulturpryys zuegsproche.



</doc>
<doc id="71996" url="https://als.wikipedia.org/wiki?curid=71996" title="Fricktalisch-Badische Vereinigung für Heimatkunde">
Fricktalisch-Badische Vereinigung für Heimatkunde

Die Fricktaalisch-Badischi Veräinigung für Häimetchund, d "FBVH," isch en Organisazioon, wo sech für t Kultur i de Gägende am Hochrhy tuet angaschiere.

Si isch anne 1925 gründet worde und me könt se i dene Regioone:

Zu de Arbetsgebiet ghöre d Saageforschig, d Gschicht vo de Regioone am Rhy, d Archäology, dr Naturschutz und d Huusforschig.

S Joorbuech vo der Organisazioon heisst "Vom Jura zum Schwarzwald".



</doc>
<doc id="71997" url="https://als.wikipedia.org/wiki?curid=71997" title="Gottlieb Fischer (Schriftsteller)">
Gottlieb Fischer (Schriftsteller)

Dr Gottlieb Fischer (* 15. März 1867 z Alteburg bi Brugg; † 5. Juli 1962 z Minusio) isch e Schwiizer Schriftsteller gsi.

Wie sin Vatter, wo au Gottlieb Fischer gheisse hät, isch au är Lehrer worde. Er het im Aargau i de Schuele vo Faarwange, Chaiserstuel und Aarau gschaffet.

Dr Fischer isch e bekante Autor vo Theater und Fäschtspiil gsi. Und er het au e Deil vo sine Wärch i dr Mundart ufgschribe.




</doc>
<doc id="71998" url="https://als.wikipedia.org/wiki?curid=71998" title="Habsburger Urbar">
Habsburger Urbar

S Habsburger Urbar isch es Verzeichnis vo de Güeter, wo d Habsburger i dr Schwiiz, im Elsass und i de übrige Deil vo de Vorland gha händ.

D Vorlaage für das Buech sind vo 1303 bis 1307 zämegstelt worde. Do drfür sind Amptslüüt vo de Habsburger i alli Gägete ggange d Lüüt go frooge, was für Psitz und Zins em habsburgische Hoof ghöret. D Lischte mit dene Notize het me öppe 1330 ines grosses Buech abgschribe.

Das Urbarbuech isch im düütschsprochige Gebiet eini vo de beschte Rächtskwelle vo dere Zyt.

Es isch für die habsburgisch Verwaltig im Burgarchyv vom Schtei z Bade ufbewahrt worde. Wo d Eidgnosse s habsburgische Gebiet im Aargau und au d Burg Schtei eroberet händ, isch das wärtvolle Buech uf Luzärn choo. 1480 het dr Diebold Schilling für d Öschtrycher en Abschrift drvo gmacht.



</doc>
<doc id="71999" url="https://als.wikipedia.org/wiki?curid=71999" title="Industriekultur am Aabach">
Industriekultur am Aabach

Induschtrykultur am Aabach – so heisst dr Wääg em Aabach im Kanton Aargau noo, wo a vilne Plätz alti Sache vo dr Technik und dr Induschtry z gseh sind. E schöne Deil drvo het drmit z tue, ass me d Wasserchraft vom Bach vom Hallwylersee bis abe zu dr Aare sid Jaarhunderte pruucht het.

Und Induschtrykultur am Aabach isch au dr Name vom Veräin, wo im Joor 2002 gründet worden isch zum dä Lehrpfad yzrichte. Me het gseh, dass vil Dänkmööler vo dr Technikgschicht aproche worde sind, und het probiert das wo no möglech isch z erhalte und z dokumäntiere.

Dr Aabach verlüürt uf dr Wäägstrecki, wo öppe 19 Kilometer läng isch, hundert Meter Hööchi. So sind vo obenabe i de Dörfer und z Länzbrg vil Wasserwärch bout worde. D Fabrigge, wo do drfür d Energy glieferet händ, sind zum gröschte Deil zueggange oder aproche worde, aber es baar Aalage sind no hütt als Chlychraftwärch in Betriib. Zu allne dene Undernääme het dr Verein Sachen ufgschribe.





</doc>
<doc id="72000" url="https://als.wikipedia.org/wiki?curid=72000" title="Johann Jodok Singisen">
Johann Jodok Singisen

Dr Johann Jodok Singisen (* öppe 1557 z Melige im Aargau; † 2. Nofämber 1644 z Muri) isch en Apt vom Chlooschter Muri gsi.
Er isch dr Soon vom Meliger Schultheiss Rudolf Singisen gsi. Won er z Muri d Chlooschterschuel psuecht gha het, isch er grad i dere Aptei blibe und het 1574 d Profäss abgleit. Anne 1596 isch er zum Apt gwäält worde, und er het im Chlooschter druff gluegt, ass me wider meh de stränge Ordensregle gfolget het.

Zue Singisens Zyt isch en nöie Trakt as alte Chlooschter bout worde. Me seit em no hüt dr "Singise-Flügel".

1602 isch dr Apt Singisen drby gsi, wo d Benediktinerchlööschter im ganze Land zäme die Schwiizerischi Benediktinerkongregazioon bildet händ.


</doc>
<doc id="72001" url="https://als.wikipedia.org/wiki?curid=72001" title="Kernkraftwerk Beznau">
Kernkraftwerk Beznau

S Chärnchraftwärch Beznau isch es Chraftwärch i dr Gmeind Döttige im Kanton Aargau. Es ghört dr Axpo AG.

Es het zwe Blöck, wo i beidne e Druckwasserreaktor drinn isch. Zum s Chraftwärch abzchüele tarf dr Betriib Wasser us dr Aare nää.

1969 isch dr Block 1 vom Chraftwärch ygschaltet worde, 1971 au dr zwöit. Es isch i dr Schwiiz s erschte Atomchraftwärch gsi.



</doc>
<doc id="72002" url="https://als.wikipedia.org/wiki?curid=72002" title="Lauffohr">
Lauffohr

Lauffohr isch es Dorf und en Ortsdeil vo dr Stadt Brugg im Aargau.

Bis anne 1970 isch es en eigeti Gmeind gsi.

S Dorf lyt uf dr lingge Syte vo dr Aare und am öschtlechen Ändi vom Bruggerbärg.

I dr Gschicht isch s Dorf s erschte Mol in ere Urkunde vom Joor 1281 gnänt. Es het dozmol em Chlooschter Murbach im Elsass ghört. D Namensforscher erkläre dr Ortsname eso, dass er von ere Fääri chunt, wo bim Lauffe vo dr Aare gsi isch.

1588 und 1599 het d Stadt Brugg e Deil vo dr Herrschaft Rein gchauft, wo Lauffohr drzue ghört het. Vo 1803 bis 1809 sind Lauffohr, Rüfenach und Rein zäme ei Gmeind gsi, drno sind si separati Gmeinde worde. D Gmeind Lauffohr het 1823 scho en Deil von irem Land verchauft. Nach zwo Abstimmige i de 1960er Joor über e Vereinigung mit Brugg isch 1970 die Gmeindfusion z stand cho.

Lauffohr ghört, was d Religion agoot, zu dr Refermierte Chilegmeind Rein.


</doc>
<doc id="72003" url="https://als.wikipedia.org/wiki?curid=72003" title="Martha Ringier">
Martha Ringier

D Martha Ringier (* 22. Juni 1874 z Länzbrg, † 21. Jänner 1967 z Basel) isch en Aargauer Dichterin und Mundartschriftstellerin gsi.

Si isch d Dochter vom Rudolf Ringier und vo dr Wilhelmine Ringier-Bregenzer gsi.

Wo si scho als Chind Muetter und Vatter verloore het, isch si z Länzbrg bi dr Tante, dr Fanny Oschwald, ufgwachse. Das isch e bekanti Schriftstellerin gsi. Drno isch si uf Gämf und Weimar ggange zum sech no meh mit dr Literatur vertraut z mache. Wo si denn z Basel gwohnt het, het si e Zyt lang en Wonig em Hermann Hesse vermietet, und si isch lang em Schriftsteller Friedrich Glauser e gueti Fründin gsi, si het en uf verschideni Aarte immer wider understützt, au öppe dur d Vermiddlig vo sine Schrifte an Verlääg. Es git en länge Briefwächsel zwüsche dr Martha Ringier und em Glauser, wo me drin gseht, ass dr Kontakt vo de beide nid immer eifach gsi isch.

D Ringier isch z Basel näbe der Ida Frohnmeyer d Redaktoorin vo dr Zytschrift "Die Garbe" gsi, und si het au s Joorbuech "Die Ernte" und dr "Schwiizerisch Dierschutzkaländer" und d Reie "Gute Schriften" gleitet.

Si het i dr Mundart und au uf Hochdütsch tichtet und Gschichte für Chind und Erwachseni und Theaterstück gschribe.

Z Länzrbrg git’s d Martha-Ringier-Strooss.



</doc>
<doc id="72004" url="https://als.wikipedia.org/wiki?curid=72004" title="Nold Halder">
Nold Halder

Dr Nold Halder (* 31. Oktober 1899 z Züri; † 1. Februar 1967 z Aarau) isch e Schwiizer Lehrer und Archivar gsi.

Dr Nold Halder isch Bürger vo z Länzbrg gsi. Er het z Weddige s Lehrerseminar psuecht und z Gämf, z Bärn und z Dijon studiert. Denn het er z Bärn als Lehrer gschaffet. 1927 isch er Bibliothekar und Archivar vom kantonale Gfängnis z Länzbrg worde, und 1942 het er d Leitig vom Sanggaller Gfängnis mit dr Stroofkolony Saxerriet übernoo. Vo 1947 aa isch er Staatsarchivar und glychzytig au Bibliothekar vom Kanton Aargau gsi. Do het in näbe vil anderne Ufgabe bsunders d Forschig zue de aargauische Fluernäämen intressiert.

Für d Buechreie "Geschichte des Kantons Aargau" het er 1953 dr erscht Band gschribe.


</doc>
<doc id="72005" url="https://als.wikipedia.org/wiki?curid=72005" title="Oetlikon">
Oetlikon

Ötlike isch es chlyses aargauischs Doorf und en Ortsdeil i dr Gmeind Würeloos im Kanton Aargau.

D Gmeind ghört zum Bezirk Bade. Bis anne 1900 isch Ötlike en eigeti Gmeind gsi. Es isch e Wyyler mig ganz wenig Hüüser gsi, wo im Furttaaal lyt.

Dr Ortsname isch s erschte Mol in ere Urkunde vo 1040 gnänt. S Doorf hät spöter zu dr Grundherschaft vom Chlooschter Weddige ghört, und im nöie Kanton Aargau isch Ötlike sid 1803 zun ere Gmeind worde. 1896 hät dr Kantoon d Dorfschuel mit dere vo Kämpfhoof und vo Würeloos zämegleit, und 1900 au na s ganz Doorf, au wänn d Ötliker das gar nid händ wele.

D Schriftstellerin Sophie Haemmerli-Marti hät als jungi Lehrerin z Ötlike Schuel ggä, und si schrypt in irem schöne Läbenspricht, wie guet ass’s ere gfalle hät bi de Schuelchind und de Lüüt im Doorf und i dr alte Müli, wo si im Durmstübli obe gwohnt hät.

Die chlyni Hüüsergruppe isch no guet zwääg, und drum staat si im Verzäichnis vo de Ortsbilder mit nazionaler Bedüütig.


</doc>
<doc id="72006" url="https://als.wikipedia.org/wiki?curid=72006" title="Pro Argovia">
Pro Argovia

D Pro Argovia isch e Kulturstiftig im Kanton Aargau.

Si isch am 20. Juni 1952 gründet worde, wo d Kanti Aarau grad 150 Joor alt worden isch.

Si wott im ganze Kantoon s tradizionelle und au s nöie Kulturguet bekannt mache und bsunders au immer wider zeige, ass me i dr Kantonspolitik d Kultur in alne Forme muess understütze. Si het ghulfe s kantonale Kulturgsetz uf d Bei stelle, wo 1968 in ere Volchsabstimmig agnoo worden isch.

D "Pro Argovia" isch drby gsi, wo z Länzbrg s "Stapferhuus" ygrichtet worden isch. Das isch en Instituzioon, wo übere Kantoon use kulturelli Projäkt macht.



</doc>
<doc id="72007" url="https://als.wikipedia.org/wiki?curid=72007" title="Quartierverein Klosterzelg-Reutenen">
Quartierverein Klosterzelg-Reutenen

Dr Kwartierverein Chloosterzälg-Rüütene isch e Verein vo dr Aargauer Gmeind Windisch.

Er isch eine vo de eltere Kwartierverein vo dr Schwiiz. Er het zum Zwäck, d Inträsse vom Kwartier Chloosterzälg und Rüütene gägenüber vo dr Gmeind z verträtte.

D Chlooschterzälg isch das Gebiet, wo im Weschte vom alte Chlooschter Königsfälde und vom alte Dorf Oberburg lyt. I dem Gebiet isch s röömischen Amfitheater vo Vindonissa. Bevor me’s uusgrabe het, isch das nur no en Tuele im Bode gsi, me het ere «d Bärisgruob» gseit. Ufem runde Theaterplatz findet jewyle s Windischer Jugetfäscht statt; früener het’s da au no en Umzug dur s ganze Dorf, vo Rüütene bis is Underdorf abe ggä.

Ännet em Süessbach und bis ad Süüdbaan ischs Kwartier Rüütene, wo hüt d Überbouig "Weiermatt" stoot. S erschte Huus am Süessbach isch vor hundert Jaar die alti Saagi gsi.

Die Flechi isch bis is 19. Jaarhundert Puureland gsi, eben eini vo de alte Zälge vo dr Gmeind. Sid 1906 sind am weschtleche Rand vo Windisch, grad bim Baanhof Brugg und au a dr Huuserstraass Hüüser bout worde, bsunders für d Ysebäänler und den au für d Fabriggler. 1949 sind s scho 104 Hüüser gsi. Derzue het d Wohnbougnosseschaft Brugg-Windisch, wo anne 1955 gründet worden isch, no meh Hüüser ufgstelt.

S ganze Land vo dr Chlooschterzälg und dr Rüütene isch fasch bis ad Gmeindgränze im Weschte bis 1970 komplett überbout worde, i dr Weiermatt au mit Hochhüüser. Und sid de 1960er Jaare sind s Tech und s katolische Chilezäntrum Sankt Maria und s Schuelhuus Rüütene entstande. Wo früener no wyter im Weschte der Rüütenehof gsi isch, gseht me jetz d Waare vo dr Betonröörefabrigg.

Dr Kwartierverein isch scho anne 1911 gründet worde, wo’s no ganz wenig Hüüser gha het. Dr Gmeindschryber Hans Häfeli isch dr erscht Presidänt gsi. Am Afang sind d Mitgliider fascht alles Bäänler gsi, wo uf em Baanhof Brugg gschaffet händ.

En bsunders wichtigs Grund zum dr Verein z gründe händ die Lüüt gha, wil z Brugg unde es Gaswärch plaanet gsi isch; zum die Fabrigg z boue hät d Stadt Brugg zwenig Land gha, und si isch a d Gmeind Windisch glanget zum en Egge Schacheland a dr Aare z übernää. D Windischer händ das zerscht abgläänt, aber dr Kwartieverein Chlooschterzälg-Rüütene isch für s Gaas gsi und hät d Gmeind derzue praacht, de Brugger doch dr Bouplätz abzträtte. Am 28. Dezämber 1911 isch s Gaswäärch in Betriib ggange.

Dur s Kawrtier lauft dr Süessbach. Im Programm vom Verein isch dr "Süessbachputztag" en feschte Alass. Dr Bach isch früener meh en Abwasserkanal vo de Fabrigge im Birrfäld gsi, und d Fuessgängerunderfüerig dr Tole vom Bach under de Gleis naa hät bi de Lüüt dr Übername «Stinkbachdunäll» gha. Erscht wo 1967 d Klääralaag a dr Aare gstanden isch, isch dr Süessbach wider suuber gsi.

Bis hütt hät dr Kwartierverein immer wider mit chlynere und eben au mit grosse Plaanige und Bouprojäkt z tue. Es git en eigeti Arbetsgruppe "Verkehr Klosterzelg-Reutenen", wo dr Veräin und d Gmeind Windisch und drzue d Kabelfabrigg und d Fachhochschuel und s Schuelhuus Rüütene drinn sind. Mit Ysprooche und Idee zum d Bouplään vo dr Gmeind z verbessere luegt dr Verein für gueti Löösige im Kwartier. S gröschte stedtebouliche Thema i dem Gebiet isch d Bougschicht vom Campus vo dr Fachhochschuel.

Psunders dr Vercheer kweer dur s Kwartier isch es Politikum gsi. Zwüsche dr alte Landstraass uf Huuse, dr Chlooschterzälgstraass, dr Rüütenestraass und dr alte Habsburgerstraass und em Baanhof sind vil anderi Vercheersachse bout worde. E deil vo de nöie Kwartierstraasse erinneret a die antiki Vergangeheit, es git en "Römerstraass", en "Arenawäg" und de "Amphirain", en "Röömerhoof" und de "Galdiatorewäg". Und me chan im Restaurant "Vindonissa" ycheere und go chegle.

Es hät immer wider Plään ggä zum en grossi Weschtumfahrig vo Brugg und Windisch z boue, wo zmitzt durs Gebiet oder im Weschte drvo dureggange wèèr. D Underwärchstraass ännet em Ysebaanyschnitt a d Brugger Aarauerstraass abe isch e beliepti Abchürzig weschtlech vom Stadtzäntrum, au wänn d Barieere imer wider zue isch. Im nöie Projäkt vom Kanton für en Südweschtumfahrig würd d Underwärchstrass vo dr nöie Verbindig "K 401" abglöst und me müesst nümmen über de Bahnübergang. Au das Projäkt tuet dr Kwartierverein kritisch begleite.




</doc>
<doc id="72008" url="https://als.wikipedia.org/wiki?curid=72008" title="Robert Stäger">
Robert Stäger

Dr Robert Stäger (* 19. Juni 1902 z Vilmärge; † 27. Jänner 1981 z Muri) isch e Mundartdichter us em Aargau gsi.

Dr Stäger isch us em Freiamt cho. Er isch Lehrer a dr Bezirksschuel z Woole gsi und het Gschichte us em Läbe z Vilmärge und im Freiamt gschribe. Und er isch au mit Radiosändige bekant worde. Im Gedicht "De Hööchscht im Doorf" lueget dr Güggel vom Chiledurm oben abe und seit, was er gseht. Dr Autor het sech zimli konsekwänt a d Gwoonete vo dr Dieth-Schrybig ghalte.

Es Stück vom Stäger isch bim Schwiizer Fonogrammarchyv z Züri als Bischpiil füre Tieläkt vom Freiamt ufgnoo worde.




</doc>
<doc id="72009" url="https://als.wikipedia.org/wiki?curid=72009" title="Schweizersagen aus dem Aargau">
Schweizersagen aus dem Aargau

D Schwiizer Saagen us em Aargau sind e Samlig vo Saage, wo dr Ernst Ludwig Rochholz 1856 i zwöi Bänd useprocht het.

Der Aarauer Kantiprofässer het in alne Regioone vom Kanton Aargau und glägentlech chly über d Kantonsgränzen use die alte Gschichte gsamlet, und denn het er se püschelet und uf die zwöi Büecher verdeilt. D Saage sind über beed Bänd durenummeriert, und es het im Ganze 517 Stück drinn. Derby sind vil teils zimlech usfüerlechi sprooch- und kulturgschichtlechi Kommentäär.

Em Rochholz sini "Schwiizer Saage" sind es monumäntals Wärch ganz am Afang vo dr düütschsproochige Saageforschig, wo churz vorhär mit de Brüeder Grimm irere Märlisamlig und em Basler Germanischt Wilhelm Wackernagel agfange het.

Die meischte Saage het dr Rochholz uf Hochdütsch ufgschribe und publiziert; aber e ganzi Reie sind i dr Mundart i de Büecher abtrukt, also i verschidene Idiom vo de vilfältige Aargauer Tieläkt. So isch das Wärch auf für d Mundartforschig e wärtvolli Grundlaag. Drum sind bim Schwiizerischen Idiotikon d "Schwiizer Saage" und em Rochholz sini andere wüsseschaftleche Schrifte zu dr alemannische Sproochgschicht verzeichnet.



</doc>
<doc id="72010" url="https://als.wikipedia.org/wiki?curid=72010" title="Theopil L’Orsa">
Theopil L’Orsa

Dr Theophil L’Orsa (* 15. Nofämber 1807 z Bärn; † 6. Februar 1853 z Rhyfälde) isch e Schwiizer Undernäämer gsi.

Er isch z Bärn als Soon vom Pfarrer Jeremias L’Orsa, wo vo Silvaplana gsi isch, uf d Wält cho, un er het die chaufmännischi und die technischi Schuel psuecht.

Anne 1843 het er im aargauische Rhyfälde mit drü Partner e Salzfabrigg gründet. Das isch d Salyne Rhyfälde, wo dank ere Konzässion vom Kanton Aargau vom 20. Brachmonet 1844 sit 1844 us em Schteisalz, wo dört gwune wird, Chochsalz und Salz für s Vee gmacht het. Das Wärch isch als Konkuränt vo de Undernääme ufträtte, wo sid 1836 z Muttänz, sid 1837 z Prattele und sid 1841 z Kaiseraugscht Salz us em Bode gnoo händ. 1848 isch no en Salyne z Riburg drzuecho. Anne 1874 isch mit em L’Orsa sim Wärch und de Fabrigge z Kaiseraugscht und z Riburg s grossen Undernääme "Vereinigti Schwiizerische Rhysaline bildet worde.

An Theophil L’Orsa erinneret dr Name vo dr "L’Orsa-Straass" z Rhyfälde.


</doc>
<doc id="72011" url="https://als.wikipedia.org/wiki?curid=72011" title="Urs Hofmann">
Urs Hofmann

Dr Urs Hofmann (* 27. Nofämber 1956 z Aarau) isch en Aargauer Politiker.

Dr Hofmann chunt vo Aarau und er isch bi dr SP. Er het a dr Uni Züri Jus gstudiert. 1986 bis 1996 isch er Stadtroot vo Aarau gsi, sid 1997 Grossroot im Aargau und sid 1999 Nazionalroot.

Sid em 1. April 2009 isch er Regierigsroot vom Kanton Aargau.



</doc>
<doc id="72012" url="https://als.wikipedia.org/wiki?curid=72012" title="Verlag Sauerländer">
Verlag Sauerländer

Dr Suurländer Verlag isch e bedütende Schwiizer Verlag im Aargau gsi.

Er isch 1807 vom Heinrich Remigius Sauerländer (1776–1847), wo vo Frankfurt am Main zerscht uf Basel cho isch, zäme mit em Basler Truker Samuel Flick z Aarau gründet worde. Zum Betriib het en eigeti Truckerei ghört, sid 1828 au en Buechbinderei, und vo 1822 bis 1848 het dr Verlag sogar z Chüddige im Jura grad au na en eigeni Babbyyrfabrigg gha.

Em "Suurländer" sin erscht gross Hauptautoor isch dr Heinrich Zschokke gsi. Däm dütsche liberale Schriftsteller, wo i dr unsichere Zyt im Düütsche Rych uf Aarau ggangen isch, sini Schrifte sind im ganze düütschssproochige Ruum bekant gsi. Bim Suurländer isch d Zytschrift «Schwiizerbott» usecho, wo dr Zschokke als Scheffredakter zämegstelt het. Dr Verlag het em Johann Heinrich Pestalozzi sini "Wucheschrift für Mönschebildig" und em Philipp Emanuel von Fellenberg sini "Landwirtschaftliche Bletter vo Hofwil" useggää. Langi Zyt isch dr Suurländer d Trukerei vo dr "Aarauer Zytig" gsi.

Im 20. Joorhundert het dr Verlag bsunders Chinder- und Jugetbüecher und Schuelschrifte useggää. Und es sind au Sachbüecher zu dr Gschicht und dr Kultur vo dr Schwiiz im Verlagsprogramm gsi. So sind öppe d Buechreie "Argovia" und Schrifte vom Aargauer Kunschthuus bim Suurländer usecho.

I sinere ganze Gschicht het dr "Suurländer" immer wider Schrifte vo dr alemannische Literatur trukt. Dr Johann Peter Hebel het die nöji Uflaage vo de "Alemannische Gedicht" sid 1820 bim Schwiizer Verlag lo truke, und dä het se den wo dr Hebel anne 1826 gstorben isch no langi Zyt i wytere Usgaben abtrukt. Es baar Autoore sind fascht immer uf Aarau ggange mit irne Wärch, anderi nur sporadisch. Em Verlag vertankt me au d Nöiusgaabe vo alerhand literarische Mundartwärch us dr Schwiiz und au dr Truk vom Traugott Vogel sinere Tegschtsamlig “Schwizer Schnabelweid” vo 1938.

Für d Schwiizer Mundartforschig het sech dr Aarauer Verlag scho im 19. Joorhundert ygsetzt, won er em Franz Joseph Stalder sin "Versuch eines Schweizerischen Idiotikon" (1806, 1812) und dänn em Jost Winteler sini Schrifte und em Jakob Hunziker sis "Aargauer Wörterbuech" useprocht het. Und i dr jüngere Zyt het me vo Aarau immer wider sproochwüsseschaftlechi Wärch gseh, so wie d Reie "Sprochlandschaft" (dodrunder 1986 dr Samelband mit Schrifte vom Rudolf Hotzenköcherle: "Dialektstrukturen im Wandel"), em Eugen Dieth sini "Schwyzertütschi Dialäktschrift" (Nöiusgab 1986), s Buech "Die viersprachige Schweiz," wo dr Hans Bickel und dr Robert Schläpfer im Joor 2000 usegää händ, und em Peter Zürrer sini Arbet über d "Sproochinsletieläkt vom Walserdüütsche" z Italie anne 1999.

Anne 2001 het dr Hans Christof Suurländer dr Familiebetriib em Cornselsen-Verlag vrchauft. D Familie Suurländer het 2004 s Firmenarchiv vom Verlag em Staatsarchyv z Aarau ggää. S Archyv und d Aargauer Kantonsbiblioteek händ zu de Sache vom Suurländer es eigets Internetprojäkt uf d Bei gstellt.





</doc>
<doc id="72013" url="https://als.wikipedia.org/wiki?curid=72013" title="Wyna">
Wyna

D Wyyne isch e Fluss i de Kantöön Luzärn und Aargau.

Si isch 32 Kilometer lang. D Wyyne ghört zum Flusssyschteem vom Rhy.

Dr Fluss foot bim luzärnische Nöidorf im "Chegelwald" a und flüsst gäge Noorde durs Wyynetaal ab. Nach nüün Kilometer chunt er über d Kantonsgränze in Aargau und denn lauft si underwägs bi de Dörfer Mänzike, Rynech, Underchulm, Döiffedaal und Gräniche verby; und bi Suhr mündet si id Suhre, wo churz drufabe id Aare flüsst.


</doc>
<doc id="72014" url="https://als.wikipedia.org/wiki?curid=72014" title="Xaver Severin Gretener">
Xaver Severin Gretener

Dr Xaver Severin Gretener (* 28. Oktober 1852 z Dietwil, † 27. Augschte 1933) isch e Schwiizer Jurischt gsi.

Dr Gretener isch z Dietwil im Kanton Aargau uf d Wält cho. Er isch Bürger vo Cham gsi. Der Vorname Xaver isch bsunders i katolische Piet beliebt gsi.

S Gymi het er z Aarau und z Schwyz psuecht, und z Würzburg, z Leipzig, z St. Petersburg und z Heidelberg het er Rächtswüsseschaft gstudiert. 1883 isch er a dr Uni Bärn Privatdozänt worde. I säbere Zit het er sini Frou, d Margrit Binder, wo us Brienz cho isch, ghürootet. 1890 isch er ordentleche Profässer vo dr Uni Bärn worde, und anne 1900 het men en uf Pole a d Uni vo Breslau berueffe. 1921 isch er i d Pänsion ggange.

Am 27. Augschte 1933 isch dr Aargauer und Zuger Jurischt z Breslau gstorbe.





</doc>
<doc id="72015" url="https://als.wikipedia.org/wiki?curid=72015" title="Yann-Alexandre Fillion">
Yann-Alexandre Fillion

Dr Yann-Alexandre Fillion (* 14. Februar 1996 z Ottawa) isch e Tschütteler vom FC Aarau.

Dr Yann-Alexandre Fillion isch e Kanadier. Er isch 1996 z Ottawa uf d Wält cho. 2015 het er bim "FC Montreal" als Profigooli agfange tschutte. I sim erschte Mätsch het Montreal gäge de "FC Toronto Zwöi" zwöizunull verloore.

Wo dr FC Montreal anne 2016 ufghört het z spiile, isch dr Fillion uf Züri ggange, won er bim FCZ en Zwöijooresvertraag übercho het. D Zürcher händ en 2017 em schwedische Klub "Umeå FC" usglehnt und im April 2018 denn em Klub "Nest-Sotra".

Sid em Juli 2018 spilt dr Kanadier, wider als Läigaab vom FC Züri, bim FC Aarau als Gooli. Er isch i dr erschte Mannschaft ydeilt und het d Nummere 96.



</doc>
<doc id="72016" url="https://als.wikipedia.org/wiki?curid=72016" title="Zum Pfauen">
Zum Pfauen

S Huus "Zum Pfaue" isch es alts Huus i dr Altstadt vo Brugg.

A dr Hauptstrooss vom alte Aargauer Stedtli, wo me vom Bahnhof zu dr Aarebrugg abe goot, stoot e ganzi Reie vo schöne alte Hüüser. S Huus "Zum Pfaue" het d Nummere 30.

S Huus zelt im Schwizer Infäntaar vo de Kulturgüeter zu den Objäkt mit regionaler Bedüütig. Es isch im gotische Stil bout und i dr Brockzyt chly veränderet worde. Es het schöni Fänschter a dr Gassefront und uf dr Nordsyte zwöi grossi barocki Portaal mit us em Schtei ghauene Verzierige. Amene Chällerfänschter cha mes Datum "1710" ygraviert gseh.



</doc>
<doc id="72021" url="https://als.wikipedia.org/wiki?curid=72021" title="Gianuario Carta">
Gianuario Carta

Dr Gianuario Carta (* 1. Januar 1931 z Bitti uf Sardinie; † 14. Februar 2017 z Cagliari) isch en italiänische Jurischt und Bolitiker gsi.

Är het s Rächt a dr Katolischen Universität vo Mailand studiert und isch zum Presidänt vo de Rächtsawält i de Provinz Nuoro gwäält worde. Sid 1965 isch är Regionalroot vo Sardinie gsi.

Är isch vo 1968 bis 1983 für d "Democrazia Cristiana" i dr italiänische Abgordnetechammere, de "Camera dei deputati," und vo 1983 bis 1992 im "Senato della Repubblica" gsässe. Är het parlamäntareschi Kommissione gleitet, so au die, wo d Skandal von ere Filiale vo dr "Banca Nazionale del Lavoro" undersuecht het.

Nach verschidene andere staatlichen Ämter isch är vo 1983 bis 1986 Minister für d Handelsmarine im Kabinett "Craxi I" gsi.



</doc>
<doc id="72022" url="https://als.wikipedia.org/wiki?curid=72022" title="Bahnhof Erzingen (Baden)">
Bahnhof Erzingen (Baden)

Dè Baanhof Ärzingè isch ein vo zwei Baanschtationè i dè südbaddischè Gmeind Chleggau, wo im Gmeindshauptort Ärzingè a dè Hochrhybaan uff èm Abschnitt Waldshuèt-Schaffuusè lyt. Sit èm Dezèmber 2013 isch dè Ärzinger Baanhof weschtlichè Endpungt vo dè Schaffuuser S-Baan, ußerdèm isch d Streggi bis Schaffuusè zweigleisig un elegtrifizyrt.

Dè Baanhof Ärzingè lyt im Dalboddè vom Chleggaudal sowiè am Fuèß un am Rand vom Wyybaudorf Ärzingè nur 200 Meter vo dè dütsch-schwizer Gränz èwäg un isch èn Gränzbaanhof. 
Nõchbòrbaanhöf vo Ärzingè sin dè Grièßemer Baanhof, wo 4,5 km südweschtlich positionyrt isch, un dè Bf. Traadingè, wo nu 600 m èwäg isch, well er uumittelbar ènnèt dè Gränz uff Schwizer Territorium lyt. Beidi Stationè ligèd au a dè Hochrhybaan. 

Barallel zuè dè Baanschtreggi un dōdemit au barallel zum Ärzinger Baanhof volauft d B 34, a wellèrè au in uumittelbarer Nôchi dè Gränzübbergang Ärzingè-Traadingè in Kanton Schaffuusè lyt. Im Chläggi, wiè-s Dal vo Traadingè obsi benamst wörd, gòt d B 34 als H 13 bis Schaffuusè un drübber usè witter.

Dè Bau vo dè Bahnlinnie Basel–Konschdanz als Schlussstugg vo dè Baddischè Hauptbaan isch im 19. Johrhundert für d Ywooner vom Chleggau è technischi Sensation gsi. Nõch langè kommunalè Strittereiè um d Linnièfüürung vo dè Ysèbaa hèn d Baumaßnaamè a dè Baanschtreggi, wiè au dè Neubau vom Ärzinger Baanhof, schliéßlich im Johr 1863 irèn Abschluss gfundè.

Von Novembèr 2012 bis Oktober 2013 isch dè Streggèabschnitt zwüschè Ärzingè un Schaffuusè zweigleisig uusbaut un elegtrifizyrt worrè. Dõdruffhy sin Ragionalbaanè un S-Baan-Züüg zum Ysatz chò. Sèll isch au è Sensation gsi, well d Bediènung vo dè Unterwägsbaanhof zwüschè Ärzingè un Neuhuusè übber Johrzehntè uff Schinnèersatzvokeer umgschtellt gsi isch, wa bi dè Dütschè Baan normalerwys im Dotèglöggli für dè Baanvokeer glych chunnt.

Übber diè ganz Zit durrè isch dè Ärzinger Baanhof Eilzughalt (hüt: IRE-Halt) un vo dènnè Yschränkungè im Baanbedryb nit betroffè gsi.

Als Gränzbaanhof isch dè Baanhof Ärzingè sowoll i dè Schwizer Taryfvobund Oschtwind wiè au i dè dütschè Waldshuèter Taryfvobund (WTV) ygliderèt.

Dè Ärzinger Baanhof wörd hüt vo IRE-Züüg mit èm Laufwäg Basel Bad Bf–Singè (Hohentwiyl) un Basel Bad Bf–Ulm Hbf bediènt. Sit 2015 vokeert im Netz vo dè Schaffuuser S-Baan è stündlichi RB vo dè DB Regio Südbaddè zwüschè Ärzingè un Schaffuusè. Halbschtündlich vosetzt vokeert uff dè glychè Relation è S-Baan vo dè SBB GmbH. Dõdèzuè chömmèd einzelni Züüg zwüschè Waldshuèt un Ärzingè, wo in èrschter Linnie für dè Schülervokeer denkt sin un au dè Haltepungt z Grièßè bediènèd.

Im südweschtlichè Eggè vom Baanhof uumittelbar am Huusbaanschteig gegèübber vom Gleis 1 ligèd d Bushalteschtellè "Ärzingè Baanhof". Vo dört uus faarèd Regionalbus i diè umligendè Dörfer un Gmeindè. Im spezièllè wörrèd diè entlegendè Dörfer im Obberè Schwarzbachdal un im Jeschtettemer Zipfel wörrèd übber Buslinniè an Ärzinger Baanhof aabundè, well wedder d Hochrhybaan nò d Baanschtreggi übber s Rafzer Fäld è dirèkti Aabindung vom sèllè Gebièt erlaubt. Bruucht wörrèd sèlli Buslinniè vo allèm im Schülervokeer.

Im März 2016 sin sich s Land Baddè-Württèbärg, d Landchrais Waldshuèt un Lerrach, dè Regionalvoband Hochrhy-Boddèsee, s Schwizer Bundesamt für Vokeer sowiè d Kantön Basel-Stadt un Schaffuusè in èm gmeinsamè Memorandum of Understanding übber d Finanzyrung vo dè vollschtändigè Elegtrifizyrung vo dè Hochrhybahn zwüschè Basel un Ärzingè voschtändigt. Dè Uusbau wörd mit 160 Millionè Euro voaaschlaat.



</doc>
<doc id="72034" url="https://als.wikipedia.org/wiki?curid=72034" title="Breisgau-S-Bahn 2020">
Breisgau-S-Bahn 2020

Briisgau-S-Baan 2020 isch è Brojèkt für s Yrichtè von èm S-Baan-Sischteem im Großruum Fryburg. S Brojèkt isch vom Zwèckvoband Regio-Naavokeer Fryburg (ZRF) is Läbbè gruèfè worrè isch. Dè Bedryb söll in èrè èrschtè Uusbauschtufè im Novembèr 2018 uffgnõ wörrè. Im Novembèr 2012 hèt dè DB Netz bekannt gää, dass es Brojèkt bis zuè drei Mòl düèrer wörrè chönnt, uss blaantè 290 Millionè Euro chönntet also öppè 870 Millionè Euro wörrè. Dõrum söll s Konzèpt znägscht nu mit Abschtrich umgsetzt wörrè.

Unter m Brojèktnammè „Briisgau-S-Baan 2005“ isch uff dè Pilotschtreggè (Briisacher Baan, Elzdalbaan un öschtlichè Kaiserschtuèlbaan) è neus Vokeerskonzèpt entwicklèt worrè. Sèlli Baanlinniè sin uusbaut worrè, d Baanhööf modernisyrt un s Faarblaanaagebot dütlich uusgweitet worrè. Dagsübber vokeerèd di Züüge im Halbschtundètagt. Uff dè Briisacher Baan hèt d Briisgau S-Baan GmbH 1997 dè Bedryb vo dè Dütschè Baan übbernõ. Sitdèm wörrèd Regio-Shuttle (RS1) ygsetzt. Sit Mai 2000 vokeerèd d Züüg vo dè SWEG uff dè öschtlichè Kaiserschtuèlbaan zwüschè Goddènè un Baalingè im Halbschtundètagt, zwei neui Haltepüngt sin uffgmacht worrè. Uff dè Elzdalbaan vokeert sit Dezembèr 2002 ebbèfalls d Briisgau-S-Baan GmbH, bis zum Septembèr 2004 sin alli Stationè modernisyrt worrè. Dè Faargaschtzuèwachs hèt uff dè Elzdalbaan innerhalb vo zee Johr 300 % bedrait.

Am 18. Mai 2012 isch è Finanzyrungsvoybarung übber dè Uusbau vo dè Elzdalbaan un dè Hinterè Höllèdalbaan vo Neuschtadt bis Donaueschingè mit dè Baan unterzeichnèt worrè. D Koschtè sin im Johr 2011 uff 290 Millionè Euro eschtimyrt worrè. Im Novembèr 2012 hèt d Baan bekannt gää, dass dè Uusbau vo dè Streggè bis zu drei Mòl düèrer wörrè chönnt. Zum Byschpill söll dè Uusbau vo dè Elzdalbaan 66 Millionè Euro statt dè aagsetztè 19 Millionè Euro koschtè. Druffhy hèt sich d baddè-württèbärgischi Landesregyrung bereit erklärt, d Briisacher Baan un d Elzdalbaan z übbernää un sèlber uuszbauè. Ußerdèm brüèft s Land, ob d Finanzyrung vo dè Faarzüüg z unterschtützè.

D Vokeersleischtungè für d Briisgau S-Baan sin europawitt uusgschribbè worrè. Um mee Wettbewèrb z ermöglichè, isch s Streggènetz dèzuè in drei Netz für d Vogaab uffdeilt.

I dè Kooperationsvoybarung zwüschè RVG un NVBW vom 11. März 2009 gòt s um d Elegtrifizyrung vo folgendè Streggè im Fryburger Ruum bis zum Johr 2018:

Nõch dè Fèrtigschtellung vom 3. un 4. Gleis söll ußerdèm d Fryburger Güèterumgeeigsbaan durch dè Bau vo zwei Vobindungskurvè am Chrützungspungt mit dè Briisacher Baan für dè Personèvokeer bruucht wörré.

Im Brojèkt gòt s au um d Modernisyrung un dè barrièrefreyè Uusbau vo dè Stationè uff è einheitlichi Perronhöchi vo 55 Zentimeter übber Schinnèobberkantè. Mittelfrischtig isch ußerdèm dè Neubau vo mengè Haltepüngt vorgsää.


Zuèsätzlich söll s Strõßébaanetz vo Fryburg dütlich erwitterèt wörrè un Umschtygebaanhööf mit dè regionalè Baanschtreggè entschtõ. Drübber usè söllèd diè regionalè Buslinnié uff dè Baanvokeer abgschtimmt wörrè.

D Linniè S1/S11 söll halbschtündlich z Goddene un stündlich z Titisee gflüglèt wörrè, sèllèwäg git s mee umschteigefreyi Dirèktvobindungè.

S Zylkonzèpt sièt acht Linniè vor un söll 235 km lang wörrè. Im Voglych zum Uusbauzuèschtand 2018 sin unter andrèm èn durchgängigè 30-Minutè-Tagt bis Elzach, d Füürung vo dè S2 un S3 übber d Güèterbaan, d Volängerung vo dè S41 bis Sasbach un èn 15-Minutè-Tagt uff èm Abschnitt zwüschè Himmelrych un Goddene vorgsää sin. D S-Baan-Linniè hängt abber vom Bau vom drittè un vyrtè Gleis vo dè Rhydalbaan i dè Obberrhyebèni ab, well bi zwei Gleis suscht nit gnuèg Kapazidät für dè Regionalvokeer bzw. S-Baan zur Vofüègung stòt.



</doc>
<doc id="72035" url="https://als.wikipedia.org/wiki?curid=72035" title="Michael Kohn">
Michael Kohn

Dr Michael Kohn (* 23. Dezämber 1925 z Züri; † 7. Septämber 2018 ebe dert) isch e Schwyzer Ingenieur, Lobbyischt un Unternämer gsii. Wäg sym Engaschmänt fir d Chärnenergy in dr Schwyz het mer em dr Spitzname «Atompapscht» gee.

Dr Michael Kohn het anne 1948 sy Studium an dr ETH Züri as diplomierte Böuingenieur abgschlosse, wun ere derno au in dr Forschig gschafft het. 1953 isch er Projäktingenieur bim Energyunternäme Motor-Columbus AG wore, wun ere au elf Johr speter Diräkter dervu woren isch. Au Staummdammprojäkt het er glaitet.

Ändi vu dr 1950er-Johr isch er e baar Johr z Israel as Böulaiter vun eme Kanalsischtem gsii, wu Wasser vu dr Region vum See Genezareth in dr drucke Side vum Land gfiert het "(National Water Carrier)" – e vum Bund bolitisch unterstitzt Vorhaa, wu au Schwyzer Firme mitgmacht hän.

Ab 1964 isch er im Verwaltigsrot vu Motor Columbus ghockt un het dää vu 1975 bis 1985 bresidiert. In däne Johr het er aa dr Verwaltigsrot vu dr Aare-Tessin AG für Elektrizität bresidiert un isch dodermit Gschäftslaiter vum Chärnchraftwärch Gösge un dur sy effetli Engaschmänt s Fyndbild vu dr Atomchraftgegner gsii.

Anne 1974 isch er fir vier Johr Vorsitzer vu dr Aidgnessische Kummission fir d Gsamtenergykunzäption (GEK) gsii, was uf dytligi Kritik gstoßen isch. Är isch e wichtige Lobbyischt fir d Strommäärtliberalisierig vu dr Schwyz un het si derfir uusgsproche, ass neii Chärnchraftwärch böue wäre.

Vu 1988 bis 1992 isch dr Michael Kohn Bresidänt vum Schwyzerische Israelitische Gmaibund (SIG) gsii. No syre Pänsionierig het er fir dr Arbetschraius Kapital un Wirtschaft (akw.) gschafft, uinter anderem as Bresidänt, ere Verainigung fir liberali Stelligname un Publikatione. Dr Kohn het au aa an Klimakumferänze d Positionen vu dr Wirtsachaft verdrätte un isch in Kummissione vu Economiesuisse derzue ghockt. Är het d Michael-Kohn-Stiftig bresidiert, wu u. a. Gäld fir armi Jude sammlet. Anne 2015 het d Kohn-Stiftig e halbi Million Franke fir d Quantum-Engineering-Initiative vu dr ETH Züri gspändet. D ETH Züri het em anne 1996 d Ehredokterwird verlihe.



</doc>
<doc id="72036" url="https://als.wikipedia.org/wiki?curid=72036" title="Knabenschiessen">
Knabenschiessen

S Chnaabeschüüsse – oder wie me früener im Tieläkt gsäit hät: de Chnaabeschüüsset – isch es Volksfäscht z Züri.

Das Fäscht findt all Jaar im Hèrpscht statt, und zwar im Septämber am Wuchenändi vorem Bätttag.

De Fäschtplatz isch im Albisgüetli under em Üetlibèèrg. Bis is 19. Jaarhundert isch de Chnaabeschüüsset im Siilhölzli gsii.

Das tradizionell Fäscht git’s i dr aktuelle Form sid 1899. Im Zäntrum stönd d Schüüsswettkämpf, wo de bescht Schütz oder di bescht Schützin als "Schützekönig" reschp. "Schützekönigin" uszäichnet wird.

Derzue cha mer uf em Fäschtplatz e Chilbi psueche – di grööscht vo de Tüütschschwiiz.



</doc>
<doc id="72047" url="https://als.wikipedia.org/wiki?curid=72047" title="Kanton Hönheim">
Kanton Hönheim

Dr Kànton Heene ìsch e Kànton ìm Département Bas-Rhin ìm Elsàss z Frànkrich. Dr Kànton ìsch àm 1. Janner 2015 grìndet wora. Hauiptort (frz. "bureau centralisateur") vum Kànton ìsch Heene.

Ìnsgsàmt hàt s ìm Kànton Heene 10 Gmeinde:


</doc>
<doc id="72048" url="https://als.wikipedia.org/wiki?curid=72048" title="Kanton Ingweiler">
Kanton Ingweiler

Dr Kànton Ìngwiller ìsch e Kànton ìm Département Bas-Rhin ìm Elsàss z Frànkrich. Dr Kànton ìsch àm 1. Janner 2015 grìndet wora. Hauiptort (frz. "bureau centralisateur") vum Kànton ìsch Ìngwiller.

Ìnsgsàmt hàt s ìm Kànton Ìngwiller 75 Gmeinde:


</doc>
<doc id="72049" url="https://als.wikipedia.org/wiki?curid=72049" title="Schienenbus">
Schienenbus

Als Schinnèbus, Schinnènomnibus bezièigswys Schinnèautobus wörrèd im dütschè Sprõchruum lychti zweiachsigi Vobrènnigsdrybwägè vo dè Ysèbaan bezeichnèt, wo für dè koschtègünschtigé Bedryb vo allem uff Näbbèbaanè entwicklèt worrè. Bi dè Dütschè Bundesbaan hèt s dõdefür d Abchürzung "Schom" gää.<ref name="EJS1/12"> (PDF; 3,9 MB)</ref> Schinnèbus sin nit z vowechslè mit dè seltènèrè Schi-Strõ-Bus, wo sowoll uff Schinnè wiè au uff dè Strõß faarè chönnè.

Schinnèbus sin urschprünglich uss Umbautè vo Strõßè-Chraftfaarzüüg entschtandè. Im Unterschyd zu sellnè hèn Faarzüüg, wo vo vornèiè für dè Schinnèvokeer konzipyrt worrè sin, meischtens zwei Füürerschtänd un chönnèd in beidè Faartrichtungè mit glycher Gschwindigkeit faarè. Schinnèbüss sin im dütschè Sprõchruum als "Lychtvobrènnungsdrybwagè" (LVT) klassifizyrt. Dè Begriff Lychtvobrènnungsdrybwagè schließt witteri Faarzüügtǜpè mit iè, byschpillswys èn Deil vo dè vyrachsigè Drybwägè. Lut Bertelsmann Universal-Lexikon cha-nèn Schinnèbus sowoll zwei- wiè au vyrachsig syy.

Näbbè dè Kurzform "Schinnèbus" sin andri Begriff wiè "Schinnèomnibus" odder "Schinnèautobus" vobreitet. Dè Uusdrugg "Schinnèauto" exischtyrt für èn „Chraftwagè mit Vobrènnungsmotor für Güèter- un Personèvokeer mit Radchrantzräder für s Faarè uff Schinnè, ungeignet zum Yschtellè in Züüg“.

In andrè Sprõchè exischtyrèd äänlichi Bezeichnungè für Schinnèbüss, asè benamst d New York Central Railroad schu 1908 è Draisinè i dè änglischè Sprõch als "railbus". Witterhy sin d Uusdrügg "ferrobús" bezièungswys "buscarril" (spanisch), "autobus su rotaia" (italiènisch), "autorail" bezièungswys "autocar sur rails" (französisch), "rälsbuss" (schwedisch), "skinnebus" (dänisch), "kiskobussi" (finnisch), "kolejový autobus" (tschechisch), "šinobus" (serbokroatisch), "sínautóbusz" bezièungswys "sínbusz" (ungarisch), "autobus szynowy" bezièungswys "szynobus" (polnisch) odder "Relsowye Awtobus" (russisch). D Faarzüüg, wo asè bezeichnèt sin, wisèd abber kei gmeinsami, durchgängig einheitlichi Bauwys uff.

Diè èrschtè Schinnèbǜs sin umbauti Omnibǜs mit Ysèbaaräder. Au hüt nò isch sèlli Konschtruktionsart in lateinamrikanischè Staatè tǜpisch. Vordeil gegéübber èm klassischè Drybwagè sin vor allem diè gringè Inveschtitions- un Bedrybskoschtè sowiè s reduzyrte Gwicht. Sèlli Yrichtungsfaarzüüg hèn deils beidersitigi Yschtyg sowiè deilwys au fescht unter m Chassis montyrti Yrichtungè zum Hebbè un Drüllè vom ganzè Faarzüüg, um d Faartrichtung uff Strèggègleis umkeerè z chönnè.

Urschprünglich sin Schinnèbǜs glych dèhèr chò wiè Huubè-Omnibüs, wiè si i dè 1920er- un 1930er-Johr normal gsi sin. Èrscht nõch èm Zweitè Wältchrièg sin uusgwäälti Baudeil uss dè Nutzfaarzüüginduschtry, wiè Motorè, Gedrybe odder Karosseryelemänt, aabasst un mit Drybwagèelemänt kombinyrt worrè. Fortschritt im Faarzüügbau hèn bi Schinnébǜs zuè unterflur aagordnetè Motorè un sèlbschtdrägendè Wagèkäschtè gfüürt. È witteres hüüfigs Merkmòl vo Schinnèbǜs isch d Großruumbauwys ooni Drènnwänd zwǜschè dè Yschtygsberych sowiè èm Faargaschtruum un ooni abdrènntè Füürerschtand gsi. Älteri Faarzüüg hèn zuèsätzlich oft èn Dachgepäckdräger ghaa.

Schinnèbǜs hèn tǜpischerwys keini odder voeifachti Kupplungè, well si meischtens nu allei odder mit bauglychè By-, Mittel- odder Steuerwägè zum Ysatz chömmèd. Sin si dègegè mit normalè Zug- un Stoßyrichtungè vosää, isch s Mitfüürè vo normalè Personè- odder Güèterwägè möglich.

Èn èrschtè Schinnèbus isch kurz vor èm Èrschtè Wältchrièg vo dè Königlich Sächsischè Staatsysèbaanè teschtet worrè. Èn Strõßèbus vo dè Firma Nacke z Coswig isch mit Spurchrantzräder un baantǜpischè Signaalyrichtungè (Druggluftpfiifè, Warnschällè) vosää. S Faarzüüg mit dè Baannummèrè 9015 hèt èn Motor vom Saurer un hèt 18 Personè Blatz botè. Mit èm Chriègsuusbruch hèt vomuètlich sin Ysatz uffghört.

Im Johr 1927 isch è meterschpurigs Faarzüüg entschtandè, wo èbbèfalls us ènèm Strõßèbus un als Gmeinschaftsbroduktion vo dè Waggonfabrik Werdau un dè VOMAG uff d Wält chò isch. Ab 1929 isch es bi dè Gera-Meuselwitz-Wuitzer Ysèbaa ygsetzt worrè. S Yrichtungsfaarzüüg hét 38 Sitzblätz un hèt è Druggluftbräms uffgwisè. Dè Vyrzǜlinder-Ottomotor, wo 44 kW hèt, macht è Högschtgschwindigkeit vo 35 km/h möglich. Wegè m großè Achsschtand vo 5700 Millimeter isch d Vorderachsè beweglich uusgfüürt worrè, si hèt wiè bi nèm Strõßèfaarzüüg übber s Lenkrad drüllt wörrè chönnè. A vyr Stellè vo dè Baan sin Wendemöglichkeitè ygrichtet worrè. Zum Umdrüllè chönnèd d Vorderräder hǜdraulisch glupft wörrè un s Faarzüüg im Halbchrais um d Hinterachsè gschwenkt wörrè. Ab 1948 isch sèll Faarzüüg bi dè Franzburger Chraisbaanè dèheim gsi, sèlli Baangsellschaft isch 1949 vo dé Dütschè Rychsbaan übbernõ worrè. Dè Schinnèbus hèt d Bedrybsnummèrè VT 133 521 chriègt, isch 1950/51 abgschtellt un 1962 voschrottet worrè.

D Firma Henschel hèt im Auguscht 1931 èn èrschtè Schinnèbus bi dè Grifte-Gudensbärger Chlybaan uff d Gleis brocht. Obwoll sélli Baan mit èm Yrichtungsfaarzüüg, wo ooni witt vorschpringèndem Vorbau mee inèm „richtigè“ Ysèbaafaarzüüg glych gsää hét, zfriddè gsi isch, sin Folgeuffdrääg wittgehend uusblibbè. Nu diè Dütschi Rychsbaan hèt im selbè Johr drei Drybwägè aagschafft – allerdings in Zweirichtungsuusfüürung, um s unwǜrtschaftliche Umdrüllè a dè Èndbaanhööf z vohindèrè. Sèlli Faarzüüg, wo als 133 006–008 benamst worrè sin un nu 11,9 t schwèr gsi sin, hèt mò bi dè RBD Rägensburg stationyrt. Si hèn als entgleisungsgfôrdèt goltè, un sin im Zweitè Wältchrièg nu no vo Obberleitungsmeischtereiè uus ygsetzt worrè. Sit dèm gältèd si bis hüt als nǜmmi eksischtent.

Ab dè 1930er Johr hèt d Waggonfabrik Wismar Schinnèbǜs baut. Irèn bekannteschtè Vodrètter isch dè Wismarer Schinnèbus vo dè Bauart "Hannover", wo èrschtmòls als „Schinnèomnibus“ aaprisè worrè. Amtlich isch er znägscht als "2achsigè Lychtbau-Schinnè-Omnibus" benamst worrè, spôter als "Lychtdrybwagè".

D Waggonfabrik Ürdingè hèt 1933 èn „Schinnè-Autobus“ mit èm Opel-Motor für d Lübeck-Segebärger Ysèbaan un 1936 èn wittèrè Drybwagè (mit Beiwagè) für d Lübeck-Büèchemer Ysèbaan. Diè beidè Faarzüüg hèn retour luègènd schu vill Elemänt vom spôtèrè Ürdinger Schinnèbus vo dè Dütschè Bundesbaan vornè wèg gnõ. Im sèlbè Johr hèt d Gardelegen-Haldensläbbè-Weferlinger Ysèbaan vo dè Bèrliner Vokeersgsellschaft nüün gebruuchti Doppeldeggerbüs kauft un hèt si zuè Schinnèbüs umbaut. Zwǜschè 1939 un 1941 sin sèbbi Deggsitzwägè durch moderni Drybwägè ersetzt worrè.

I dè Nõchchriègszit sin z Weschtdütschland flächendeggend un in großer Aazaal d Ürdinger Schinnèbüs vo dè Dütschè Bundesbaan (DB) ygsetzt worrè. Si hèn dõdeby zwǜschè dè einmotorigè Baureiè VT 95, dè zweimotorigè Baureiè VT 98 un dè Zaaradvariantè VT 97. Nu für sèlli Baureiè hèt diè Dütsch Bundesbaan i dè 1950er Johr vorübbergehend vyr neui Zuggattungè ygfüürt, woby s "t" für Trybwagè un s "o" für Omnibus gschtandè isch:

Bi vill nitstaatlichè Ysèbaanè z Dütschland sin MAN-Schinnèbüs zum Ysatz chò. Beschränkti Finanzmittel hèn chlyni Baanè abber au zuè eigèwilligè Lösungè uss dè eigènè Wärchschtatt zwungè. So hèt diè Schwôbischi Ysèbaa-Gsellschaft èn aaltè Büssing-Bus vo dè Vokeersbedryb Hannover zuè nèm Schinnèfaarzüüg umbaut. Bis Aafang 1960er Johr isch dè T 35 uff dè Baanschtreggi Amschtettè-Laichingè ygsetzt worrè.

I dè DDR hèt diè DR sit dè 1960er Johr d Baureiè VT 2.09 ygsetzt. Si sin technisch als Lychtvobrennigsdrybwägè (LVT) klassifizyrt un hüüfig ebbèfalls als Schinnèbus benamst worrè.

Drübber usè exischtyrèd no é baar Prototǜpè un Chlyseriè. Dèzuè zellèd diè füüf SVG Lychtdrybwägè vo dè Sǜlter Inselbaan, wo uss Sattelschlèpper umbaut worrè sin (1953–1970, uss Borgward B 4000). Ußerdèm isch uff dè Baanschtreggi Amschtettè–Laichingè dè Drybwagè T 35 ygsetzt worrè, wo us ènèm Omnibus bschtòt un è Einzelschtugg gsi isch. Fèrner isch es è feschtkupplèti dreideiligi Ürdinger-Einheit mit Faltèbalgübbergäng bi dè Hèrsfälder Chraisbaan.

In dè 1990er Johr isch vo voschiddèné Hèrschteller Nõchfolge-Bauartè für diè inzwǜschè voaaltètè Schinnèbüs vorgschtellt worrè. Vo dè DB-Baureiè 670, wo umgangssprõchlich als "Doppelschtogg-Schinnèbus" benamst wörd, sin byschpillswys sechs Exemplaar hèrgschtellt worrè. D Erfaarungè, wo bim Bau vo sèbbè Faarzüüg gmacht worrè sin, hèt diè Dütschi Waggonbau aaschlièßend bi dè Entwicklung vom Lychtdrybwagè vo dè Baureiè LVT/S brofityrt, vo dènnè öppè 20 Stugg baut worrè sin.

Z Öschterrych isch èbbèfalls dè Ürdinger Schinnèbus im Ysatz gsi. 1953 isch dè èrschte Ürdinger Schinnèbus, wo mit zwei Motorè baut worrè isch, 1968 mit èm VT 10.09 dè letschte z Dütschland baute Ürdinger Schinnèbus a d Graz-Köflacher Ysèbaan (GKB) gangè. Diè nüü Drybwägè vo dè Baureiè VT 10 sin glych wiè dè VT 95 vo dè DB baut worrè, hèn abber zwei (statt einem) Motorè ghaa. Ab 1970 hèt d GKB vo dè DB vyr einmotorigi VT 95 übbernõ, wo si als VT 50 ygreyt hèt. Dèzuè hèt s dotal 21 Beiwägè gää.

Diè Montafonerbaan hèt 1955 diè beidè einmotorigè Drybwägè VT 11 un VT 12 aagschafft, wo sich nu durch d Fenschter vo dè Baureiè VT 95 unterscheidè duèt, d Sitèfenschter hèt mò abbè duè chönnè. Dõdèzuè isch 1956 dè passende Stüèrwagè VS 21 chò.

Bi dè Öschterrychischè Bundesbaanè (ÖBB) sin diè Ürdinger Schinnèbüs als Baureiè 5081 gfüürt worrè. Si sin meischtens Lizenzbautè gsi, wo vo dè Simmering-Graz-Pauker un dè Jenbacher Wärch baut worrè sin. Von è baar Abweichungè wiè Sitèfenschter, wo mò abbèduè cha, un abgsènkti Dritt èmòl abgsää, sin d 5081er fascht glych gsi wiè dè VT 98. 30 söttigi Drybwägè sowiè glych vill Stüèr- un Beiwägè sin vo dè ÖBB kauft worrè. 

Ußerdèm hèt s Ysätz bi dè Montafonerbaan, bi dè Steiermärkischè Landesbaanè (StLB) un bi dè Südburgèländischè Regionalbaan (SRB) gää.

Bi dè schwizer Ysèbaagsellschaftè git s keini Faarzüüg, wo als Schinnèbus benamst worrè sin. S sin abber dütschi Schinnèbüs uff dè Baanschtreggi Koblänz–Waldshuèt gränzübbnerschreitend i d Schwiz (guèt 2 km bis in Bf. Koblänz) vokeert. Für d Füürig vo schwach frequèntyrtè Züüg hèt d Firma Saurer é „Schinmèmobil“ baut, wo im Winter 1908 uff dé Rorschach-Heidè-Bärgbaan teschtet worrè sin. D Sicherheitsvorschriftè hèn dèm sini Inbedrybnaam uff dè Zaanschtangèschtreggi vohinderèt. 1920 hèt für Wèrbezwèck èn aabasstè Saurer-Strõßèbus uff dè Schinnè vo dè französischè Schmalschpurbaan Voies ferrées du Dauphiné vokeert.

I dè Blaanungsphasè für dè Rote Pfyyl hèt diè Schwizerischi Bundesbaan 1932 Blaanskizzè vo dè lychtè zweiachsigé Drybwägè in èrè elegtrischè un ènèrè Disel-Variantè aagfèrtigt. Sèlli Ideè sin nit witter vofolgt worrè.

D Soorsi-Trièngè-Baan (ST), wo nit elegtrifizyrt isch, hèt 1953 Vosüèch unternõ mit èm Ürdinger Schinnèbus. È Aaschaffig isch unterblibbè, 1971 isch dè Personèvokeer uff d Strõß volagerèt worrè.

D Oensigè-Bauschtu-Baan (OeBB) hèt sich 1955 vo dè Schwizer Lokomotyv- un Maschinnèfabrik (SLM) èn elegtrischè Schinnèbus offeryrè lõ, wo lut Zeichnig öppè füüf Tonnè schwèr un 9,5 Meter lang worrè isch. D Köschtè sin übber diè finanzièllè Möglichkeitè vo dè Gsellschaft gangè.

Im Raamè von èrè Revision vo dè Bedrièbsform vo dè Wollè-Mäisterschwande-Baan (WM) hèt d SWS 1977 zwei vyrachsigi elegtrischi Schinnèbüs offeryrt. Well si keini normalè Zug- un Stossvorrichtungè ghaa hettèt, wärèd separati Züüg für dè Stüggguètvokeer nötig gsi, sèllèwäg isch sèbbi Variantè als unrentabel voworfè worrè.

D Orbe-Chavornay-Baan (OC) hèt d Bschaffig von èm gebruuchtè Ürdinger Schinnèbus evaluyrt, wo è elegtrischi Uusrüschtung vo èm Trolleybus hèt söllè übberchò. Diè dörtzmòl nò chlyni Firma Stadler, wo dörtzmòl no chlyni Umbautè un Einzelaafèrtigungè broduzyrt hèt, hèt è zweiachsigs Neubaufaarzüüg mit voglychbarer Dimension offeryrt, wo 1990 als Be 2/2 Nummèrè 14 in Bedrièb gangè isch.

D Chemins de Fer Luxembourgeois (CFL) hèt 1951 zee Dryb- un zee Beiwägè vo dè VT 95-Prototǜpseriè kauft, wo d Bedrybsnummèrè 151 bis 160 bzw. 1051 bis 1060 chriègt. È Garnitur isch bi dè Museumsysèbaan "AMTF Train 1900" z Fond-de-Gras konservyrt. Èn elftè Wagè mit dè Nummèrè 161, wo dè Serièfaarzüüg entschprochè hèt, isch anno 1956 dè andrè nõch Luxèmburg gfolgt.

Z Belgiè sin vyr Baureiè vo Schinnèbüs im Ysatz, wo zwǜschè 1939 un 1952 hèrgschtellt worrè sin un mit Motorè vo Brossel uusgschtattet gsi sin. D NMBS/SNCB-Reiè 551 hét è Längi vo öppè 16 Meter; im Volauf vom Johr 1939 sin 56 Einheitè broduzyrt worrè. Im Gegèsatz zuè dè andrè belgischè Schinnèbus-Reiè mit vyr Achsè hét d Reiè 551 nur zwei Achsè ghaa. Noch im sèlbè Johr sin 6 Faarzüüg vo dè NMBS/SNCB-Reiè 552 gfolgèd, wo mit nu 11 Meter Längi dütlich chürzer gsi sin. Beidi Seriè hèn èn 127 kW starkè Diselmotor mit mechanischer Chraftübberdragung chriègt. 1942 sin 50 Drybwägè vo dè NMBS/SNCB-Reiè 553 mit èrè Längi vo 16 Meter un 166 kW starkem Motor uusgliferèt worrè. Nõch Èndi vom Zweitè Wältchrièg isch sèllè Motor au i diè 20 Drybwägè vo dè NMBS/SNCB-Reiè 554 ybaut worrè, sèbbi sin im Johr 1952 baut worrè .

D Schinnèbüs vo dè Reiè 553 sin 1971 in "Reiè 49" umzeichnèt worrè un bis Mitti vo dè 1970er-Johr ygsetzt worrè, d Faarzüüg vo dè Reiè 554 hèn d Bezeichnung "Reié 46" chriègt un sin èrscht i dè spôtè 1990er-Johr uusgmuschterèt worrè. Vill Drybwägè sind museal konservyrt un wörrèd vo voschiddènè brivatè Museumsysèbaanè odder Vorein bedrybsfähig ghaaltè un für Sonderfaartè ygsetzt.

Diè èrschtè Schinnèbüs z Frankrych sin Schöpfungè vom Ingenieur Georges Tartary, Vowalter vo dè Baangsellschaft Tramways des Deux Sèvres. Er hèt nõch èm Èrschtè Wältchrièg 20 ehemòligi Krankèdransportbüs vo dè United States Army kauft un hèt si umbaut in meterschpurigi Schinnèfaarzüüg. Diè zweiachsigè Yrichtungsfaarzüüg vom Typ „A“ hèn 16, diè zee Exemblaar vom volängertè Tǜp „Ai“ 24 Faargäscht Blatz botè. Bim folgendè Tǜp „B“ isch dè Motor schu i dè Innèruum integryrt worrè. 1934 hèn è baar Drybwägè, wo deilwys mit einachsigè Beiwägè vokeert hèn, neui „stromlinnièförmigi“ Karosseriè chriègt, mindeschtens einè isch in èn fenschterlosè Güèterdrybwagè umbaut worrè. D Faarzüüg sin au bi sechs wittèrè französischè Baangsellschaftè ygsetzt worrè.

Witteri früènè Byschpill stellèd d Baureiè JA, JM1, JM2, JM3 un JM4 in Yrichtungsbauwys i dè Art vo dè Huubè-Autobüs mit dè Achsfolgè 1A sowiè d Baureiè JB un KG dar (letschteri i dè Art von èm Frontlenker-Autobus) mit dè Achsfolgè 2'A, d. h. ènèm Art vorlaufendem Drèègschtell (Tartary-De-Dion-Spurfüürungssischsteem) un èrè nõchlaufendè Achs, wo aadribbè isch. Si sin vom De Dion-Bouton i dè Johr 1923 bis 1932 baut worrè. Sèlli zee Exemblaar JA, wo für acht Baanè baut worrè sin, sin i vill Aschpèkt è Kopy vom Tartary A gsi. Diè insgsamt 66 Drybwägè vo dè JM-Baureiè hèn u. a. è voschtärkts Faargschtell un è Drèèmechanik chriègt, wo unter m Wagèboddè aabrocht gsi isch, sèllèwäg hèn si zweiachsigi Beiwägè ziè chönnè. 

In frankophonè Sprõchgebièt, also au z Frankrych, git s kein gängigè Begriff èn Schinnèbus, wo dè dütschè Bezeichnung glych chunnt. Schinnèbüs, Lychtdrybwägè sowiè Drybwägè mit thermischem Aadryb sin i dè Regel als "autorail" benamst worrè. Voeinzelt, byschpillswys bi dè SNCF-Baureiè X 5700 (Autorail Floirat), wörd au dè Begriff „autocar sur rails“ bruucht. Dõdeby handlèt s sich um è Faarzüüg, wo braktisch i dè glychè Bauwys auch im Strõßèvokeer ygsetzt worrè isch.

Im gschichtlichè Kontegscht exischtyrt dè Begriff "Micheline", au wenn s sich nit um richtigi Michelin-Drybwägè ghandlèt hèt.
Obwoll insgsamt nu öppis mee wiè 100 Exemblaar baut worrè sin, hèn d Micheline-Schinnèbüs z Frankrych un sinè Yflussgebièt übber Johrzeentè wèg è witti Vobreitung gfundè. D "Michelines" sin Schinnèbüs gsi, wo mit Pneus uusgschtattet gsi sin, welli vom Reifèhèrschteller Michelin in Zämmèarbèt mit è baar Baangsellschaftè entwicklèt worrè sin. D "Michelines" hèt s unter andrèm in füüf-, sechs-, acht- un zwölfachsiger Uusfüürung gää. Witteri Hèrschteller vo französischè Schinnèbüs sin Saurer, Berliet, De Dion-Bouton, Verney un Renault gsi.

Gly nõch èm Zweitè Wältchrièg sin zee Floirat-Strõßèbüs zuè Schinnèbüs umbaut worrè. In 63 Exemblaar hèt diè zweiachsigi Baureiè X 5600, wiè diè vyrachsigè „Picassos“ (Baureiè X 3800), èn asǜmmetrisch aagordnetè, höchèrè Füürerschtand ghaa. Für d Strèggè i dè Bretagne, wo vo dè CFTA bedribbè worrè sin, hèt d Soulé 1990 drei innovatyvi zweiachsigi Drybwägè vom Tǜp A2E gliferèt, welli abber keini Nõchfolger gfundè hèn.

Schinnèbüs hèn z Großbritanniè schu i dè 1920er Johr eksischtyrt. D Derwent Valley Light Railway (DVLR) hèt 1924 zwei Faarzüüg in Diènscht gschtellt, wo uff ènèm Ford-LKW-Faargschtell uffbaut worrè isch, un 1926 nõch Irland vokauft worrè isch.

Schu ab 1958 hèt s widder chlyni Seriè vo Schinnèbüs gää. Drunter sin füüf Faarzüüg gsi, wo z Dütschland baut worrè sin un witgehend im Ürdinger Schinnèbus entschprochè hèn, abber im britischè Lichtruumbrofyl aabasst worrè sin. Witteri Abwychungè vum dütschè Modell sin unter andrem dè Mittelyschtyg un s Zylschild unterhalb vo dè Stirnlampè gsi. D Drybwägè, wo vo WMD z Donauwörth für British Rail baut worrè sin, hèn normali Zug- un Stoßvorrichtungè uffgwisè, sèll isch im Gegèsatz zuè dè britischè Pendants asè gsi. Vyr vo füüf Faarzüüg sin erhaaltè blibbè, drunter d Nr. 79964 bi dè "Keighley and Worth Valley Railway" vo Keighley nõch Oxenhope z West Yorkshire.

Nõch è baar Prototǜpè vo dè zweitè Generation wiè èm zweiachsigè BRE-Leyland Railbus R3, wo ab 1976 entwicklèt worrè sin, sin i dè Johr 1984 bis 1987 diè zwei- un dreideiligè Baureiè 140 bis 144 aagschafft un als "Pacer" benamst worrè. Mit dè Aawèndung vo technischè Lösungè uss èm Bussektor hettèt uff Näbbèschtreggè Koschtè ygschpart wörrè söllè. Anderscht wiè in andrè Länder sin britischi Schinnèbüs wèg dè höchèrè Baanschteig ebbèso hoch baut worrè wiè andri Schinnèfaarzüüg. Èn Nõchdeil sin diè schlèchtè Laufeigèschaftè vo dè zweiachsigè Faarwärch gsi. D Drybwägè, wo uff zwanzig Johr Läbbensduèr uusglait worrè sin, sin deilwys no im Ysatz. Si söllèd bis 2019 uusgmuschtert wörrè.

D Baangsellschaft Great Northern Railway (GNR) hèt i dè 1930er Johr è Seriè vo Schinnèbüs, u.  a. au für anderi Gsellschaftè wiè d Sligo, Leitrim and Northern Counties Railway (SL&NCR). D Faarzüüg sin für dè Schinnèvokeer adaptyrti Strõßèbüs, wo uff dè Schinnè gloffè sin, fascht glych wiè diè französischè Michelines mit gasgfülltè Gummireifè (Howden-Meredith patent wheels). D Vorderachsè hèn spôter normali Ysèbaaräder uffzogè chriègt, um d Stromchrais vo dè Signalisation z beyflussè z chönnè.

Au Schmalschpurbaanè hèn Faarzüüg ygsetzt, wo uss Strõßèbüs abgleitet worrè sin. Schu 1926 hèt d County Donegal Railway (CDR) zwei bruuchti, zweiachsigi benzinbedribbèni Schinnèbüs vo dè änglischè Derwent Valley Light Railway (DVLR) kauft un si umgschpurt. Si sin bis 1934 im Diènscht gschtandè. 1930 isch bi dè GNR z Dundalk mit èm Schinnèbus Nr. 7 für d CDR dè èrschte diseldribbèni Drybwagè uff dè britischè Inslè ygsetzt worrè.

Èn èrschtè Schinnèbus isch 1933 als Autovía nº 1 a d Ferrocarril de Valencia a Villanueva de Castellón glifèrèt worrè, im Johr druff hèt er d Bedrybsnummèrè 4 chriègt. S schmalschpurigi, dreiachsigi Yrichtungsfaarzüüg hèt unter m Vorbau èn Dreizilindermotor mit 75 PS ghaa, wo vo Junkers lizenzyrt gsi isch. D Drybwägè 2, 3 un 5 sin 1934 dèzuè chò, im glychè Johr sin alli vyr Faarzüüg als 102 bis 105 umzeichnèt worrè. 1935 isch dè stärker motorisyrte Drybwagè 106 dèzuè chò. Si alli hèn Beiwägè ziè chönnè. Ebbèfalls uss dè 1930er Johr hèn diè meterschpurigè Schinnèbüs vo dè Tǜpè A-1 (elf Faarzüüg, dèvò èn Güterdrybwagè) un A-2 (zwei Faarzüüg) vo dè Ferrocarril de Villena a Alcoy y Yecla (VAY) gschtammt, wo d Motorè i dè Innèruum integryrt gsi sin. Diè üßerlich ènand äänlichè Faarzüüg sin sämtlich i dè Wärchschtättè vo dè VAY entschtandè. Sibbè Drybwägè vom Tǜp A-1 sin 1974 zuè dè Ferrocarriles de Vía Estrecha (FEVE) chò.

Diè spanischi Staatsbaan Red Nacional de los Ferrocarriles Españoles (RENFE) hèt 1954 für yr Breitschpurnetz (Spurwitti 1676 Millimeter) bi dè Waggonfabrik Ürdingè èn dreideiligè Zug kauft, wo uss èm zweimotorigè Dryb- un zwei Beiwägè bschtòt. Wiè dè VT 95 hèt er lychti Scharfèbärgkupplungè ghaa, diè meischtè Sitèfenschter sin abber als Übbersetzfenschter uusgfüürt. Diè obbèrè Drittel vom Toilettèfenschter un dè Stirnfenschter hèt mò usè klappè chönnè. D Achsschtänd vo dè beidè Beiwägè isch 6 m gsi.

Ürdingè hèt schu 1953 èn Glyderdrybzug mit Faltèbalg-Übbergäng entworfè, vo sellnè hèt d RENFE 1962 15 Züüg uss Dütschland chriègt. Aafang 1963 sin nòmòls 15 sèbbigi Züüg bschtellt worrè, wo bis Januar 1964 uusglifèrt worrè isch. 30 bauglychi Züüg sin i dè Zwischèzit i dè einheimischè Fabrikation in Lizènz entschtandè. S handlèt sich um Kompositionè uss èm Dryb- un èm Stüèrwagé uff Basis von èm VT 98 mit jewyls nur eim Füürerschtand un èm aadrybslosè Beiwagé i dè Mitti. D Züüg hèn Übbersetzfenschter sowiè Klappfenschter i dè Frontschiibè un hèn uffgrund vo dè normalè Zug- un Stoßvorrichtungè mit andrè Ysèbaawägè kupplèt worrè. Alli Drybwägè hèn aafangs Motorè vom Tǜp Büssing U 10.

Nõch 1966 hèt d RENFE witteri Halbzüüg vo dè Reihung VT-VM un einzelni VT ghaa, drunter 30 bi dè Waggonfabrik Ürdingè. Uff d Klappfenschter i dè Frontschiibè isch ab denn vozichtet worrè. Insgsamt sin es 229 Drybwägè (VT), 136 Mittelwägè (VM) un 101 Stüèrwägè (VS), wo als VT-VM-VS odder VT-VM-VT ygreyt worrè isch. Diè meischtè Mittelwägè sin i dè 1970er Johr zuè Stüèrwägè umbaut worrè. S sin mee un mee zweideiligi Züüg ygsetzt worrè, s hèt abber au 20 Vyrwagèzüüg zämmé gschtellt worrè.

Dié spanischè Schinnèbüs sin zitèwys im zuèschlagpflichtigè Eilzugvokeer übber Dischtanzè vo mee wiè 300 Kilometer ygsetzt worrè. Irè blaanmäßigè Diènscht hèt im Johr 1991 uffghört, zwei für s Ysèbaamuseum Saragossa uffgschaffti Züüg sin bis 1992 vorübbergehend nòmmol bi nèrè regionalè Baangsellschaft zum Ysatz chò.

Uss drei Strõßèbüs vo dè französischè Firma Panhard sin am Aafang vo dè 1940er Johr diè drei Schinnèbüs AR 101 bis 103 für d Linha do Vouga zämmègfrickèlt worrè. D Front vo dè meterschpurigè Faarzüüg hèt è Drèègschtell chriègt, wo mit èm Motor aadribbè worrè isch, wo z vorderscht vornè montyrt gsi isch. Dè Motor hèt übber è LaschtwagÈ-Kardanwällè d Hinterachsè aadribbè. Znägscht hèn d Drybwägè, wo nè Toilèttè ghaa hèn, 23 Sitzblätz i dè uusschlièßlich 1. Klassè ghaa hèn. Si sin in d AMyf 101 bis 103 umbenamst worrè, 1944 hèt s mit dè AMyf 104 è vyrts Faarzüüg mit èm Chrysler-Benzinmotor gää. Mit dè Voschtaatlichung vo dè Streggi 1946 sin si dè CP zuègschlagè worrè. Anno 1947 isch è füüfts Exemblaar in Bedryb gangè, d Drybwägè hèn d Nummèrè MEyf 51 bis 55 chriègt. Spôter sin alli Motorè durch Chevrolet-LKW-Motorè ersetzt worrè. Bis 1979 sin si im Ysatz gsi, i dè früènè 1980er Johr sin zwei Drybwägè voschrottet worrè.

16 Garniturè vo dè Ürdinger Schinnèbüs, wo uss Dryb- un Stüèrwägè bschtandè hèn, sin vo dè spanischè Staatsbaan 1979 un 1980 gebruucht nõch Bortugal vokauft worrè, wo diè letschtè drei Züüg sin bis 1985 ygsetzt worrè.

D Ysèbaagsellschaft Mediterranea-Calabro-Lucane (MCL) hèt insgsamt 32 schmalschpurigi Schinnèbüs vo dè Baureiè M1 mit Diselmotor kauft. Diè zweiachsigè Yrichtungsfaarzüüg für d Spurwitti 950 mm sin zwǜschè 1933 un 1953 in Form vo vyr Bauseriè uusgliefèrèt worrè, drunter sin zwei (mit Zuèsatz „c“ für cremagliera – Zaanschtangè) mit Zaaradaadryb gsi. Diè èrschtè 17 Drybwägè sin uff ènèm Laschtwagèchassis vo Officine Meccaniche (OM) uffbaut worrè, d Uffbautè sin vo dè Carminati & Toselli chò.

Sibbè Dryb- un vyr Stüèrwägè vo dè Ürdinger Bauart sin z Italiè gloffè. Die von der Firma Macchi-Fer in Varese in Lizenz gebauten Fahrzeuge entsprachen weitgehend dem VT 98, waren jedoch einmotorig. Die als ALn 1201–1205 bezeichneten Triebwagen sowie die Steuerwagen RP 2001 und 2002 liefen bei der Azienda Consorziale Trasporti (ACT) in Reggio nell’Emilia, zwei Trieb- (AD 21 und 22) und zwei Steuerwagen (RP 221–222) bei der Ferrovie del Sud Est (FSE) im Bereich Bari.

Wèg èm akutè Fäälè vo Näbbèbaadrybwägè hèt diè jugoslawischi Staatsbaan Jugoslovenske Železnice (JŽ) uff dè Ürdinger Schinnèbus zrugggriffè. Im Früèling 1955 hèt si uss Dütschland zee Drybwägè chriègt, wo dè Baureiè VT 95 glych chò isch un d Bedrybsnummèrè Dmot 126 001 bis 009 chriègt hèt. Diè zee Beiwägè, wo dèzuè basst hèn, hèn èn Achsschtand vo 6 m ghaa hèn, wo vo dè DB-Version abgwichè isch.

Well sich sèlli Faarzüüg, wo als „Šinobus“ benamst worrè sin, bewäärt hèn, sin bis 1967 264 Dryb- un ebbèsovill Bei- bzw. Stüèrwägè nõchbschtellt worrè. Sèlli sin bi dè Firma Gosa z Smederevska Palanka in Lizänz baut worrè – im Gegèsatz zuè dè rotè original Ürdinger – silbrig lackyrt gsi. Iri Sitèfenschter hèt mò bis zuè dè Hälfti abbèlõ chönnè, d Zuègäng sin mit èm zuèsätzlichè unterè Dritts vosää worrè. Im Lauf vo dè Zit sin sämtlichi vorhandènè Beiwägè zuè Stüèrwägè umbaut worrè, d Baureièbezeichnung hèt sich in B 812 (Drybwagè) bzw. B 818 (Stüèr- un Beiwagè) gänderèt.

Im hütigè Serbiè sin i dè Vojvodina nò è baar von-ènè im Ysatz gsi.

D Lokomotyvfabrik un Waggonhèrschteller Scandia z Randers hèt für diè dänischè Privatbaanè vo 1947 bis 1952 Schinnèbüs baut, wo als Reiè SM bezeichnèt worrè sin. Aadribbè sin si vo dè 8-Zylinder Scania-Vabis Diselmotor D802 odder vom Frichs Diselmotor 8115cc. Ab 1949 isch au dè 6-Zylinder Hercules Diselmotor ybaut worrè. D Schaltung isch mit èm mechanischè Vyrganggedrybe gmacht worrè un isch mit Druggluft brèmst worrè. Èn Schinnébus hèt 48 Blätz ghaa un isch 14,200 mm lang gsi. Meischtens hèt er è Gwicht vo 13 t un è Högschtgschwindigkeit vo 70 km/h ghaa. Bi einzelnè Schinnèbüs hèt s Abwychungè gää; bim Gwicht zwǜschè 12,9 un 14 t, bi nèrè Gschwindigkeit vo 60 bis 75 km/h. Diè 6 Schinnèbüs, wo 1952 für d Lyngby - Nærum Jernbane baut worrè sin, hèn bi nèrè Längi vo 14.280 mm 52 Blätz ghaa.
Ab 1932 hèt d Hilding Carlsson è Faarzüüg, wo z Schwedé als "Umeå-bussen" dauft worrè isch, in è Huufè Exemblaar hèrgschtellt. Dõdeby hèt s sich um èn Drybwägè ghandlèt, wo nè blèchvokleideti Holzkonschtruktion gsi isch. I dè 1950er-Johr isch d Form mit rund uusgfüürtè Eggè modernisyrt worrè. Sèll Modèll isch komplètt uss Metall gmacht worrè.
Ab 1953 bis 1961 sin insgsamt 378 lychti normalschpurigi Diseldrybwägè vo dè Baureiè Y6 und Y7 baut worrè – urschprünglich YCo6 bezièungswys YBo6 un YBo7, è baar dèvò sin spôter zuè nèrè Y8 umbaut worrè. Si sin als „rälsbuss“ bezeichnét worrè. Dõdèzuè sin 321 Bei- un Stüèrwägè dèzuè chò. Ab 1955 sin 30 elegtrischi Drybwägè mit glycher Dimension baut worrè, urschprünglich als YBoa6 un YBoa7, spôter als X16 un X17. Si hèn bi 55 Sitzblätz nu 21 Tonnè gwogè un hèn è Högschtgschwindigkeit vo 110 km/h ghaa; d Diselversion isch zwei Tonnè lychter gsi un hèn 115 km/h schnèll faarè chönnè. Schu ab 1952 isch diè schmalschpurigi Version vo Disel-Schinnèbüs als YP baut worrè, un d NKIJ hèt èn elegtrischè Schinnèbuszug „rälsbusståg“ in zwei Exemblaar bauè lõ, dènnè iri drei Wägè je zämmè 41 Tonnè gwogè hèn.

D „Kiskobussi“ vo dè Vorseriè-Baureiè Dm6 sin vyrachsig baut un 1954 vu Valmet nõch schwedischer Lizänz baut un gliferèt worrè. D Züüg vo dè vobessertè Version Dm7 sin vo 1955 bis 1988 durch diè finnischi Staatsbaan Valtionrautatiet im Naavokeer ygsetzt worrè.

Diè Tschechoslowakischi Staatsbaanè (ČSD) hèn 1927 un 1928 zwei Bauartè vo Schinnèbüs kauft, wo uff umbautè Omnibüs basyrt hèt. Sèlli Faarzüüg, wo vo dè tschechoslowakischè Hèrschteller Škoda (ČSD M 120.001) un ČKD/Praga (ČSD-Baureihe M 120.1) baut worrè sin, hèn sich im Bedryb bewäärt. Si sin wègè irè bauartbedingtè Nõchdeil nit witter aagschafft worrè.

Ab 1928 hèn d ČSD vo dè Tatra Drybwägè mit Mittelfüürerschtand uff èm Fahrzüügdach bschafft, bi dènné nu no Motor un Gedrybe uss èm Chraftfaarzüügbau gschtammt hèn. Sèlli Faarzüüg hèt mò Tatra-Turmdrybwägè dauft, asè sin si zimli bekannt worrè. D Tatra-Turmdrybwägè sin meischtens mit normale Zug- un Stoßyrichtungè vosää gsi, sèllèwäg hèt mò si freizügig mit normalè Ysèbaafaarzüüg kupplè chönnè. Sèlli Entwicklungslinniè isch nõch èm Zweitè Wältchrièg mit dè Drybwägè vo dè ČSD-Baureihe M 131.1 witter gfüürt worrè. Jüngschti Vodrètter vo sèllrè Bauart sin d Drybwägè vo dè ČSD-Baureihe M 152.0, hüt Baureiè 810. Si sin bis hüt z Tschechiè, dè Slowakei un Ungarn im Ysatz, sèbbi sin zum gröschtè Deil modernisyrt.

I dè Johr 1925 un 1926 sin z Ungarn è chlyni Seriè vo Schinnèbüs für dé Naavokeer am Blattèsee nõch baut worrè. Diè zweiachsigè Yrichtungsfaarzüüg vo dè Duna-Száva-Adria Vasút (DSA), wo-nèm Strõßèbus è bitzeli glych chömmèd, hèn èn Vyrzylinder-Benzinmotor vo dè Ganz & Co., wo diè hinteri Achs übber è Kardanwällè aadribbè worrè isch. Mit 5700 mm isch dè Achsenabschtand vo dè normalschpurigè Drybwägè uugwöönlich lang gsi. Bi dè Drybwägè vo dè Bmot 7 un 8, wo zwei Drybwägè 1934 baut worrè sin, isch dè Motor schu i s Interieur integryrt gsi.

Mit èm Tǜp Bmot, wo zwǜschè 1928 un 1931 baut worrè sin, sin füüf zweiachsigi diselmechanischi Schinnèbüs für dè Zweirichtungsbedryb zuè dè DSA chò. Sèlli Drybwägè hèn 70 PS gleischtet un sin als DSA 1–5 benamst worrè. Iri Högschtgschwindigkeit isch bi 75 km/h glègè.

Unter dè MÁV-Baureiè Cmot sin bi dè Magyar Államvasutak (MÁV) zweiachsigi Drybwägè uss dè tschechoslowakischè Broduktion ygreyt worrè, wo wèg èm Zweitè Wältchrièg uff Ungarn chò sin. Si ghörèd zuè dè ČSD-Baureiè M 120.1 (Cmot 201–202), M 122.0 (Cmot 210–215), M 130.2 (Cmot 220–224), M 130.3 (Cmot 225), M 131.0 (Cmot 230–232) un M 242.0 (Cmot 250).

D Schinnèbüs vo dè Baureiè Bzmot, wo i dè 1970er Johr zuèkauft worrè sin, hèt mò bi dè Vagonka Tatra i dè Tschechoslowakei baut. Diè zweiachsigè Drybwägè sin bauglych mit dè M 152.0.

I dè USA isch mit èm Railbus vo dè New York Central Railways vo 1908 vomuètlich zum èrschtè Mòl 
èn „Schinnèbus“ baut worrè, witteri äänlichi Faarzüüg sin nõch chò, wo vor allem uss èm Laschtwagèbau abgleitet worrè sin.

Èn Hèrschteller isch d Firma Mack gsi, wo z Allentown im US-Staat Pennsylvania schu i dè 1920er Johr Schinnèbüs baut hèt. Zuè dè Ysèbaagsellschaft New Heaven Railroad isch 1951 èn Brototǜp un vo 1954 bis 1957 sin witteri nüü vyrachsigi "Mack FDC Railbuses" chò, vo dènnè abber nu zwei im Ruum Providence zum Ysatz chò sin. Sechs vo sellnè Faarzüüg sin a d Langreo-Baan nõch Nordschpaniè wittervokauft worrè.
Dié uruguayischi Staatsbaan Administración de Ferrocarriles del Estado (AFE) hèt Aafang vo dè 1980er Johr vo dè Dütschè Bundesbaan 16 eimotorigi un zwölf zweimotorigi Schinnébüs sowiè insgsamt 27 Bei- un ein Stüèrwagè kauft. Irèn Ysatz hèt 1987 uffghört, well dè gsamte Schinnèpersonèvokeer in Uruguay ygschtellt worrè isch. 1993 sin zwei Schinnèbüs zum Ysatz chò, well dè Vorortvokeer i dè Hauptschtadt Montevideo uffgnõ worrè isch.

Bi nèm Bsuèch i dè Bundesrepublik Dütschland im Johr 1953 hèt dè Bräsidènt vo dè staatlichè japanischè Ysèbaagsellschaft JNR d Ürdinger Schimnèbüs kennè gleert. 1955 isch vo dè Fuji Heavy Industries dè Prototǜp von èm japanisché Schinnèbus für d Spurwitti 1067 mm (Kapschpur) vorgschtellt worrè. D Schinnèbüs vo dè JNR sin i dè 1970er Johr abgschtellt worrè.

1982 hèt Fuji mit dè Entwicklung von èm Schinnèbus für brivati Näbbèbaanè aagfangè, wo èn Huufè Elemänt vo Strõßèbüs übbernõ worrè sin.

Diè britischi Firma Associated Equipment Company (AEC) hèt für diè australischi Victorian Railways zwǜschè 1922 un 1925 19 zweiachsigi Schinnèbüs für dè Yrichtungsbedryb un 24 Beiwägè gliferèt, wo als „Railmotors“ bezeichnèt worrè sin.
Diè Drybwägè hèn è Spurwitti vo 5 ¼ Fuèß (Irischi Breitschpur, 1600 mm) ghaa un sin mit èm 34 kW starkè Benzinmotor uusgschtattet gsi. Im Lauf vo dè 1950er Johr sin d Faarzüüg abgschtellt worrè.


</doc>
<doc id="72053" url="https://als.wikipedia.org/wiki?curid=72053" title="Seewis im Prättigau">
Seewis im Prättigau

Seewis im Prättigau isch e Gmeind i dr Püntner Talschaft Prättigau.

D Gmeind Seewis ghöört zur Region Prättigau/Davos und isch zunderscht im Prättigau. S Dorf Seewis lyt mee weder 300 Meter über dr Landquart uf ere sunnige Terrasse, grad vor dr Chlus, wo s Prättigau vom Rhytaal abtrännt.

D Gmeind het drüü Frakzioone: Seewis Dorf, Schmitte und Pardisla. Am Bärghang zum Vilan ufe sind vil chlyneri Wyler und Einzelhöf. Im Norde vom Gmeindgebiet ligge d Alpe "Sadrein, Alpnova" und "Fasons". Oben a dr grosse Fasonsalp goot dr Gmeindbann bis uf d Kreete vo dr Schesaplana (Rätikon), wo d Landesgränze zum Voralbärg drüber lauft.

Bi Pardisla unde isch dr Bahnhof "Seewis-Valzeina" vo dr Rhätische Bahn.

S erschte Mol chunt dr Ortsname vom Dorf Seewis anne 1224 im ene Dokumänt vor.




</doc>
<doc id="72054" url="https://als.wikipedia.org/wiki?curid=72054" title="Au SG">
Au SG

Au isch e Gmeind vom Kanton Sanggalle. 

D Gmeind lyt im im Singgaller Rhintl uf dr lingge Syte vom Rhy. Si ghört politisch zum Waalchrais Rhintl.

Im Gmeindgebiet liget d Ortsdeil "Au", "Haslach", "Hard", "Monstein", "Oberfahr" und "Heerbrugg". Au lyt bim Ängnis zwüschet em Rhy und em Heldsbärg.

Dur d Gmeind goot dr Rhintler Binnekanal, wo bi dr Rhykorrekzioon bout worden isch, und dr Littebach mündet bi Monschtei in Kanaal. Uf em schmale Schtreife Land wüschet em Kanal und em Rhy louft d Autobahn dure, wo bi Au en Uusfahrt het; vo dört git’s e Brugg über e Rhy, wo en Zollposchte drby isch.

Dr Ort Heerbrugg isch anne 1078 s erschte Mol gnänt, und anne 1316 s Dorf "Diken Auwe", wo denn no zum Hof Lustenau ännet em Rhy ghört het. 1858 sind d Bahnhööf vo Au und vo Heerbrugg bout worde.

Uf em Taalbode sind im 20. Joorhundert grossi Wohn- und Gwärbkwartier entstande.



</doc>
<doc id="72055" url="https://als.wikipedia.org/wiki?curid=72055" title="Kanton Mutzig">
Kanton Mutzig

Dr Kànton Mützig ìsch e Kànton ìm Département Bas-Rhin ìm Elsàss z Frànkrich. Dr Kànton ìsch zem 22. März 2015 grìndet wora. Hauiptort (frz. "bureau centralisateur") vum Kànton ìsch Mützig.

Ìnsgsàmt hàt s ìm Kànton Mützig 51 Gmeinde:


</doc>
<doc id="72056" url="https://als.wikipedia.org/wiki?curid=72056" title="Kanton Brunstatt">
Kanton Brunstatt

Dr Kanton Brunstàtt ìsch a Kanton ìm Owerelsàss ìn dr Region Grand Est z Frànkrich. Hauiptort (frz. "bureau centralisateur") vum Kànton ìsch Brunstàtt-Dìdene.

Dr Kanton isch zem 22. März 2015 nej grinda worra.


</doc>
<doc id="72057" url="https://als.wikipedia.org/wiki?curid=72057" title="Kanton Colmar-1">
Kanton Colmar-1

Dr Kanton Colmer-1 ìsch a Kanton ìm Owerelsàss ìn dr Region Grand Est z Frànkrich. Hauiptort (frz. "bureau centralisateur") vum Kànton ìsch Colmer.

Dr Kanton isch zem 22. März 2015 nej grinda worra.

Zem Kànton gheere d Gmeind Ìngersche un a Teil vu Colmer.


</doc>
<doc id="72058" url="https://als.wikipedia.org/wiki?curid=72058" title="Kanton Colmar-2">
Kanton Colmar-2

Dr Kanton Colmer-2 ìsch a Kanton ìm Owerelsàss ìn dr Region Grand Est z Frànkrich. Hauiptort (frz. "bureau centralisateur") vum Kànton ìsch Colmer.

Dr Kanton isch zem 22. März 2015 nej grinda worra.

Zem Kànton gheere 12 Gmeinde un a Teil vu Colmer.


</doc>
<doc id="72059" url="https://als.wikipedia.org/wiki?curid=72059" title="Kanton Kingersheim">
Kanton Kingersheim

Dr Kanton Kìngersche ìsch a Kanton ìm Owerelsàss ìn dr Region Grand Est z Frànkrich. Hauiptort (frz. "bureau centralisateur") vum Kànton ìsch Kìngersche.

Dr Kanton isch zem 22. März 2015 nej grinda worra.


</doc>
<doc id="72060" url="https://als.wikipedia.org/wiki?curid=72060" title="Kanton Mülhausen-1">
Kanton Mülhausen-1

Dr Kanton Mìlhüüsa-1 ìsch a Kanton ìm Owerelsàss ìn dr Region Grand Est z Frànkrich. Hauiptort (frz. "bureau centralisateur") vum Kànton ìsch Mìlhüüsa.

Dr Kanton isch zem 22. März 2015 nej grinda worra.

Zem Kànton gheert a Teil vu dr Stàdt Mìlhüüsa.


</doc>
<doc id="72061" url="https://als.wikipedia.org/wiki?curid=72061" title="Kanton Mülhausen-2">
Kanton Mülhausen-2

Dr Kanton Mìlhüüsa-2 ìsch a Kanton ìm Owerelsàss ìn dr Region Grand Est z Frànkrich. Hauiptort (frz. "bureau centralisateur") vum Kànton ìsch Mìlhüüsa.

Dr Kanton isch zem 22. März 2015 nej grinda worra.

Zem Kànton gheert a Teil vu dr Stàdt Mìlhüüsa.


</doc>
<doc id="72062" url="https://als.wikipedia.org/wiki?curid=72062" title="Kanton Mülhausen-3">
Kanton Mülhausen-3

Dr Kanton Mìlhüüsa-3 ìsch a Kanton ìm Owerelsàss ìn dr Region Grand Est z Frànkrich. Hauiptort (frz. "bureau centralisateur") vum Kànton ìsch Mìlhüüsa.

Dr Kanton isch zem 22. März 2015 nej grinda worra.

Zem Kànton gheert d Gmeind Ìllziun a Teil vu dr Stàdt Mìlhüüsa.


</doc>
<doc id="72063" url="https://als.wikipedia.org/wiki?curid=72063" title="Kanton Rixheim">
Kanton Rixheim

Dr Kanton Rìxe ìsch a Kanton ìm Owerelsàss ìn dr Region Grand Est z Frànkrich. Hauiptort (frz. "bureau centralisateur") vum Kànton ìsch Rìxe.

Dr Kanton isch zem 22. März 2015 nej grinda worra.


</doc>
<doc id="72064" url="https://als.wikipedia.org/wiki?curid=72064" title="Kanton Saint-Louis (Haut-Rhin)">
Kanton Saint-Louis (Haut-Rhin)

Dr Kanton Saint-Louis ìsch a Kanton ìm Owerelsàss ìn dr Region Grand Est z Frànkrich. Hauiptort (frz. "bureau centralisateur") vum Kànton ìsch Saint-Louis.

Dr Kanton isch zem 22. März 2015 nej grinda worra.


</doc>
<doc id="72074" url="https://als.wikipedia.org/wiki?curid=72074" title="Geisweiler-Zöbersdorf">
Geisweiler-Zöbersdorf

Gäiswiller-Zäwerschdorf (frz. "Geiswiller-Zœbersdorf", dt. "Geisweiler-Zöbersdorf") ìsch a frànzeesche Gmein ìm Unterelsàss ìn dr Region Grand Est (bìs 2015 Region Elsàss). D Gmein ghert zem un zem Arrondissement .

Gäiswiller-Zäwerschdorf ìsch àm 1. Janner 2018 grìnda worra. Sa kummt vu dr Fusion vu da Gmeina Zäwerschdorf un Gäiswiller.

 vu Gäiswiller-Zäwerschdorf ìsch . Gäiswiller-Zäwerschdorf gheert zum Kommünàlverbànd .

Dr elsassisch Dialekt vu Gäiswiller-Zäwerschdorf ghert zum Owerrhinàlemànnisch.



</doc>
<doc id="72075" url="https://als.wikipedia.org/wiki?curid=72075" title="Kunst in der Steinzeit">
Kunst in der Steinzeit

Do hod ma Nasenkratzer ond en Haufa Abschläg (Doil vo ama ganza Schdoi) haufaweis gfonda. Geschoßspitza Glättr und Pfriem, driebr naus warad Grädschafda aus Elfaboi drbei. Doil vo gjagde Viechr wia Wollnashorn, Höhlalöwa, Rothirsch ond Wölf warad au drbei.
A Lochstab, mo aus Elfaboi geschnidsd worra isch. Au tropfaförmige Elfaboiaahenger, Perlea ond Knocharöhrle, durbohrde Fuchzeeh und a graoßr Aahengr aus Knocha odr Kalkschdoi.
A Flöt aus ama Voglknocha (Schwaan)

Knochenpfriem, Lochstäb aus Elfaboi ond Elfaboi stäb, en Hufa dobbld Elfaboiperla mid zwoi Löchr. Scho 1931 send zeha Elfaboifigura gfonda worra.

Venusfigurine aus Elfaboi.





</doc>
<doc id="72077" url="https://als.wikipedia.org/wiki?curid=72077" title="200">
200



</doc>
<doc id="72078" url="https://als.wikipedia.org/wiki?curid=72078" title="201">
201



</doc>
<doc id="72079" url="https://als.wikipedia.org/wiki?curid=72079" title="260">
260





</doc>
<doc id="72080" url="https://als.wikipedia.org/wiki?curid=72080" title="202">
202



</doc>
<doc id="72081" url="https://als.wikipedia.org/wiki?curid=72081" title="203">
203



</doc>
<doc id="72082" url="https://als.wikipedia.org/wiki?curid=72082" title="204">
204



</doc>
<doc id="72083" url="https://als.wikipedia.org/wiki?curid=72083" title="205">
205



</doc>
<doc id="72084" url="https://als.wikipedia.org/wiki?curid=72084" title="206">
206



</doc>
<doc id="72085" url="https://als.wikipedia.org/wiki?curid=72085" title="207">
207



</doc>
<doc id="72086" url="https://als.wikipedia.org/wiki?curid=72086" title="208">
208



</doc>
<doc id="72087" url="https://als.wikipedia.org/wiki?curid=72087" title="209">
209



</doc>
<doc id="72088" url="https://als.wikipedia.org/wiki?curid=72088" title="210">
210



</doc>
<doc id="72089" url="https://als.wikipedia.org/wiki?curid=72089" title="Ried (Landschaft im Elsass)">
Ried (Landschaft im Elsass)

S Ried isch e Naturlandschaft im Elsass.

Das Gebiet treit grossi Wydewälder, wo früener immer wider bi de Hochwasser vom Rhy überschwemmt worde sind. Es isch en Auelandschaft mit ere ryche Pflanzewält. Das Naturschutzpiet lyt am Oberrhy und am Fluss Ill, im ene länge Streife näbet em Rhykanal im Unterelsass zwüsche Markelse bi Schlettstadt und Lüterburi ganz im Norde vom Elsass. 

S "Ried" isch in zwei Berych ufdeilt:

Bi der Regulierig vom Rhy im 19. Jaarhundert isch der Fluss in es neus, grads Flussbett zwüsche höche Dämm gleited worde und cha der Auewald drum nümm guet wässere. So tröchne d Waldgebiet i der Umgäbig z fescht us. Vo vilne alte Rhyärm isch hüt nume no en See im Waldgebiet übrig.

Bi Strossburg het’s im ehemolige Riedgebiet grossi Hääfe für d Rhyschiff.




</doc>
<doc id="72090" url="https://als.wikipedia.org/wiki?curid=72090" title="261">
261



</doc>
<doc id="72091" url="https://als.wikipedia.org/wiki?curid=72091" title="262">
262



</doc>
<doc id="72092" url="https://als.wikipedia.org/wiki?curid=72092" title="Liste der Kulturgüter in Brugg">
Liste der Kulturgüter in Brugg

D Lischte vo de Kulturgüeter z Brugg zeigt schützenswärti Sache i der Gmeind Brugg im Kanton Aargau.

I dr Lischte sind die Objäkt, wo me gmäss em "Bundesgsetz vom 20. Juni 2014 über de Schutz vo de Kulturgüeter in bewaffnete Komflikt" in es Infäntaar ufgnoo het, und au no anderi Sache, wo als wichtegi Kulturgüeter und Dänkmööler für d Brugger und d Aargauer Gschicht – und deils sogar für d Schwiizer Gschicht – gälte und müesse blibe stoo.

Wil d Stadtgmeind Brugg sech in jüngschter Zyt mit de ehemolige Nochbergmeinde Uumike zämetoo het, isch d Zahl vo de wärtvolle Kulturgüeter grösser worde, und s glyche bassiert am 1. Jänner 2020 nomol, wenn Brugg und d Gmeind Schinznach-Bad wie bereits pschlosse tüend fusioniere.


</doc>
<doc id="72095" url="https://als.wikipedia.org/wiki?curid=72095" title="263">
263



</doc>
<doc id="72096" url="https://als.wikipedia.org/wiki?curid=72096" title="Woerdz">
Woerdz

Woerdz isch es Festival für Spoken Word, wo jewyle z Luzärn über t Büüni goot.

Es heisst ofiziel "Woerdz – Das erste internationale Spoken Word Festival."

Für s Festival, wo i de Joor 2014, 2016 und 2018 organisiert worden isch, het am Afang dr Verein "Barfood Poetry" gsorgt. Sid 2012 isch dr nöi Verein "woerdz" drfür verantwortlech; sid 2013 git’s au e Festivalleitig, do drfür isch d Kulturmanagerin Aline Pleth angaschiert.

Am "Woerdz" trätte bekanti Persoone vo dr Spoken Word-Szene und au nöji Künschtler uuf. S Festival organisiert Büneprogramm, git Wärchufträäg und es macht Workshop. Und so tuet s hälfe, ass sech die Kunschtform cha wyter entwickle.

I de Programm sind Poetry Slam, Luutpoesy, Lyrik und au musikalischi Lääsige, und es git no anderi, nöji Forme vo dr Sprochkunscht.

Dr Hauptspiilort isch s nöie Luzärner Kulturhuus "Südpol" näbe dr Allmänd, a dr Arsenalstrooss z Chriens, wo anne 2008 uftoo het.

Vom 17. bis zum 21. Oktober 2018 findt s Woerdz-Festival zum dritte Mol statt. Am 17. Oktober stoot "20 Joor Poetry Slam i dr Schwiiz" uf em Programm; d Show wird vo de Hazel Brugger gleitet. Wärend em Festival wird dr Wetkampf "U 18 Dichterwettstryyt" duregfüert, wo für Schuelklasse isch. Und es wärde vo drüü Künschtlerduo Stück vortreit, won dank eme Wärkuuftraag zum Thema "Zukunft der Sprache – Sprache der Zukunft" entstande sind. Im Neubad z Luzärn git’s es "Spoken Word für Chind ab 6 Joor."



</doc>
<doc id="72097" url="https://als.wikipedia.org/wiki?curid=72097" title="Wasserkirche">
Wasserkirche

D Wasserchile isch e Chile vo Züri.

Si stoot am rächten Ufer vo dr Limet i dr Zürcher Altstadt. Früener isch a dere Stell e chlyni Insle i dr Limet gsi, und dört druff isch sid em Middelalter d Chile gsi.

Uf dr Insle seled nach dr uralte Legände i dr Spootantike Zyt zwei Flüchtling vo dr Thebäische Legion vo de Röömer enthauptet worde sy: Felix und Regula sind sid em früene Middelalter als Märtyrer verehrt worde, und si sind d Zürcher Stadtpatron.

Chly obe dra isch spöter s Grossmöischter bout worde.

Die erschte Chile am Wasser isch i dr Zyt vo dr Romanik bout worde. Me list s erschte Mol von ere im ene Dokumänt vo 1250, wo si uf Latynisch "ecclesia Aquatica Turicensi" heisst. Scho 1256 stoot in ere andere Schrift denn dr düütsch Name "wazzirkilcha." Im 13. Joorhundert isch d Chile starch umbout und vo 1477 bis 1489 isch si nöi bout worde, so dass si jetz ganz im spootgotische Stil ghalten isch.

Nach dr Zürcher Reformazioon isch s Geböid am Afang nur no als Lagerhuus bruucht worde, und anne 1643 het me drinn d Stadtbiblioteek ygrichtet; die isch do plibe bis 1917 d Zäntralbiblioteek uftoo het.

Im 20. Jaarhundert isch d Chile wider in en Zuestand zrugg bout worde, wo öppe der alte Struktur entspricht, und jetz isch si wider es refermierts Gotteshuus.





</doc>
<doc id="72098" url="https://als.wikipedia.org/wiki?curid=72098" title="Literaturhaus Zürich">
Literaturhaus Zürich

S Literaturhuus Züri isch es Huus, wo me drin Literatur tuet vermiddle.

Es stoot i dr Stadt Züri, am Limmetggee im "Dörfli." Anne 1999 het d Museumsgselschaft Züri die Inschtituzioon gründet. S Literaturhuus wird sid 2002 vo dr Stadt Züri treit, und sid 2001 chunt s au no Gält über vo der Zürcher Kantonalbank.

S Zürcher Literaturhuus macht Lääsige, Diskussioone, Schrybwepeweerb, Literatur-Workshop und anderi Verastaltige. Es tuet Schriftsteller und süscht no Lüüt us dr Kultur zue sich ylaade.

S Literaturhuus het e dopleti Leitig mit de beede Gschäftsfüererinne Mirjam Schreiber und Gesa Schneider.

Es git i däm Huus au e Biblioteek.


 


</doc>
<doc id="72099" url="https://als.wikipedia.org/wiki?curid=72099" title="Aarbergen">
Aarbergen

Aarbergen isch e Gmeind uf dr Nordsyte vom Taunusgebiet im düütsche Bundesland Südhesse.

D Gmeind lyt nördlech vo dr Chreisstadt Bad Schwalbach und südlech vo Limburg an der Lahn. Dur s Gmeindgebiet flüsst dr Fluss Aar. Uf em gröschte Deil vo dr Gmeindflechi het’s Wald.

D Nochbergmeinde vo Aarbergen heisse "Mudershausen, Schiesheim, Burgschwalbach, Kaltenholzhausen, Hünfelden, Hünstetten, Hohenstein, Heidenrod, Reckenroth, Eisighofen, Dörsdorf" und "Berghausen".

D Gmeind het sächs Ortsdeil:



</doc>
<doc id="72100" url="https://als.wikipedia.org/wiki?curid=72100" title="Karl Werner Glättli">
Karl Werner Glättli

Dr Karl Werner Glättli (* 29. April 1906 z Baume; † 26. April 1972) isch e Schwiizer Lehrer und Schriftsteller gsi.

Dr Glättli het als Lehrer z Hiwyl gschaffet. Vo sim Läbe weiss me nid viil. Für d Arbet i dr Schuel und bsunders füre Heimetkundeunderricht het er, so wie’s im Kanton Züri mit de Ortsarchyv und de lokale Gschichtsverein zäntume dr Bruuch gsi isch, alli gryffbaren Underlage über d Dörfer vo dr Umgäbig gsamlet. Sid 1924 het Hinwil en Chronikstube, und au z Bauma isch dozmol es Chronikarchyv gründet worde. So sind vil Kwelle für d Ortsgschicht zämecho, und dr Glättli het über d Gschicht vo dr Region rund um de Bachtel und vom Tösstal gforschet und Büecher useprocht. Bin einere vo sine Schrifte goot’s um d Afäng vo dr Burgruyne "Altlandebärg" bi Bauma. Näbe de Monografye het me vo iim au chlynere Tegscht, won er us verschidene Aläss gschribe het.

Vom "K. W. Glättli," wie-n er meischtens zitiert worden isch, git’s au es bar Mundartschrifte im Züri Oberländer Tieläkt. Grad zwee vo sine Gschichte het dr Traugott Vogel i d Mundartantology Schwizer Schnabelweid uufgnoo, die eint isch d Saag “Wie ’s Gyrebad etdeckt worde-n-ischt” und die anderi “De Undeler-See”, wo erklärt wie me afangs vom zwänzigscht Joorhundert Porträäfotine gmacht het.

Im Joor 1971 het er mit dr Schuel ufghört und isch i d Pänsion ggange.
Und scho im Joor druuf, am 26. April 1972, isch dr Glättli es bar Dääg vor sim sächsesächzigschte Geburtstag gstorbe.



</doc>
<doc id="72101" url="https://als.wikipedia.org/wiki?curid=72101" title="Barbara Egli">
Barbara Egli

D Barbara Egli (* 19. Mai 1918 z Pfäffike; † 10. April 2005 z Züri) isch e Schwiizer Mundartschriftstellerin gsi.

Si isch als Dochter vom Hermann Egli und vo dr Anna Hedwig Egli-Rampe z Pfäffiken uf d Wält cho. Nach de Schuelzyt isch Primarlehrerin woorde und het anne 1939 dr Geograaf Emil Egli ghürootet. Drno het si z Züri als Huusfrau und Schriftstellerin gläbt.

Si isch bekannt worde mit irne Gschichte und Gedicht, wo si im Tieläkt vom Züri Oberland gschribe het. Drzue git’s vonnere au hochdütschi Tegscht.




</doc>
<doc id="72103" url="https://als.wikipedia.org/wiki?curid=72103" title="Andrea Schorta">
Andrea Schorta

Dr Andrea Schorta (* 2. April 1905 z Zernez, † 12. Dezämber 1990 z Chur) isch e Schwiizer Romanischt gsi.

Dr Andrea Schorta isch dr Soon vom Zugfüerer Jon Schorta vo Zernez und vo dr Chatrina Schorta-Messer gsi, und so isch s Engadyner Romanische, s Ladin, sini Muettersprooch gsi. Er het vo 1921 bis 1925 z Chur s Lehrerseminar psuecht und isch dänn uf Züri bim Jakob Jud die Romanische Sprooche go studiere. E Zyt lang het er au na z Paris und z Siena studiert. 1933 het er d Dissertazioon "Lautlehre der Mundart von Müstair" gschribe, wo drno i dr Reie "Romanica Helvetica" usecho isch. Er isch mit dr promovierte Romanischtin Berta Schorta-Gantenbein (1910–?) verhürootet gsi, wo iim bi divärsen Arbete ghulfe het.

Vo 1933 bis 1939 isch dr Schorta dr Sekretär vo dr Lia Rumantscha gsi. Er het sid 1924 bim Projäkt für es Rätischs Namebuech mitgschaffet, wo dr Robert von Planta (1864–1937) anne 1904 agfange het. Für das grosse Namebuech isch er als em von Planta sy Sekretäär in alne Gmeinde vom Büntnerland und i den Archyv im ganze Kanton d Ortsnäme, d Fluernäme und d Familienääme go ufschryben und undersueche. Anne 1939 het er der erscht und 1964 der zwöit Band vo däm Wäärch in Truk gää.

1935 isch dr Andrea Schorta Redakter und spöter als Nochfolger vom Chasper Pult dr Scheffredakter vom Dicziunari Rumantsch Grischun worde. Die Instituzioon het er bis 1975 gleitet. Drby het er vil zu dr Büntner Sproochgschicht und dr Sproochepolitik und bsunders au immer no meh für d Ortsnamekund gforschet und gschribe. Über Namekund het dr Schorta z Züri underrichtet.

Mit em Alfons Maissen zäme het er s alträtische Gsangbuch "Die Lieder der Consolaziun dell’olma devoziusa" 1945 useggä. Für d Sery "Die Rechtsquellen des Kantons Graubünden" het er im Ganze zäme mit em Rächtshischtoriker Peter Liver sächs Bänd betreut, wo drinn d Dorfornige vom Engadin und d Statute vo de Büntner Grichtsgmeinde veröfentlicht sind.

Vom Schorta sind i de Joorbüecher "Annalas da la Societad Retorumantscha" es paar schööni Nochrüeff uf verdienti Rätoromanischte und Fründ vom "Dicziunari" abtrukt, öppe füre Robert von Planta, dr Jakob Jud, dr Chasper Pult und dr Louis Gauchat. 

Dr Andrea Schorta isch Mitgliid gsi vom "Verein für Bündner Kulturforschig." 1977 het er dr Büntner Kulturpryys übercho. Vo dr Leopold-Franzen-Uni z Innsbrugg und vo dr Uni Bärn het er dr Eeredokter gha.





</doc>
<doc id="72105" url="https://als.wikipedia.org/wiki?curid=72105" title="Max Wehrli">
Max Wehrli

Dr Max Wehrli (* 17. Septämber 1909 z Züri; † 18. Dezämber 1998 au daa) isch e Schwiizer Literaturwüsseschaftler und Germanischt gsi. 

Dr Wehrli het vo 1928 bis 1935 Germanistik und Griechisch a dr Uni Züri und z Berlin gstudiert. Z Züri sind dr Emil Ermatinger, dr Albert Baachme und dr Ernst Howald sini Lehrer gsi. Anne 1935 isch er z Züri mit ere Arbet übere Johann Jakob Bodmer promoviert worde. Zerscht het er als Privatdozänt und vo 1947 a als Nachfolger vom Robert Faesi und als Profässer für elteri dütschi Literatur glehrt. 1953 isch er Profässer für d Gschicht vo dr düütsche Literatur bis 1700 worde. Das Fachgeibet isch denn nöi gsi.

1965 bis 1967 isch dr Max Wehrli dr Dekan vo dr Filosofische Fakultäät und vo 1970 bis 1972 dr Rektor vo dr Uni Züri gsi.

Dr Wehrli het sech bsunders für d Forme vo der düütsche Literatur vor em 18. Joorhundert intressiert. Do derby isch s em trum ggange au der Rahme vo dr latinisch prägte Kultur und vo dr früenere mundartlechen Umgangssprooch azluege. Und er het d Bedüütig vo Züri als alti Kulturstadt sid em Middelalter undersuecht. Er het e Zylete litererischi Wärch nöi useggää.

Es isch em wichtig gsi z zeige, ass alli literarische Wärch immer au klar vo de üssere gschichtleche Zueständ vo dr Zyt, wo si drin gschribe worde sind, bedingt sind.




</doc>
<doc id="72107" url="https://als.wikipedia.org/wiki?curid=72107" title="Eleonore Frey">
Eleonore Frey

D Eleonore Frey (* 18. Oktober 1939 z Frauefäld) isch e Literaturwüsseschaftlerin und Schriftstellerin vo dr Schwiiz.

D Eleonore Frey isch d Dochter vom Germanischt Emil Staiger. Si het z Züri und z Paris d Germanistik, d Romanistik und d Komparatistik studiert und anne 1966 promoviert und 1972 habilitiert. Si isch vo 1982 bis 1997 Profässorin für Nöieri Düütschi Literatur a dr Uni Zürich gsi.

Näbe dr wüsseschaftlechen Arbet het si au als Schriftstellerin verschideni Tegscht publizert, und si schaffet drzue ane als Übersetzerin. Si isch mit em Literaturwüsseschaftler Hans-Jost Frey ghüroote.

Ane 2007 het si imene Uufsatz über s Verheltnis zwüschem Schwiizerdüütschen und em Hochdüütsche gschribe.

D Frey isch bim Verband Autorinne und Autore vo dr Schwiiz derby. Si het 2002 en Wärchpryys vo dr Schwiizerischen Schillerstiftig und 2007 dr Schillerpryys vo der Zürcher Kantonalbank übercho.




</doc>
<doc id="72108" url="https://als.wikipedia.org/wiki?curid=72108" title="Maria Lauber">
Maria Lauber

D Maria Lauber (* 25. Augschte 1891 z Frutige; † 4. Juli 1973 au dört) isch e Schwiizer Schriftstellerin gsi.

Si isch in ere Puurefamilie z Frutige ufgwachse und het chönne s Lehrerseminaar z Bärn psueche. Vo 1910 bis 1951 het si Schuel ggä, zerscht z Adelbode, drno i dr Länk und no z Chien bi Rychebach.

D Maria Lauber het Gschichte gschribe, die meischte sind i dr Mundart vom Frutigtaal, anderi uf Hoochtüütsch. Si schript deils vom Bärner Oberland, es het au Romään drby, und d Lauber het au Gedicht ufgsetzt. S Buech "Chüngold," wo zwöi Bänd het und 1950 und 1954 usecho isch, gilt als dr erscht Schwiizer Mundartroman über ne Frouegschicht.

D Lauber het anne 1951 dr Buechpryys vo dr Schwiizerische Schillerstiftig und 1966 dr Literaturpryys vom Kanton Bärn übercho. 

Am 30. Augschte 2018 het d Schnabelweid vom Schwiizer Radio e Sändig über d Maria Lauber procht.




</doc>
<doc id="72109" url="https://als.wikipedia.org/wiki?curid=72109" title="Clara Wettach">
Clara Wettach

D Clara Wettach (* 1888 z Sanggalle, † 1979 au dört) isch e Schwiizer Gschäftsfrau und e Mundartschriftstellerin gsi.

Von irem Läbe weiss me wenig. Si het z Sanggalle als Gschäftsfrau gschaffet und dr Gschiirlade gfüert, wo si schynts vo irem Vatter übernoo het. Und si heig sech au im soziale Berych angaschiert, schripts si emol imene Tegscht. Si isch mit dr Sanggaller Schriftstellerin Frida Hilty-Gröbly und dere irem Maa, em Kantonsschuellehrer Hans Hilty, bikant gsi. Mit s Hiltys het si au im Sangaller Kulturklub Gselschaft für dütschi Sprooch und Literatur z tue gha, wo 1911 gründet woden isch. D Wettach und d Frida Hilty sind Exponänte vo dr Sanggaller Mundartliteratur gsi. Iri Wärch sind im Fürschteländer oder gnauer em Stadtsanggaller Tieläkt gschribe.

Es bar Gedicht vo dr Clara Wettach sind i de 1940er und 1950 Joor glägentlech i dr Zytschrift "Schwyzerlüt" und i Mundartläsebüecher abtrukt worde. 1949 het d Redakzioon vo "Schwyzerlüt" e ganzi Clara-Wettach-Sondernummere gmacht! Do drinn stoot über d Schriftstellerin: "Wer wett sy nid könne, üüsi lyeb Sant Galler Dichteri, wo e so härzegi Värsli us irem ryche Gmüet use ströit? Do isch e Spital wo sött es Wyenechts-Spili haa, deet isch e Verein i Verlägeheit wil em öppe für sys Jubilee no dr Prolog fäält: «dei» – wi s z Sant Galle sägid, möcht men e Geburtstag fyre […] e natürli, me rüeft d Clara z Hilf: «Gäll, mach mer au gleitig öppis Nätts, de weisch jo scho wi s sött sy!» und d Fröili Wettach seid nye nei, – sy hilft eister und immer wider. […] für Witz und Gspaß und Gmüetlechkeit isch sy immer z haa; drum hemmer au alli e so Fröid an ire und wüüschid Glück und Säägen und es langs Lääbe – und no mängs schöns Gschribnigs i irem bsundere Sant Galler-Dialekt, wo sy meischteret, äbe wi s nume ne ganz ächte Dichter chaa."

Dr Sanggaller Uniprofässer und Dichter Georg Thürer schript i dr glyche Nummere vo "Schwyzerlütt" das über d Wettach: "Im Vorfrüehlig hät d St. Galler Gsellschaft für tüütschi Sprach, wo underem Profässer Hans Hilty-Gröbly für d Mundart anenand e-n-offes Ohr und au e-noffes Häärz hät, e-n-Oschtschwyzer Mundartabed duregfüehrt. D Lüüt sind i helle Hüüfe chuu, […] Und am meischte Strüüß hät die Dichteri törfe heiträge, wo der chüürzischt Heiwäg gha hät, d Clara Wettach us der Goliathgaß. […] D St. Galler händ iri Dichteri mit guete Gründe gfyret, und nüd bloß, wil si […] vor chuurzem e Geburtstag mitere runde Zahl gha hät. Si gspüred i irne Väärse öppis vum Härzschlag vu irer Stadt. Vu chly uuf hät d Clara Wettach d Muetersprach i Rym und Rhythmus i sich uufgnuh. Es läbt niemert zwüsched Rosebärg und Freudebärg, wo d St. Galler Chindersprüch so innig i ds Gmüet gschlosse hett wie si. […] Sinds nüd Woort wie usseme Märli, wo au üs Erwachsene nuch halb magisch vorchänd? D Clara Wettach hät üs «Alti Sprüch mit neue Cherne» gschänggt. Eso list mäs uffeme gfreute Värsbändli. […] Bi de schüünschte Gedicht isch eim, es heigg e-n-Aengel mitgschribe. Chunnt das ächt vu de Hände vu dr Dichteri, wo d Wuche duur hofeli, hofeli mit schüüne Vase, Kelch und Glesere umgaht. Aber si kännt di ruuch Arbet au. Wie hät doch au das säb eerscht Gedicht agfange, wonis vor mih as zäche Jahre begägnet isch:"
"Schwyzerhänd bruuched e stränge Wärchtig. Si sölled aber au Gnad zu Fyrabed und Sunntig ha. Und wers verleernet hät, der cha ds Bsinne und Stuune i de Gedicht vu der Clara Wettach wider leerne."

1955 het d Stadt Sanggalle dr Clara Wettach en Anerchennigspryys zuegsproche. E Tschuppele Gedicht vo dr Wettach sind vo Komponischte verdoont worde und i verschideni Schwiizer Liederbücher choo. Und jetz chamer dr dichterisch Nachlass, wo zimli umfachrych isch, i dr Sant Galler Kantonsbiblioteek Vadiana go aluege.




</doc>
<doc id="72110" url="https://als.wikipedia.org/wiki?curid=72110" title="Dino Larese">
Dino Larese

Dr Dino Larese (* 26. Augschte 1914 z Candide di Cadore z Itaalie; † 18. Juni 2001 z Amriswil) isch en Oschtschwiizer Schriftsteller gsi, wo hochdüütschi Sache und Mundarttegscht gschribe het.

Dr Dino Larese isch vo 1930 bis 1934 uf s Lehrerseimar z Chrüüzlinge ggange und het drno vo 1936 bis 1980 z Amriswil im Kanton Tuurgau Schuel ggä.

1937 het dr Larese die Literarisch Gselschaft Amriswil gründet. Spöter hät men ere "Akademy Amriswil" gseit, und da sind bekanti Lüüt wie dr Thomas Mann, dr Martin Heidegger, d Astrid Lindgren, dr Carl Orff und dr Dalai Lama ufträtte. Dr Dino Larese isch au dr Leiter vom "Internazionale Bodeseeklub" gsi, und er het s Tuurgauer Joorbuech und die "Internazionali Bodeseezytschrift" useggää.

Drzue ane het dr Larese vo 1949 bis 1962 s Programm vo dr Oschtschwiizer Radiogsellschaft gleitet. Als Autor het er Prosawärch, Gedicht, Biografie – so öppe über de Georg Thürer –, Määrli, Theaterstück und Jugendbüecher gschribe und Samlige vo Saagen us de Oschtschwiizer Kantöön zämegstelt. Es baar vo sinen Arbete, bsunders d Theater, het er im Tuurgauer Tieläkt verfasst. 

1955 het dr Larese de Radio- und Färnseepryys vo dr Oschtschwiiz übercho, 1985 dr Oberrhinisch Kulturpryys vo dr Goethe-Stiftig und 1988 s Verdienschtchrüüz vo dr Bundesrepublik Düütschland.

Bim Schwizerischen Idiotikon cha me en Gschicht, wo dr Larese als Prob vo sinere Mundart ufgnoo het, lose: "Do bin i diham."

Dr Sanggaller Profässer Georg Thürer het en Tegscht vom Dino Larese i sini alemannischi Mundartanthology "Holderbluescht" ufgnoo, und anne 1954 het er i dr Zytschrift "Schwyzerlüt" vom Tuurgauer Tichter gschribe:




</doc>
<doc id="72111" url="https://als.wikipedia.org/wiki?curid=72111" title="Werner Morf">
Werner Morf

Dr Werner Morf (* 11. Augschte 1902 z Züri, † 26. Februar 1982 au dört) isch e Schwiizer Lithograaf, Zeichner und Mundartschriftsteller gsi.

Er isch dr Soon vom Karl Emil Morf und vo dr Emma Morf-Wegmann gsi. Anne 1938 het er d Christine Sibbesen ghürootet.

Dr Werner Morf het Wärch vom Poul Hoffmann und vom Peter Freuchen us em Däänische is Tüütschen übersetzt. Und er het uf Züritüütsch eigeni Wärch gschribe.

Sin Nachlass wird hütt im Stadtarchiv vo Züri ghüetet.



</doc>
<doc id="72112" url="https://als.wikipedia.org/wiki?curid=72112" title="Josef Hug">
Josef Hug

Dr Josef Hug (* 7. Dezämber 1903 z Untervaz, † 6. Oktober 1985 z Waalestadt) isch en Arbeiter und Mundartschriftsteller gsi.

Dr Hug isch am 7. Dezämber 1903 als Soon vom Trukereiarbeiter und Volksmusiker Josef Anton Hug uf d Wält cho, und er het bis anne 1918 i verschidene Gmeinde d Schuel psuecht. Denn isch er uf Flums go woone und het dört als Arbeiter i dr Spinnerei Spoerry gschaffet. Wägen ere Chranket het er dr Arbetsplatz verloore, und so ischer so wie scho si Vatter Chorbflächter woorde. Mit däm Gwärb het er langi Zyt erfolgrych e grossi Chundschaft als Huusierer beliferet. Vo 1939 bis 1943 isch er zytewys vom Schwiizer Milidäär als Sanitätssoldat zum Aktyvdienscht ufbotte worde. Sid 1949 het er z Waalestadt gläbt.

Dr Chorber het scho sid dr jugend immer vil glääse und sech für vil Sachen inträssiert. So isch er druf cho, sälber au öppis z schrybe, und er het es baar Sache i dr Bünder Mundart verfasst und deils au am Radio chönne vorlääse. Sini "Erinnerungen eines Korbmachers" sind 1977 uf Hochdüütsch bi dr Sargaaserländische Buechtrukerei usechoo. Dr Hug isch eine vo de sältene Schwiizer Autoore us ganz eifache soziale Verhältnis. Er verzelt i sine Schrifte vom Läbe i de Dörfer mit de Sorge vo de ermere Lüüt. Au d Volchskundler sind zu iim gange, wil er e guete Gwäärsmaa für s Gwärb vom Chorber gsi isch, und so het au s Historische Lexikon vo dr Schwiiz en Artikel über iin ufgnoo.

1974 het dr Josef Hug dr Kulturpryys vo der Sargaaserländer Talgmeinschaft übercho. Anne 1985 isch e Schallplatte usecho, wo’s Mundarttegscht vo iim druff het.

Am 6. Oktober 1985 isch dr Josef Hug gstorbe; er lyt uf em Fridhoof vo Waalestadt.

D Verena Maria Wyss, wo t Gründerin vo dr Schwiizerische Märligselschaft isch, het zäme mit em Oscar Eckhardt dr Nachlass vom Sarganserländer Dichter duregluegt. 




</doc>
<doc id="72113" url="https://als.wikipedia.org/wiki?curid=72113" title="Mensur (Musik)">
Mensur (Musik)

Bim Inschtrumäntèbau bezeichnèt d Mensur d Abmessungè un Maßvohältniss vo Inschtrumènt odder Deile dèvò.

Mensur sait mò inschtrumèntèbaulich dè grundsätzlichè Waal von èrè bschtimmte Klangcharakterischtik. In Begleittegscht zuè dè Historischè Ufffüürungsbraxis bi Aaltèr Musig cha mò hüüfig läsè èrè "aaltè Mensur" bi Giigè, Bosuunè usw. ; Mensur bezièt sich dört uff s Vohältnis vo dè Abmessungè, um authentischi Nõchbautè vo historischè Vorbilder bauè z chönnè.

Bi Sitèinschtrumänt benamst mò d Mensur

Bi Blõsinschtrumènt sait mò Mensur im Vohältnis vo dè Witti zuè dè Längi vom Roor odder d Abmessung vom Mundschtugg:

Bi Blõsinschtrumänt beyflusst d Mensur zwei wichtigi klanglichi Aschpäkt, d Klangfarb un d Intonationskorrèktur.

S Frequènzschpektrum vum erzüügtè Don wörd umso obberdonrycher, je änger d Mensur isch. Umkeert gildèt sèll analog bi wittè Mensurè. Äng mensuryrti Inschtrumänt wiè z. B. Drumbeetè un Bosuunè hèn sèllèwäg èn scharfè, klarè, schrillè odder durrèdringendè Don, wa vum größerè Aadeil vo harmonischè Obberdön, au als ryches Obberdonschpektrum benamst, chunnt. Wit mensuryrti Inschtrumänt wysèd èn weicherè, dumpferè un wärmerè Don uff, well d Obberdöön ab èm öppè sibbtè bis achtè obsi nǜmmi odder kaum mee mit mitklingèd.

D Donhöchi lòt sich dõhèr ooni dütlich wòòrnämbari Yschränkung vo dè Obberdonskala bi wittmensuryrtè Inschtrumänt besser korrigyrè wiè bi äng mensuryrtè Inschtrumänt. Grund dèfür sin d Kombinationsdöön, wo bi jeddèm nit stimmendè Obberdon entschtòt. Dè klarschte/reinschte Klang schafft dè Blõser, dèm sy Lippègwebe glychmäßig in gnau dèrrè Frequènz schwingt, vo dè Roorlängi bschtimmt wörd, sich also nõch dè Bildung vo dè Stehèndè Wällè d Frequènz vo dè Lippè durch Resonanz am ringschtè uff eini vo dè Eigèfrequänzè vo dè Luftsüülè im Inschtrumént yschtellt. Wenn sèlli beidi Frequänzè übberyschtimmèd, dè Don also "ygraschtet" isch, git s im Don durch Interferänz dè gröschtmögliche Obberdonaadeil. Wycht dè Blõser vo dèrrè Intonationskorrektur ab, voringerèt sich d Interferänz bi dè linearè ("stimmendè") Obberdöön, durch d Differènzdöön chömmèd abber nitlineari ("nitschtimmendi") Obberdöön dèzuè. Je mee sich d Mensur ènèm rächteggigè Volauf nôcher chunnt, um so gringer wörd d Möglichkeit, dè (akustische) Èndpungt vo dè stehendè Wällè im Schallbecher z voändèrè. Sèll lòt sich z. B. bim Schpillè vo Drumbeetè (zilindrisch) un Flügelhorn (konisch) guèt nõchzvollziè, d. h. èn Drumbeeter muè dè richtige Don sofort drôffè, d Flügelhornischt cha/muè schnèll korrigyrè. Um s Schpillè für d Drumbeeter eifacher z machè, wörd Drumbeetè mit èm Mundschtugg mit zilindrischem Kessel gschpillt, wo dè Don besser yraschtè duèt. Witt mensuryrti Tubè odder Baridöner biètet bi dè Intonationskorrèktur ebbèfalls mee Spylruum, well diè stehèndi Wällè bzw. s akustische Ènd dèvo im Schallbecher mit dè Strömungsgschwindigkeit vo dè Luft un èm Vohältniss vo Spaaltgrößi un Muskelschpannung vom Aasatz stärker voändert wörrè cha.

Minimi Korrèkturè vo dè Intonation sin toujours nötig, dèmit d Blõser Unsubberkeitè vo dè Nadurdonskala vom Inschtrumänt, abber au d Höchi (Frequènz) vom Don i sinèrè jewyligè Fungtion innerhalb vo dè Harmony uusglychè cha. Für d Blõser im Ensemble odder Orcheschter geltèd folgendi Fuuschtreglè: Dur = Terz düèf nää, Quintè hoch nää, Moll = Terz hoch nää, Quintè düèf nää. Witteri Korrèkturè sin bim letschtè reinè Intervall nötig, dè Quartè. Um dè Don ooni klanglichi Yschränkung z intonyrè, wörrèd moderni Blèchblõsinschtrumänt zuènämmend mit triggerbarè Stimmzüüg aabotè (Standard bi Dreiventyler am 3. Ventyl für d Quartè un d Terz un bi Vyrventyler am Quartventyl für d Quartè un d Quintè, am 1. Ventyl generèll für d Terz un d Sekund. D Grundindonation vo dè Inschtrumänt sowiè d Intonation vo dè Ventyl sött grundsätzlich immer im obberdonrychè Optimum vom Don, also ooni Manipulation vo dè Höchi am Aafang, durch dè Blôser, durch Korrèktur vo dè Roorlängi am Inschtrumènt (Stimmzüüg) durrègfüürt wörrè, wa voruussetzt, daß dè Spiller dè Don vo Aafang aa drùfft. 

D Donhöchi wörd hauptsächlich durch d Roorlängi un d Temperadur vo dè Luft (Dichti) (wèg dè Schallgschwindigkeit) bschtimmt. 
D Witti vo dè Mensur vom Inschtrumènt hèt è bitzeli Yfluss uff d Donhöchi. Sèllè isch dè Inschtrumäntebauer woll bekannt, i dè Musigliterdur wörd er leider gèrn übbersää. Dè Mensuryfluss beschränkt sich uff d Form vom Schallbecher, welli diè akustischi Längi vom Inschtrumänt, also d Wèllèlängi vo dè Stehendè Wällè, definyrt. Diè phǜsischi Längi vo dè Röörè spillt nu vum Mundroor bis zuè dè Wurzlè von Schallbecher è Roll, dõdemit isch es klanglich völlig egal, wiè witt dè Durchmesser vom Schallbecher übber dè akustisch wǜrksame Durchmesser drübber usè gòt. Je nõch Mensur ergit sich è Längèdifferènz vo 6 bis 9 %. Sèlli Differènz lòt sich eifach darschtellè:
- èn Gartèschluuch in B-Stimmung mit hundertbrozéntig zilindrischer Mensur isch 290 cm lang.
- è Tenorbosuunè in B-Stimmung mit änger Mensur isch 270 cm lang, ergo 20 cm un 6,9 % chürzer.
- èn Barydon in B-Stimmung mit witter Mensur isch 265 cm lang, ergo 25 cm un 8,6 % chürzer.
Um s uff ei Satz z bringè: Je witter d Mensur, um so chürzer isch s Inschtrumènt, je änger d Menusr um so länger isch s Roor.
Theoretischi Grundlääg für sèll akustische Phanomän sin d Besselfungtionè, i dè Praxis vo dè Inschtrumäntebauer isch d Mensur tradyrti Handwärchskunscht.

Im Orgelbau sait mò "Mensur" vo allem dè Maßvohältniss bi Orgelpfiifè. Dè Klangcharakter vo dè Pfiifè wörd wesentlich durch iri jewyligi Mensur brägt, wa meischtens durch relativi Längèvohältniss uusdruggt wörd ("relativi Mensur"). Dè Begriff bezeichnèt

Drübber usè wörrèd au d Abmessungè vo dè Taschtè vo dè Klaviatur mit èm Begriff "Mensur" beschribbè.



</doc>
<doc id="72114" url="https://als.wikipedia.org/wiki?curid=72114" title="Bruggerhorn">
Bruggerhorn

S Bruggerhorn isch es Gebiet vo dr Gmeind Sammargreete im Sanggaller Rhyntel.

Dä Platz lyt bi der Autobahnuusfahrt vo dr A 13 und a dr Landesgränze vo dr Schwiiz zu Öschtryych. Nach em alte Rhyboge vo Diepoldsau isch das dr Punkt, wo am zwöitwytischte im Oschte isch vom Sanggaller Kantonsgebiet.

Dr Rhy het früener a däre Stell i dr Ebeni en Boge um d Uuslöifer vo de Appezäller Bärge gmacht; dr letscht Felschopf isch dr "Heldsbärg," wo drinn en alti Feschtig vom Schwiizer Milidäär isch; hüt isch’s es Museum. Z’usserscht her er en zimli scharfe Rank gmacht und isch gäge Rhineck zum Bodesee abe gloffe.

S Land innen a dere Kurfe vom Fluss luegt wien e Spitz vo Sammargreete gägen Öschtryych übere und so het men em ebe dr Name "Horn" ggä. Dr ganz Name chunt drvo, dass uf der andere Syte, im Vorarlbärgische, znöchscht dr Wyyler "Brugg" lyt, wo zu dr Nochbergmeind Höchst ghört.

Ännet am Rhy isch uf dr Südsyte d Vorarlbärger Gmeind Lustenau.

Wo dr Alperhy bi dr grosse Rhyregulierig vor hundert Joor in en nöie Kanal gleit worden isch, wo wyter usse dure um Höchst umelauft, het me drfür beidsyts grossi Dämm bout, dää uf dr lingge Syte foot im Bruggerhorn a und goot bis uf Fuaschen abe. Jetz isch nur no wenig Wasser im "Alt Rhy" bim Brugger Horn, und das chunt gar nümmen usem grosse Fluss, sondern vom Rhytaaler Binnekanaal näbedra, wo kweer dur s Bruggerhorn uusgrabe worden isch. Im Bruggerhorn het s Schwiizer Bundesamt für Umwält BAFU e Mässstazioon zum s Wasser i däm Kanaal z kontroliere; d Mässdaate sind uf dr Website vom BAFU.

D Landesgränze isch hütt am Bruggerhorn drüühundert Meter wyter ussen als dr Lauf vom "Alte Rhy," wil dr Rhy ebe früener an andere Lauf gha het bis grad zum Dorf Brugg, und bi dr Rhyregulierig sind nume d Gwässer, nid aber d Gränze verleit worde.

Im Gebiet "Bruggerhorn" sind middlerwyl vil verschideni Yrichtige vo dr Kulturlandschaft: D Autobahn mit dr Uusfahrt Nummere 86 "Sammargreete", d Bahnlinie vo Rorschach uf Chur und die vo Sammargreete uf Bregänz, wo bim Bruggerhorn en Brugg über de Rhy het; und me gseht dört au Fabrigge und es Underwärch vo de Sanggalisch-Apezällische Chraftwärch SAK. Und denn isch ganz usse, zwüschet em "Alte Rhy" und Brugg als Räschte vom alte Flusslauf, wo doo früener "Bruggerloch" gheisse het, dr "Gränzweiher"; dä isch halbiert, wil i dr Middi gnau dr Landesgränze no en Damm lauft, wo druff en Maschedroothaag isch. Uf dr Schwiizer Syte isch d Badi "Bruggerhorn" vo Sammargreete, wo au en Beiz het, und näbedra lyt dr Gämpingplatz "Bruggerhorn". Die Baadi het me anne 1960 bout, wo s alte Sammargreeter Bad wäge dr Autobahn verlore ggangen isch. Im Strandbad het s Schwiizer Färnsee anne 2010 d Doku-Soap "Üsi Badi" dräit, wo drinn Lüüt mit ere gäischtige Behinderig ufträtte sind.

Als Relikt vom zwänzigschte Joorhundert stoot zwüschet alem drinn zmitz im Bruggerhorn e Bunker vo dr Schwiizer Armee.

D Schwiiz und Öschtryych planet sid vilne Joore bi dr Autobahnuusfahrt vo Sammargreete en nöji Autobahn über d Landesgränze, wo dur s Bruggerhorn würd goo; d Uusfahrt isch scho vo Afang a 1964 als Stumpe für das Projäkt agleit worde. Die Ruute würd "Bodesee-Schnällstrooss" heisse, und me chönt eso d Schwiizer A 13 und d Vorarlbärger Rhytaalautobahn mit eme leischtigsfähige Stroossestück verbinde. Das isch s letschte Deili vo dr grosse Europastrooss 43, wo nonig modärn usbout isch. Wäge vil Ysprooche chunt dä Plaan eifach nid vom Fläck. D Gmeind Sammargreete het gseit, das Erholigsgebiet bi dr Baadi müess me dänn, wen d Strooss chämti, uf all Fäll schütze.



</doc>
<doc id="72115" url="https://als.wikipedia.org/wiki?curid=72115" title="Schweizer Heimatschutz">
Schweizer Heimatschutz

Dr Schwiizer Heimetschutz (abgchürzt: SHS) isch ane 1905 under em Name "Schweizerische Vereinigung für Heimatschutz" gründet worde.

Dr Verein luegt für d Boukultuur und di gueti Architektuur i dr Schwiiz. Är hed öppe 17'000 Mitglieder. I jedem Schwiizer Kantoon git’s en eigeti Sekzioon vom Heimetschutz.

Es goot em SHS trum, wärtvolli Bouwärch us alne Zyte z schütze und für d Zuekumpft z erhalte. Au hüt, wo d Kantöön Dänkmolpfleeger händ, isch d Arbet vom Heimetschutz no nöötig. Är seit dr Bevölkerig uf anderen Wääg, was für wärtvolli Bouwärch im Land z gsee sind, prichtet drüber mid sine Schrifte und erinneret dra mid dr "Schoggidaalerakzioon", wo n er sid em 1946i jedes Joor macht.

Expärte vom Heimetschutz hälfe mid, wenn alti guete Gebäud umbout wärde. Und dr Verein hilft, dass politische Vorlage und Gsetz, wo d Architektuur beträffe, besser usechöme.


Wil au no witer söttigi Hüüser, wo für d Architektuurgschicht äigentlech wärtvoll sind, kabutt gmacht wärde und für immer us dr Kulturlandschaft verschwinde, schribt der Heimetschutz die bedüütendschte drvo uf ene Lischte, so dass me se wenn mögli doch no chönnt erhalte. Das Verzeichnis schtoot im Internet.




</doc>
<doc id="72116" url="https://als.wikipedia.org/wiki?curid=72116" title="Gross- und Mittelstädte im alemannischen Gebiet">
Gross- und Mittelstädte im alemannischen Gebiet

Es git e ganzi Zylete Groossi Stedt im alemannische Sproochruum.

Wie me d Grossstedt und d Middelstedt i dr gegrafische Landeschund und dr nazionale Statistik ydeilt, isch vo Land zu Land verschide.

En üblechi Aart isch die, dass me Stedt mit mee als hunderdtuusig Ywooner zu de Grossstedt zelt. Anderi säged, scho d Stedt mit mee als füfzgtuusig Lüüt siged Grossstedt; meischtens gälte die aber als Middelstedt. Und bi dene findet me au Syschteem, wo denn no die gröössere vo de chlynere Middelstedt trönne.

Sigs trum, im alemannischsproochige Gebiet, zäme mit em Schwööbische, findet me e schööni Reie grossi Stedt. Es sind öppe drüü Dotzed. Die sind do ufgschribe, mit dr Aazahl vo Ywooner, wie si anne 2017 oder 2018 gmäldet sind, so uf Tuusig gnau:



</doc>
<doc id="72117" url="https://als.wikipedia.org/wiki?curid=72117" title="Die kleine Niederdorfoper">
Die kleine Niederdorfoper

Die chly Niderdorfoopere isch es züritüütsches Musical vom Komponischt Paul Burkhard mit Mundarttegscht vo drü Autoore: em Walter Lesch, em Werner Wulebärger und em Max Rüeger. 

S Musical het 1951 im Schauspiilhuus Züri d Uruffüerig gha. I dr erschte Zyt sind dr Ruedi Walter, d Margrit Rainer, d Anne-Marie Blanc, dr Sigfrit Steiner, dr Heinrich Gretler und dr Walter Roderer amigs im Stück ufträtte. 

Vo 1968 bis 1989 isch s Musical immer wider im Programm vom Corso-Theater Züri gsi. Es isch i dr ganze Düütschschwiiz populär worde, und s Schwiizer Färnsee het drvo 1978 a Sändig gmacht.

S Zürcher Bernhard-Theater zeigt die Gschicht, wo i dr Stadt Züri spilt, sid 2009 wider. Und au s Zäller Chortheater im Tösstal het’s ane 2012 wider ufgfüert.

Um was goot’s i däm Stück? Me cha zueluege, wien de Heiri, e Puur vo Huuse, i d Stadt chunt, won er es Chalb cha verchaufe und denn zfride is "Dörfli" s Gält goot go usggä. Drby erläpt er en Liebesgschicht und trampet in en Kriminalfall ine. Alles spilt rund ume Gaschthof zum "Lämmli."

Es baar vo de Musignummere us däm Musical sind i dr Schwiiz gly en Art Mundart-Evergreen worde. Die Lieder sind:



</doc>
<doc id="72118" url="https://als.wikipedia.org/wiki?curid=72118" title="Anni Mathes">
Anni Mathes

D Anni Mathes (* 1956 z Bludesch) isch e Chrankeschwöschter und Mundartautorin vom Vorarlbärg.

D Mathes, wo vo Bludesch im Vorarlbärg chunt, het d Uusbildig zur Chrankeschwöschter, Kinesiologin und Chinderbetreuerin gmacht. Si het sech bi dr Schriftstellerin Sonja von Eisenstein lo zur Seminarleiterin für Määrliseminar usbilde. Vo 2001 bis 2006 het si im Färnstudium no dr Journalismus und s Schryybe a dr Uni Züri glert.

D Anni Mathes schrybt und list im Walgauer Tieläkt. Näbe sälbständige Wärch macht si au Byträäg für verschideni Zytschrifte. Anne 2003 het si eine eigeti Wärchstatt für Literatur ufttoo, das isch «Anni ́s Märchen-Werkstatt». Sid 1998 isch si bi dr "Arbetsgruppe Mundart" vo dr Gselschaft "Literatur Vorarlberg" drby. 1998 het si am "Erschte Internazionale Mundartsymposium" z Bregenz mitgmacht und sider no a vil wytere Aläss und bi Lääsige vo Radiostazioone i de dütschsproochige Länder. Si organisiert internazionali Träffe vo Autore, d "Bludescher Mund Art Literatur Wärkstett", wo vo 2005 bis 2011 scho es bar mol stattgfunde händ. Understützt wärde die Projäkt vo dr "Rheticus-Gselschaft."

2013 het d Anni Mathes dr Vorarlbärger Literaturpryys übercho, und 2000 dr Ludwig-Schwarz-Anerchennigspryys für modärni Lyrik z Höfen an der Enz.




</doc>
<doc id="72119" url="https://als.wikipedia.org/wiki?curid=72119" title="Schweizerisches Jugendschriftenwerk">
Schweizerisches Jugendschriftenwerk

S Schwiizerische Jugendschriftewärch (SJW) isch en Organisazioon i dr Schwiiz, wo Läseheft für Chinder und Jugendlichi usegitt.

Es isch anne 1931 gründet worde und sid 1957 als Stiftig organisiert. Vorhär sind z Züri sid 1922 d "Schwiizer Jugendchrifte" usechoo, wo jetz dur d SJW-Heftli für s ganze Land abglöst worde sind. Dr Schwiizer Schriftstellerverband und dr Schwiizer Lehrerverein händ am Afang d Trukchöschte vo de SJW-Schrifte zalt. Es goot trum, bi de Junge mit dene hantleche Büechli d Fröid am Lääse z steerche und d Schwiizer Autoore au uf däm Wääg no meh bekant z mache. Vil Stück sind vo zytgnössischen Autore und Schriftstellerinne, au vo ussländische Verfasser, und drzue au churzi Sache vo früenere Autore, wo me für die Jugendusgab früsch redigiert het.

SJW-Wärch git’s in alne vier offizielle Landessprooche vo dr Schwiiz – also nid i de Mundarte oder de Patois. Im Püntnerromanische het me aber Schrifte i verschidene Idioom gmacht, im nöie Rumantsch Grischun und de Sprooche Vallader, Puter, Surmiran, Sursilvan und Sutsilvan. Sid 2001 isch bi deil Usgaabe en CD-ROM drby, wo druffe dr Tegscht in ere änglischen Übersetzig und i andere Sprooche vorchunt. Das isch für s interkulturelle Verstoo tänkt. Es wärde au SJW-Heft i dr Blindeschrift gmacht.

I de erschte Nummere, wo me sid 1932 het chönne lääse, sind Tegscht vom Fritz Wartenweiler, vom Ernst Eschmann, vo dr Elisabeth Müller, dr Olga Meyer, em Traugott Vogel und em Alfred Fankhauser gsi.

Me hat tänkt, es wär für d Förid am Lääse no guet, i dene Heft zum Tegscht au no chlyni Bildi und eifachi Zeichnige z bringe. Das macht s Aaluege no intressanter und git en andere Zuegang zu de Gschichte. Und so het d SJW-Reie für vil Grafiker und Künschtler es nöis Arbetsgebiet vo dr Bilddidaktik botte.





</doc>
<doc id="72120" url="https://als.wikipedia.org/wiki?curid=72120" title="Mundartrock">
Mundartrock

Dr Mundartrock isch e Musigrichtig.

Es isch Rockmusig, wo d Tegscht vo de Lieder in ere tüütsche Mundart gschribe sind. Dr Name für die Aart vo Musig chunt bsunders im alemannische Sproochruum vor, wil doo vil Bänds statt em dominierenden Änglisch ebe iri eigene Tieläkt pruuche bim Singe.

Deil Künschtler vo dere Musigrichtig schaffen als "Singer-Songwriter."

Im Jänner 2018 het bim Weppewäärb vom Schwiizer Radio SRF 3 um de bescht Schwiizer Rocksong s Mundartlied "Prada" vo dr Oschtschwiizer Bänd "Knöppel" gwunne.

Me cha dr Mundartrock als en Undergrubbe vo dr Mundartmusig aluege.

Es git au no öppe dr Name Alperock, wil vil vo dene Musiker i dr Nöchi vo den Alpe läbe und Musig mache, psunders i dr Tüütschschwiiz.

D Mundartgselschaft het Musigträffe "Alemannerock" organisiert. So Musig macht d Rockbänd "Luddi Alemannen-Rock" vo Birchèdorf im Schwarzwald, wo im Joor 2002 gründet worden isch und anne 2014 dr Chlykunschtpryys vo Bade-Württebärg übercho het.

Und no en andere Begriff, wo dr Mundartrock au drzue basst, isch dä vo dr nöije Volchsmusig.

Me seit, die Musig sig us der Bewegig vo de Bärner Liedermacher, me het ne "d Bärner Troubadours" gseit, und em Styl vom Mani Matter use choo. I dere Zyt isch au dr Zürcher Toni Vescoli en Sänger vo nöie Mundartlieder gsi.

Denn isch dr Polo Hofer mit Rumpelstilz ufträtte und het bsunders d Tegscht gsunge vom Hanery Amman, wo ane 2018 gstorben isch. Anderi Gruppe sind d "Minstrels" (1967–1974) und "Span" (ggründet 1972) mit em Roland Zoss. Wyteri Gruppe vo Bärn sind sid de 1990er Joor: Züri West, Patent Ochsner (mit em Frontmaa Büne Huber) und Stiller Has. Um d Wändi vom Joortuusig het dr Gölä vil Erfolg gha. Musig bsunders für Chinder het "Schtärneföifi" (1995), wo us dr Band "Baby Jail" usecho isch. D Bärner Bänd "Fusion Square Garden" het dr "Mundart-Reggae" ufproocht.

Schwiizerdütschi Musig vo deren Aart chunt au vo Plüsch, vom "Blusbueb", vo dr Sina, vo "Mash", em Florian Ast und em Adrian Stern, vo "Piggnigg, Aeywaeg" (2003), "cüül" (2006) und "Lockstoff". Au d Sandee isch e Schwiizer Mundartsängerin. Grad i verschidene Sprooche, uf Bärndütsch, Änglisch und Französisch, git dr Stephan Eicher grossi Konzärt.

I dr Schwiiz het au dr Rap mit Mundarttegscht scho e schöni Tradizioon. Zerscht händ zwar au d Schwiizer Räpper uf Änglisch gsunge, aber vil vonne denn immer mee im Tieläkt. Me chan a "P-27", dr "Gimma" und d "Black Tiger" dänke. Klangtastisch isch e Pop-Chorshow i dr Mundart.

Nöji Mundartmusig vo dr Schwiiz bringe drzue ane au dr Bligg vo Züri-Schwamedinge, d "Big Zis" und d Steff la Cheffe un dr Greis. D Sektion Kuchikäschtli sind e Mundart-HipHop-Bänd us em Bünderland.

Rock & Rollinger sind e schwööbischi Mundartrockbänd. Si chunt vo Weschderstett und isch anne 2008 vom Andy Susemihi und em Thommy Bloch gründet worde.

Im Merze 2014 het d Sändig Schnabelweid vom Schwiizer Radio i dr Sändig «Züritüütsche Geschichten und Gedichte» zeigt, wies mit dr Rockmusig z Züri stoot. Es schynt, ass der Schwiizer Mundartrock sid öppe 2015 weniger wärdi. Bsunders no dr Bärner Musiker Schöre Müller mit "Span" pflägi dä tradizionell Styl – wemme em Pricht vo dr Bärner Zytig vo 2018 wott troue: "Was vom Mundartrock übrig bleibt.".

Z Öschtryych gits alll Joor s "Rock im Dorf Festival", wo au chly Mundartmusig im Programm het.




</doc>
<doc id="72121" url="https://als.wikipedia.org/wiki?curid=72121" title="Liedermeie">
Liedermeie

Dr Liedermeie isch es Liederbuech us dr Schwiiz.

Die Schwiizer Lieder, wo drinn zämegstelt sind, hät me dur dä Titel vom Buech mit emene farbige "Meie" vo Blueme vergliche.

Dr ganz Titel vo däm Band, wo im Verlag Hug z Züri z’erscht anne 1951 und denn scho 1954 i dr zwöite Uflag usecho isch, heisst «Liedermeie. Volksliederbuch für Trachtenleute, Singkreise und die Familie». Dr Zürcher Musiker Alfred Stèèrn hät’s Liederbuech zämegstelt. Dr Uuftrag do drzue hät er vo dr Schwiizerische Trachtevereinigung gha.

Me findet drinn alti bekannti Schwiizer Volchslieder wie öppe:

Und es hät no vil anderi alti und au nöiere Lieder i de Dütschsschwiizer Mundarte und und es bar hochdüütschi, französeschi und iteliäneschi Gsäng drby. Bi de Autore chöme au dr Joseph von Eichendorff und dr Hans Georg Nägeli vor.

Die fyni Präägig vom lyynigen Yband für das Singbüechli hät dr Zürcher Grafiker und Fachlehrer Pierre Gauchat, wo en Soon vom Romanischt Louis Gauchat gsi isch und vom 5. Jänner 1902 bis zum 26. Februar 1956 gläbt het, gstaltet.


</doc>
<doc id="72122" url="https://als.wikipedia.org/wiki?curid=72122" title="Schwyzer Meie">
Schwyzer Meie

Dr Schwyzer Meie isch es Buech mit schwiizerdüütsche Mundartgedicht.
Dr Gedichtband isch anne 1938 z Züri im ehemolige „Schwiizer Spiegel-Verlag” usecho; es isch es Wärch vom Publizischt Adolf Guggebüel, wo dä Verlag 1925 gründet und übrigens zäme mit m Eugen Dieth grad 1938 au dr "Veräin Schwyzertütsch" is Läbe grueffe het, und vom Literaturwüsseschaftler und Schriftsteller Georg Thürer. Ufem Umschlag und im Buech gseht me fyni Titelvignette, die sind mit dr ganze visuelle Gstaltig vom Zürcher Grafiker Helmuth Kurtz (1903–1959) und vom August Frey gmacht. Dr Yband vom Buech, wo 235 Syte het, isch vo dr Papetery Volkart z Rapperschwyl.

Sid em Afang vom 20. Joorhundert het d Dichtig i de schwiizerdüütsche Mundarte und au d Sproochforschig über d Tieläkt en Bluescht gha, und so isch ane 1938 ussrt em "Schwyzer Meie" no en andere schwiizerdüütsche Samelband, em Zürcher Schriftsteller Traugott Vogel sini Schwizer Schnabelweid bim Suurländer Verlag z Aarau usecho. Das Buech het usgwälti Prosategscht nöi veröfentlecht; es baar Schriftsteller sind i beide Wärch verträtte.

Öppen es Vierteljoorhundert spöter het dr Georg Thürer, wo sälber vil Mundarttegscht und au Sache über d Dütschschwiizer Literatur und d Tieläkt gschribe het, bi de Verlääg Langwiesche-Brandt z Münche und Suurländer nomol es Samelwärch vo der Mundartliteratur useggä, dr “Holderbluescht”. Das isch jetz es Buech gsi mit Byschpiil für alli alemannische Mundarte, also au us em Süüddütsche, em Elsass, em Vorarlbärg, vo Liechteschei und au vo de Walsergebiet ännet den Alpen im Piemont. Bi de Schwiizer Autore isch e ganzi Zylete, wo scho im "Schwyzer Meie" vorcho sind. Und es het näbe Prosategscht au i dere nöie Anthology wider vil Gedicht drin.

Am Schluss vom Buech "Schwyzer Meie" chame im Pricht vo de Redaktoore go lääse, wie dä Band z stand cho isch. Wo dr Guggebüel und dr Thürer agfange händ Gedicht i de Schwiizer Mundarte z sueche, isch bi-n-ne gly e grossi Bygi vo Mundartvärs vo öppe 300 Verfasser zämecho. D Fröid a dr Mundartlyrik isch denn au bi anderne uufcho, und es het sech zeigt, ass dozmol grad au dr Aarauer Seminardiräkter Carl Günther Schwiizer Gedicht im Uuftrag vom Suurländer Verlag gsuecht het; und es het sech ergä, dass dr Günther sini Samlig em Guggebüel und em Thürer für s Projäkt vom "Schwyzer Meie" eifach grad überloo het.

Z’letscht händ d Bearbeiter en Uuswahl mit Gedicht vo füfzg deils eltere und deils zytgnössische Schriftsteller is Buech too. Em Guggebüel und em Thürer isch es drby überhaupt nid drum ggange, alli Dütschschwiizer Kantöön glych z berücksichtige, sondern schöni Byschpiil vo dere literarischi Kunscht vo de verschidene Tieläktregione z bringe. Si schrybe, me gäb halt nid us alne Kantöön glych vil Mundartautoore, und es sign ne wichtiger gsi, Värs wo sproochlich und mit em Inhalt überzüüge z bringe.

Grad d Helfti vo de Dichter im "Schwyzer Meie" sind – noch de biografische Agoobe im Buech – 1938 no läbig gsi und händ also do als zytgnössischi Autoore gschaffet; die andere sind früener scho gstorbe, föif sind no us dr Afangszyt vo dr alemannische Literatur und händ es Geburtsdatum im 18. Joorhundert (das sind dr Alois Glutz, dr Josef Anton Henne, dr Gottlieb Jakob Kuhn, dr Johannes Merz und dr Johann Rudolf Wyss).

Bsunders vil Stück sind vom Meinrad Lienert, wo noch dr Meinig vom Thürer als eine vo de bessere Mundartautoore törf gälte und drby vom literarisch intressierte Publikum zumli underschetzt worde sig. Im Buech chunt grad am Afang, als poetischi Yleitig, em Lienert sis Gedicht „D’Muettersproch,“ und denn isch er no mit meh als zwänzg andere Gedicht verträtte, die meischte sind us em Lienert sim Band „’s Schwäbelpfyffli”, wo im Joor 1913 bim Suurländer Verlag usecho isch.

I säbere Zyt isch bi de Schwiizer Tieläktolooge und i de Mundartverein es aktuels Thema gsi, öb me sech uff en algemein gültigi Schrybwys vo de verschidene Mundarte chönt einige. Do druuf isch es gmünzt wenn d Redaktoore vom "Schwyzer Meie" säge, es sig für dä Band nid möglech gsi, mit de Schriftsteller so ne einheitlechi Form abzmache. So chame hüt d Gedicht no i dr individuelle Form lääse, wo vo de Verfasser chunt. I das Kapitel ghört au, ass vil Titel bi de Gedicht uf Hoochdüütsch sind; dr Thürer und dr Guggebüel hätte scho gäärn zu jedem e Mundarttitel gnoo; me sig aber halt zletscht drby blibe, meischtens ganz eifach d Titel eso z nää wie si i de trukte Wärch vo de Schriftsteller und vo de Verlääg früener gsetzt worde sind, und das isch halt under em Ydruck vo der gsamtdüütsche Literatur hüüffig im Standarddüütsche bassiert.

Es het es bar Stück drby, wo i dr Schwiiz denn als Lieder bekant worde sind, wil begabti Komponischte drzue bassendi Noote gsetzt händ, oder wil scho dr Dichter sälber e schöni Melody gfunde het so wie dr Kuhn bi sine Stück. E Deil vo dene Gsäng zelt middlerwyle zu de beliebte Schwiizer Volchslieder.

Am Schluss vom Band het’s biografischi Informazione zu de Schriftsteller und Kwellehiwys, so dass me gseht, us welne Büecher d Gedicht sind. Und drzue chunt e Lischte, wo drinn wenig bekanti Mundartwörter mit em hochdüütsche Wort erklärt sind; so Wortlischte het me id dr Tradizioon vo dr Tieläktliteratur sid em Afang im früene 19. Joorhundert immer wider gmacht.

Es het i dere “Blüetelääsi” Värs vo ganz vil Düütschschwiizer Autoore und Autorinne mit ganz verschidene Forme, und die sind ebe wie en ticke "Meie" zämegstelt – d Redaktoore meine drzue, es sell en farbige "Alpebluemestruuss" syy.

Dr Thürer und dr Guggebüel händ d Gedicht in irem Buech i sibe Kapitel püschelet:

S schöne Bild vom «Meie» für son es Florilegium vo literarische Wärch chunt au süsch öppe vor. Es isch es speziels mundartlechs Synonym für d Anthology. Dr Theodor Meyer-Merian vo Basel het im 19. Joorhundert zwöine vo sine Büechli "Wintermayeli" gseit, und s Schwiizer Liederbuch, wo dr Zürcher Musiker Alfred Stèèrn 1951 useggä het, heisst „Liedermeie”. Do drinn sind wider einzelni Stück abtrukt, wo’s au scho im "Schwyzer Meie" het. Zum volchskuntlech intressante Bruuchtum und de verschidene Bedüütige vo de "Meie" sid em spoote Middelalter het s Schwiizerischen Idiotikon vil Bischpiil gsamlet.

Au i dr jüngere Zyt basst die uralti Idee vom Bluemestruuss für Samlige vo Tegschtbyschpiil, so wie bim Buech “Läsiblüescht” us em Bündnerland, wo anne 2017 usecho isch. Und süscht wird halt doch meh und meh statt em alte Mundartwort s nöie wie im Hochdütsche bruucht, so wie bim Lyrikband vom Heinz Lüscher-Hofmann, wo "Us euser Gäged. E Struuss Gedicht für euserein" heisst und z Schöftle im 1984i usecho isch.



</doc>
<doc id="72123" url="https://als.wikipedia.org/wiki?curid=72123" title="Schwizer Schnabelweid">
Schwizer Schnabelweid

D Schwizer Schnabelweid isch es Buech, wo dr Zürcher Mundartdichter Traugott Vogel drin e grossi Tschuppele Tieläkttegscht gsamlet het. 

S Buech, wo dr ganz Titel drvo "Schwizer Schnabelweid. E churzwyligi Heimedkund i Gschichte und Prichte us allne Kantön" heisst, isch anne 1938 bim Suurländer z Aarau usecho.

D Byträäg het dr Redakter nach de Kantöön vo dr Schwiiz püschelet, also agfange vo Züri und Bärn bis hi zum Aargau, em Tuurgau und em Tüütschwallis; und denn drzue no öppis vo Düüschschwiizer us em Tessin und vo Gämf.

Am Ändi vom Buech chunt no en Uufsatz vom Hans Rudolf Schmid über s Schwiizerdütsch, denn het’s e Lischte, vo wo dr Vogel die Tegscht gnoo het, und en Essai drüber, was d Mundart isch.

Au grad im Joor 1938 isch s Buech “Schwyzer Meie” usecho mit ere Samlig vo schwiizerdütsche Gedicht, zämegstelt vom Adolf Guggebüel und em Georg Thürer. Es bar Autore sind i beiden Anthologye, dr “Schwyzer Schnabelweid” und em “Schwyzer Meie” verträtte, und e Deil drvo, womme als Klassiker vo dr Düütschschwiizer Literatur chan aaluege, es Vierteljoorhundrt spöter au nomol im Thürer sim “Holderbluescht”.

S Hauptwort vom Buechtitel isch spööter vom Schwiizer Radio wider pruucht worde, wo d Tieläktredakzioon mit ere nöie Mundartsändig agfange het; die heisst nach em Vogel sim Uustruk au “Schnabelweid”.




</doc>
<doc id="72124" url="https://als.wikipedia.org/wiki?curid=72124" title="Röselichranz">
Röselichranz

Dr Röselichranz isch es Liederbuech vo dr Schwiiz.

Dr ganz Titel vo däm Band, wo im Morgarte-Verlag z Züri anne 1942 usecho isch, heisst «Röselichranz. Volkskinderlieder der Schweiz». Dr Zürcher Musiker Alfred Stèèrn hät’s zäme mit sinere Frou Klara Stèèrn gmacht. Die vile Zeichnige drinn sind vo dr Grafikerin Berta Tappolet (1. Jänner 1897 bis 21. Juli 1947).

Deil Lieder sind vo bekannte Dichter, bi vil anonyme Värsli weiss men aber nid wär se z’erscht agfange het de Chinder vorsäge. Bi de meischte vo dene Lieder sind Musignoote drby und es isch aggèè, us welem Schwiizer Kanton si sind.

Ganz z hinderscht im Büechli cha me gseh, us was für Kwelle s Stèèrns d Lieder und d Melodie gnoo händ. Da drunder sind öppe em Erwin Burckhardt sini "Schwiizer Chinderlieder", wo z Aarau usecho sind; em Alfred Leonz Gassme sis Buech "Das Volkslied im Luzerner Wiggertal und Hinterland" vo 1904; dr Rööseligarte vom Otto vo Greyerz; em Grolimund sini Soledurner und Aargauer Lieder; s "Ringe ringe rose" vom Carl Hess, s "Alemannische Liederbuech" vom Rudi Keller, wo anne 1938 z Fryburg im Briisgau usecho isch; d "Chüereie und Volchslieder," wo dr Gottlieb Jakob Kuhn gsamlet und useggä het; vom Ernst Ludwig Rochholz s "Alemannische Chinderlied"; em Otto Sutermeister sini Anthology vo dr alemannische Mundartliteratur; vom Ludwig Tobler s grosse Buech über d Volchlieder; au vom Schwiizerische Volchsliedarchyv z Basel sind deil Nummere, und anders chunt vom Ghöresääge.

D Liedli und Värsli sind in drizää Kapitel püschelet. Das sind:

Fascht es halb Dotze nöji Uuflaage sind vom Suurländer z Aarau sid 1963 usepraacht worde.


</doc>
<doc id="72125" url="https://als.wikipedia.org/wiki?curid=72125" title="Abrogans">
Abrogans

Dr Abrogans isch es Buech us em früene Middelalter, wo es wichtigs Exemplar drvo dr Stiftsbiblioteek Sanggalle ghört. Es chunt us em nüünte Joorhundert.

Es isch es choschtbars und uralts Dokumänt vo dr alemannische Sprooch, und s erschte Zügniss überhoupt, wo’s vom Alemannisch git, und sogar au grad no s eltischte Buech i dr tüütsche Sprooch.

Das alte Buech treit i dr Biblioteek dr Name "Codex 911." Und em Wärch, wo drin ufgschriben isch, seit me ebe "dr Abrogans" oder au "Abrogans tüütsch." Es isch es Glossar oder Synonymwörterbuech, das heisst me het drin zu alte latynische Wörter anderi Wörter gschribe, zum dr Sinn vonne z erkläre; zerscht mit andere latynische Wörter und dänn inträssanterwys au no mit de entsprächende tüütsche. Es sind im Ganze meh als zätuusig Wörter erklärt, und drby het’s öppe 3.670 althochtüütschi Wörter; wo d Sproochforschig deils als alts Oberdüütsch und bsunders als alts Alemannisch identifiziert het.

En eigentleche Titel het die Schrift wie s denn üblech gsi isch nit, und wil als s erschte latyynische Wort vo allne "abrogans" chunt, bruucht me das Wort als Name vom ganze Wärch. "abrogans" isch übrigens mit düütsch "dheomodi" glossiert, was hütt «demüetig» heisst.

Wär die erschti Wersioon vo däm Wörterbuech im achte Joorhundert gschribe het, weiss me nit. D Forschig dänkt, es chönnt vom ene vil eltere latynische Synonymwörterbuech, wo me vom wichtige alte Chloschter Vivarium z Süditalie gha heig, abgschribe und drby mit de tüüschte Worterklärige ergänzt worde sy. D Originalschrift isch aber hütt nümme do, es git jetz no drü Abschrifte, wo im nüünte Joorhundert im ene Chlooschter im alemannische Gebiet gmacht worde sind, vilecht im Chlooschter Sanggallen oder im dozmol ebeso bedüütende elsässische Chloschter Murbach. Hüt wäärde zwei Fragmänt i de Biblioteeke vo Paris und vo Karlsrue ufbewahrt und s beschten Exemplar isch ebe dr Sanggaller Codex 911. Zwöi chlyneri Uuszüg sind im öschtrychische Stift "Admont."

So isch dr Sanggaller Abrogans e wärtvolle und sältene Schatz für d Sproochforschig, und erscht rächt für die alemannischi Sproochgschicht.





</doc>
<doc id="72126" url="https://als.wikipedia.org/wiki?curid=72126" title="Alamannenmuseum Ellwangen">
Alamannenmuseum Ellwangen

S Alamannemuseum Ellwangen isch es Museum i dr Stadt Ellwanga.

S Museum isch im alte, 1593 boute Huus "Niklauspflääg" ygrichtet worde und anne 2001 uufggange. Es zeigt Gägeständ vo dr alemannische Gschicht im Früemiddelalter.

Vil vo de Sache sind bin ere Uusgrabig vo 1986 bis 1989 bi Lauchheim gfunde worde, wo men es Dorf us dr Merowingerzyt und drzue s gröschte alemannische Greberfäld vo Bade-Württebärg entdeckt het. Die archäologische Befund im Bode und d Fundgägeständ sind us dr Zyt vom 6. und bis ins 11. Joorhundert.

Me cha i dr Uusstellig im Alamannemuseum Gräät vom tägliche Lääbe, Kunschtwärch, Schmuck und Waffe gseh. So wie’s zeigt wird, chunt men es guets Bild über vom Läbe im ene alemannsiche Dorf i dere alte Zyt





</doc>
<doc id="72127" url="https://als.wikipedia.org/wiki?curid=72127" title="Zyböri">
Zyböri

Dr Zyböri – wo mit em bürgerleche Name Theodor Bucher gheisse het – isch e Luzärner Gschäftsmaa, Musiker und Mundartschriftsteller gsi. Er isch am 28. Mai 1868 z Hergiswil im Nidwaldnische uf d Wält cho und het bis am 29. Dezämber 1935 gläpt.

Dr Theodor Bucher het scho früh gärn d Lüüt underhalte; er isch als Zauberkünschtler, Buchredner und Sänger ufträtte. Sälber isch er under em Name "Ziböri" ufträtte, was luzärndütsch für «Theoder» isch, und me het em z Luzärn mängmol schynts au "Rohrspatz" gseit.

Er het Mundartgedicht gschribe; anne 1909 isch sin erscht Gedichtband usecho, wo "100 wildi Schoss" heisst. Und er het au Theaterstück gmacht, und so gilt er als bedütende früene Luzärner Mundartschriftsteller. I sine Gedicht chöme hüüffig Gedanke vor, wo mit algemeine Läbensgfüel z tue händ, und drum isch es nid lang ggange, und vil vo dene Stück sind vo Komponischte für Jodellieder gsetzt worde, bsunders vom Luzärner Musiker Alfred Leonz Gassmann und em Jooscht Marty.

Es bar Gedicht von iim sind i dr Anthology Schwyzer Meie abtrukt.

Derno het denn au sin Soon, dr Walter Bucher, under em Psöidonym "Zyböri junior" au Mundartsache gschribe, Gedicht und Churzgschichte, wie me i dr Zytschrift "Schwyzerlüt" vo anne 1954 cha läse.





</doc>
<doc id="72130" url="https://als.wikipedia.org/wiki?curid=72130" title="Grabungshorizonte">
Grabungshorizonte

D Kuldurschichda, au Grabungshorizont ghoißa, send dia Schichda mo d Schbura vo de oinzlne friahere Kuldura z fenda send. Je wieder dronda ebbes gfond wurd, deschdo äldr isch es.

A Beischbiel isch d Schdoizeid:



</doc>
<doc id="72131" url="https://als.wikipedia.org/wiki?curid=72131" title="Saint-Blaise">
Saint-Blaise

Saint-Blaise stoht för:
Ort z Frankriich:
Ort i de Schwiz:
Lueg au:


</doc>
<doc id="72132" url="https://als.wikipedia.org/wiki?curid=72132" title="Schlüchtsee">
Schlüchtsee

Dé Schlüèchtsee isch èn chlynè Stausee im Südschwarzwald bi Gròòfuusè im Landchrais Waldshuèt un wörd vo dè Schlüècht gschpysè un entwässerèt. Dè Schlüèchtsee wörd zum eintè Deil zum Baddè un Anglè bruucht, zum andrè Deil für è Nadurschutzgebièt. 

Urschprünglich isch es woll èn Fisch- un evtl. au èn Iiswyèr für diè sit 1791 i dè Nõchi glegeni Ròòthuus-Brauerei gsi. 

Dè Schlüèchtsee wörd durch è chlyns Weer begränzt, wo bim Schlüèchtseehof un am südlichè Rand vom See lyt. Sèll Weer isch eifach an èrè flachè Stell vom Obberè Schlüèchtdal z mitts i s Bachbett ièbaut worrè un isch allei für dè Pegel vom Schlüèchtsee voantwortlich.

Dè Schlüècht, wo in See innè gòt, hèt èrscht öppè 1,5 km vo dè Quällè èwäg zrugg glegt un isch dèmnõch è munzigs Bächle. D Quällè vo dè Schlüècht lyt è bitzele öschtlich vo dè Ròòthuus-Brauerei uff dè Höchi übber 1000 m NHN. Uff sèllèrè Höchi obbè gwǜnnt au d Ròòthuus-Brauerei s Wasser für s Ròòthuus-Bièr.
Vom Weer durab flǜèßt dè Bach gu Südè durch è flachs Hochdal un biègt im Dal in Richtung Oscht-Südoscht ab. A dè rächtè Schlüèchthaaldè lyt öppè 15 m obberhalb vom Bach d Dorfmitti vo Gròòfuusè.

S Kloschter St. Bläsy hèt 1791 èn Iiswyèr für diè nõch glègèni Roothuus-Brauerei bruucht un asè isch diè jungi Schlüècht è bitzeli unterhalb (45 m dǜèfer) un 1,5 km èwäg vo dè Brauerei uffgschtaut worrè. Gly druffhy isch è Textilfärberei dèzuè chò, wo bis i d 1920er Johr eksischtyrt hèt. Uff dè Wisè isch bleicht un s Seewasser zum Färbè bruucht worrè. Èrscht im 20. Johrhundert isch dè Baddebedryb uffgnõ worrè, uss sèllèrè Zit stammt au s hölzerne Baddehüsli. Mit èm Erwärb vom See durch diè schwizer Adelsfamiliè Ernescht vo Adelsheim um 1920 isch Wärt uff Nadurschutz glegt worrè, bsunders vo dè Seerosè. Dè Schutz vo dè Seerosè hèt dènn dè früénère Pächter vom Schlüchtseehof, dè Gold Erich, witter gfüürt. Hüt isch dè Seerosèberych im südlichè Drittel vom See durch Baumschtämm vom Baddeberych drènnt. Am Baddeschtrand git s hüt ußerdèmm èn Kiosk.

D Flächi vom See isch ca. 2,8 ha (0,028 km²) groß, bi nèm Umfang vo knapp 0,73 km.
D Flächi vom See bedeggt uff ca. 6 ha (0,06 km²) un lyt uff 914 m Höchi übber NHN, er hèt èn Umfang vo knapp 0,73 km. Gròòfuusè lyt èn guètè Kilometer südweschtlich vom See. D Breiti in Nord-Süd Richtung bedrait 260 Meter un 230 Meter in Wescht-Oscht Richtung. Dè See isch bis zuè füüf Meter dǜèf. Uff halbem Wäg zwǜschè m See un Brauerei lyt s Hüsli. Dè See stòt unter dè Nr. 3.032 mit 8,5 ha als „Schlüèchtsee“ sit èm 11. Oktober 1940 unter Nadurschutz.

Für s Baddè un Anglè isch dè See zimli belièbt. Am See vorby füürt èn Wanderwäg a dè Schlüècht nõch obbè zum Hüsli. Im Hüsli isch è Heimètmuseum dinnè, ußerdèm söll dè Klausjürgen Wussow i dè TV-Seriè D Schwarzwaldklinik im Drèèbuèch nõch aagèblich dört drin innè gwoont haa söllè. S südliche Drittel vom See isch vo dè Mitti, wo dè Baddeberych isch, abdrènnt, um d Seerosè z schützè. S nördliche Drittel isch èbbèfalls abdrènnt, sèllmòl für dè Nadurschutz, well bim Zuèfluss è Auè vo dè Schlüècht isch, wo gschützt wörd. 





</doc>
<doc id="72133" url="https://als.wikipedia.org/wiki?curid=72133" title="Blumenstrauss">
Blumenstrauss

E Meie isch es handwärklech gstaltets Objäkt us Blueme und meischtens no anderne Sache.

Als Synonym wird under em Yfluss vom Standarddüütsch s Wort Bluemestruuss pruucht, wo s alte alemannische Mundartwort "Meie" i dr Umgangssprooch wytgehend verdrängt het.

Zum Wort und zum volchskuntleche Bruuchtum rund um de "Meie" het s Schwiizerischen Idiotikon vil Kwellen und Bischpiil. Me vernimpt dört, ass me me früener nid nume es Bluemegsteck, sondern au die chlyne Tannli eso bezeichnet het, wo me als Schmuck oder Gschänk zu bsundere Glägeheite bi de Hüüser ufgstelt het.
I dr Kulturgschicht chöme d Meie scho sid dr antike Zyt i vilne Läbenssituazioone vor, öppen als Verzierig bi Opferritual und als Tootegschänk bi de Ägüpter, z Japan i dr Form vom "Ikebana," und im nöizytlechen Europa algemein verbreitet als Gschänk für Lüüt wome gärn het, für Gaschtgäber und für erfolgrychi Persoone als Pryys.

Chlyni Meie sind für id Hand z nää wie bim ene Fäschtzuug oder vo dr Bruut bim Hochsig ("Bidermeierstrüüss" und "Bouquet"), grossi Bluemegebinde wärde in Bluemevase bi fyrleche Momänt id Fäschtsääl oder id Chile und id Privatrüüm gstellt.

Wil me ad Meie und d Bluemekomposizioon grossi ästhetischi Erwartige het, isch s Handwärch vo de Florischtinne – usg’üebt meischtens vo Froue – immer vilsytiger worde und het sech vo däm vo de Gärtner losglöst. Es het vil mit em künschtlerische und kreatyve Schaffe z tue, und d Fachlüüt luege uff bestimti gstalterischi Prinzipie, was d Form, d Farb und d Bewegig vo de Blueme und au s Komponiere betrifft; es git au verschideni Bindetechnike. Schöni floristischi Objäkt chame mit numme einere Blueme mache, wo sparsam mit usgwählte Bletter komponiert wird, und es giit Strüüss mit gmischte Blueme, setigi mit Pflanzen und andere Stoff und au Gschteck, wo ganz oni Blueme gstaltet sind. Die gstalterischi Arbet mit Blueme und bassende Sache cha men au als Kunschthandwärch aluege. Es git spezialisierti Schuele für d "Bluemekunscht."

Meie in ere Bluemevase sind immer es beliebts Sujet vo de Kunschtmooler gsi und chöme als “Stilllääben” i alne Variante vor.

Me cha Meie zum Zimmer usschmücke au mit Kunschtblueme mache.

I dr Literatur chunt s Wortbild vom "Meie" vor bi Wärch, wo drinn gmischti Sache oder Stück vo verschidene Autoore versamlet sind, so wie bim “Schwyzer Meie” mit ere Uswaal vo schwiizerdütsche Gedicht oder au bim “Liedermeie” und em Theodor Meyer-Merian sim Buech "Us der Heimet. Es neues Büscheli Wintermayeli" vo 1860.


</doc>
<doc id="72134" url="https://als.wikipedia.org/wiki?curid=72134" title="Theodor Meyer-Merian">
Theodor Meyer-Merian

Dr Theodor Meyer-Merian (* 14. Jänner 1818 z Basel, † 5. Dezämber 1867 au dört) isch e Basler Dokter und Mundartschriftsteller gsi.

Dr Meyer-Merian isch als Soon vom Gschäftsmaa Daniel Meyer und vo dr Katharina Meyer-Hofmann uf d Wält cho. Er het z Basel und z Fryyburg Medizin gstudiert. Er isch z Basel Assistänzarzt worde und het anne 1846 en eigeni Praxis uftoo. Sid 1851 isch er dr Spitalmeischter vom Basler Bürgerspital gsi. Vom Joor 1855 a isch er dr Presidänt vo dr Gselschaft für s Guete und Gmeinnützige gsi, und 1860 het er ghulfe die Basler Medizinisch Gselschaft gründe.

Dr Theodor Meyer-Merian het Romään, Kaländergschichte und au Mundarttegscht gschribe. I sine Wärch behandlet er näbe gschichtleche Sache au öppe soziali Probleem i dr Stadt und d Situazioon vo de Arbeiterfamilene. Bi de Lüüt sind sini Zeichnigen und Karikatuure beliebt gsi.




</doc>
<doc id="72135" url="https://als.wikipedia.org/wiki?curid=72135" title="Urgeschichtliches Museum Blaubeuren">
Urgeschichtliches Museum Blaubeuren

S Urgschichdlich Museum (urmu) en Blaubeira zoigd Fondschdigg mo em Schwäbischa en de Hehla vo dr Schwäbischa Alb gfonda worra send.

Dr Gustav Riek, a Professor vo dr Universidäd Diebenga hod 1965 seine Ausgabonga en dr Brillahöhle (48/24/19/N, 9/46/40/E) ond dr Graoßa Grott ( 48/24/22.14/N, 9/48/5.01/E) en dr Gegend zoiga wella. D Schadt Blaubeira hod em en Raum em Hoilig–Goisch–Schbidal-Bau geba. Do draus hod se des Museum endwiggld.

En 2015, nach 50 Joor, isch des a Museum mo en dr ganza Weld kennd wird, bsondrs wega de oimolige Schdigg mo do ausgschdelld sen.

Em Original wurd zoigd

Dauern wurd zoigd, wia mid Schdoiwerzeig schaffa kaa.
Drneba werdad Bsuach vo Fondstella gmachd.




</doc>
<doc id="72137" url="https://als.wikipedia.org/wiki?curid=72137" title="Spital zum Heiligen Geist">
Spital zum Heiligen Geist

S Hoilig–Goisch–Schbidal en Blaubeira isch a middlaldrlichs Haus, mo heid s Urgschidichlich Museum dren isch.

En de Joor zwischa 1420 ond 1424 hond Birgr ond dr Generalvikar vom Bischof vo Konschdanz, dr Magister Johannes Ruess des Schbidal gschifded. Blaubeira isch selbigsmol a Hellensteinisch Schdadt gwaä, mo 1474 an Württeberg vrkaufd worra isch. Des Schbidal isch mid dr Zeid a wichdige ond au ned grad arme Inschdidudssioo worra

1938 isch s Schbidal aufghoba ond dr Stadt übertraga worra. Nachdem s Schbidal mid em "Bürgerhaus" zsemmaglegt worra isch, war s a Aldrshoim, mo bis ens Joor 2008 Leid pflegd worra send.

En dr frieahra Eingangshall isch a Riih vo Wandmolereia mo Szena aus em Leba vo dr "Heiligen-Elisabeth von der Wartburg" aus em 15. Jahrhundert zoigad.

Heid isch s Urgschidlich Museum dren ond zoigd Fondschdigg mo em Schwäbischa en de Hehla vo dr Schwäbischa Alb gfonda worra send.





</doc>
<doc id="72147" url="https://als.wikipedia.org/wiki?curid=72147" title="Paul Wehrli">
Paul Wehrli

Dr Paul Ernst Wehrli (* 3. Septämber 1902, † 8. Februar 1978) isch e Schwiizer Mundartschriftsteller gsi.

Dr Wehrli isch nach de Schuelzyt Lehrer worde und hätt a d Uni Züri studiert. 1933 isch er mit sindere Diss "Verlobung und Trauung in ihrer geschichtlichen Entwicklung von der Reformation bis zum Untergang der alten Eidgenossenschaft. Ein Beitrag zur zürcherischen Rechtsgeschichte" a dr Jurischtefakultät promoviert worde. Drno isch er Lehrer und spöter dr Sekretäär vom Zürcher Theaterverein gsi. 1937 het er d Marguerite Marsens ghürootet. Gwohnt händ si im Zürcher Stadtkwartier Ussersiil.

I sine autobiografische Büecher beschrypt dr Wehrli Erläbnis us dr Jugetzyt, wo Ussersiil und Wiedike no fascht wie alti Dörfer usgseh händ und wo s dr Siil no, uf dr Feldegg und wyter usse im Siilfäld no vil offnigs Land gha hät. Wie’s s Lääbe dozmol für die Junge so am Rand vo dr Stadt gsi isch, hät dr Wehrli i sine Büecher und bsunders i de Romään vo de "Wendelchind" ufgschribe. Me cha au vom "Zürcher Buebechrieg" lääse, wo 1905 zwüsche dene vo Ussersiil und de Zürcher Buebe ustreit worden isch.

Dr Wehrli hät vil für Zytschrifte, bsunders für d "Zürcher Illuschtrierti," und au es baar Mundarttheater gschribe. Eis vo dene, won er anne 1939 für en Landestag vo CVJM und CVJT uf dr "Landi" gmacht hät, isch vo den Organisatoore abglänt worde, wil’s schynts z vil Sprüch gäge die tütsche Nazionalsozialischte drin gha hät.

Dr Soon vom Paul Wehrli isch dr Reiseschriftsteller und Kulturredakter bim Schwiizer Färnsee Peter Konrad Wehrli, wo am 30. Juli 1939 uf d Wält cho isch.




</doc>
<doc id="72149" url="https://als.wikipedia.org/wiki?curid=72149" title="Christoph Marthaler">
Christoph Marthaler

Dr Christoph Marthaler (* 17. Oktober 1951 z Erlebach, Kanton Züri) isch e Schwyzer Reschiseer un Musiker.

Dr Marthaler het zerscht z Züri Musik studiert (Blockfleete un Oboe). Ändi 1960er Johr isch er uf d Theaterschuel vum Jacques Lecoq z Paris gange. Retuur in dr Schwyz het er as Theatermusiker un Kumpenischt am Zürcher Theater am Neumarkt gschafft. Fir e Hufe Inszenierige an dytschsprochige Bihnine het er kumpeniert. Mit dr Dodo Hug un em Pepe Solbach het er di experimentäll Theatergruppe «Tarot» grindet. Mit verschidene Projäkt het si dr Marthaler in dr Off-Theater-Szene etabliert. Vu 1988 bis 1993 het er di ganz Zyt am Theater Basel gschafft, wun er e baar szenischi Liederoobe entwicklet het. Syt syre Basler Zyt ghere d Bihne- un Koschtimbildneri Anna Viebrock un d Dramaturgi Stefanie Carp zues Marthalers feschtem Team. Ab 1990 het er Filmmusik fir "Der Tod zu Basel" (Reschyy Urs Odermatt) un fir "Hinterland – Eine Vater-Sohn-Geschichte" vum Dieter Gränicher kumpeniert.

Anne 1991 het er sy eerscht Theaterstuck inszeniert. 1993 isch er mit em Theaterdiräkter Frank Baumbauer an s Dytsch Schauspiilhuus Hamburg gwächslet. D Produktion mit em Titel "Murx den Europäer! Murx ihn! Murx ihn! Murx ihn! Murx ihn ab!" (1993) het en eme braitere Publikum bekannt gmacht. S Stuck isch bis 2007 uf em Spiilblan vu dr Berliner Volksbihni stande. Vyl vu syne Inszenierige sin zu, Berliner Theaterdräffe yyglade wore. Mit em musikalische Laiter Sylvain Cambreling het er 1994 sy eerschti Opere inszeniert. Anne 2000 het dr Marthaler as chinschtlerische Diräkter d Laitig vum Zürcher Schauspiilhuus ibernuu, wu 2000 un 2001 vu „Theater heute“ zum Theater vum Johr gwehlt woren isch. Zue sym Laitigsteam hän d Stefanie Carp un d Anna Viebrock ghert. Anne 2004 hän dr Marthaler un sy Team s Schauspiilhuus verloo. Syterhär schafft er wider as freie Reschiseer z Dytschland, z Eschtrych, z Frankrych, z Belgie un in dr Schwyz.

Stark bregt dur d Eschteetik vu dr Bihne- un Koschtimbildneri Anna Viebrock, stehn syni Inszenierige zwische musikalische, collagenartige Oobe un aigewillige Klassiker-Interpretatione. Syni Figuren uf dr Bihni – vylmol in altmodische, aigewillige Koschtim – blybe zmaischt verainzlet, warte, leuge vor si aane un dien si mänkmol mit andere zuen ere chlaine Gruppe zämeschließe. Ihne gmain isch e aigenartigi Komik, wu wie us dr Zyt gheit schynt.

D Schauspiiler, wun er vylmol mit zämeschafft, nännt mer «Marthaler-Familie». Doderzue ghere unter anderem dr Graham F. Valentine, wun er scho as Studänt z Züri chänneglehrt ghaa het, dr Ueli Jäggi, dr Jürg Kienberger, d Olivia Grigolli, dr Josef Ostendorf, dr Robert Hunger-Bühler, d Bettina Stucky, dr Michael von der Heide, d Katja Kolm, dr Matthias Matschke un dr Clemens Sienknecht.

Dr Christoph Marthaler isch mit dr Schauspiileri Sasha Rau ghyrote. Anne 2008 het s Baar Zwilling iberchuu.







</doc>
<doc id="72151" url="https://als.wikipedia.org/wiki?curid=72151" title="Wartau">
Wartau

Wartou isch e Gmeind vom Kanton Sanggalle. S architektonische Symbol vo dr Gmeind isch d Burg Wartou, wo drvo au dr Ortsname chunt; dr Name vo dr Burg isch anne 1342 s erschte mol im ene Dokumänt gnänt.

Im ganze Gmeindbann vo Wartou findt men en inträssanti Mischig vo Fluernääme us de drü gschichtleche Sproochschichte vom Rhintl: vom eltere Romanische und vo dr jüngere alemannische oder schwyyzerdüütsche Mundart, und denn no vom Walserdüütsch. Inträssant isch bsunders, wie vil alti romanischi Nääme no läbig sind. Dr Romanischt und Nameforscher Hans Stricker het se 1981 im ene Buech zämegstelt. Do findet me zum Bischpiil d Nääme "Palfriis, Pramalans, Malans, Gatina, Gretschins, Pratalada, Labria, Matug, Cresta, Salums, Vermärsch, Rafaschanis, Lavadarsch, Gufaluns, Montjol, Selva, Capätsch, Matlinis, Pafäder, Verlüls, Murris, Valpalos, Crestalta, Plattis" und "Pradastrada.". Das chunt drvo, ass no am Ändi vom 14. Joorhundert im Gebiet vo Wartou deil Lüüt gsi sind, wo dr romanisch Tieläkt gredt händ.

Dr Heinrich Gabathuler het die rychi Namewält vo Wartou und Seevele undersuecht und drüber 1944 es Buech useggä. Und im chly wytere Raame isch d Namelandschaft jetz au im Werdebärger Namebuech beschribe, wo anne 2017 usechoo isch. Dr Grabser Romanischt Hans Stricker het sid de 1960er Joore drfür d Näme zämetreit und s Wärk mit em Peter Masüger, em Valentin Vincenz und dr Barbara Stricker Frommelt usgschaffet. Vo Wartou sind 2064 Fluernääme im Wärdebärger Namebuech, und i däm Gmeindbann het me am meischte romanischi Fluernäme gfunde.

D Alp Palfriis isch 1401 s erschte Mol gnänt.

D Gmeind lyt im Sanggaller Rhintl un im Waalchreis Werdebärg.

Es git kei Oort, wo «Wartou» heisst. D Gmeind het es bar Dörfer, nämli Azmoos, Trübbach, Wyti, Oberschan, Malans, Gretschins und Fontnas; und drzue d Wyyler Plattis, Murris und Matug.

Dr Gmeindbann het öppe 42 Kwadratkilometer. Er foot im Oschte am Rhy a, wo au d Landesgränze vo dr Schwiiz drin dure lauft. D Wartouer Gränze isch öppe sächsehalb Kilometer im Rhy. Ännet em Rhy sind d Liechtesteiner Gmeinde Balzers und Triese. Im Süüde, bi Trüebbach, chunt dr Rhy mit eme starche Rank bis fasch an Fuess vom "Schollbärg," wyter gäge Nordoschte lyt denn linggs vom Rhy die wyti "Rhynau", es flachs und füechts Gebiet mit vil Gwässer und Wälder, wo bi "Pladastrada" dr tüüfscht Oort vo dr Gmeind isch; d Ebeni lyt dört uf 461 Meter über Meer. Em Rhysytedamm no, wo öppe zää Metr höcher als d Ebeni hindedra isch, lauft d Autobahn dur s Gebiet vo Wartou. Am Rand vo dr Ebeni sind d Dörfer Trüebbach, Azmoos, Wiiti und Plattis.

Obedra im Rhintl lyt Sargans, undedra chunt Seevele.
Gäge Weschte goot’s stotzig z’duruff zum Bärgmassyv mit em Gonze, em Tschugga, em Gauschla und em Alvier. Das isch dr öschtlechscht Deil vo dr Bärgchetti, wo bim Waalesee mit de Chuurfirschten afoot. Ufem Alvier isch dr höchscht Punkt vo dr Gmeind, er isch uf 2341 Meter über Meer. Vom Bärghang chömen es baar Bech obenabe, dr "Luterbach," dr "Trüebbach," dr "Lochbach," dr "Mülibach" und dr "Seevelerbach."

Uf dr Weschtsyte vo dr "Chammegg" goot dr Gmeindbann ännet dr Wasserscheidi no bis zu dr grossen Alp "Palfriis" abe, wo graad oben am Seeztaal lyt, meh als tuusig Meter höcher als d Ebeni, oben a de Flüene vom Underbärg. Vo Ragnatsch i dr Gmeind Mels goot e Säilbaan uf Tschugge.

Au im Oschte vom Alvier het Wartou grossi Alpe. S einten isch d Schaaneralp mit em Schaanerbärg undedra, under em Giirespitz isch dr Alpstafel "Labria," am Gonze d Alp "Riet" und grad undedra die bsunders stotzigi Alp "Walserbärg" mit em "Maiebärg," em "Saxerbärg," em "Puzzbärg," em "Lanabärg," em "Wiislibärg" und em "Balzbärg."

Im grosse Gmeindbann vo Wartou, wo so underschidlechi Landschafte derzue ghöre, findet me vil wärtvolli Naturzone. Es git Moorgebiet, trocheni Matte, Trochemuure, verschideni Wälder und Bärgbiotoop. S Föönklima hilft ass d Pflanzen i däre Region guet wachse. D Biolooge händ usegfunde, ass es im Bann vo Wartou vo alne Sanggaller Gmeinde bsunders vil veschideni Pflanzenaarte het. Schöni Naturschutzpiet sind "Magletsch-Plattis" und "Scholleriet." D Umwältgruppe Wartou pflägt d Natur.

Und denn isch no z säge, ass Wartou a wichtige internazionale Vercheerslinie lyt, mit dr Autobaan, wo grad bi Trüebbach en Uusfahrt isch, dr Ysebaanlinie und dr Kantonsstroos. Und au e grossi nazionali Hochspannigsläitig goot dur d Ebeni em Rhy noo.

I früenere Zyte, vo dr Rhykorrekzioon, wo 1862 agfange het, isch dr chly Bärgpass über "Matug" e wichtige Wääg gsi, zum dr wilden Ebeni vom Rhy uszwyche. Bi Trüebbach isch e Fääri übere Fluss ggange. 1492 händ d Äidgnosse d Stollbärgstrooss under em Felse em Rhy no lo boue. Sid 1872 goot dört, wo früner d Fääri gsi isch, e Brugg uf Balzers übere.

Im Bärgvorsprung vom "Maziferchopf" het d Schwiizer Armee bi dere strategisch wichtige Stell im Zwöite Wältchrieg und au no spöter e grossi Feschtig ybout gha, wo dr "Feschtigsruum Sargans" no vrsteercht het. Öppe füfzg Bunker sind am Wartouerbärg bis zum Alvier ufe und unden i dr Au am Rhy verstreut gsi zum s Gebiet oben a dr Feschtig z schütze und dr Wääg em Rhy no z speere. S grossen Artillerywärch "Megletsch" isch hüt, wo’s d Armee nümme bruucht, es "nazionals milidärhistorischs Dänkmol."

I de Felse vom Schollbärg e bekante Chlättergarten ygrichtet.

Ufem Martinsbärg lyt en alti Burgruyne, wo me nid gnau weiss, us welere Zyt si isch. Bin ere Uusgrabig het me gfunde, ass ufem Martinsbärg au en erschti chlyni Chile gstanden isch. Öppe um s Joor 1000 isch bi Gretschins e nöji Chile bout worde. Im 13. Joorhundert isch dört e grösseri Chile hichoo, und i de Wyler sind Kapälle bout worde: z Oberschaan, z Fontnas, z Malans und z Azmoos.
Im Middelalter isch dr Ridder Heinrich von Wildenberg dr Herr gsi uf dr Burg "Wart" i dr "Au" am Rhy. Uf em Martinsbärg isch am Afang vom 13. Joorhundert die Burg bout worde. D Rychsvogtei isch zytewys bi de Wärdebärger gsi. Spöter het d Herrschaft de Grafe vo Doggeburg hört, drno em Graf Bernhard vo Tierschtäi, wo e Burger vo Züri worden isch und d "Wartou" de Zürcher ggä het. Sid 1883 het s Gebiet zu dr äidgnössische Herrschaft Sargaas ghört.

D Burg Wartou isch hüt e Ruyne.

Im 14. Joorhundert sind Walser is Rhintl cho, me het ne dr alt "Matugerbärg" ggä, wo sider "Walserbärg" heisst. D Walserfamilie "Wapp" isch us em Calfreisetaal dörthi cho. Am Ändi vom Middelalter sind z Palfriis, uf Matug und am Walserbärg elf Walser Huushaltige gsi. Es uralts Holzhuus uf Palfriis, wo anne 1410 bout worden isch, het no hütt dr Naame "Rothuis." Das isch vilecht s alte Roothuus vo dr Walser Gmeind ob Wartou gsi. Die letschti Sidlig am Bärg, wo no duurend e Walserfamilie gwoont het, isch anne 1835 verloo worde.

Nach dr Reformazioon, wo scho gly im Rhintl agnoo worden isch, isch vo de Lämpfögt uf Sargans i de Wärdebärger Dörfer gly wider dr katolisch Gloube ygfüert worde. Nume Wartou isch zmitzt im katolische Piet immer refermiert blibe.

I dr Zyt vor Helvetik het sech anne 1802 d "Republik Wartou" konschtituiert, aber 1803 isch das scho wider verby gsi und d Gägend isch e politischi Gmeind vom Kanton Sanggalle worde.

Vor em Erschte Wältchrieg isch uf Palfriis es Kurhuus gsi. Hüt het’s ufem "Maiesäss," am Gonze, ufem Alvier und uf Palfriis Bärghüüser, und ufem ganze Gmeindgebiet isch es Netz vo Wanderwääg, uf däm vo Sargans uf e Gonzen ufe chunt men i de Felse über ne Leitere.

Im Gonze isch es Bärgwärk gsi, wo bis 1966 Ysenärz apout worden isch. Dr Ygang i Bärg isch vo Sargans här, die länge Löcher a den Ärzoodere noo sind under em Bode bis wyt under s Gebiet vo Wartou ggange.
Wartou het e politeschi Gmeind und en Ortsgmeind.

D Ortsgmeind Wartou tuet s Puureland und d Alpe verpachte. Dr gröscht Deil vo dr Alp Palfriis ghört dr Ortsgmeind.

I de Dörfer vo Wartou sind eigeti Dorfkorporazioone für die lokale Sache und bsunders au für d Wasser- und d Stroomversorgig zueständig:





</doc>
<doc id="72157" url="https://als.wikipedia.org/wiki?curid=72157" title="Grabs">
Grabs

Grabs isch e Gmeind vom Kanton Sanggalle.

D Gmeind lyt im Waalchrais Werdebärg und im Sanggaller Rhintl. Südlech drvo isch Buggs und uf dr Nordsyte Gams, im Weschte chunt ännet de Bärge s Doggeburg. D Ortsgmeind Grabs ist die gröschti Waldpsitzerin im Kanton. Für d Arbet im Wald vo de drüü Gmeinde Grabs, Buggs und Sevele lueget sid 2007 d Forschtgmeinschaft "Grabus".

S Stedtli Werdebäärg lyt i dr Gmeind Grabs. Dr Werdebärger See grad undedra isch aber scho uf em Bode vo dr Nochbergmeind Buggs.

Sit me dr Rhy bi dr grosse Flussregulierig i syn nöi Kanaal gläit het, chunt s Gmäindpiet nümme bis an iim sys Ufer, nume no bis an "Werdebäärger Binnekanaal". Im Wyte Talbode lyt s "Grabser Riet," wo me s Kulturland um 1902 mit ere grosse Güeterzämelegig nöi glideret und mit der Meliorazioon i de 1960er Joore verbesseret het.

Zwüschem "Walchebach" und em "Simmitobel" lyt dr Grabserbäärg und obedra dr Maiebäärg, es wyts Gebiet mit Kulturland am Bärghang und vil verströite Sidligen und Hüüser. Wyter oben isch s Alpgebiet bis zu de Felse vom Margelchopf, em Gamsbäärg, em Sichelchamm und zum Chäserrugg. Uf dr "Voralp" liit dr Voralpsee, uf Der Ortsgmeind Grabs sind näbe der "Voralp" tradizionell no vier anderi grossi Alpe: "Ivelspus, Naus, Ischlawiz" und "Gamperfin". Es het fasch dryssg Pachte uf denen Alpe.

Im alte Doorffzäntrum vo Grabs änderet dr "Walchebach" syn Naame, i dr Ebeni unde häisst er "Grabserbach".

Zum Ussichtspunkt uf dr Gamsalp het’s ä Sässellift ab em Oberdorf z Wildhuus.

S Hochmoor "Gamperfin" am Grabserbärg oben isch es schööns Naturschutzpiet. Im 20. Joorhundert het me döört druus Turbe gholt; der Schade, wo das gää het, het me chürzlech mit Bouarbete wider agfange flicke.

I der Röömerzyt het’s i dere Landschaft zwöi Wachttürm gha a der Strooss vo Sargans uf Bregänz. De Plätz vo de beede Türm seit me hüt "Gäschtele".

S obere Rhintel het zum Piet vo Churräzie ghöört. Dr Name vom Doorf Grabs isch scho in Dokumänt vom 9. Joorhundert erwänt, bsunders au im Urbaar vom Rychsguet z Räzie vo 842; er het dozmol "Quadravedes" gheisse. Der Ortsname chunt vom latinische "caput rapidae".

Im 13. Joorhundert het der Graf Ruedolf vo Montfort d Burg Werdebäärg lo boue. Syni Familie het sech sidhäär der Name «vo Werdebäärg» gää.

Im spoote Mittelalter het me z Grabs, so wie im ganze mittlere Rhintl, die alti rätoromanischi Sprooch nodisno ufgää und Düütsch agfange rede. No hüt sind aber ganz vill roanischi Fluernääme umme, wo a die alti Zyt und s früenere lääbe vo de Lüüt i dr Landschaft maane. Dr Grabser Sproochforscher Hans Stricker het die Sach vili Joor lang aglueget und Büecher drüber gschribe.

Romanisch sind die alte Nääme vo den Alpweide. Und eso Fluernäämen git’s au am Grabserbäärg, wo men ine die alti romanisch Häärkumpft guet agseet, so wie öppe: "Muntaschin, Mafun, Ampadell, Runggelun, Mumpelin, Müntlerentsch, Ganalin, Amaggusa, Anggalrina" und "Gampernei."

1517 isch Grabs e Landvogtei vo Glarus worde, 1718 isch es im helvetische Kanton Linth gsi, und sid 1803 isch s e Gmeind vom Kanton Sangalle.

Grabs hät känn aigne Bahof, de nöggscht isch z Buggs äne. Dur Grabs fahrt es Postauto, wo vom Bahof Buggs öber Wildhuus is Toggeborg bis zum Bahof z Nesslau fahrt.

Z Grabs gits es Regionalspitol mit ere Geburtsabteilig, wo vil Chind au vo Müetere us em Liechteschtai uf d Wält chömed. Mit em Lukashuus stoot z Grabs es Wohnhaim för Mänsche mit ere Behinderig.

Grabs het es eigets Elektrizitätswäärch, wo sibe Chraftwäärch betriibt.





</doc>
<doc id="72158" url="https://als.wikipedia.org/wiki?curid=72158" title="Anton Henne">
Anton Henne

Dr Josef Anton Henne (* 22. Juli 1798 z Sargans; † 22. Nofämber 1870 z Wolfhalde) isch e Schwiizer Hischtoriker und Dichter gsi.

Dr Henne isch anne 1798, also am Afang vo dr zyt vo dr Helvetik, z Sargans als Soon vom Schnyder Josef Anton Henne und dr Friederike Stehle uf d Wält cho. Er het i dr Nöchi vo sim Heimetort im Chlooschter Pfääfers d Schuel psuecht und isch denn uf Luzärn, Fryburg im Brysgau und uf Heidelbärg go studiere. Z Fryburg isch er em Studänteverein Zofingia byträtte, und er het regelmässig a de Fäscht vo dr Helvetische Gselschaft mitgmacht.. 1826 isch er z Sanggalle Stifts- und Staatsarchivar und 1834 Lehrer für Gschicht und Geografy a dr Kantonsschuel Sanggalle worde. I dere Zyt het er agfange gschichtlechi Wärch z schrybe. Er het sech i dr Kantonspolitik angaschiert und isch Grossroot und au Verfassigsroot worde; do het er e radikali politische Haltig verträtte. Vo 1842 bis 1855 isch er z Bärn Gschichtsprofässer a dr Uni gsi und zytewys au no Lehrer am Gymnasium gsi. Mit em Jeremias Gotthelf isch er befründet gsi. Drno isch er zrugg id Oschtschwiiz, won er vo 1855 bis 1861 wider Stiftsbibliotekaar z Sanggalle gsi isch. Denn het er bis zu sim Tod als Sekretäär vom Sanggaller Erzieigsdepartemänt gschaffet.

Dr Josef Anton Henne isch als Publizischt und Schriftsteller bekant worde. Er het alti Saage gsamlet, won er 1824 zäme mit sine sälber dichtete Lieder im Buech "Lieder und Sagen aus der Schweiz" i dr Sangaller Mundart und deils uf Hochdütsch veröfentlecht het. Und er het Lieder dichtet, wo deils als Schwiizer Volkslieder bis hüt beliebt sind. Ganz bsunders gilt das für s Lied "Luegit vo Bärgen und Tal," wo-n er anne 1823 wärend emene churze Underbruch vom Studium als Lehrer i dr Schuel vom Philipp Emanuel Fellebärg z Hofwyl bi Bärn dichtet het. Z’erscht het dr Titel vo däm Lied "Abendlied der Wehrliknaben von Hofwyl" gheisse. Dr Sanggaller Komponischt Ferdinand Fürchtegott Huber (1791–1863) het derzue d Melody gsetzt, und mit dere isch es über Generazioone beliebt blibe und au im spoote 20. Joorhundert vo Musiker immer wider nöi interpretiert worde. Das Gedicht isch in ere Mischig vom Sargansertieläkt mit em Bärndüütsch und es het i dr Urfassig föif Stroofe, im bekante Lied gsunge wärde meischtens nume vier dervo, und das erscht no in ere chly abgänderete Fassig.

Dr Biograaf vom Henne, dr Karl Reinacher, het gschribe, dr Sarganser Dichter ghör zu de nazionale Schriftsteller vo dr Schwiiz.




</doc>
<doc id="72159" url="https://als.wikipedia.org/wiki?curid=72159" title="Johannes Merz (Autor)">
Johannes Merz (Autor)

Dr Johannes Merz (* 25. Oktober 1776 z Herisau; † 16. Februar 1840 au dört) isch e Schwiizer Mundartschriftsteller gsi.

Dr Merz isch als Soon vom Herisauer Fabrikant und Apezäller Rootsheer Daniel Merz und vo dr Anna Barbara Zuberbühler uf d Wält cho. Er het dr Pruef vom Modelstächer gleert.

Wie-n er sälber schrybt, het dr Johannes Merz noch em Vorbild vom erschte grosse alemannische Dichter, em Johann Peter Hebel, agfange Mundartgedicht i synere Mundart z schrybe. Er gilt als dää, wo z’eerscht Gedicht i dr Sprooch vom Apezällerland, i dr Art vom Herisauer Tieläkt, ufgsetzt het.

Anne 1827 isch sis Lyrikbuech "Das poetischen Appenzellers sämmtliche Gedichte in seiner Landessprache" mit zwänzg Gedicht bim Sanggaller Truker Johann Caspar Müller usecho. Dr Merz nänt i däm Buech dr Hebel als sis Vorbild, und er beduuret ass dem sini Dichtkunscht unerreichbar sig. Die Gedicht vom Herisauer sind wytume bekant worde, und so het dr Verleger das Büechli scho gly nöi useggä. Im "Poetischen Apezäller" vo anne 1828 und 1836 sind scho meh als vierzg Gedicht vom Merz. Anne 1830 het dr Germanischt Joseph von Lassberg em Jacob Grimm gschrybe: «Ich sende Inen einige Beiträge zur teutschen Dialectyologie […] Die Appenzeller Gedichte vom Xylographen März in Herisau sind eine der glücklichsten Nachamungen der dortigen Volkssprache.»




</doc>
<doc id="72160" url="https://als.wikipedia.org/wiki?curid=72160" title="Johann Rudolf Wyss">
Johann Rudolf Wyss

Dr Johann Rudolf Wyss (* 4. März 1782 z Bärn; † 21. März 1830 au dört) isch e Schwiizer Schriftsteller und Filosofyprofässer gsi.

Dr Johann Rudolf Wyss het z Bärn, z Tübinge, z Göttingen und z Halle studiert. 1805 isch er Profässer a dr Akademy z Bärn worde. Er het do au als Lehrer mit m Jeremias Gotthelf z tue gha. 

Dr Wyss het en Tegscht gschrybe, wo spöter i dr Schwiiz als Nazionalhymne pruucht worden isch: "Rufst du mein Vaterland."

Er het zäme mit m Gottlieb Jakob Kuhn dr Almanach" Alpenrosen" useggä.

Em Wyss sys Gedicht „Was isch doch o das Heimelig?“ isch i dr Liedersamlig Im Röseligarte abtrukt.



</doc>
<doc id="72161" url="https://als.wikipedia.org/wiki?curid=72161" title="Johannes Merz">
Johannes Merz

Johannes Merz isch dr Name vo dene Persoone:



</doc>
<doc id="72163" url="https://als.wikipedia.org/wiki?curid=72163" title="Mühle im Weiler">
Mühle im Weiler

D Mülli im Wyler stòt im unterschtè Abschnitt vom Wylergrabbè-Bachdal i dè Nôchi vom Unterè Uusgang vo dè Wuètèflüè. D Mülli lyt zwǜschè dè Dörfer Blomegg, Luussä un Grimmelzofè uff èm Bann vo dè Stadt Stüèlingè i dè nordöschtlichè Eggè vom Landchrais Waldshuèt.

D Mülli hèt drei Wasserräder, wo obberschlächtig übber dè Müllibach aadribbè wörrèd. Jedes Wasserrad drybt èn Müülschtrang aa. Am oberschtè Müülschtrang hängt è Fruchtmülli, Fruchtschtampfi un è Ölmülli, am mittlerè Strang è Gipspochi un è Hampfriibi, dè unterschte Strang drybt è Gipsmülli aa. 

D Fruchtschtampfi hèt d Spreu vo dè Frucht drènnt, d Fruchtmülli hèt us dè Frucht Mèèl gmacht. Glychi Abhängigkeit hèt s bi dè Gipspochi gää, wo d Gipswaggis us dè Gegènd (z. B. us dè Wuètèflüè) in chlyni Möggeli zämmègschlagè hèt, welli mit dè Gipsmülli zuè Kalchbulver gmacht worrè isch. Sèll Kalchbulver hèn d Buèrè zum Ychalchè vo dè Äcker bruucht, dèmit d Nutzpflanzè besser gwachsè sin, sèll isch also èn nadürlichè Dünger gsi. Mit dè Ölmülli isch Pflanzèöl broduyrt worrè. D Hampfriibi hèt dè Vowandlig vom Hampf in Flachs möglich gmacht, dèmit sin Kleider un Leinèsäck gmacht worrè.

È bitzeli obberhalb vo dè Mülli a dè rächtè Haaldè vom Wylergrabbèbach stòt s (ehemòlige) Woonhuus vom Müller un sinèrè Familliè, wo au hüt (Stand: 2018) no bewoont isch. Im rächtè Winkel zum Woonhuus stòt no è Schüèr, wo dirèkt a d Haaldè hèrrèbaut isch.

2002 isch d Mülli mit Unterschtützung durch diè Dütschi Stiftung Dènkmòlschutz un s Landesdenkmalamt Baden-Württemberg komplètt reschtauryrt worrè, bevor si èndgültig volotterèt gsi wär. Sitdèm hèt d Mülli dè Status von èrè Museumsmülli. S findèt fachkundigi Demonstrationè un Füürungè statt, entwedder nõch Voraameldig odder am Pfingstmäntig, wo dè Dütsche Müllèdaag all Johr stattfindè duèt.

D Mülli lyt graad obberhalb vo dè Luusämer/Blomegger Landschtrõß, welli vo Grimmelzofè bzw. im Blomegger Wyler uff dè rächtè Sitè vom Wuètè- un èm Wylergrabbèbachdal dèhèr chunnt, un mit ènèm Brüggle uff Höchi vo dè Museumsmülli uff diè ander Sitè vom Wylergrabbèbachdal wechslè duèt. Vo dè Mülli wäg gòt d Landschtrõß öppè 200 m witter uèzuès un gablèt sich in è Schtrõß uff Luussä graaduus un eini uff Blomegg nõch rächts dè Bärg dèruff.
Bim Blomegger Wyler git s sit 1899 è Baanhöfle a dè Sauschwänzlebaan, wo urschprünglich "Station Im Wyler" (hochdt.: Station im Weiler) gheißè hèt un spôter in Bhf. "Luussä-Blomegg" (hochdt.: Bhf. Lausheim-Blumegg) umbenamst worrè isch. Uumittelbar unterhalb vo dè Museumsmülli un èm Brüggle stòt sit 1890 s Untere Bortal vom "Wyler-Keerdunnel".
Vom Gaschthuus im Blomegger Wyler èwäg gòt obberhalb vo dè Landschtrõß am Waldrand nõch èn uusgschildertè Wanderwäg zuè dè Museumsmülli. Sèllè Wäg isch für Wanderer au dütlich besser geignèt, well d Landschtrõß kei Trottoir hèt un zwǜschè Stützmüerle un Leitblankè dè Fuèßgänger kein Blatz lót. Well dè Schluchtèschteig uff dè 1. Etappè durch dè Blomegger Wyler durrè gòt, bǜètet sich für Wanderer èn Abstecher vom Wyler zuè dè Museumsmülli (Dischtanz: 650 m) definiv aa.


</doc>
<doc id="72164" url="https://als.wikipedia.org/wiki?curid=72164" title="Franz Hotz">
Franz Hotz

Dr Franz Hotz (* 10. Oktober 1860 z Inwil; † 5. Juni 1927 z Zug) isch e Schwiizer Techniker und Mundartschriftsteller gsi.

Dr Franz Hotz isch dr Soon vom Franz Josef Hotz vo Baar und vo dr Anna Josepha Hüürlimaa gsi. Er het d Schuel z Baar psuecht, und won er nonig lang im Gymnasium gsi isch, het er Vatter und Muetter verloore. So het er nid lenger chönnen id Schuel go, und drno isch er i dr Spinnerei Baar go schaffe. Er isch Fyynmechaniker worde. Nach dr Lehr isch er uf d Walz, und als Gsell isch er dur halb Düütschland und au uf Frankrych ggange.

Won er zrugg cho isch, het er zerscht bim Escher-Wyss z Örlike als Dräjermäischter gschaffet und spöter bim Sulzer z Wintertuur. Denn isch er wider uf Baar id Spinnerei zrugg.

Er het d Karolina Andermatt vo Baar ghürootet, und mit iire isch er nomol is Ussland, won er i grossi Fabrigge isch go schaffe, uf Düütschland und uf Russland und Poole und denn au no uf Riga z Estland. Wo si zää Joor furt gsi sind, het s se wider id Heimet zoge, und dr Franz Hotz het im Ysewärch vo dr Von Roll i dr Chluus dr Poschte vom Wärchfüerer übercho. 1914 isch er wider uf Zug ggange, won er no i dr Landis & Gyr gsi isch.

Em Techniker, wo so vil i dr Wält umecho isch, het s Schryybe guet gfalle. Au us dr Frömdi het er Sache für d Zuger gschribe, wo dört i Zytschrifte abtrukt worde sind. Und won er äntlech ganz im Zugerland bliben isch, het er sech als Aktuar für Verein angaschiert. Au jetz het er wider nöji Gedicht ufgsetzt. Wie dr J. Rieser im Hotz sym Läbeslauf seit, sind bsunders zwöi Gruppe vo iim sine Gedicht bedütend: die won er über sini Zyt als Gsell uf dr Walz schrypt – was süsch i dr düütsche Literatur sehr sälten isch – und d Mundartgedicht. Die beee Gedichtbänd "Am Wegrand" und "Auf einsamen Pfaden" sind bi de Rezensänte vo verschideni Zytige ganz guet acho.

S Gedicht "All Zyte gönd" isch im Adolf Guggebüel und em Georg Thürer iirem Lyrikband "Schwyzer Meie" abtrukt.




</doc>
<doc id="72165" url="https://als.wikipedia.org/wiki?curid=72165" title="Rorschach">
Rorschach

Roosche isch e Stadt im Kanton Sanggalle.

Roosche isch e Gmeind vom Sanggaller Waalchrais Roosche. D Stadt lyt am Bodesee und do drmit au a dr Landesgränze vo dr Schwiiz. Bim Hafe vo Roosche isch dr süüdlichschti Punkt vom ganze See.

S Stadtgebiet isch ganz chly, es het nume wenig meh als anderthalb Kwadratkilometer. Roosche isch drfüür es starchs Zäntrum von ere Agglomerazioon em Seeufer noo, wo öppe 25'000 Ywooner het. Do drzue ghöret die diräkte Nochbergmeinde, wo ringsume sind: Rorschacherbärg und Goldach, und dänn no Alterhy, Tübach und s tuurgauische Dorf Hoorn, wo als tuurgauischi Exklaafe im Sanggaller Kantonsgebiet lyt..

D Stadt lyt im schmale Ufergebiet unden am Bärg vom "Füüfländerblick."

Roosche isch im ene Dokumänt vo anne 850 zäme mit Goldach s erschte Mol gnänt. Dr Ortsname isch zämegsetzt us de zwöi alte düütsche Wörter "rōr," wo “Schilf” bedüütet, und "scahho," also “Schache.”

Anne 947 het s Chlooschter Sanggalle vom König Otto em Erschte s Rächt vom Märt, s Münzregal und dr Zoll vo Roosche übercho. Dr Ort am See isch also eine vo de eltischte Märtplätz i dr Oschtschwiiz.

Im 15. Joorhundert isch s Chlooschter Mariabäärg bi Roosche bout worde; do drin isch hüt die Pädagogischi Hochschuel vom Kanton Sanggalle.

Grösseri Undernääme z Roosche sind:

Roosche het en Seehafe, en Baanhof a dr internazionale Ysebbanlinie vo Sanggalle uf Bregänz und uf Chur, dr Baanhof vo de Hääde-Bärgbaan. D Autobaan A 1 goot nid dur s Stadtgebiet, sondern ussedure dur s Piet vo Rorschacherbärg.



</doc>
<doc id="72166" url="https://als.wikipedia.org/wiki?curid=72166" title="Berneck SG">
Berneck SG

Bèèrnig isch e Gmeind vom Kanton Sanggalle.

D Gmeind lyt im Waalchrais Rhintl. Si het e Flechi vo chly meh als föifehalb Kwadratkilometer. Si chunt nid bis an Rhy abe; i der Ebeni undedra isch d Nochbrgmeind Au. Dr Gmeindgränze noo lauft unden a "Roosebärg" dr "Äächelikanal."

S Dorf Bèèrnig isch bim Uusgang vom Tal vom Littebach, wo vo de Apezäller Bärge obenabe chunt. Am Ändi vom "Taatobel" mit m Littebach isch vom 19. Joorhundert a d "Pappyyri" gsi, wo 1923 abepränt isch. Im Gmeindbann sind d Wyyler "Kobel", "Rüde", "Taa", "Huuse", "Hinderburg" und "Buechholz," und dr südlich Rand vo Heerbrugg ghört au no zu Bèèrnig.

Vo "Büriswyle" chunt dr "Kübach" oder "Schliffibach" uf Bèèrnig abe. Er het es stotzigs Tobel, und dört sind Wasserwärch ygrichtet gsi: z’oberscht d "Tobelmüli" vo Büriswyle, denn die alti "Schliffi" und wyter unde no d "Fäldmüli" vo Bèèrnig.

D Nochbergmeinde vo Bèèrnig sind im Kanton Sanggalle Au und Balgach, im Kanton Apezäll Inneroode d Gmeind Oberegg und im Kanton Apezäll Usseroode d Gmeind Walzehuuse. D Hauptstrooss goot vo Bèèrnig z’duruff bi dr "Sonderegg" vrby uf Rüüte.

Bèèrnig isch die Sanggaller Gmeind, wo am meischte Räbbäärge het. Dur die Landschaft goot dr "Wyywanderwäg."

Sid öppe 1950 stoot bi Heerbrugg s Underwärch vo de Sanggallisch-Apezällische Chraftwärch.

S Dorf isch im ene Dokumänt vo anne 892 s erschte Mol gnänt; dört hets dr Name "Farniwang." Im 13. Joorhundert heisst dr Ortsname denn "Bernanc" und "Bernag," und spöter isch do druus "Berneck" worde.

Uf em Roosebärg isch d Ruyne vo dr Burg "Roosebärg;" die Burg isch im 13. Joorhundert bout worde und het vom 16. bis zum 18. Joorhundert als Woonsitz vo de äidgnössische und aptsanggalische Obervögt dienet.





</doc>
<doc id="72167" url="https://als.wikipedia.org/wiki?curid=72167" title="Eschenbach SG">
Eschenbach SG

Eschebach isch es Dorf und e politeschi Gmeind vom Kanton Sanggalle.

D Gmeind ghört zum Waalchrais See-Gaster und isch grad oben a de Gmeind Schmerike, wo am Zürisee liit. Dur gmeind dure goht d Hauptstrooss Nummer 8, wo vo Sanggale über de Ricke und witer über Rappi, de Seedamm und de Sattel bis uf Brunne füert.

Im Gmeindbann vo Eschebach sind d Dörfer Eschebach, Nöihuus, Bürg, Diembärg, Ermeschwyl, Lütschbach und sit em 1. Jänner 2013 au Goldige, Hintergoldige, Oberholz, Sanggallechappele, Rüeterswil und Walde.



</doc>
<doc id="72168" url="https://als.wikipedia.org/wiki?curid=72168" title="Kraftwerk Häusern">
Kraftwerk Häusern

S Chraftwärch Hüsèrè isch è Bumpschpycherchraftwärch bi Hüsèrè im südlichè Schwarzwald. S isch s älteschte vo füüf Chraftwärch vo dè Schluchseegruppè un isch vo 1929 bis 1931 baut worrè. Mit èm Schluchsee als Obberbeggi isch es übber èn 6,2 Kilometer langè Druggschtollè vobundè, wo im Bumpbedryb 40 Kubikmeter un im Generatorbedryb 86 Kubikmeter Wasser pro Sekund durrè flǜèßèd. Sèllè Druggschtollè fangt bim Ylaufbauwärch am Südufer vom Schluchsee aa, un volauft unterirdisch barallel zuè dè B 500 bis zum öschtlichè Ortsrand vo Hüsèrè.

Obberhalb vom Chraftwärch un knapp unterhalb vo dè B 500 isch è Wasserschloss i dè Fels ièbaut mit übber 80 Meter Höchi un 10 Meter Durchmesser. Obberhalb vom Chraftwärch stòt s Schièberhuus, vo dèm uus s Wasser zum Maschinnèhuus übber vyr Druggroorleitungè uss Staal gfüürt wörd, wo 260 Meter lang sin un steil zum Chraftwärch abbè gän. Nõchdèm s Druggwasser im Maschinnèhuus durch d Turbynè gangè isch, flüèßt s entschpannte Wasser i s Schwarzabeggi ab.
S Chraftwärch vofüègt übber vyr ternäri Maschinnèsätz mit stehendè Wällè. En Maschinnèsatz bschtòt uss Bumpi, Wandler, Turbynè un Generator. Diè maximali Generatorleischtung bedrait 100 MW, sowoll Turbynè wiè au d Bumpi sin mit Francis-Laufräder bschtüggt.

S Unterbeggi vom Chraftwärch Hüsèrè isch s Schwarzabeggi, wo è baar Meter unterhalb vom Chraftwärch s Stauzyl hèt. S Schwarzabeggi isch glychzitig au s Obberbeggi vom Chraftwärch Witznau, wo èbbèso im Schwarzatal, abber churz vor èm Uusgang lyt.
Bis dè Druggschtollè vom Schwarzabeggi zum Witznauer Chraftwärch fèrtig gsi, hèn d Schluchseewärch zwütschgè innè s Chraftwärch Eichholz bedribbè un s Schwarzabeggi isch sèllmòl s Obberbeggi vom Chraftwärch im Eichholz gsi. Mit èm Druggschtollè hèt mò abber èn Bypass um s Eichholzer Wärch ummè glait un sèll denn ußer Bedryb gnõ. D Schièberkammèrè vom Hüsèmer Chraftwärch wörd barallel zuè dè Druggroor mit èrè einschpurigè Standseilbaan vom Fabrikat Von Roll, Wärch Bärn, zuègänglich gmacht. I dè Dalschtation bim Chraftwärch un gegèübber vo dè Schwarzabruggschtrõß stòt dè Windèaadryb, am Bärg obbè nu d Umlenkung. D Seil, wo dè Aadryb un d Umlenkung vobindè düèn, laufèd übber Stützè durrè.

Übber èn Stollè, wo unter m Höchèschwander Bärg un èm Südrand vo Hüsèrè unnè durrè gòt, chönnèd bis zuè 50 Kubikmeter pro Sekund uss èm Albbeggi, wo öppè 27 m höcher lyt, i s Schwarzabeggi zum Uusglych zuègfüürt wörrè.
Diè elegtrischi Leischtung wörd übber zwei 110-kV-Leitungé abgfüürt, wo vom Abschpannbortal vom Chraftwärch quer übber s Schwarzabeggi füürèd. Dè èrschte Mascht vo beidè Trassè stòt am gegèübberligendè Ufer bi , ein dèvo stòt sogar im See dinnè, wèg sim Bedongsockel chriègt er abber keini nassè Füèß. Sèlli beidè Stromtrassè gän übber è Schneisè a dè linkè Schwarzahaaldè gegèübber vom Chraftwärch bis uff dè Brändemer Bärg uè, zwüschè dè "Innerè" un "Üßerè" Hööf sowiè im Dorf Brändè durrè, übberschpannèd s Witznau-Beggi un volaufèd en passant vo Wyylè bis i s unterè Schlüèchtdal, wo si bim Umspannwerk zwüschè Gurtwyl un Düèngè uffhöred.





</doc>
<doc id="72170" url="https://als.wikipedia.org/wiki?curid=72170" title="Fritz Liebrich">
Fritz Liebrich

Dr Fritz Liebrich isch am 7. Dezämber 1879 z Basel uf d Wält cho und am 30. Merz 1936 au dört gstorbe. Er isch e Schwiizer Lehrer und Mundartschriftsteller gsi. Me känt en au als eine vo de Biograafe vom Johann Peter Hebel.

Dr Liebrich isch als Soon vom Gschäftsmaa Johann Friedrich Liebrich und der Lina Liebrich-Rusch z Basel uf d Wält cho. Er het i synere Stadt s Humanistische Gymnasium und denn s Lehrerseminaar psuecht. Anne 1903 het er d Lehrerin und Bibliotekaarin Gertrud Laur ghürootet. Vo 1901 bis 1934 het er als Lehrer am Sevogelschuelhuus z Basel gschaffet.

Und er het e baar Sache im Basler Tieläkt gschribe, es sin Theaterstück, Prosategscht und Gedicht. Deil Wärch vom Liebrich und bsunders d Gedicht, wo für die träffende Sproochbilder grüemt wärde, sind i de Mundartbänd wie öppen em “Schwyzer Meie” wider abtrukt worde.

1918 isch em Liebrich syni Biografy vom alemannische Autor Johann Peter Hebel usecho. I synere Schrift "Johann Peter Hebel und Basel" vo 1926 het er zeigt, i welem Huus z Basel der berüempt Dichter uf d Wält cho isch: es isch s Huus zum Kopf an dr Santihannsvorstadt. Dr Liebrich isch Mitgliid vo der Basler Hebelstiftig gsi. Sini Änkelin Liselotte Reber-Liebrich het spöter au vil mit em Adänke an Hebel z tue gha und isch d Presidäntin vo dere Stiftig worde.

Dr Nachlass vom Fritz Liebrich wird i der Unibiblioteek Basel ghüetet.



</doc>
<doc id="72171" url="https://als.wikipedia.org/wiki?curid=72171" title="Waltraud Burtsche">
Waltraud Burtsche

D Waltraud Burtsche (* 1939 z Fryburg as "Waltraud Zähringer") isch e dytschi Hoteliere un alemannischi Dialäktdichteri.

D Waltraud Zähriger isch uf em Buurehof vu ihre Großeltere z Oberbärge am Chaiserstuel ufgwachse. Anne 1951 sin d Elltere mit ere uf Bihl umzoge. Dert isch si uf s Gimnasium gange un het 1960 s Abitur gmacht. Ihre Frynd Roland Burtsche isch au vum Chaisestuel gsii un het z Sulzburg Metzger glehrt un 1956/1957 as Chochsmaat uf em Bananefrachter MS Quadriga gschafft. Derno het er im „Gustav Adolf“ z Hamburg Choch glehrt. Zäme sin si 1960 uf Nordamerika uusgwanderet, dr Burtsche aafangs uf Kanada, d Zähringer in d USA uf New York, wu Unkel vun ere gläbt hän. Aafangs het si im e Huushalt gschafft, derno het si bi re Bank aagfange, bi dr First National City Bank of New York. Si het an dr Wall Street gschafft, speter an dr 5th Avenue. Drotz ass si schnäll ufgstiige isch – si het schließli in dr Styyrabdailig vu dr Bank gschafft -, isch si no aim Johr wider retuur uf Dytschland gange, wel s Haimweh z groß woren isch. Dr Roland Burtsche het aafangs z Kanada gschafft, derno isch er in d USA gange, wel in dr Nechi vu syre Freindin het welle syy. Anne 1964 isch au är uf Dytschland retuur chuu un het as Chuchischef im „Hotel am Notschrei“ aagfange.

D Waltraud Zähringer het zerscht am Dolmetscher-Inschtitut z Haidelbärg studiert, drno an dr Universitet Fryburg un schließlig an dr Fryburger PH. 1966 het si as Lehreri fir Änglisch an dr Mittelschuel z Achere gschafft.

Im Johr 1967 hän si un dr Roland Burtsche ghyrote. Us dr Eh sin drei Dechtere firigange, Kirsten, Heidi un Birgit.

Si hän zäme s „Hotel zum Markgrafen“ z Betzige gfiert, ab 1970 dr „Glai Meyerhof“ in dr Rothuusgass z Fryburg, s „Café Herzog“ un dr „Rotskäller“ im Kornhuus am Minschterblatz. Anne 1979 hän si Colombi-Hotel z Fryburg gchauft un umböue. Vu 1975 bis 2000 hän si derzue au no s Café „Schwarzes Kloschter“ un d Restaurant „Wolfsehehli“ un d "Tessiner Stube" gfiert.

Zum Familienunternäme vu s Burtsches ghere au no s „Hotel Stadt Fryburg“ in dr Brysacher Stroß, d „Chloschtermihli“ z Offnadinge, s „Colombi-Chalet“ un e Catering-Service. Anne 2014 hän si s Unteräme an ihri Dechtere ibergee.

Im Johr 2014 hän si insgsamt 270 Mitarbaiterne un Mitarbaiter ghaa, im Lauf vu dr Johr hän s Burtsches rund 790 Lehrling uusbildet. S „Colombi-Hotel“ drait s Gietezaiche „Leading Hotels of the World“, syt 1983 het s e Stärn-Reschtaurant din.

D Waltraud Burtsche schrybt Gedicht im Chaiserstieler Dialäkt, wu si bi verschidene Glägehaite als vordait.



</doc>
<doc id="72172" url="https://als.wikipedia.org/wiki?curid=72172" title="Liselotte Reber-Liebrich">
Liselotte Reber-Liebrich

D Liselotte Reber-Liebrich (* 1941 z Basel) isch e Schwiizer Bibliotekaarin und Germanischtin.

Si chunt us ere Basler Familie und het d Uusbildig zu dr Bibliotekaarin und als Lehrerin gmacht. Anne 1970 het si s Lizenziat in Germanistik, Gschicht und Geografy abgleit; d Lizarbet het "Die Menschen in Johann Peter Hebels alemannischen Gedichten" gheisse. D Reber-Liebrich isch mit em Werner Reber verhürootet und woont i dr Dalbevorstadt; früener isch si z Rieche dihei gsi. Ire Grossvatter isch dr Lehrer und Mundartdichter Fritz Liebrich gsi. Vo däm het si es bar Mol gschribe, zum Byschpiil au für s HLS und erscht rächt wo si 1991 für d Basler Reie "Unvergessene Basler Dichter" dr Band über ire Grossvatter zämegstelt het.

So wie dr Grossvatter het sech au d Liselotte Reber-Liebrich mit em Läbe vom Johann Peter Hebel befasst. Si het vo däm erschte alemannische Dichter gschribe und in Vorträäg prichtet.

D Liselotte Reber-Liebrich isch langi Joor d Presidänti vo dr Basler Hebelstiftig gsi. Vo 1985 bis 2006 het si die Stiftig gleitet, wo si i dere Zyt all Joor z Huuse uff dr Hebelfyyr die tradizionelli Aasprooch ghalte het. Im Joor 2000 het si mit Hilf vo dr Basler Boudiräktorin Barbara Schneider gluegt, ass uusnahmswys eine vo de tüpische Basler Basiliskebrünne uf Huuse vor s Roothuus cho isch. D IWB tuet en underhalte; 2018 isch er vom ene Laschtwageschofföör umgfahre worde und d IWB het en müesse flicke. Anne 2005 het d Presidäntin für d Stiftig e Komposizioon in Uuftrag ggä, d Hebelstiftigs-Ouvertüüre "Mit der Kraft der Musik," wo für d Musig vo Huuse gsi isch.

2007 het d Stadt Huuse dr langjöörige Stiftigspresidäntin d Hebel-Gedänkplagette ggä.

Für d Basler Kultur und Mundart het sech d Liselotte Reber-Liebrich a vilnen Oorte ygsetzt. Si isch Ko-Presidänti vo dr Basler IG Tieläkt, wo drfüür luegt, ass me i de Schuele weniger als es d Politik möcht tuet d Mundart a Rand trüke. Si het dr Gönnerverein agfüert, wo anne 2010 dr Bettina Eichin ires Kunschtwärch "Määrettisch" im Chrüüzgang vom Basler Münschter für d Basler Öfentlechkeit übernoo het. Und si macht bim Veräin "Basler Elsass-Fründ" mit.



</doc>
<doc id="72173" url="https://als.wikipedia.org/wiki?curid=72173" title="Margaretha Schwab-Plüss">
Margaretha Schwab-Plüss

D Margaretha Schwab-Plüss oder au "Margrit Schwab-Plüss" (* 22. Augschte 1881 z Mülhuusen im Elsass; † 11. Septämber 1967 z Sissech) isch e Schwiizer Autorin gsi.

D Margaretha Schwab-Plüss isch im Baselbiet ufgwachse. Si het z Basel s Lehrerdiplom übercho und drno z Basel und z Bärn Germanistik und Kunschtgschicht studiert. 1908 het si a dr Uni Bärn mit ere Arbet übere Schriftsteller Heinrich Leuthold promoviert.

Si het dr Dokter Theodor Schwab ghürootet und denn z Sissech als freji Schriftstellerin gläbt. Si het au Artikel für d "Basler Nochrichte" gmacht. E Deil vo irne Sache isch i dr Mundart gschribe, bsunders d Wärch "Luschtigs und Truurigs" vo anne 1908, "Liebi Fründ us Hof und Stall" vo 1927 und "Deheim und Dusse" vo 1928.

Zum Wärch vo dr Schwab-Plüss ghöre Romään, churzi Gschichte, Chinderbüecher und Gedicht. Zwöi vo iirne Gedicht sind im Lyrikband "Schwyzer Meie" vo anne 1938 abtrukt; si heisse “Morge-n-im Spotherbscht” und “Was blybt” und sind usem Band "Deheim und Dusse."




</doc>
<doc id="72175" url="https://als.wikipedia.org/wiki?curid=72175" title="Charles Linsmayer">
Charles Linsmayer

Dr Charles Linsmayer (* 6. Mai 1945 z Chilchbèèrg) isch e Schwiizer Germanischt, Publizischt, Literaturhistoriker und Schriftsteller. Er läbt z Züri.

Dr Linsmayer, wo Bürger vo Müliturne im Bärnbiet isch, het z Züri und z Berlin d Literaturwüsseschaft studiert und z Züri bim Wolfgang Binder mit ere Dissertazion übere Hans Henny Jahnn promoviert.

Drno het er er als Gymnasiallehrer gschaffet, und spöter isch er Lektor vom Ex Libris-Verlag z Zürich worde. Er het d Wäärch vo vil Autoore nöi useggä, öppe vo dr Lore Berger, em Alfred Fankhauser, em Heinrich Federer, em Friedrich Glauser und vo dr Cécile Ines Loos. Es isch em Linsmayer sin Wunsch, Büecher vo eltere Autoore nöi bekant z mache. Die Initiatyve isch vo de Soledurner Literaturdääg gwürdiget worde, wo si dört anne 1999 en Uusstellig über s Schaffe vom Charles Linsmayer gmacht händ, wo s Thema gha het: "De Büecher e zwöiti Chance ggä." Vo 2005 bis 2013 isch dr Literaturforscher denn sälber im Vorstand vo de Soledurner Literaturdääg gsi.

Im Programm "Reprinted by Huber" gitt dr Linsmayer d Arbete vo Walter Ackermann, Charles-Albert Cingria, Edmond Fleg, Otto Frei, Guido Looser, Hugo Marti, Werner Renfer, Alice Rivaz, Annemarie Schwarzenbach, Regina Ullmann, Gertrud Wilker nöi use. Er het au füre Suhrkamp Verlag gschaffet und isch Literaturredakter vo dr Zytig "Der Bund" gsi. Derzue ane luegt er, ass me d Schrifte vo wälsche Autore uf Düütsch cha lääse, bsunders vo dr Corinna Bille, em Maurice Chappaz oder vo dr Folosoofin Jeanne Hersch.

Dr Linsmayer isch dr Heruusgäber vo de Wärch vom Kurt Guggenheim. 2015 het r im Strauhof z Züri die Ausstellig "60 Jahre ,Alles in Allem‘. Zürich im Spiegel von Kurt Guggenheims Romanchronik und von weiteren literarischen Werken des 20. Jahrhunderts" gmacht.

Uf synere Internet-Website het dr Literaturforscher es Lexikon mit Churzbiografye vo Schwiizer Schriftsteller gmacht. Näbe dene, wo als uf Hochdüütsch oder in anderne Landessprooche gschribe händ, het’s dört drinn au vo vil Mundartautore wäsentlechi Informazione, so öppen über d Sophie Haemmerli-Marti, zum Simon Gfeller und vom Traugott Vogel.

Vo 1999 bis 2004 isch dr Linsmayer dr Presidänt vom Veräin für s Literaturhuus Basel gsi, und vo 2000 bis 2010 het er ghulfe dr Gämfer Buechsalon z organisiere.

Anne 2008 het er für d Zäntralbiblioteek Bärn d Uusstellig "Denn dem Auge glaubt das Gehirn … 100 Jahre Pestalozzi-Kalender" zämegstellt. und er het i dr Schwiiz non es bar anderi Projäkt gmacht zum zeige, wie rych und inträssant d Literatur vom Land isch, mit Läsige, Diskussione und anderem. So het er zum Byschpiil zäme mit dr SRG divärsi Film über bekanti Autore gstaltet, so öppe über dr Max Frisch, dr Ludwig Hohl und dr Maurice Chappaz.





</doc>
<doc id="72176" url="https://als.wikipedia.org/wiki?curid=72176" title="Kraftwerk Waldshut">
Kraftwerk Waldshut

S Chraftwärch Waldshuèt isch è Bumpschpycherchraftwärch vo dè Schluchseewärch mit 150 MW Erzüger- und 80 MW Bumpleischtung. S Waldshuèter lyt im Weschtè vo Waldshuèt im Stadtdeil Lièdermattè un am Fuèß vom Waldshuèter Ochsèbuckel, wo hüt s Landrõtsamt stòt. S Maschinnèhuus mit dè Schaltaalaag lyt am Nordufer vom Hochrhy, wellè quasi als Unterwasserbeggi diènt.

Als Obberbeggi diènt s Witznaubeggi, wo 160 Meter höcher im Schwarzadal lyt un mit èm Chraftwärch übber èn 9,4 Kilometer langè Dunnel vobundè isch, wo bis zuè 140 Kubikmeter Wasser pro Sekund durrè strömèd.




</doc>
<doc id="72177" url="https://als.wikipedia.org/wiki?curid=72177" title="Pleigne">
Pleigne

Pleen, wie das Dorf früener uf düütsch gheisse het, oder ofiziell Pleigne isch e Gmeind vom Kanton Jura.

D Gmeind lyt im Bezirk Dälschbrg. Si isch noch a dr Landesgränze vo dr Schwiiz zu Frankrych.

Uf dr Nordweschtsyte isch s Taal vom Fluss Lützel.

Im Gmeindbann ligge d Wyler Lützel und Löieburg und es baar vrströiti einzelni Puurehööf. Grad änet dr Gränze bi Lützel stoht s Chloschter Lützel, wo e Zit lang bi dr Löieburg es Priorat betribe hät.

S Dorf isch im ene Dokumänt vom Papscht Alexander em Dritte vo anne 1179 s erschte Mol gnänt.

Vo 1454 bis 1798 isch s Piet vo Pleen im Fürstbistum Basel gsi.



</doc>
<doc id="72178" url="https://als.wikipedia.org/wiki?curid=72178" title="Conters im Prättigau">
Conters im Prättigau

Guntersch isch e Gmäind vom Kanton Graubünde.

Guntersch lyt im Prätigä, uf dr Schattäsyte vom Tal, grad wisawi vo Saas. Dr Gmäindbann foot unde a dr Landquart aa und goot ufe bis zum Durannapass.

Zu dr Gmäind ghöre s Dorf, wo sälber "Guntersch" heisst und wo d Hüüser ganz noch zäme stönd, und dr Wyyler " Brunnä." Bim Dorf sind Güeter mit Nääme wie "Heinze Huus, Neese Huus, Lienisch Huus" oder "Paalisch Huus."

D Nochbrgmäinde vo Guntersch sind Arosa, Fideris, Chlooschter und Küblis.

"Cunters" isch anne 1290 s erschte Mol im enä Dokumänt gnänt.

Im vierzääte oder füüfzääte Jaarhundert sind d Walser i das Gebiet choo. Sider pruucht me näbe den alte romanische Fluernääme wie "Plandagorz, Cafrida, Cafilonga, Cavadura, Pardels, Pargätschä, Pludiseidis, Praberjan" und vo dr Alp "Duranna" au die jüngere walserdüütsche Nääme; und au dr Dorfname Guntersch sälber chunt ja von ere alte romanische Bezeichnig här.

Mit Chüblis und Saas isch Guntersch im Gricht "Chlooschter üssere Schnitz" gsi.

Z Guntersch het anne 1622 dr "Prätigär Freiheitskampf" agfange.




</doc>
<doc id="72179" url="https://als.wikipedia.org/wiki?curid=72179" title="Grüsch">
Grüsch

Grüsch isch e Gmäind vom Kanton Graubünde.

Dr Ortsname chunt vom romanische Wort , wo uf Düütsch «Chrüüz» heisst.

D Gmäind isch die einzigi im undere Prätigä, wo Land uf beide Syte vo dr Landquart, a dr Sunnsyte vom Tal und a dr Schattsyte, bis hööch zu de Bärge derzue ghört. Uf dr sunnige Syte sind d Dörfer Grüsch und Fanas, uf dr andere sind "Cavadura" und "Valzaina."

Dr Gmäindbann goot im Noorde bis zu de Bärge "Sassauna, Pfäwi" und "Gyrespitz" ufe und im Süüde bis zu dr "Mittagplatte" ob Valzaina und zum "Cyprianspitz."

D Gmäind git’s eso erscht sid em 1. Jänner 2011, wo sech die alte Gmäinde Grüsch, Fanas und Valzaina zämetoo händ.

"Fanas" isch anne 1224 s erschte Mol im ene Dokumänt gnänt, "Grüsch" öppe 1340 und "Valzaina" anne 1367.




</doc>
<doc id="72180" url="https://als.wikipedia.org/wiki?curid=72180" title="Luzein">
Luzein

Luzein isch e Gmäind im Kanton Graubündä.

D Gmäind hät d Dörfer "Buechä, Luzein, Lundä, Pany, Dalvazza, Gadestatt, Ascharina, Santanöniä" und "Putz."

Anne 2016 händ sech die alte Gmäinde "Luzein" und "Santantöniä" zämetoo zu dr nöje Gmeind, wo au Luzein häisst.

Bi Luzein sind im Middelalter drüü Burge gsi, die bim Roosebärg, die uf em Chilehügel und d Burg "Chaschtels." Sid em 15. Joorhundert sind d Walser is Prätigä und au uf Luzein choo.

Anne 1662 isch s Hochgricht Chaschtels i die äinzelne Gmäinde ufdäilt worde.




</doc>
<doc id="72181" url="https://als.wikipedia.org/wiki?curid=72181" title="Liste sathmarschwäbischer Ortschaften">
Liste sathmarschwäbischer Ortschaften

In däre Lischt vu sathmarschwebische Ortschafte wäre d Derfer no Dialäkt glideret ufzellt:

Schwäbischi Ortschafte:


Nideralemannisch-sidfränkisch:

Pfälzisch-moselfränkisch:

Sidmittelbairisch-obereschtrychisch:

Mittelbairisch / Oberzipsisch

Mittelbairisch-behmerwälderisch



</doc>
<doc id="72182" url="https://als.wikipedia.org/wiki?curid=72182" title="Schiers">
Schiers

Schiärsch isch e Gmäind vom Kanton Graubündä.

Schiärsch lyt im vorderä Prättig. S Dorf isch uf dr rächtä Sytä vom Schraubach näbe dr Landquart. Ännet em Fluss ghört dr "Landquartbärg" au zu Schiärsch.

Im Gmeindbann sind au na d Dörfer Lundä, Fajauna, Pusserein und Schudersch. S Tal z dzruff isch Jenaz und wyter im Tal undä chunt Grüsch.

Z’hinderscht im Tal goot d Gmäind oben a dr Alp "Drusa" uund em "Haidbuäl" bis zu dr Druusaflue ufä. Dur s Druusatoor und s Schwiizertoor sind Wääg is Vorarlbärgischen überä. Über d Salginä cha mä hinder Pusserein uf dr berüemptä Salginatobelbrugg vom Robert Maillart.

Z Schiärsch isch s Prättiger Regionalspital.

Dr Ortsname wird im enä Dokumänt vo anne 1101 s erschte Mol gnänt.




</doc>
<doc id="72184" url="https://als.wikipedia.org/wiki?curid=72184" title="Kraftwerk Eichholz">
Kraftwerk Eichholz

S Chraftwärch Aichholz isch è Spycherchraftwärch im Schwarzadal bi Brändè im Südschwarzwald gsi. S isch zämmè mit èm Bau vom Chraftwärch Hüsèrè baut worrè un hèt è zuèsätzlichi Energygwinnung uss èm Energyvolumè vom Schluchsee bringè söllè, bevor diè gsamt Chraftwärchsgruppè vo dè Schluri fèrtiggschtellt worrè sin.

Mit èm Bau vo dè obbèrè Stauschtuèfè vo dè Wärchsgruppè Schluchsee, wo uss dè Staumuèr am Schluchsee, èm 6,2 km langè Schluchsee-Schwarzaschtollè, èm Schwarzabeggi un èm Chraftwärch Hüsèrè bschtòt, isch bis 1931 s èrschte Bumpschpycherchraftwärch vo dè Chraftwärchskaskadè baut worrè. Well dè Bau vo dè Mittelschtuèfè Witznau un dè Unterschtuèfè Waldshuèt no Johre in Aaschpruch gnõ hèt, hèt mò d Wasserchraft vom Schluchsee un spôter vom Albbeggi obbè abbè nit in Strom umwandlè chönnè, ergo hèt mò è provisorischi Mittelschtuèfè è baar Kilometer unterhalb vom Schwarzabeggi i s änge Schwarzadal innè pflümlèt. Um sèll Energypotential vo dè Obberschtuèfè uusnutzè z chönnè, hèt mò dè insgsamt 9255 m lange Schwarza-Witznauschtollè bim Schièbèrhuus a dè Staumuèr vom Schwarzabeggi znägscht uff 2,9 km i d Schwarzahaaldè iè gschpitzt. Nõch fascht 3 km Stollèlängi un nu 30 m Höèunterschyd isch temporär è Schièberhuus un zwei Druggroorleitungè zum 100 m düèfèr i dè Dalsollè vom Schwarzadal ligendè Chraftwärch Aichholz baut worrè. Bis es Chraftwärch Witznau in Bedryb gangè isch, hèt mò im Aichholz übberschüssigs Wasser vom Hochschwarzwald gwünnbringènd schaffè lõ.

D Chraftwärchsaalaag hèt uss dè èrschtè 2,9 km vom Schwarza-Witznauschtollè bschtandè. Sèllè Stollè isch schu für dè spôtèri Gebruuch uff 4,1 m Durchmesser uusbaut worrè un isch dõdemit für s Chraftwärch Aichholz übberdimensionyrt gsi. Nõch èm Stollè isch è zweischträngigi gniètèti Druggroorleitung chò, wo vo-n-èm Schièberhuus zum 100 m dǜèfer ligèndè Chraftwärch gfüürt hèt. I jeddem Roorschtrang isch è Drosselklappè ybaut gsi, wo vo Hand hèt müèsè uffgmacht wörrè un sich durch Fallgwicht automatisch zuèmachè lõ hèt. D Roorleitung mit 15 mm Wandschtärki hét am Übbergang zum Stollè èn Durchmesser vo 1,75 m, wo sich am Chraftwärch uff 1,6 m vojüngt hèt. Alli Roorschträng hèn uff èn horizontalè Maschinnèsatz gfüürt, wo uss Francis-Turbynè, Sǜnchrongenerator un Erregermaschinnè bschtandè hèn. D Maschinnèleischtung isch asè uusglait gsi, dass d Schwarza s abflǜèßende Turbynèwasser ooni Schaddè abfüürè hèt chönnè. Ein Maschinnèsatz hèt è Leischtung vo 17,5 MVA bi nèm Turbynèschluggvomögè vo 14 Kubikmeter pro Sekund brocht hèt. Dè elegtrische Deil isch vo dè Firma Brown, Boveri & Cie. im Wärch Baddè i dè Schwiz hèrgschtellt worrè. Dè hǜdraulische Aalagèdeil hèt diè Schweddischi Firma Nydqvist och Holm gliferèt.

Jeddi Maschinnè hèt è eigèné Maschinnètransformator mit dèm d 10,5 kV Generatorschpannung uff 110 kV transformyrt worrè isch un mit èrè Hochschpannungsleitung i s Europäischi Vobundnetz ygschpeist worrè isch. Für dè Eigèenergybedarf hèt è 16-kV-Freileitung vum Chraftwärch Hüsèrè zum Chraftwärch Aichholz gää, wo schu dõmòls vo dè Leitwartè vum Wärch Hüsèrè fèrngschtüèrèt worrè isch.

Bedingt durch dè Chrièg isch d Mittelschtuèfè Witznau mit èm Schwarza-Witznauschtollè 1943 sowit fèrtig baut worrè, bis mò z Witznau ein Maschinnèsatz in Bedryb gnõ wörrè hèt chönnè. Anno 1950 sin Witznau alli vyr Maschinnèsätz inschtallyrt worrè un bedrybsbereit gsi, sèllèwäg isch s Chraftwärch Aichholz ußer Bedryb gnõ worrè isch. Dè èndgültigi Rüggbau isch Èndi vo dè fuffzger Johr übber d Bünni gangè. Dõdèby sin diè beidè Maschinnèsätz un d Druggroorleitungè komplètt demontyrt worrè, wôrènd d Bedrybsbautè erhaalté blibbè sin. Sèbbi diènèd hüt dè Wärchsgruppè Schluchsee als Bauhof. S früènère Schièberhuus mit èm Übbergang vom Stollè uff d Druggroorleitungè isch hüt no obberhalb vom hütigè Bauhof vorhandè un diènt als Zuègang zum Schwarza-Witznauschtollè.





</doc>
<doc id="72185" url="https://als.wikipedia.org/wiki?curid=72185" title="Migiandone">
Migiandone

Migiandone isch es Dorf i dr iteliänische Provinz Verbano-Cusio-Ossola.

Es isch en Ortsdeil vo dr Gmeind Urnafaasch, wo uf iteliänisch "Ornavasso" heisst, und lyt es baar Kilometer oben am Dorf "Ornavasso" im undere Eschetaal am Fluss Ryyss.

Bi Migiandone isch früener eini vo de süüdalpyne Walserkolonye gsi, wo am wytischten unden im Ryysstaal glääge sind.

S Dorf "Migiandone" lyt uf dr rächte Syte vo dr Ryyss. Grad unde dra chunt die ängi Stell vom Taal bim Felse vo "Bara." Wyter obe lyt s Dorf "Anzola d’Ossola". Dr Taalbode isch dört öppen 210 Meter über Meer. S Dorf bestoot us de Kwartier "Gabbio" und "Loia" und het öppe 300 Ywooner.

Bim Dorf goot d Schnällstrooss us dr Poebeni uf Tüem und dr Simplon dure, aber nid d Ysebaan; die isch uf dr andere Syte vom Fluss bi "Cuzzago."

Oben am Dorf isch dr stotzig Bärg, wo z’oberscht dr Gipfel "Cima delle Tre Croci" het; dä isch uf 1872 Meter über Meer. Dr Bärg isch fasch ganz mit Wald zuegwachse, wo’s zwüschedrin no höchi Felswänd het. Es git nume chlyni Fuesswääg dört ufe. En Alp ob Migiandone heisst "Campasch."

Bi Migiandone cha me Spuure vo uralte Löcher im Felse gseh, wo drin früener mit ere Konzässion vo dr Provinz Novara vo 1858 Chupferärz abpout worden isch. D Gägend vo Migiandone isch e bekante Fundort vo Chupfer und Silber und andere Mineral so wie öppe em sältene Pentlandit.
Es git am Bärg oben a Migiandone no hüt e Zylete chlyni Liechtige im Wald, wo me a de düütsche Nääme gseht, ass si vo de Walser gmacht worde sind, wo im Middelalter usem Wallis dörthi cho sind:


Me weiss im Underschiid zu praktisch alne andere Südwalser Dörfer schynts nid genau, wie d Walser em Dorf "Migiandone" in irere Sprooch, em Südwalserdiitsch gseit händ. In ere Kwelle usem 16. Joorhundert heisst’s "Misendone."

D Linguischte dänke, d Lüüt vo Migiandone heige s Dütsch scho sid em 17. Joorhundert ufggä und als wie meh nume no iteliänisch gredt. Bis im 19. Joorhundert het me aber z Urnafaasch s Dütsch no bhalte; am Afang vom 19. Joorhundert heig dört sogar dr Gmeindroot no Düütsch dischgeriert. S eltischte Schriftstück vu Urnafaasch, wo uf Düütsch gschriben isch, isch aber vo anne 1760. Mit em modärne Läbe und de Schuele und wo’s immer meh Vercheer ggä het und d Lüüt nümm imer im Dorf blibe sind, isch in dere abglägne düütsche Sproochinsle als wie meh iteliänisch gredt worde und spöteschtens im 20. Joorhundert het me s Migiandoner Walserdüütsch nümmen aktyv pruucht. D Sproochforschr händ dokumäntiert, was drvo no übrig bliben isch, und si händ ganz vil lexikaalischi Spuure vom Walserische i dr piemontesische Mundart vom Eschetaal gfunde. Es sind öppe 700 Worträschte und meh als 600 Toponyym.

D Lüüt i de beide Dörfer pflääge s Kulturguet vo irere Walser Gschicht no gärn. Es git e Verein "Gruppo Walser Urnafasch," wo drfür luegt, ass me im underen Eschetaal d Walsergschicht und d Walsersprooch nid vrgisst.

Mit Unrnafaasch isch au Migiandone dur ne Gmeindpartnerschaft mit em Walliser Ort Natersch verbunde.

Anne 1516 isch die vorhär sälpständegi gmeind Migiandone mit Urnafaasch zämegleit worde

Migiandone het:


• "Sagra del Cinghiale"



</doc>
<doc id="72186" url="https://als.wikipedia.org/wiki?curid=72186" title="Julius Ammann">
Julius Ammann

Dr Julius Ammann, wo am 24. Merz anne 1882 z Goosse uf d Wält cho und am 22. Juli 1962 z Basel gstorben isch, isch Bürger vo Moslig und e Schwiizer Lehrer, Häilpädagoog und Mundartdichter gsi.

Dr Julius Ammann isch dr Soon vom Buechbinder und Wyyhändler Johann Julius Robert Ammann und vo dr Anna Ammann-Sturzenegger gsi. Wo dr Julius erscht sibni gsi isch, het er scho dr Vatter verloore und s Joor druuf au d Muetter. So het er d Jugendzyt bim Grossvatter Johann Jakob Sturzenegger z Trooge erläpt. Dört isch er au i d Kantonsschuel. Vo 1898 bis 1901 isch er uf s Lehrerseminar Understraass z Züri ggange und isch so Primarlehrer woorde. Anne 1911 het dr Julius Ammann d Alma Zisch ghürootet; si händ zäme vier Chind gha.

Wil dr Ammann bsunders a dr Häilpädagogik intressiert gsi isch, het er z Rieche bi Basel sid 1902 als Lehrer i dr Astalt für Ghöörloosi gschaffet. Vo 1910 bis 1945 isch er a dr Basler Aastalt für schlächt begabti Ghöörloosi z Bettige gsi. Er het immer nöi probiert de Behinderte uf e besseri Aart z hälfe. Er isch au Gmeindschryber vo Bettige woorde. Mit achzgi isch dr Julius Ammann z Basel gstorbe; er isch im Friidhof z Betige begrabe.

Sid de 1920er Joore het dr Ammann als en Nochfolger vom Johannes Merz im Apezäller Tieläkt Gedicht gschribe, wo s drinn meischtens um s Lääbe und um d Lüüt vom Apezällerland, iri Arbet, Brüüch, Gschicht und um d Bärglandschaft mit em Säntis goot. Au modärni Sache chöme deils i de Gedicht vor, so wie d Säilbaan, wo uf dä Bärg goot. Mit sine vilsytige Värs isch dr Julius Ammann dr bekantischt Appezäller Mundartdichter vom 20. Joorhundert woorde, wie au dr Stefan Sonderegger seit. S erschte Gedichtbüechli vo iim isch z Düütschland usecho; es het "Dar i nüd e betzeli? Appezeller Spröch ond Liedli" gheisse. Anne 1924 isch es au z Trooge trukt worde. Und spöter sind no drü anderi Gedichtbänd drzue cho.

Zum ene schöne Deil vom Ammann sine Gedicht händ Komponischte e Melody gsetzt, bsunders dr Pruefsmusiker Fred Kaufmann (1909-1992) vo Oberuzwil, und so sind si zu Volchslieder worde.

Als Pedagoog isch em Ammann d Sprooch bsunders wichtig gsi. Das gseht me au dra, wie dr Sonderegger betont, ass es bar Värs diräkt mit däm Theema z tue händ. Die Gedicht sind öppe:

Dr Julius Ammann het au Gedicht uf Baseldüütsch gmacht, und zwar under em Psöidonym "Sebastian Hämpfeli." Die Gedicht het er für verschideni Basler Zytige gschribe. Sin Nachlass het dr Basler Apezällerveräin ghüetet, wo dr Julius Ammann zum Eeremitgliid gmacht het.

Im Gedicht "Uf em «Länze»" beschrypt dr Julus Ammann d Drüüländerregioon bi Basel eso:

<poem>
“Gar lieblig isch es, uf em «Länze»
Spaziereluege über d'Gränze.
Do chasch mit Sibemeileschritte
ins Dütsch, in d'Schwyz, uf Frankrych ryte;
In Schwarzwald, Jura, in d'Vogese.
Wie wenn dr Rhy wott d'Wält erlöse
vom Stryt, so goht er mitts dur d'Gränze;
me seht en z'Märt und z'Istei glänze;
e Silberband, wo möcht verbinde.”
</poem>





</doc>
<doc id="72187" url="https://als.wikipedia.org/wiki?curid=72187" title="Baceno">
Baceno

Baceno isch e Gmeind vo dr iteliänische Provinz Verbano-Cusio-Ossola.

I dr lombardische Sprooch heisst dr Ort "Bascén," und uf düütsch het men em früener "Betsch" gseit.

D Gmeind lyt uf dr Weschtsyte vom Eschetaal und chunt im Norde a d Landesgränze vo Italie zu dr Schwiiz. D Nochbergmeinde vo Baceno sind z Italie Crodo, Formazza, Premia und Varzo und im Wallis d Gmeinde Binn und Grengiols.

Sid em Middelalter sind im Deverotaal hinden a Baceno am Bärg obe d Walserdörfer Aager (uf iteliänisch: "Agaro") und Opsu (it. "Ausone") eigeni Gmeinde gsi. 1929 isch d Gmeind Aager ufghobe worde und het zu dr Nochbergmeind Premia gwächslet, und ires Land het 1938 dr Stausee "Lago di Agaro" zuetekt.

Opsu isch vo de letschte Lüüt im 20. Joorhundert vrloo worde. D Hüüsergruppe ghört hüt au zu Premia und nümme zu Baceno.



</doc>
<doc id="72188" url="https://als.wikipedia.org/wiki?curid=72188" title="Ausone">
Ausone

Opsu isch es Dorf vo de Walser im Piemont. Uf Iteliänisch heisst Opsu "Ausone."

Das Dorf isch im 13. Joorhundert vo Lüüt usem Wallis gründet worde, so wie die andere Walserort im Eschetaal: Pumatt, Saley, Aager, Urnafaasch und Migiandone.

Opsu isch hüt e Deil vo dr Gmeind Premia und es lyt hööch über em Deverotaal ufere Gländterrasse uf Chly näbem Dörfli usse liggen es bar anderi Hüüsergruppe. Undedra isch s Dorf Goglio, wo zu dr Gmeind Baceno ghört. Obedra sind die stozige Bärgmatte bis zu dr Alp "Nava" ufe. Dr Bärg oben am Dorf heisst "Pizzo Nava." Vom Dorf goot dr Opsubach zum Fluss Devero abe.

D Gländterrasse, wo Opsu druff stoot, isch us Chalchschifer, dr Bärg wyter oben us Gneis. Unden am Dorf het’s e Schteibruch, wo me drinn sälteni Mineraal gfunde het.

Dur s Dorf goot e Wärkstrooss, wo die oberiteliänischi Elektrizitätsgselschaft “Edison” im früene 20. Joorhundert bout het zum d Staumuur vom Aagersee z mache. Wäge dere Stroos isch Opsu hüt bi de Turischte bekant als gäbigen Usgangspunkt für Wanderigen uf Aager und i d Bärge südlech vom Albrunpass. Sid em 20. Joorhundert wohnt niemmer me s gannz Joor i däm abglägne Dorf obe. Die alte Hüüser wärde deils no fürs Lääbe im Summer uf dr Alp und süsch au als Feriewonige pruucht. Me weiss nid vil vo dr Gschicht vom chlyne Walserdorf.

D Chile vo Opsu het s Patrozinium vo dr heilige Elisabet.



</doc>
<doc id="72190" url="https://als.wikipedia.org/wiki?curid=72190" title="Albert Streich">
Albert Streich

Dr Albert Streich (* 26. Mai 1897 z Briens; † 7. Dezämber 1960 z Underseeè) isch e Schwiizer Mundartautor gsi. Er gilt als eine vo de grosse Bärner Oberländer Schriftsteller.

Dr Albert Sttreich isch dr Soon vom ene Waldarbeiter vo Briens gsi; däm sini Familie het sibe Chind gha. Dr Streich het i sym Lääbe i vil verschidene Prüef gschaffet, z’eerscht churz als Gärtner und denn als Spängler, und wil er us gsundheitleche Gründ nach sinere Leer als Schriftsetzer, won er denn gmacht het, nid i däm Metiee het chönne blybe, het er anders gmacht. Er isch Ysebäänler bi dr Baan ufs Brienser Rothorn gsi, Holzer, Schnitzler, Wäägmacher und Hilfspolizischt und het zytewys e Schteiboori gha. Sid 1949 het er chönne uf em Gmeindbüro vo Briens ushälfe. Anne 1924 het dr Streich d Rosa Mathyer ghürootet.

I dr freie Zyt het dr Albert Streich Sache uf Bärndüütsch gschribe. Er het Saagen us em Bärner Oberland nöi gfasst und Ballaade, also lengeri Gedicht, ufgsetzt. Vo iim git’s au es bar Hörspiil i dr Mundart und uf Hochdüütsch. Syni Lyrik, wo drin s Lääben und d Bärgwält rund ume Briensersee dargstelt isch, isch zerscht vo de Verlääg won er se zeigt het abgleent worde, drno het dr Streich bi de Lääser aber grossen Erfolg gha. I deil Büecher sind Wörterlischte, wo so altertümlechi Uusdrük vom höögschtalemannische Bärner Oberländer Tieläkt erkläre.

1956 isch sys Buech "Tschuri" usecho, won er drin uf Hochdüütsch d Gschicht vo synere Jugend verzelt. Am zwöite Band vo synere Autobiografy isch er grad draa gsi, won er am sibete Dezämber 1960 gstorben isch. 
Mit dr Maria Lauber und em Fritz Ringgebäärg isch dr Brienser eine vo de bekante Dichter us em Bärner Oberland gsi. Und r isch au Mitgliid vom Bärner Schriftstellerverein gsi und isch i verschidene Piet us syne Wärch go vorlääse, anne 1958 s letsche Mol z Züri vor em Zürcher Schriftstellerverein. Zu de Mundartschriftsteller won er glägentlech troffe het ghören öppen au dr Schaffhuuser Albert Bächtold und dr Josef Reinhart.

Dr Albert Streich het 1945 dr Literaturpryys vom Kanton Bärn und 1946 der Literaturpryys vo dr Stadt Bärn übercho. Die Schwiizerisch Schillerstiftig het ne grad zwöimol, z’erscht 1951 und denn no 1906, uuszeichnet.

Stück vo iim het dr Adolf Guggebüel 1938, also no i dr Afangszyt vom Streich sym Schaffe als Dichter, scho für d Lyrikantology “Schwyzer Meie” usgwäält. Vo 1970 bis 1980 sind em Streich syni Wärch inere drüübändige Samlig nöi usegää worde. Im dritte Band het dr Erwin Heimann s Lääbe vom Brienzer Autor vrzelt. Anne 2010 sind i dr “Offene Wärchstatt Ed. Jobin AG” z Brienz vier jungi yheimischi Künschtler zämecho, zum mit irne nöie Middel z zeige was iine dr Albert Streich hüt wider bedüütet: dr Schnitzler Markus Flück het öppis gmacht zum Streich sim Gedicht "d Hand," d Fotografin Sarah Michel zur Ballaade "E fremda Giiger," d Sängerin Katharina Michel grad zum glyche Stück und dr Filmer Luke Huggler zum Tegscht "Mittnächtler."

Em Albert Streich het s Theaterspile öppis bedüütet. Er isch sälber füre Dramatisch Verein vo Briens Reschissöör gsi. 1996 het me z Briens, wo denn d Fyyr zu 850 Joor sid dr erschte Erwäänig vom Gmeindname gha het, es Theater ufgfüert, wo "Sunnsiits am Roothoren" gheisse het; das isch dr Name vom ene Hörspiil vom Albert Streich, wo s Radiostudio Bärn 1934 gsändet het, und vo däm Tegscht het men au d Gschicht vom Theater gnoo; dr Paul Eggenschwiler isch dr Reschissöör gsi. Anne 2013 het me de im Freiliechtmuseum Ballebäärg bi Brienswyyler s Theaterstück "Vehsturz" ufgfüert, wo dr Tim Krohn gmacht het. Au das goot vom ene Streich-Gedicht uus: "Dr Vollechiehjer." Die Ballaade isch us em Band "Underwägs." Es goot i däm Stück um die tragischi Saag vom Älpler uf dr Bättenalp under em Fuulhorn und em Schwarzhorn. D Figuur vom Albert Streich chunt i däm Stück sälber auf vor; dr Paul Eggenschwiler het ne gspiilt.

Im "Magazyn Bruchtuum" vo dr "Musigwälle" vom Schwiizer Radio het dr Redakter Christian Schmutz zäme mit m Moderator Eric Dauer am 30. Dezämber 2015 dr gross Schwiizer Mundartdichter porträtiert. I dere Sändig, wome uf dr Website vo SRF cha lose, redt dr Musiker Paul Am Acher übere Albert Streich; füre Am Acher isch dr Streich dr wichtigscht Mundartdichter gsi, und er het vo iim und anderne Schriftsteller e CD "Kindertröime" useggä, zum dr Kultur im Bärner Oberland wider meh Bedütig z ggä.

<poem>
«We t’willt, das eppis wachse tued,
chehr d’Äärden um und chehr sa gued,
wirf Saammen drin, mach’s frommerwiis,
und teck ne zue mid leubem Fliis.
Und wen der Chiiden eis errinnd,
biet Hand und Häärz ihm voor em Wind,
das är am eerschte jjunge Tag
im ruuche Lluft erstarche mmag.
Er danked der’s! ’s liid Sägen drin.
Der Herrgott hilft de wwiiterhin.»
</poem>




</doc>
<doc id="72191" url="https://als.wikipedia.org/wiki?curid=72191" title="Alfred Heizmann">
Alfred Heizmann

Dr Alfred J. Heizmann (* 4.Jänner 1949 z Wurmlinga; † 30. Oktober 2017 z Niderzell) isch e dytsche Lehrer, Mundartdichter un Faasnetsredner gsii.

Dr Alfred Heizmann het zerscht as Boschtbott gschafft. Iber dr zweet Bildigswääg het er Religionspedagogik z Fryburg studiert un isch anne 1974 as kadolische Religionslehrer an d "Wessenbergschuel Konschtanz" im Konschtanzer Paradies chuu. Ab 1980 het er uf dr Insle Rychenau gläbt. Är isch langjehrige Erschte Vorsitzer vu dr Mitarbaiterverdrättig (MAV) vu dr Religionslehrerne un Religionslehrer im Dienscht vu dr Erzdiözese Fryburg gsii. Dr Heizmann isch langi Johr Läkter am Konschtanzer Minschter un Mitglid vu Bfaargmairoot gsii. Uf dr Insle Rychenau het er si in chilchlige Projäkt un as Kommunionhälfer in St. Peter un Paul engaschiert, zletscht au fir Flichtling.

Dr Heizmann het as s wichtigscht Gsicht vu dr "Konstanzer Fasnacht aus dem Konzil" (Konschtanzer Färnsehfaasnet) gulte. In syre aigene Aart isch er unter anderem as Määrliverzeller, „Bi-Ba-Butzemann“, Husmaischter, Pirat, Dorfschuellehrer, verhinderete Turischt un näärische Wiirt in dr schwebisch-alemannische Faasnet ufdrätte. Är isch Mitglid vu dr Naaregsellschaft Niderburg im Konschtanzer Viertel Niderburg un dert ab 1980 as Bittemereedner atkiv gsii.

Ab 1989 het er satirischi Bydreeg fir dr Siddytsch Rundfunk un ab 1998 fir dr Sidweschtrundfunk verfasst. Derzue het mer en au gchännt as Autor vu Lyrik, seealemannische Dialäktgedicht un Kabaretttäxt. Är isch au e grfrogte Reedner un Referänt gsii.

Dr Alfred Heizmann isch ghyroote gsii un het mit syre Frau Sonja zwai Chinder ghaa.

Är het si fir Toleranz, Negschteliebi, Glychbhandlig un Friiden yygsetzt. Är he Humor un Karakter ghaa, isch e Rootgeeber gsii un het si fir anderi Mänschen yygsetzt.





</doc>
<doc id="72192" url="https://als.wikipedia.org/wiki?curid=72192" title="Eduard Presser">
Eduard Presser

Dr Eduard Presser (* 29. Juni 1842 z Riede; † 26.Jänner 1911 z Riede) isch e Hegauer Haimetdichter gsii. Sy Gedicht het er zum Dail uf Alemannisch gschribe, zum Dail uf Hochdytsch. E Dail vu syne Täxt sin vertont wore un ghere bis hite zum Repertoire vu Gsangverain im Hegau.

Drotz dr Empfählige vum Pfaarer un vum Schuellehrer vu Riede isch dr Eduard Presser Buur wore - auf Grund der unumstößlichen Pläne seines Vaters. Mit 17 Johr het er dr Hoof vu Vater ibernuu. Ai Johr vorhär (1858) het het er mit syne "orts- und heimatchronikalischen Aufzeichnungen" aagfange. Vu 1875 bis 1910 isch dr Eduard Presser Rootsschryber vu sym Haimetort gsii. Zue syne Läbzyte het er 1894 "Ländliche Gedichte aus dem Höhgau" (52 Gedicht) und "Ländliche Gedichte aus dem Hegau" (65 Gedicht) vereffetligt. No sym Dood sin anne 1911 nomol 48 Gedicht uusechuu. En andere Dail vu sym schriftlige Nooloss isch im Spotjohr 1911 dur d Brunscht vum Presser-Huus verlore gange. Anne 1932 isch ihm z Ehre ne Dänkmol yygweit wore.

Noch em Eduard Presser isch im Johr 2010 d Grundschuel in sym Geburtsort Riedheim gnännt wore.



</doc>
<doc id="72193" url="https://als.wikipedia.org/wiki?curid=72193" title="Anton Hermann Albrecht">
Anton Hermann Albrecht

Dr Anton Hermann Albrecht (* 5. Mai 1835 z Fryburg; † 10. Februar 1906 z Dinglinge; Pseudonym: Anton Hermann) isch e dytsche evangelische Theolog un Dichter gsii.

Dr Albrecht isch e Suhn vum Schrynermaischter Christian Albrecht gsii. Dr Anton Albrecht het si fir e gaischtlige Beruef entschide. An dr Universitet Fryburg het er kadolischi Theology studiert, derno an dr Universitet Basel Altphilology. Anne 1859 het er si entschide, zum evangelische Glauben iiberzdrätte un het derno z Basel un z Haidelbärg evangelischi Theology studiert. Noch em Studium hat er as Vikar z Spöck, z Michelberg un z Schöllbrunn gschafft. Speter het er e Stell as Bfaarverwalter z Fahrenbach iiberchuu. Anne 1865 isch er Bfaarverwalter z Gölshausen wore. Im nämlige Johr het er d Sophie Karoline Schneider ghyrote, d Doochter vum Flaschner Eduard Schneider, wu vu Lohr gsii isch. Zum Bfaarer isch er z Huchenfeld anne 1868 wore, 1873 isch er uf Eutingen gruefe wore un 1878 isch er uf s Chlainechems zoge un isch dert Bfaarer gsii bis anne 1885. In däre Zyt het er aafange dichte. Vu 1888 bis 1893 isch er z Laufe Bfaarer gsii, derno isch er pänsioniert wore. Bis zue sym Dood isch er z Lohr un z Dinglinge blibe.

Är het het vor allem regionalgschichtligi Verzellige un Stuck gschribe, derzue Haimetgedicht. 1878 het er unter em Titel "E Maje us em Oberland" alemannischi Gedicht vereffetligt.

Am 2. Mai 1937 isch am Bfaarhuus im Chlainechems e Mahnschtai fir dr Albrecht aabrocht wore. Är drait d Ufschrift „In diesem Hause lebte Hermann Albrecht 1878 bis 1885, der Erzähler des Markgräflerlandes“. Am 3. Mai 1964 isch im Chlainechems e nei evangelisch Gmaindshuus böue wore, s drait dr Name „Hermann-Albrecht-Huus“.





</doc>
<doc id="72195" url="https://als.wikipedia.org/wiki?curid=72195" title="Anetta Kahane">
Anetta Kahane

D Anetta Kahane (gebora am 25. Juli 1954 en Berlin) isch a deidsche Journaliste ond a Aktivischde. Se hod en dr Amadeu Antonio Stiftung da Vorsids. Se war noch oigene Aussaga Inoffizielle Mitarbeitere (IM) vo dr Stasi en dr DDR.

D Kahane isch en Berlin 1954 zur Weld komma. Ihr Vaddr Max Kahane, war beim "Kommunistischer Jugendverband Deutschlands" ond drnoch en dr Kommunistische Partei, ihr Muater Doris Kahane, geborene Machol, war Kenschtlere. Ihre Eltere warad säkulare Jude. Noch 1933 isch dr Vater desdrwega noch Spanien ond Frankreich gfloha, d Muater noch Frankreich, mo si sich kenneglernt hond D Kahane hod en Rostock vo 1974 bis 1979 Lateinamerikanistik schdudiera derfa ond hod drnoch als a Ibrsedsre gschaffd.

Noch em Diplom isch se Portugiesisch-Lehrere an dr Humboldt-Universität Berlin gwä, drnoch hod se als a frei Ibsedsere garboidad. Noch dr Wende 1989 war se Ausländerbeauftragte vom Ost-Berliner Magistrat ond isch vo dr Barbara John übernommen worra. Do war se zwoi Joor bis 1993 

Seid 1998 isch d Anetta Kahane Bresidentin vo dr Amadeu Antonio Stiftung.

D Kahane isch Kolumnist en dr Berliner Zeitung ond dr Frankfurter Rundschau.

Zwischa 1974 ond 1982 hod d Kahane als a IM onder em Nama „Victoria“ mit em MfS („Stasi“) en dr DDR zammegschaffet D Stasi hot se ausgfrogt ibr Kinschdlr, Schdudenda vo West-Berliner Universidäda ond ZDF-Reporter..




</doc>
<doc id="72198" url="https://als.wikipedia.org/wiki?curid=72198" title="Helmut Müller-Enbergs">
Helmut Müller-Enbergs

Dr Helmut Müller-Enbergs (* 1960 en Haltern am See) isch a deidschr Politolog.

Vo 1985 bis 1989 hod dr Müller-Enbergs Politologie, erschd an dr Westfälischen Wilhelms-Universität Münster, ond drnoch am Otto-Suhr-Institut der FU Berlin schdudierd. Vo 1986 bis 1989 war er studendische Hilfskraft, drnoch wissenschaftlichr Mitarbeitr am "Zentralinstitut für sozialwissenschaftliche Forschung der FU Berlin". Vo 1990 bis 1992 war au Pressesprecher vo dr Fraktioo "Bündnis 90" em Landtag Brandenburg ond doo em Stolpe-Untersuchungsausschuss wissenschaftlicher Mitarbeiter

Seid 1992 isch r wissenschaftlicher Referent beim Bundesbeauftragda fir d Stasi-Unterlaga. Er hod s Behördengutachda iber da Gregor Gysi (1996) fir da "Ausschuss für Wahlprüfung, Immunität und Geschäftsordnung" vom Deidscha Bundestag midgschrieba. Vo 2003 bis zua dr Auflösung 2005 hod dr Müller-Enbergs d Forschungsgruppe Rosenholz-Dateia gloided. 2004 war r Referatsleiter für Öffentlichkeitsarbeit beim "Landesamt für Verfassungsschutz" em Land Brandeburg.

Seine wissenschaftlichr Haubdthema sen Grondlagaforschonga zua de Inoffizielle Mitarbeidr ond dr Hauptverwaltung Aufklärung (HV A) vom Ministerium für Staatssicherheit (MfS) ond zua Spionag ond Nachrichtendienstpsychologie (PSK)

2007 hod r beim Eckhard Jesse zom Dr. phil. promovierd. 2007/08 war dr Müller-Enbergs als a Gaschdwissenschaftlr an dr University of Michigan (USA). 2008/09 hod r a Gaschdprofessur an dr goischdswissenschaftlicha Fakultät vo dr Syddansk Universitet en Odense (Dänemark) ghed; seid 2010 isch r derd Honorarprofessor. 2011/12 war r Gastprofessur an dr historischa Fakuldäd vo dr Högskolan på Gotland] en Visby (Schweden), seid 2012 isch r doo Honorarprofessor.

R isch seid 2010 gewählds Mitglied vo dr "Kommission zur Überprüfung der Abgeordneten des Landtags Brandenburg auf Kooperation mit dem MfS" ond dr "Enquete-Kommission zur Aufarbeitung der Geschichte und Bewältigung von Folgen der SED-Diktatur und des Übergangs in einen demokratischen Rechtsstaat im Land Brandenburg".

Sei Veröffentlichung zusemma mid dr Cornelia Jabs em Deutschland Archiv hod da West-Berliner Polizista Karl-Heinz Kurras als SED-Mitglied ond Inoffiziella Midarbeiter „Otto Bohl“ gfonda.

Ddr Schef vo dr "Forschungsabteilung der Stasi-Unterlagenbehörde" da Aufsads schriftle zom Drucka freigeba ghed hod, hod oinaweg ean d Bhördanleidong drwega abgmahnd Müller-Enbergs hod klaga miass, dass dia Abmahnung aus seinr Personalakt rausgnomma wurd.

Em Herbschd 2012 hod sei Behörde eahm ned da Rechtsbeischdand em Prozess gega da Wolfgang Deuling ond sei Frau, zwoi mutmaßliche DDR-Spioo („IM Bob“ und „IM Petra“) geba.

Dr Wolfgang Deuling isch Büroleiter ond spädr persönlichr Referent vom Hans-Jürgen Wischnewskigwää g.





</doc>
<doc id="72201" url="https://als.wikipedia.org/wiki?curid=72201" title="Furna">
Furna

Furnä isch e Gmeind vom Bündnerland.

Die Gmeind lyt i dr Bündner Regioon Prätig-Tavaa uf dr lingge Syte vom "Furnär Bach".

S Dorf het es baar uf em Gmeindbann verströiti Hüüsergruppe.

Im Süüde isch s Bärgmassyv vom "Hochwang."

S Dorf isch s erschte Mol in ere alten Urkunde vom Joor 1479 gnänt. Es het zum Gricht "Chaschtelsch" ghöört.

Sid em 14. Joorhundert sind-t Walser i das Piet cho.



</doc>
<doc id="72202" url="https://als.wikipedia.org/wiki?curid=72202" title="Jenaz">
Jenaz

Jenaz isch e Gmeind im Bündnerland.

D Gmeind lyt im Prätigä.

S Dorf Jenaz isch im Taalbode bi dr Landquart unde. Dr Chäärn vom alte Dorf isch chly wyter oben uf eme Bode.

Zue Jenaz ghöred au no d Wyyler "Rüti" und "Pragg-Jenaz."



</doc>
<doc id="72203" url="https://als.wikipedia.org/wiki?curid=72203" title="Küblis">
Küblis

Chüblisch isch e Gmeind im Bündnerland.

D Gmeind lyt im Prätig. Bim Dorf chunt dr Schanielabach ad Landquart abe. Zu dr Gmeind ghöre d Wyyler "Pläviggin, Prada" und "Tälfsch". Im Oschte sind d Bärge mit m "Jägglisch Horn" und m "Saaser Calanda". Und Chüblisch ihet es Chraftwärch, wo vo de "Püntner Chraftwärch" betribe wird.

S Dorf Chüblisch chunt in ere akten Urkunde vom Joor 1351 s erschte Mol vor.


</doc>
<doc id="72204" url="https://als.wikipedia.org/wiki?curid=72204" title="Premia (Piemont)">
Premia (Piemont)

Premia isch e Gmeind vo dr iteliänische Provinz Verbano-Cusio-Ossola.

D Gmeind lyt im Eschetal. Si chunt im Nordweschte fasch bis ad Schwiizer Gränze und im Oschte bis ganz a d Landesgränze zum Kanton Tessin: Do chunt me vo Premia übere Krameggpass – mit m düütsche Name –, wo aber kei guete Fuesswääg drüber goot, id Nochbergmeind Bosco/Gurin. Die iteliänische Nochbergmeinde sind Baceno, Crodo, Pomatt und Montecrestese. 

D Ortsdeil vo Premia heisse "Pioda, Rozzaro, Altoggio, Uriezzo, Crego, Piedilago, Cagiogno, Cristo, Cadarese, San Rocco, Passo, Rivasco" und "Chioso".

Und uf de Böde am Bärg sind alti Dörfer vo de Walser:


</doc>
<doc id="72207" url="https://als.wikipedia.org/wiki?curid=72207" title="Schwäbisches Schreiben">
Schwäbisches Schreiben

S Schwäbisch Schreiba – des moind wia ma s gschwadsde Schwäbisch en ebbes Gschriebens omsedsd. S Ziel vom Schreiba – au isch s andre Leid sei G'red zuagängle z macha. S Broblem bei älle Schbechschbroocha, daß s koi Fibl (a ABC-Buach) geid. Jede Gegnd, jedr Flecka hd seine Schbroochoigahida.

Seid oogfähr 200 Dausend bis 400 Dausend Joor schwedsad d Menscha, abr erschd seid 5000 Joor geids Schrifda, mid dene ma s Gschwädsde feschdhalda kaa. Drvor hods au scho Läsbars geba. Des warad Zoichnonga, mo Gschichda odr Wensch zoigd hen.
En onsrer Gegend hod s Schreiba bei de Möch aagfanga, mo auf ladeinisch Kronika on Bedbiachr (ab-)gschrieba hend.

Fir s schreiba vom Gschbrochana hods edlich Grend. Wann oinr schreibd, will r dass des bleibd was r said. Des kaa sei Nama sei odr ebbes, mo r Andre wissal lao will odr au wia dr Codex Hammurapi, mo a Rächdsordnong zoigd. Beim Schreiba – wia beim Reda – muaß ma se ibr da Enhald en s Klare komma.

Als Forma hend se vrschiedne Forma endwiggld.

D erschd ond d zwoid Schreibweis senn Forma, mo em 'Schreiben nach Gehör' endschbrecha deanad. S Broblem drbei isch, dass s Ergebnis ondrschiele isch.

D dridd Schreibweis, mid Endrongszoicha, vrlangd, dass dr Läsr dia Zoicha kennd. Beim Schreiba fend mr dia Zoicha mischdns ned älle zsemma en ama Zoichasads.

D vierd Form, d em Internationala Phonetischa Alphabet isch no meh aigschrängd.

Do hod s Broblem beim Zoichasads, mo ofd auf ama Rechnr ned aazoigd wurd (so sichd dr Teksd ohne a Nochhilf mid kloine Abenderonga aus:'ftɐ 'ʊnzɐ, d d bɪst ɪm 'hɪm) – d '' send Zoicha, mo ned em Zoichasads vo de moischde Rechnr dren senn.

Weil s koi feschde Schwäbische Schrifd geid, werrad vrschiedne Vorschläg gmachd, mo s Ziel hend 

Em Schboochadlas vo Bayerisch-Schwoba wurd, wann s Laudschrifd sei sodd

Au d andre Endronga send blos mid Sondraaweisonga wia <nowiki> werrad „Murmellaute“ – Zoicha mo halb vrschwendad – gschrieba.




</doc>
<doc id="72208" url="https://als.wikipedia.org/wiki?curid=72208" title="Le Perche">
Le Perche

Le Perche isch è historischi Grõfschaft im Nordè vo Frankrych, dèrrè irèn Nammè abber au hüt no i sèllèrè als Landschaftsbezeichnung in Gebruuch isch.

D Perche lyt im Weschtè vom Pariser Beggi bzw. im Südè vo dè Normandy im èm Ärmelkanal bzw. im Nordè vom Loire-Dal sowiè witt öschtlich vo dè Bretagne.
D Perche isch è witzogènè Büggele-Landschaft, wo sich vom Ärmelkanal hèr wiè-nèn Keil zwüschè s Pariser Beggè un s Loire-Dal gschobè hèt. Zuèdèm vobindet d Perche d Büggellandschaft vom "Massif armoricain", wo sich vo dè Weschtspitze vo dè Bretagne bis i diè öschtlichi Normandy zièt, mit èm Pariser Beggi. 
Uff dè bolitischè Landchartè spillt d Perche kei Rollè mee, irè Gebièt setzt sich us Deile vo diversè Départements zämmè:

D Perche isch è Land, wo uss èm Huufè Höger un chlynè Büggele bschtòt. Dè högscht vo sèllnè Büggele isch nu hoch; diè durchschnittlichi Höchi vo dè Ortschaftè lyt bi ca. . S Gebièt vo dè Perche isch früèner è Waldland "(Sylva Pertica)" gsi; hüt isch s hauptsächlich è Weidwǜrtschaftsgebièt, wo durch Stuudèhäg ("(bocage)") strukturyrt isch. Diè Huufè Weidè bruucht s, well diè früèner bedütendi Rösserzucht (luèg au bi Percheron-Pfèrd) mittlerwyl durch d Milchwǜrtschaft un d Sauèzucht abglöst worrè sich. È Induschtrialisyrung hèt langè Zit nit stattgfundè, un hèt i dè letschtè Dekadè nur langsam Yzug ghaaltè. Hüt sin großi Deil vo dè Perche im Regionalè Nadurpark Perche integryrt. D Perche berèt i dè Hauptsach uff dè Wǜrtschaftschraft vo dè Buèrè, wo i dè zaalrychè Dörfer läbbèd; Hauptortschaftè i dè Perche sin Nogent-le-Rotrou (ca. 10.000 Ywooner), Mortagne-au-Perche (gèrn au mòl als "la coeur du Perche" benamst mit ca. 4.000 Ywooner) un Bellême (ca. 1.950 Ywooner zämmè mit Sérigny).

D Perche gildèt als weschtfranzösisches "Wasserschloss" (frz.: "château d'eau"), wo sowoll è baar Näbbèfluss vo dè Seine im Pariser Beggi wiè au è baar Näbbèflüss vo dè Loire mit Wasser uss sinè zaalrychè Quällè un Bäch vosorgt. Ußerdèmm gön no è baar chlyni Flüssle am Nordrand vo dè Perche bis zum Ärmelkanal abbè, sin also strèng gnõ Strömle.

Wichtigschti Flüss im Yzugsgebièt vo dè Seine sin:

Im Yzugsgebièt vo dè Loire flüèßèd:

Vo dè Küschtèflüss odder Strömle sin zwei z nennè:
Beidi Küschtèflüss sin guèt 100 km lang.

Schu i dè karolingischè Zit isch i dè Perche è Grõfschaft "(comté)" ygrichtet worrè. I dè Mitti vum 10. Johrhundert isch s Land allerdings zwǜschè m Grõfè Theobald dè Bschiisser vo Blois un èm Normannèhärzog Richard Ooniangscht (reg. 942–996) hart umkämpft gsi. I dè nägschtè Zit isch si bolitisch zweideilt gsi. Dè weschtliche Deil, wo sich d Hèrrè vo Bellême etablyrt hèn, isch unter normannischem Yfluss blibbè; dè öschtliche Deil um Nogent isch abber unter dè Kontrollè vom Grõf Theobald dè Bschiisser blibbè.

Dè Grõf Theobald hèt i dè Burg vo Nogent sin Vasall Rotrou I. als Burghèrr ygsetzt. Sini Èrbdöchter hèt dè Burghèrr vo Mortagne, wo d Burg nördlich vo Nogent lyt, ghürõtè (d Hèrrè vo Mortagne sin zitèwys, abber nit permanènt, als Grõf benamst worrè), wodurrè dè gröschte Deil vo dè Perche in einèrè Familliè zämmègfasst worrè isch. Durch Èrbschaft isch für churzi Zit d Vizegrafschaft Châteaudun (Dunois) dèzuè chò, wo abber gly wègè Erbdeilung widder eigèni Wäge gangè isch. D Hèrrè vo Nogent-Mortagne hèn im 12. Johrhundert in èrè ständigè Fehde gegè d Hèrrè vo Bellême ghaa. Gottfried II. hèt für sin Bsitz als Èrschtè dè Titel von èm Grõfè vo dè Perche ("comte du Perche") gfüürt, wo vo siné Nõchfolger wittergfüürt worrè isch.
Nõchdèm s Grõfèhuus uusgschtorbè isch (1227), hèt mò d Perche i d Krondomänè "(Domaine royal)" übberfüürt. Prinz Peter (Sohn vom Könnig Ludwig IX.) hèt d Perche un d Grõfschaft Alençon im Johr 1269 als Apanage chriègt, d Perche isch abber 1283 wieder i d "Domaine royal" zrückgholt worrè. Ab èm Johr 1293 hèt d Perche dè Näbbèlinniè vom Huus Valois vo Alençon ghört, wèlli 1525 mit èm Härzog Karl IV. vo Alençon uusgschtorbè isch.

Im 17. Johrhundert sin vill Lütt uss dè Perche uff Kanada uusgwanderèt, dört machèd d Nõchfolger bis hüt èn wesèntlichè Deil vo dè frankokanadischè Bevölkerung uus.

Fulcois isch wôrschinlich èn Soon vom Vizegrõf Gottfryd I. vo Châteaudun un Neffe vom Hervé II. vo Mortagne. Er hèt d Erbschaft vo sim Onkel aadrèttè, wôrènd in Châteaudun sin ältèrè Bruèder Hugo I. hinnè nõch chò isch. Durch im Fulcois sini Hochzit mit dè Mélisende hèt er Mortagne un Nogent i sinèrè Familliè zämmè brocht.





D Burg "(château)" vo Nogent-le-Rotrou isch diè gröscht Attraktion vo dè Perche. Diè meischtè Dorfkirchè sin ehemòligi Prioratskirchè mit romanischem Urschprung, wo abber meischtens i dè Chrièg vum 14., 15. un 16. Johrhundert plünderèt worrè sin un/odder gröschtèdeils gschliffè un neu baut worrè sin: Èn Huufè hèn Donnègwölbe uss Holz mit Zuganker a dè Basis; è baar Holzgwölbe sin ornamental aagmòlt (z. B. Combres, La Croix-du-Perche u. a.). D Apsidè vo vill Kirchè sin im 17./18. Johrhundert durch èn Lettner unterdeilt worrè, dört dèhinter isch d Sakrischtei.

Landschaftlich hèt d Perche au öppis z biétè, s git èn Huufè Schlösser un Hèrrèhüser, frz.: "manoir", wo übber diè ganz Perche voschtreut ligèd. Witterhy git s am Ufer vo dè Huisne pittoreski Uferabschnitt, z. B. mit aaltè Müllènè. Sèlli Gegènd biètet sich au für Radtourè uff èm "voie verte" vo Condé-sur-Huisne uff Alençon durch diè weschtichi Perche aa, wo èn Bähnleradwäg isch.

Für Tourischtè, wo è bitzeli mee Action wenn, hèt diè dünnbesidelti Perche gnuèg Flächi un Aalaagè für Motocross- un Outdoor-Kart-Rennbaanè z biètè, wènniger Action git s uff dè Golfblätz i dè Perche.

Vyr großi Fèrnvokeersschtrõßè bindèt d Perche a s französisché Strõßènetz aa.

D Baanschtrèggi Paris-Brescht gòt i dè südlichè Hälfti quer durch d Perche. Uff sèllèrè Streggi vokeerèd Eilzüüg (TER) übber d Stationè Chartres, Courville-sur-Eure, La Loupe, Nogent-le-Rotrou sowiè La Ferté-Bernard i dè Perche un Connerré sowiè Mans im Loire-Dal (Mans hèt TGV-Aaschluss). Ußerdèm hèn d Ywooner vo dè Oscht-Perche d Möglichkeit, dè TGV-Baanhof vo Villiers-sur-Loir für d TGV-Züüg z bruuchè (D Faarzit bis Paris bedrait 42 min.).
Sowoll d TGV wiè au d TER, wo vo dè Perche uus gu Paris gän, hörèd im Bf. Paris-Montparnasse in Südweschtè vo dè französischè Hauptstadt uff.



</doc>
<doc id="72211" url="https://als.wikipedia.org/wiki?curid=72211" title="Fideris">
Fideris

Fiderisch isch e Gmeind vom Bündnerland.

Dr Oort lyt im Prättigä und ghört zu dr Bündner Regioon Prättigä/Tavaas. Dr Gmeindbann ziet sech vo unden im Tal am Fluss Lankwart, wo dr Fiderscher Baanhof vo dr Räätische Baan isch, bis ufe Bärgrügge vom Mattjisch Hore ufe. Wyt oben am Dorf, im Tarnutz, händ sich im Middelalter Walser nidergloo, aber die Sidlig gits hütt nüme. D "Fiderscher Höibäärge" sind es bekants Zyl für Uusflüüg im Sumer und im Winter. 

S Dorf Fiderisch stoot uf dr Schattsyyte vom Taal, dr "Litzisite" wie man im Prättiger Dialäkt seit, und linggs vo dr Lankwart. Dr Gmeindbann isch 2532 Hektaare gross und goot vom schmalen Aueland am Fluss unde bis uf d Bärgen im Weschte ufe, wo hindedra s Tschilfigg lyt.

Bi Fiderisch mündet dr Arieschbach i d Lankwart. Är isch eine vo de wilde Prättiger Bärgbech, wo s Wasser us eme grosse Piet uf den Alpen is Taal abebringe. Dr Bach, wo öppen acht Kilometer läng isch, samlet s Wasser uf ere Flechi vo äinezwänzg Kwadratkilometer i de "Fiderscher Höibäärgen" und vo teil Alpe näbedra. Er het zwe grösseri Kwellbech: dr "Bärgbach " und dr "Malanser Bach," und non es bar chlyneri Bechli a de Bärghäng ringsume. Vo dr rächte Syte chunt wyter unde dr "Raschitschbach" drzue, wo sini Kwellen uf dr Alp "Duranna" het und dur s Schindeltobel drdür aberünnt. I sym underen Abschnitt lauft dr Arieschbach dur es stotzigs und änggs Tobel z’durabb. Dr Wildbach het d Topografy im Taal starch veränderet. D Geolooge wüsse, ass bi Fiderisch am Ändi vo dr Yschzyt dr gross Taalgletscher no einisch isch blybe stoo; si säge däm s "Fiderscher Stadium" vo dr letschte Veryschig. Do isch mit vil Gschtei vo de Gletschermorääne s Piet, wo hütt druff s Dorf mit de drü Fälder ringsume und au d Fluer vo "Straalig" isch, ufgschüttet worde. Us em höche Taal im Süüde vo Fiderisch isch drzue no dr Arieschgletscher cho, wo au vil Felseschutt abegfergget het. Wo denn die grosse Gletscher verschwunde sind, het dr Arieschbach vil tuusig Joor lang wyters Schteine oben abe gschwemmt und dä Bode dört unde no vergrösseret. Do het aber mit dr Zyt d Lankwart ires nöie Tobel a dr andere Taalsyten äänen usegfrässe, so dass s "Boord" unden a de Wiise vo Fiderisch entstanden isch, und wäge däm het au dr Arieschbach syn Graabe nodisno immer tüüfer chönne mache. Drum lyt s Dorf hüt uf ere abheltige Terrasse, wo öppe hundert Meter höch über dr Au stoot; d Dorfmiddi isch im obere Deil vom Schuttchegel, uf 900 Meter über Meer.

Dr Arieschbach isch es luunigs Gwässer. Bi schlächtem Wätter chunt vil Wasser vo de Bäärgen abe und rysst Felsen und Dräck mit. Dr Prättiger Schifer und d Morääne wärde vo der Erosioon agriffen und abtreit, und a de steile Sytehäng rütscht dr Bode wenn s vil räägnet is Tobel abe. Im Taal unde het’s mängmol Überschwemmige ggä, und d Prättigerbaan cha denn nümme duure so wie anne 1987. Das isch nid nume für d Fiderscher Au schlimm, sondern bis an Rhy abe, wil d Lankwart sövel Material dur d Chluus vüregschwemt het, dass es bis wyt is Rhintl unde zu grosse Hochwasser cho isch und d Aue mängsmol bis zum Bodesee use überschwemmt worde sind. Im Bachbett vom Arieschbach het me drum e ganzi Reie vo starche Verbauige gmacht. Dr Bach und sis Tobel tüend d Geografe, d Geolooge und Inscheniööre sid langem erforsche zum usefinde, wurum ass es immer wider zu höchem Wasser, Murgäng und Rüfene chunt, und was me drgäge cha mache. Dr Arieschbach isch eine vo de Bärgbech, wo d Umwältämter vo Kanton und Pund als Bischpiil beobachte. I dr höche Patjänia-Rüüfi, wo für d Maiesäss bi "Valzigg" und für d Höibäärgstrooss chönt gfäärlech wärde, het me mit dr Technik vo dr "Ingeniöörbiology" dr steil Hang stabilisiert, und bim bsunders bööse Wätter anne 2005 het dä Bode, wie me gmerkt het, de scho rächt guet ghept. 

Under dr Brugg vo dr Straaligstroos, wo d Schlucht chly breiter wird und dr Bach weniger steil isch, stoot s «Chiiswärk Arieschbach». Es het dört sövel Grien im Bach, ass das Wärch Chiis, Sand und Splitt für s ganze Prätiggä cha lifere, öppen au füre Beton, wo me pruucht für die grosse und wytume bekannte Brugge wie d Sunnibèèrgbrugg und die vom Salginatobel. D Stroomfirma "SN Energie" vo Sanggalle möcht zäme mit dr Gmeind Fiderisch am Arieschbach es Chlychraftwärch boue; d Konzässioon für en nöji Chraftwärchgselschaft het d Gmeind im Jänner 2016 scho bewiliget, jetz tuet dr Kanton s Projäkt aluege.

Ume Dorfchärn ume und de Fäldstroosse noo, wo wie en Stärn vo dr Dorfmiddi wäglaufe, wärde zu de eltere verströite Puurehüüser und Stadel immer meh Hüüser bout, und z usserscht usse am Waldrand isch d Baadi. Unden am Boord goot d Lankwart under de Flüe vom "Putzer Schtäi" dure. Dä Bärg isch us «Prätiger Flysch», und druff obe lyt s Dorf "Putz," wo zu dr Gmeind Luzäin ghört. Grad über dr hööche Flue wisawi vo Fiderisch stoot d Burg Chaschtels, wo sid em Middelalter s obrikeitliche Herrschaftssimbol vom middlere Prättigä gsi isch. I dr schmale Schlucht vo dr Lankwart zwüsche Fiderisch und Putz sind d Böde "Inner Äuli, Äuli" und die grossi "Au," wo vom Baanhof Fiderisch bis uf Jenaz abe goot. Dä Streife Land, wo näbe dr Lankwart d Kantonsstrooss, d Ysebaan und dr Fluerwääg drduur laufe, wird im kantonale Aueninväntaar ufgfüert.

Ännet em Arieschtobel lyt uf em chlynere Deil vom alte Schuttchegel d Fiderscher Frakzioon "Straalig" under em Chobelwald. Si het hüt öppe füfzg Hüüser. Z’vorderscht vornen am Egg über em Lankwarttobel und em Arieschbach stoot d Burg "Straalegg," wo dr ganz Dorfdeil von ere dr Name het; das Dörfli isch vermuetlich im Middelalter us em Puurebetriib vo de Burglüüt entstande. Vo dr alte Burg stoot hüt no d Ruyne vom grosse Durm und vom ehemolige Huus näbedra. Am Bäärg oben a Straalig liggen am alten Alpwääg d Mäiesäss "Ramaidels, Underraschitsch" und "Oberraschitsch".

Oben am Dorf Fiderisch isch zwüschem "Lèrchwald" und em "Oberwald" s Piet vo de Mäiesäss, wo vo "Versals" bis is "Val Maladersch" ine goot. S Landschaftsbild am Bärg zeigt es schöns, pflegts Mosaik mit Wiise und Weide, Waldstückli, grosse Böim, Stuude, Püsch und Heeg, und es het e Schuppele Hüüser und Stadel drzwüsche verströit. Dr Diego Giovanoli het zäme mit es par andernen Autoore es Buech drüber gschribe. No wyter oben sind am Bärgrügge d Alpe "Larein" und "Nova," wo zum Bann vo dr Nochbergmeind Jenaz ghöre. Die Gmeind het drzue ane uf em Piet vo Fiderisch no d "Jenazer Alp". Die Bärgwiise wärde vo dr "Alp- und Sennereignosseschaft Jenaz" pruucht. Au s Tschilfigger Dorf Peischt het am Bärg vo Fiderisch Weide.
Z’hinderscht im Taal vom Arieschbach chunt me i d "Fiderscher Höibäärge." Das isch es wyts guets Alp- und Määdergebiet mit dr "Malanser Alp" drnäbe. E Deil vo dere stillen und eigete Bärgwält isch Allmäinland. Vo Weschte gägen Oschte stoot e Chranz vo Bäärge drum ume mit de Gipfel und Bärgrügge "Hinderegg, Astserhöreli, Mattjisch Hore, Zenji, Chisteschtei, Glatt Bärgji" und "Gyrespitz." D Middi vo dere grosse Landschaft, wo vo dr "Höch Stelli" i zwöi Piet deilt wird, isch öppen uf 2000 Meter obe. Ussen a dr "Höch Stelli" lyt d "Malanser Alp" mit em "Malanser Wald" undedra. Dr underscht Deil vo däm Wiisland am "Malanser Bach" isch s "Langsilääger;" dä Name chunt vom alte Mundartwort "Langsi," wo Früelig bedüütet, wie me bim Schwiizerischen Idiotikon cha nocheläse. Z’oberscht oben under em Strassbärger Fürggli isch dr Malanser "Augschtebäärg," also das Piet wo me früener bi dr Sümmerig z letscht mit em Veh no hii isch. Die Fluernääme erinnere ganz aschaulech dra, wie dr tradizionell Alpbetriib ggangen isch. No hüt chöme d Lüüt vo Malans im Rhintl unde öppe zu de Alpfäscht uf ihri Alp bi de Fiderscher Höibäärge.

Die nöji Bärgstrooss vom Dorf id Hööchi ufe, wo d "Wägbougnosseschaft Höibäärge" drzue luegt, isch öppe zää Kilometer läng und het vil Cheerine dur d Syten ufe. Im Winter cha si emool wäge Lawyne zue sy. Näbedra güt’s no dr alt stotzig Alpwääg, wo chürzer isch und dure "Lèrchwald" uf "Plattis," denn übere "Eggaschtei" ob em Arieschtobel i d "Tüürliwiis" und dur "Laflina" zu de Bärghüüser bi "Arflina" ine goot. Die beide Cluunerseeè im Moor z’oberscht am Bärgbach sind schöni Ort, und me chunt mit Wanderwääg guet dört hii. Au über Malanser Tarnutz het’s uf eme Bödeli e chlyses Seeli. Vo de Bärgen und teil Seeli rünne Bechli dur Ruufen is Taal abe. Über d Lücke vo dr Arflinafurgge goot e Bärgwääg zum Faninpass derdur und uf Langwyys übere, und vom Strassbärger Fürggli chunt men im Fondei äne taaluus uf Strassbäärg und Sapüün und taaly zum Durannapass, wo zwüsche Guntersch und em Tschilfigg lyt. Über d Glattwang und d Hinderegg und bis zum Mattlischhorn goot e schöne Graatwääg, wo ganz im Norde au bi de Glattwang-Seeli vrby chunt; die sind scho uf em Bode vo Jenaz.

S Mattjischhorn (oder "Mattlischhorn"), wo 2460 Meter hööch isch, und dr Chischteschtäi mit 2473 Meter über Meer sind die hööchschte Bäärge vo Fiderisch. Es sind d Höchine ganz im Oschte vo dere länge Bärgreie, wo zwüschem undere Prättigä und em Tschilfigg und em Churer Rhintl stoot und vo Chur bis zum Durannapass goot. Dr höchscht Gipfel i dere Chetti isch d Hochwang mit 2532 Meter zwüsche de drüü Gmeinde Arosa, Trimmis und Furnä. Und wie me uf dene Güpf guet id Wyti cha luege! Über Fiderisch und ännet am Prättigä stönd d Bärge vom Rätikon, agfange bim Falknis und bis übere zu dr Madrisa, und wyter äänen im Oschte isch s Silvrettagebirg; au dr Piz Buin gseht me no über d Parsennfurgga ine. Rächts drvo isch die zaggeti Bärgchetti rund um s Tschilfigg ume, vo dr Wissfluo bis zu de Roothörner, und drüber düre zeige sech d Bärge vom Engadin. Im Weschte gseht me hinder Chur s Gebirg uf der Nordsyte vo dr Surselva und d Glarner Alpe mit em Tödi, und über Furnä wyt im Nordweschte au es Stück vo de Sanggaller Alpe.

S eltischte Geböide vo Fiderisch, d Burg Straalig, chunt us em 13. Joorhundert. Hüt stoot drvo no dr Durm und vo de andere Hüüser no en Umfassigsmuur, wo dr Johann Rudolf Rahn im 19. Joorhundert abzeichnet het. Die Muur isch vo 2006 bis 2013 vom Burgeverein Graubünde gflickt worde; im Durm innen isch e Galery für d Schnitzkunschtwäärch und d Druck vom Marco Walli ygrichtet.

S Dorf Fiderisch isch im ene Dokumänt vo 1370 s erschte Mol gnänt. Es isch en Oort gsi vom Gricht Chaschtels, wo sech mit anderne am 8. Juni 1436, wo dr Graf vo Toggeburg gstorben isch, zum Zäägrichtepund zämetoo het.

Im 14. Joorhundert sind d Walser vo Tavaas us is Prättigä und au uf Fiderisch cho. Si händ dr Bärg wyt oben a Straalig pachtet und sich im "Tarnuz" nidergloo. Vo de Walser i de Prättiger Dörfer isch en entscheidende Bytrag cho, ass das Taal düütschsproochig worden isch.

1393 het sech für d Fiderscher d Glägeheit botte, die grossen Alpweide am Durannapass sälber z übernää, wo si em früenere Grundherr, em Heinz von Sigberg, wo uf dr Burg Aspermont bi Jenins gsässen isch, en grosse Deil vo dr Alp "Duranna" hinder em Chischtestei händ chönnen abchaufe. D Schrift vo däm Gschäft isch no doo, und si beschrypt d Laag vo dr Alp genau. Me vernimpt, ass au d Gunterscher scho vorhär es alts «Chessirächt» uf dr Alp, also e Sennerei gha händ und jetz wäge däm Chouf statt em Sigbärger de Fiderscher händ müesse zeise. Anne 1475 isch es zum ene Alpstryt zwüsche de beide Gmeinde cho, und es Schiidsgricht het drno d March nöi feschtgleit. Au i spötere Zyte sind d Gmeinde anenander groote, wie me i dr Alpgschicht vom Fiderscher Lehrer Hans Simmen gseht. Es muess am Ändi vom Middelalter gsi sy, ass me sech uf d Gmeindgränze geiniget het, so wie si bliben isch: D Alp «Fiderscher Duranna» lyt hüt im Gmeindbann vo Guntersch. Vo Fiderisch us cha me äntwäder dur Straalig dr stotzig Wääg über Raschitsch oder dr alt Alpwaääg über Pargütscha und dur d "Rieder" nää id d Duranna übere, oder me goot dur d Alp Tarnuz. Dr ofiziel Alpwääg und au die modärni Alpstrooss foot z Chüblisch aa und goot über Guntersch dört hii und au uf d "Gunterscher Duranna". S erschte Mol isch öppis ufgschribe von ere Alphütte uf Duranna im Joor 1609. I dr Middi zwüschem Undersäss und em Obersäss isch dr Platz "Uf em alte Stafel," wo vermuetlech früener en Alphütte gsi isch, und dr Wald undedra isch dr "Fiderscher Alpwald." Anne 1656 händ d Fiderscher nöji Schäärme uf dr Alp ygrichtet. Wo 1835 d Hütte vom Undersäss abeprönnt isch, sind bis zum übernöchschte Alpsummer zwoo nöji Hütte bout worde; eini isch gly drufabe von ere Laui wider ygrisse worde, und es isch denn obedra es "Ääbehöch" hicho; im schwäre Lawinewinter 1951 het dr Schnee das Sennhuus und e Deil vo de Schäärme wider kabut gmacht. Vo 1876 isch s jüngere Huus und vo 1943 die modärni Alphütte uf em Duranner Obersäss.
1461 isch d Chilche z Fiderisch oben am Dorf bim Wald zue im spootgotische Styl bout worde. Im Gmeindarchyv lyt d Urkunde vom 28. Juni 1461, wo seit, dr Johannes, e Vikar vom Bischof vo Chur, em Ortlieb vo Brandis, sig uf Fiderisch cho und heig d Altäär i dr nöie Chilche uf d Nääme vo de Chilepatroon Gallus, Maria, Baschtian, Fabian und Chlaus gweit. Scho vorhär isch a däm Platz e Gallus-Chappele gstande, wo drvo no dr alt Durm stoot. Uf eme Wandbild vom 15. Joorhundert i dr Chilche isch dr heilig Gallus z gseh. Sid öppe 1530 sind d Fiderscher refermiert. 1749 het d Chilche s erschte Durmzyt übercho, wie dr Pfarrer Johannes Gujan denn is alte Fiderscher Chilchebuech gschribe het. Rund um d Chilche isch dr Dorffridhoof. D Chilchegmeind Fiderisch ghört zum "Kollokwium IX" vo dr Evangelisch-refermierte Landeschilche vom Bündnerland. I dr Dorfchilche sind farbegi Wappeschyybe us dr Bouzyt gsi, wo me im 19. Joorhundert em Rätische Museum z Chur verchauft het. Die einti Schyybe zeigt s Wappe vom Bischof Ortlieb vo Brandis, und die anderi mit em Schteibock das vo dr Fiderscher Familie Valär, wo vom Middelalter bis im 17. Joorhundert im Dorf es Huus und e Deil vom Baad im Tobel und no anderi Güeter, e Zyt lang schynts sogar d Burg Straalig gha het.

Früener het me d Strooss im Tal nid dr wilde Lankwart no pout, dr Wääg isch vo Chüblisch es Stück dure Gmeindbann vo Luzäin uf Straalig und Fiderisch und s Tal uus uf Jenaz ggange. 1780 isch d Brugg vo däm alte Prättiger Wääg im Arieschtobel nöi bout worde. Bi Chüblisch het die Stross en inträssanti alti Betonbrugg über d Lankwart, wo d Marietta Kobald im ene Artikel ufzeigt het wie wärtvoll das Monumänt vo dr Technikgschicht isch.

Öppe sid em 17. Joorhundert isch i dr Au unden e Müli gstande. Us dere Zyt könnt me d Nääme vo de Müller Peter Truogg und Martin Conrad vo Fiderisch. D Aumüli isch bis is 19. Joorhundert dokumäntiert, und em Hans Simmen verdanke mer au en Pricht über d Gschicht vo dere Yrichtig.

1889 isch die erschte Linie vo dr Räätische Baan uufggange; das isch d Verbindig vo Landquart durs Prättigä uf Tavaas gsi. Bout het d Prättigerbaan die privati Gselschaft "Schmalspurbahn Landquart–Davos AG," wo uf d Iniziatyve vom Holländer Willem Jan Holsboer vo Tavaas entstanden isch. D Prättiger Gmeinde händ sech a däm Undernääme beteiliget, wo druus anne 1895 die Räätisch Baan worden isch. So het Fiderisch dank em Frömdevercheer vo Tavaas scho bsunders früech au en eigete Baanhof übercho. Das Huus im Chaletstil, wo drby im nöie Fahrplan nume no wenig Züüg halte, ghört zu dene Bündner Baanhofgeböid us dr Gründigszyt, wo am beschte dr ursprünglech Zuestand no erhalte isch.

Die Räätisch Baan dänkt drüber noo, bi Fiderisch d Gleis in es Dunäll z verlegge; das wär s gröschte nöie Bouprojäkt vo dr Baan im Bündnerland.

1464 ghöört me s erschte Mol öppis vom Fiderscher Baad, wo fasch föifhundert Joor lang gstanden isch und wo zytewys s wichtigschte Häilbaad vom Bündnerland gsi sig. 1497 het dr Heinrich Mathis vo Schiärsch s Baad gleitet. E gueti Zyt het s Baad under em Baadmäischter Johann Luzi Donau gha, wo s anne 1817 gchauft het. S Raschitscherwasser het aber e Deil vo de Hüüser im Joor 1825 furtgrisse. Me het alles wider gflickt, und es het denn e Trinkhallen und es Chäppeli im Badgarte gha. Es sind vil und au ganz bekanti Lüüt i das Talbaad cho, öppe dr Conrad Gessner, dr Jörg Jenatsch, dr Simon Bavier und d Johanna Spyri, und au Lüüt us em Ussland. Me het drüü Kwelle mit Mineralwasser gfunde, wo us em Schiferfelse uselaufe. S Wasser us dr obere Kwelle hinder em Baad het me au zum Trinke pruucht. Im 20. Joorhundert isch d Zyt au fürs Baad am Arieschbach schwirig worde, und anne 1939 het me s zuetoo; nach em Zwöite Wältchrieg isch d Baadgselschaft vo dr Bündner Kantonalbank likwidiert worde. Dr Peter Lietha vo Straalig het d Ligeschaft mit emene Partner gchauft, s Mobiliar isch wäggcho, und vom Lietha het denn d Gmeind s Baad übernoo. Es het sech aber zeigt, ass doch kei Baadbetriib me möglech isch, und drno me het d Hüüser id Luft gjagt. Im 1967i het e Rüüfi d Ruyne vom Baad furtgrisse, so dass me nüt me drvo gseht. Die alte Schrifte us em Archyv vo dr Baadgselschaft vom nünzääte und em Afang vom zwänzigschte Joorhundert wärde hüt im Bündner Staatsarchyv ufbewahrt; me list drin öppis vo de Baadpsitzer, vo de Kurgescht, vom Fidärscher Mineralwasser und au vo de Liferante us dr Region. Sogar dr Vertrag vom 21. Dezämber 1567 git’s no, wo d Gmeind Fidärisch em Badmäischter Walther Däscher erloupt het, Holz us em Bannwald z nää und s Veh uf d Alp z trybe, wenn er drfüür d Lüüt vo Fiderisch günschtig loot lo baade; no hüt heisst dr Bärg zwüschem Arieschbach und am Raschitscherbach "Badwald".

S Wappezeiche vo Fiderisch zeigt en Adler, wo e “rooti Bewehrig” het, wie d Heraldiker säge. Dr Vogel isch blau gmoolet vor em guldige Hindergrund, das sind die tradizionelle Farbe vom Zägrichtepund gsi. S Adlerwappe chunt schynt’s scho uf ere Fiderscher Sigelpetschaft usem 18. Joorhundert vor.

Im Middelalter het s Prättigä no zum Piet ghört, wo me Romanisch gredt het. S Dorf Fiderisch het i dere Sprooch "Fadrein" gheisse; vo welem Wort dä Naamen am Afang cho isch, wüsse d Nameforscher nit gnau. Die düütschsproochige Walser sind wie gseit bi Fiderisch s erschte Mol 1389 uf "Tarnuz" erwäänt. Ofebar isch scho im 15. Jaarhundert, also nach es bar Generazioone, ganz Fiderisch under em Yfluss vo de Walser germanisiert gsi und me het nume no die walserdüütschi Ortsmundart gredt. Aber no hütt bruucht me im Dorf vil alti Fluernääme us em Middelalter, wo me no ghört, ass si us dr romanische Zyt chöme so wie jo au dr Name vom Dorf sälber.

Fiderscher Bischpiil für so uralti romanischi Landschaftswörter sind: "Raschitsch, Caschnaus, Parmartsch, Versals, Fataunis, Runggalia, Travischina, Pardätsch, Prafieb, Cadieris, Clun, Padels, Val Maladersch" und "Schanänn." Alli Fluernäme vo Fiderisch sind i dr Lischte vom Projäkt "ortsnamen.ch" zämegstelt, wo men im Internet cha nocheläse.

D Gmeindverwaltig seit uf irere Website, z Fiderisch läbe grad öppe 600 Persoone. Bi dr Volchszäälig vo anne 1850 sind 460 Lüüt i dr Gmeind gsi, anne 1910 denn nume no 354, und sider het d Zaal vo de Ywooner im länge Schnitt wider zuegnoo bis hüt.

Die alte Familienääme vo de Fiderscher Gschlächter chame inere andere Schrift vom Hans Simmen vo anne 1952 aluege. Bsunders hüffig chöme i dere Lischte d Nääme vo de Bürgerfamilene Gujan, Auer, Walli, Boner, Janett und Niggli vor. Dr Simmen schrypt au, es heig scho zu säber Zyt meh "Bysasse" als Fidärscher Dorfbürger gha.

Dr grösser Deil vo de Lüüt im Dorf, meh als achzg Prozänt, isch refermiert. Sid em Bou vo dr Prättigerbaan sind wäge de Arbetsplätz im Turismus und im Gwärb meh und meh Katolike is Taal cho. Zerscht sind si dr katolische Pfarrei Zizers agschlose gsi, wo anne 1900 d Josef- und Fidelis-Chilche z Pardisla bout het. 1963 isch d Pfarrei "Heilige Josef / Heilige Brueder Chlaus Vorder- und Middelprättigau" gründet worde, wo au d Fiderscher Katolike drzue ghöre; 1965 het die Pfarrei no d Brueder-Chlause-Chilche z Schiärsch bout.

Im Dorf wohne öppe sibe Prozänt Ussländer.

Es bar Persoone vo Fiderisch:


Fiderisch het en Ywonergmeind und e Bürgergmeind. Für d Schuel het d Ywoonergmeind anne 2013 zäme mit Furnä, Jenaz und Schiärsch en Schuelverband bildet. En Chindergarte het’s in alne Dörfer ussert z Furnä, d Primarschüeler gönd i alne Gmeinde i die eigete Schuelhüüser, d Sek und d Realschuel sind dänn z Schiärsch und im "Fäld" z Pragg-Jenaz. Dr Chindergarte vo Fiderisch isch a dr Höibäärgstrooss, s Schuelhuus a dr Dorfstrooss.

Was die politische Verhältniss agoot, cha me luege, wie s bi de äignössische Waale anne 2015 usgseh het; dört sind öppe 32 Prozänt für d SVP, öppe 18 Prozänt für d FDP, öppe 17 Prozänt für d BDP uund füfzänehalb Prozänt für d SP gsi.

Dr Wald tuet d Gmeind Fiderisch nümme sälber bewirtschafte. Si isch bim 2016 im hindere Prättigä gründete "Gmeindverband Forschtbetriib Madrisa" drby, wo au Guntersch, Chüblisch, Luzäin und Chlooschters-Sernöis derzue ghöre. Die Organisazioon isch z Chüblisch dehei; si luegt im Uuftrag vo de Gmeinde fürs Holze, und si bout d Waldstroosse und d Bachspeerine.

D Arbet und d Ornig uf dr Allmänd und de Bärgmatten isch Sach vo der "Alpgnosseschaft Fiderisch." Si isch drfür dr Gmeind, wo dr Bode ghört, verantwortlich. Die beide Parteie händ wägedäm en Alpvertrag gmacht, wo für d Alpe "Duranna, Fondei, Tarnutz" und " Steiner" gilt. Was men uf em öffentleche und private Land im Gmeindbann darf machen und was nit, wo me dure darf und wenn d Matte gspeert sind, wie me muess haage und wie me s Gmeindwasser cha bruuche, das als stoot im bsundere "Fluergsetz" vo dr Gmeind.

Bim Wasser zeigt sech wider, wie dr Arieschbach dr Gmeindbann verschnydet. Fiderisch het zwöi Wassernetz uf de beide Syte vom Tobel. Bim Dorf sind d Wasserreservoir im Rözawald und bi Runinieb und s dritten isch ob Straalig mit ere eigete Kwellfassig. Für s Abwasser macht d Gmeind bi zwe Zwäckverbänd mit: em Abwasserverband Vorders Prättigä und em Abwasserverband Middelprättigä. S Abwasser vo Straalig goot id d Kläraalag grad undedra bi Dalvazza, das vom Dorf ännet em Tobel goot s Taal uus zu dr ARA vom Vodere Prättigä bi Seewis.


Z Fiderisch gänd d Landwirtschaft mit em Alpbetriib und dr Turismus vil z tue. Es het no fasch zwänzg Puurebetriib im Dorf. I dr jüngere Zyt tuet dr nöi Prättiger Puureverband d Struktur vo dr Landwirtschaft mit gstalte. Ussert de Alpe Tarnutz und Duranna bruuche d Fiderscher au d Alp "Steiner" ob Langwys im Fondei; vo Fiderisch chunt me über d Duranna oder übers "Straassbärger Fürggli" dörthi. 1939 sind d Milchgnosseschaft und d Schoofzuchtgnosseschaft vo Fiderisch gründet worde.

Im Taalboden unde isch d Gwärbzone "Sand/Rauber" vo Fiderisch und Jenaz, wo d «Standortförderig Induschtry» vom Kanton Graubünde aktyv Wärbig macht drfür. Anne 2002 isch s Spanplattewärch zueggange, wo zerscht mit Holz vom aprochene Fiderscher Baad bout worden isch; dank dere Fabrigg händ z Fiderisch und au z Jenaz meh Lüüt i dr Induschtry gschaffet als i anderne Prättiger Gmeinde. S Gwärbverzeichnis vo dr Gmeind isch e Lischte mit fasch drüü Dotze Undernääme.

Uf den Alpen obe-n isch 1932 s "Bärghuus Höibäärge" bout worde; es isch e Hütte vom SAC gsi. 1935 het s Bärghuus "Arflina" uuftoo, wo me 1979 nöi gmacht hat. D Höibärge sind zum Schyfahre und für Schy- und Schneeschuetuure bekant und anne 1957 het me s erscht mol mit eme Schylift uf e Bärg chönne; i de 1960er Joore het’s au en Schylift vo dr andere Syte häär, vo Barga im Fondei uf s Strassbärger Fürggli ggä; s Hüüsli bi dr ehemolige Bärgstazioon isch hüt e Schärme für d Wanderer, wenn s Wätter umschloot. En Atrakzioon vom Wintersport isch die zwölf Kilometer längi Schlittelbaan vo Arflina bis is Taal abe, wo als dr lengscht Schlittelwääg vo dr Schwiiz gilt. D Höibäärgstrooss isch zytewys für e Privatvercheer zue, und im Summer chame druff mit Trottinett is Dorf abe fahre. Für d Psuecher het d Höibeerg AG Büss, wo vom Parkplatz im Taal id Höchi ufe fahre, und si luegt fürs Schlittle und d Trotti.

Am Ändi vom 20. Joorhundert het’s Plään ggä zum s Schygebiet vo Parsenn z vergrössere und e nöji Säilbaan vo Fiderisch Stazioon is Fondei z boue. Me hätt ghofft, esoo en Deil vo de Gescht scho über Fiderisch i s Schygebiet vo Parsenn chöne bringe, zum d Vercheersprobleem deet z lööse. S Naturschutzpiet uf Duranna und im Fondei, wo als Riet vo nazionaler Bedüütig gilt, wäär do drby vränderet worde, und drum het’s Ysprooche vom SAC, vo dr Pro Natura und em WWF ggä, und vil Lüüt us dr Gägend händ sech mit ere Petizioon für die schöni Landschaft gweert. Drno het s Bündner Verwaltigsgricht entschide, ass us däm Plaan nüüt wärdi.

Am Bäärg obe und bim Dorf und bi Straalig sind Wanderwääg marggiert, wo vo dr Gruppe "@tfidrisch" pflägt wärde, und es git e Mountainbike-Ruute, wo em Glattwang no, dur Tarnutz und Duranna goot. Vil Joor lang isch die spektakulääri Abfahrt vom Bärgrönne "Swiss Bike Masters" vo Parsenn dur d Duranna und Tarnuz is Taal abe ggange. 2012 het dä gross Bike-Event, wo früener grosse internazionale Erfolg und meh als viertuusig Deilnäämer gha het und fürs Schwiizer Langstrecke-Rönnprogramm vom "IXS-Swiss-Bike-Classic" zelt het, s letschte Mol stattgfunde. D Gmeind Fiderisch het ghulfe d Abfahrtsstrecki guet zwääg z’mache. 
Ab dr Prättiger Nazionalstroos Nummere 28 chunt me vo dr Chrüüzig bim Baanhof i dr Au der Stutz bim "Schelmerain" z duruff oder vo Chüblisch uff dr alte Strooss dur d Straalig uf Fiderisch. D Fiderscher Stazioon vo dr Rätische Baan us em 1889i isch ganz im Noorde vom Gmeindbann a dr Landquart unde. Vo dr Stazioon goot au no dr alt Fuesswääg s «Boord» uf und über s Fäld grad uf Fiderisch; das sind öppen anderthalb Kilometer.

We mer mit em Bus uf Fiderisch wott, muess me mit de Rätische bis Schiärsch faare und deet is Poschtauto umstyge.

Öppis vo dr modärne technische Infrastruktur isch die grossi Stroomläitig vo dr "repower", wo über s Fiderscher Grossfäld lauft. I dr Au wird drvo Stroom fürs Underwärch bim Baanhof Fiderisch und bi dr Gwärbzone gnoo.

E feini Sach isch d "Fiderschertuurte," wo me derfüür tradizionell zur Houptsach Määl, Eier, Haselnüss und Himbeerigumpfi pruucht. Si stoot scho im Buech «Koch-Rezepte bündnerischer Frauen», wo d Bündner Sekzioon vom Schwiizerische Gmeinnützige Froueveräin anne 1905 z Chur useggä het. Die Tuurte, wo dr Beck Gujan im Dorf macht, isch i die nazionali Lischte vom «Kulinarische Eerb vo dr Schwiiz» ufgnoo worde! S Rezäpt vo hütt sig es Gheimnis, list me i dr Reportaasch vo dr Straaliger Jurnalischtin zum hundertjeerige Jubileeum vo dr Beckerei.




</doc>
<doc id="72213" url="https://als.wikipedia.org/wiki?curid=72213" title="Roland Burtsche">
Roland Burtsche

Dr Roland Burtsche (* 1939 z Ihringe) isch e dytschi Hotelier un Gaschtronom.

Dr Roland Burtsche het mit 13 Johr z Sulzburg e Lehr zum Metzger aagfange, wel s dr Vater het welle, är sälber het s nit gärn gmacht. Mit 17 isch er uf Hamburg gange go uf eme Schiff schaffe. Ab 1956 het er anderthalb Johr lang as Chochsmaat un Metzger uf em Bananefrachter MS Quadriga gschafft, wu iber d Wältmeer gfahren isch. Derno het er im „Gustav Adolf“ z Hamburg Choch glehrt. Mit syre Freindin Waltraud Zähringer, wu z Oberbärge am Chaiserstuel ufgwachsen isch, isch er 1960 uf Nordamerika uusgwanderet, dr Burtsche aafangs uf Kanada, d Zähringer in d USA uf New York, wu Unkel vun ere gläbt hän. Dr Burtsche het z Kanada z Nova Scotia un z New Brunswick gschafft. Mitti 1961 isch er in d USA gange, wel er in dr Nechi vu syre Freindin het welle syy, wu an dr Wall Street un speter an dr 5th Avenue z New York bi re Bank gschafft het. In dr USA het dr Burtsche z Fort Lauderdale un derno as Saucier im „Pine Hollow Country Club“ z Long Island/New York gschafft. Speter isch er an d Weschtkischte vu dr USA gange, isch z Santa Rosa/Kalifornie uf d Hotelfachschuel gange un het z San Francisco zytwys zwoo Stelle glychzytig ghaa: Im Hotel „Jack Tar“ het er demorge gschafft, im noble „Sir Francis“ zoobe. Aafangs 1960er het er zum amerikanische Militeer fir dr Yysatz im Vietnamchrieg solle yyzoge wäre. Um dr Dienscht in dr Armee isch mer aber umechuu, wämer uf eme Schiff gschafft un dodermit zue dr Handelsmarine ghert het. Wäge däm het er 1963 uf em Ozeandampfer "President Roosevelt" vu dr American-President-Lines, wu in Orient gfahren isch, as Choch aagfange. No aim Johr het er wider welle ufhere. Wun er retuur z San Francisco gsii isch, het mer em aaglitte, ass dr Sous-Chef, dr zweet Chuchichef, chrank sei. Wäge däm hän s e mit em Fluugzyyg uf Hawaii brocht, wu s Schiff glägen isch, un är het uf em Luxusdampfer as Sous-Chef aagfange un isch mit em rund um di ganz Wält gfahre.

D Waltraud Zähringer isch scho 1960 wider retuur uf Dytschland gange, anne 1964 isch au dr Burtsche uf Dytschland retuur chuu un het as Chuchischef im „Hotel am Notschrei“ aagfange. 

Im Johr 1967 hän är un d Waltraud Zähringer ghyrote. Us dr Eh sin drei Dechtere firigange, Kirsten, Heidi un Birgit.

Si hän zäme s „Hotel zum Markgrofe“ z Betzige gfiert, ab 1970 dr „Glai Meyerhof“ in dr Rothuusgass z Fryburg, s „Café Herzog“ un dr „Rotskäller“ im Kornhuus am Minschterblatz. Anne 1979 hän si Colombi-Hotel z Fryburg gchauft un umböue. Vu 1975 bis 2000 hän si derzue au no s Café „Schwarzes Kloschter“ un d Restaurant „Wolfshehli“ un d „Tessiner Stube“ gfiert. Dr Burtsche isch au Gsellschafter bim „Gryffeneggschlessli“ gsii un het an Mässe d Stadthalle gwirtschaftet.

Anne 2004 het dr Roland Burtsche s ehmolig Boardinghuus an dr Brysacher Stroß gchauft, wu dertemol e Ruine gsii isch. Är het drus s „Hotel Stadt Fryburg“ gmacht, e Vier-Stärn-Huus mit Privatklinike un Praxisryym. Zum Familienunternäme vu s Burtsches ghere au no d „Chloschtermihli“ z Offnadinge, s „Colombi-Chalet“ un e Catering-Service. Anne 2014 hän si s Unteräme an ihri Dechtere ibergee.

Im Johr 2014 hän si insgsamt 270 Mitarbaiterne un Mitarbaiter ghaa, im Lauf vu dr Johr hän s Burtsches rund 790 Lehrling uusbildet. S „Colombi-Hotel“ drait s Gietezaiche „Leading Hotels of the World“, s Reschtaurant “Zirbelstube” im Colombi het syt 1982 e Stärn im Guide Michelin.

Anne 1980 isch dr Burtsche mit dr Brillant-Savarin-Plakette uuszaichnet wore un 2008 as „Hotelier des Jahres“ (Gault-Millau). S Colombi isch im Johr 2000 as „Hotel des Jahres“ (Schlummeratlas) uuszaichnet wore.

Dr Wolfram Siebeck het iber dr Roland Burtsche mol in ere Laudatio gsait, är sei e Mänsch, wu mit sym „Drang zur Perfektion einen gastronomischen Traum gestaltet“. 



</doc>
<doc id="72215" url="https://als.wikipedia.org/wiki?curid=72215" title="Meilenstein">
Meilenstein

E Meileschtei isch es Wäägzeiche, wo an ere Hauptstrooss stoot und zeigt, wie wyt ass me vom ene wichtige Zäntraloort wägg isch.

Dr Name chunt vo de Schteisüüle, wo d Röömer a irne grosse Stroosse durs Rych ufgstellt händ und wo die meischte en Inschrift träge. Do drinn stoot d Distanz zum ene Oort in römische Meile (deils au in Löige) und bi vil Inschrifte au no wär die Strooss het lo mache. Die inträssante Kwelletegscht wärde im Band 17 vom Corpus Inscriptionum Latinarum publiziert.

Es bar röömischi Meileschtei sind im hütige alemannische Gebiet no erhalte, so öppe z Amsoldinge bi Thun, z Baden und z Mumpf im Aargau, z Sitte im Wallis und bi Marthale.

I dr antike Zyt het scho dr König Sargon dr Zwöit vo Assürie im achte Joorhundert vor Chrischtus Schteimarke a de Stroosse vo sym Rych lo ufstelle.

Im 17. Joorhundert het me z Brandeburg Meileschteine ufgstellt, z Sachse im 19. Joorhundert «Poschtsüüle» und au Meileschtei. Au in andere dütsche Länder und z Ängland, z Russland und z Holland het me Wäägsüüle könnt. Dr Kanton Bärn het im 18. Joorhundert i sym grosse Gebiet «Stundesüüle» ufgstelt, wo me gseht wie vil Stunde es z Fuess isch bis uf Bärn.




</doc>
<doc id="72216" url="https://als.wikipedia.org/wiki?curid=72216" title="Herbert Meier (Autor)">
Herbert Meier (Autor)

Dr Herbert Meier (* 29. Augschte 1928 z Soledurn; † 21. Septämber 2018 z Zollike) isch e Schwyzer Schriftsteller un Ibersetzer gsii.

Dr Herbert Meier het an dr Universitete Basel, Wien un Frybùrg im Üechtland Literaturwisseschaft, Chunschtgschicht un Filosofy studiert. An dr Universitet Frybùrg het er 1954 mit ere Arbet iber d Drame vum Ernst Barlach zum Dokter vu dr Filosofy promoviert un derno as Lehrer un Läkter z Paris un z Poitiers gschafft. No syre Rugchehr in d Schwyz het er e Schauspiiluusbildig z Basel gmacht un het as Dramaturg un Schauspiiler am Theater z Biel gwirkt. Syt 1955 het er as freie Schriftsteller z Züri gläbt. Vu 1977 bis 1982 isch dr Meier Schefdramaturg vum Zürcher Schauspiilhuus gsii. Vu 1994 bis 1998 het er im Schwyzer Färnseh d Sändig "Sternstunde Philosophie" moderiert.

Dr Meier isch vor allem Theaterautor gsii, het aber au Roman, Gedicht un Essay verfasst. E wichtige Dail vu sym Wäärch bilde vyl Ibersetzige vu klassische un au vu modärne Stuck, in dr Hauptsach us em Franzesisch.

Är isch Mitglid vum Dytschschwyzer PEN-Zäntrum gsii un vum Verband Autoren un Autore vu dr Schwyz. Wenig Wuche no sym 90. Geburtsdag isch dr Meier z Zollike gstorbe.








</doc>
<doc id="72219" url="https://als.wikipedia.org/wiki?curid=72219" title="Ludwig Fischer (Botaniker)">
Ludwig Fischer (Botaniker)

Dr Emanuel Friedrich Ludwig Fischer (* 31. Jänner 1828 z Bärn; † 21. Mai 1907 au dert) isch en Schwyzer Botaniker gsii. Sy botanisch Autorechirzel isch „L.Fisch.“

Dr Ludwig Fischer isch am 31. Jänner 1828 as Suhn vum Boschtdiräkter Gottlieb Ludwig Fischer un Henriette, geboreni von Graffenried, z Bärn uf d Wält chuu. Är isch en Uränkel zum Boschtdiräkter Gottlieb Fischer gsii. Dr Fischer het e Uusbildig zum Abedeeker z Beesge, z Gämf un an dr Universitet Bärn gmacht, wun er 1852 s Staatsexamen abglait het. Derno het er z Jena, z Berlin un z Züri Botanik studiert. Z Züri het er 1852 promoviert. Nocherdani het er sibe Johr as Brivatdozänt an dr Universitet Bärn gwiirkt, bis er 1860 zum Diräkter vum Botanische Gaarte un zum usserordelige Brofässer ernännt woren isch. Zletscht het er in dr Johr 1863 bis 1897 as Ordinarius fir Botanik glehrt.

Anne 1860 het er d Mathilde Berri ghyrote, e Dochter vum Melchior Berri un e Nichte zum Jacob Burckhardt. Am 21. Mai 1907 isch dr Fischer z Bärn im Alter vu 79 Johr gstorbe. Är isch dr Vater vum Eduard Fischer un dr Großvater vum Kurt von Fischer un vum Hermann von Fischer gsii.

Dr Ludwig Fischer het as lyydeschaftlige Lehrer un as guete Kryptogameforscher gulte, speziäll im fir Alge, Schwimm, Fläächte, Miesch un Faarnchrut. An sym Bstimmigsbuech "Taschenbuch der Flora von Bern" vu 1855 het er in sibe Uflage bis 1903 wytergschafft. Sy Bydrag zue dr Bflanzegeografy, s "Verzeichnis der Phanerogamen und Gefässkryptogamen des Berner-Oberlandes und der Umgebung von Thun" vu 1862, isch 1876 in ere stark uusgwytete Fassig uusechuu.





</doc>
<doc id="72221" url="https://als.wikipedia.org/wiki?curid=72221" title="Radio SRF Musikwelle">
Radio SRF Musikwelle

D Musigwälle isch es Radioprogramm vo SRF. Es bringt zur Hauptsach “liechti Underhaltigsmusig”, also Stück vo dr Volchsmusig, Schlager, Chanson und vo anderne Musigrichtige, öppen au Stück us Operette. Mit ere Hörerschaft vo öber 400‘000 Lüt pro Tag isch d Musigwälle s drittgröscht Radio i de Dütschschwiz.

Das Programm vom Schwiizer Radio git’s sid 1996 – dozmol under em Name «Musigwälle 531» gstarted. Wil de Landessänder Beromünster im 2008 abgstellt woren isch, hät s Programm dänn «DRS Musigwälle» ghaisse. Im Dezämber 2012 het s Programm, noch grosse Umstrukturierige vo de SRG SSR-Programmaagebot, dr ofiziell Name «Radio SRF Musikwelle» übercho.

Anne 2012 het d Redakzioon vo dr Musigwälle agfange, s ganze Tagesprogramm vo Moderatoore und Moderatorinne lo z leite, wo i dr Mundart rede. So isch druus erscht rächt eis vo dene Radiogfäss worde, wo für s Schwyzerdüütsche bsunders nützlech sind. Es git Gsprööch mit Musiker, wo von irere Kariere und irne Produkzioone rede. Beliebti und tradizionelli Momänt im Programm sind d Sändig "Gratulazioone" am Morge, s "Wunschkonzärt" am Mäntigobig und d "Visite" (s Wunschkonzärt för di Chranke) am Fritignomittag. Die beede Wunschkonzärt chömed au uf Radio SRF 1.

Im Format "WortSchatz" im Morgeprogramm bringe d Radiolüüt überraschendi, mängmol luschtigi, mängmol bsinlechi Sache, und öppen au Interview mit Schriftsteller, wo öppis us irem Wärch vorträge. D Musigwälle bringt churzi Reportage über Tieläkt und über s Bruuchtum vo dr Schwiiz.

E längi Reie vo Mundartsändige isch dr Schwiizer Saagewält gwidmet. Immer am Donschtig chunt öpper us ere Landesgägend im Tieläkt vo dört cho Saage verzelle. Nume es bar Bischpiil: D Marietta Kobald vo Fidärisch het im Juli und im Nofämber 2017 Prätiger Saage vorgläse, am 21. Februar 2018 isch es d Nidwaldnerin Marie Odermatt-Lussy gsi, wo Gschichten us irem Kanton brocht het, am 4. Juni 2018 isch es Porträä vo dr Loretta Federspiel cho, wo Saage vom Liechteschteinische vortreit het, am 28. Augschte 2018 het dr Andreas Weissen vo Brig Saagen us em Wallis brocht und am 7. Septämber 2018 d Ruth Lederer Gschichte usem Sarganserland.



</doc>
<doc id="72222" url="https://als.wikipedia.org/wiki?curid=72222" title="Musikwelle">
Musikwelle

Musigwälle bedüütet:



</doc>
<doc id="72227" url="https://als.wikipedia.org/wiki?curid=72227" title="Dian Fossey">
Dian Fossey

D Dian Fossey (* 16. Jänner 1932 z San Francisco, Kalifornie; † wahrschyns am 26. Dezämber 1985, dod ufgfunde am 27. Dezämber 1985 im Karisoke Research Center, Ruanda) isch e US-amerikanischi Zoologi un Verhaltesforscheri gsii, wu vor allem iber s Verhalte vu dr Bärggorilla gforscht het un si fir dr Schutz vun ene yygsetzt het. S brait Publikum het si chänneglehrt, wu 1988 Motiv us ihrem Lääbe unter em Titel "Gorillas im Nebel" mit dr Sigourney Weaver in dr Hauptroll verfilmt wore sin.

D Dian Fossey het zerscht Ergotherapeuti glehrt. Anne 1963 isch si zum erschte Mol uf Oschtafrika graist, wu si em Louis Leakey sy beriemt Uusgrabigsstätt in dr Olduvai-Schlucht bsuecht un speter im kongolesische Kabara ihri erscht Begegnig mit Gorilla ghaa het.

Dr Leakey, wu si as Paläontolog mit em Brobläm bscheftigt het, wie dr Mänsch wore isch, het au ne ganz bsunder Inträssi am Verhalte vu dr Mänscheaffe as dr negschte Verwandte vum Mänsch ghaa. Är het scho d Waiche stellt ghaa, ass d Jane Goodall ihrie Fäldforschig an Schimpanse z Tansania het chenne uufnee un d Birutė Galdikas en ähnli Projäkt an Orang-Utan z Borneo verwirkliche, voreb d Fossey ihn 1966 schließli iberzygt ghaa het, ass si di gaignet Person sei, go ne Langzytstudie iber s Verhalte vu dr Bärggorilla ufnee. Derzue het d Fossey welle uusefinde, wie vyl Bärggorilla s iberhauot no git.

Im Lauf vu dr Zyt hän d Bärggorilla d Fossey in ihre Mitti lehre akzeptiere. Sälbscht di eltscht Silberrugge (s männli Laitdier vun eme Familieverband) – unter ihne ihre Liebling Digit – hän di ethologische Studie vu dr Fossey zuegloo. S isch ere in Film glunge znzaige, wie d Bärggorilla si im Gsicht un an dr Aclse aaglängt un sogar mit ere kommuniziert hän, wie ihre d Jungdier aaverdröut wore sin un wie die in ihrem Schoß hän derfe schlofe. Iber vyl Johr het d Fossey dr Gorillagruppe zuegluegt. Doderdur sin ere Yyblick in däne ihri Familiestrukture, Verhalteswyyse un Kommunikationsverhalte glunge, wu mer bis dert nit gchännt het. D Dian Fossey het Parkwächter organisiert, het d Wildererfalle gschlisse un Studie iber di verschidene Gorillagruppe däne ihri Beziehige aagstellt.

In Fachkrais het mer d Fossey dur ihri Dokumentarfilm un Artikel in dr Zytschrift National Geographic bal gchännt, isch aber wäge ihre aigewillig Methodik wisseschaftli umstritte blibe. Anne 1974 het si if dr Basis vu ihre Studie an dr University of Cambridge in dr Arbetsgruppe vum Robert Hinde ihri Doktorarbet yygee.

D Fossey het gege Wilderer un fir d Erhaltig vum ruandische Nationalpark kämpft. Als furt het si all ihri Chreft mobilisiert, go d Wälteffetligkait dervu z iberzyyge, ass dr Schutz vu dr Gorilla notwändig sei. Im Kampf gege d Wilderer het si aber e baa Mol frogwirdigi Mittel bruucht. Gege afrikanischi Regierigsverdrätter soll si dailwys uubeherrscht un kolonialistisch ufdrätte syy. Si het as schwirigi Person gulte. Vu Yyhaimische isch si „Nyirmachabelli“ gnännt wore, was „d Frau, wu ainsam im Wald läbt“ haißt.

Am Morge vum 27. Dezämber 1985 isch d Fossey mit yygschlagenem Schädel in ihre Hitte im Karisoke Research Center ufgfunde wore. Bis hite het ihre Dod nit chenne ufklert wäre.

Dr kanadische Schriftsteller Farley Mowat schrybt in syre Biografy iber d Dian Fossey, s sei arg uuwahrschynli, ass d Fossey dur Wilderer umbrochr wore sei. Wilderer hätte ohni Brobläm un mit relativ gringem Risiko d Fossey im Wald chenne verschieße. In ihre Hitte dergege isch zum Kampf mit ihrem Merder chuu. D Fossey het s no gschafft, e Pischtole z finde. D Munition het aber s falsch Kaliber ghaa. S sei arg wahrschynli, ass d Fossey vu söllne umbroch wore sei, wun in ihre ne Hinderigsgrund fir di turistisch un finanziäll Uusnutzig vu dr Gorilla gsääne hän. E Mord im Wald hätt em Turismus gschadet. Di ruandisch Turismusbeherde het e baar Mol versuecht ghaa, d Fossey us em Land z dyybe. Wuche vor ihrem Dod hän si ere d Verlengerig vum Visum verwaigeret. D Fossey het s aber dur e ihre wohlgsinnte hoche Beamte vu dr yywanderigsbeherde gschafft e nei Visum fir zwei Johr z iberchuu. Dr Mowat glaubt, d Verlengerig vu ihrem Visum sei dr Fossey ihre Dodesurdail gsi. Sälli, w uno dr Biogafy vum Mowat versuecht ghaa hebe, dr Fossey s Forschigszäntrum ewägznee, seie di ruandisch Turismusbeherde ORTPN, uusländischi Naturschutzorganisatione (WWF, AWF, FPS un Mountain Gorilla Project) un e baar vu ihre eemolige Studänte (Harcourt, Stewart, Vedder, Watts) gsii. Die Organisatione heebe vylmol Spände im Name vu dr Fossey gsammlet, drotz ass nyt vu däner Gälder an d Fossey un ihri Anti-Wilderer-Patrullie gange sei. Statt däm wäre di maischte Mittel in dyyri Turismusprojäkt gflosse un an s no dr Fossey „nutzlos Parkmanagement“. In ihre letschte zwai Johr het d Fossey aagee, si kai ainzige Gorilla me verlore, derwylscht s Mountain Gorilla Project, wu dur di gnännte Organisatione gsponseret wore sin un s Biet um dr Sabinyo hän solle iberwache, versuecht heb, e baar Dodesfäll dur Wilderer z verhaimliche mit dr Bhauptig, Chrankete, wu dur Turischte iberdrait wore seie, seie d Dodesursach gsii.

Dr Fossey isch no ihrem Wunsch uf em Gorillafridhof vergrabe wore, wu si in dr echi vu ihre Forschigsstation aaglait ghaa het.

D University of Cambridge het ere anne 1980 d Ehredokterwird verlihe.

Anne 1988 isch unter dr Reschyy vum Michael Apted dr Spiilfilm "Gorillas im Nebel" noch em glychnamige Buech drillt wore. D Hauptroll vu dr Dian Fossey het d Sigourney Weaver gspiitl. Si isch 1989 fir die Roll fir e Oscar nominiert wore. Dr Film isch mit em Golden Globe uuszaichnet wore. D Sigourney Weaver isch Ehrevorsitzeri vum Dian Fossey Gorilla Fund, wu si fir Erhaltig vu dr vum Uustärbe bedropote Bärggorilla yysetzt. 

Dr Aschteroid (23032) Fossey isch no dr Dian Fossey gnännt wore.





</doc>
<doc id="72230" url="https://als.wikipedia.org/wiki?curid=72230" title="Tunet IBK">
Tunet IBK

De Tunet Innebandyklubb (Tunet IBK oder numme Tunet) isch eine vo de gröschte Unihockeyverein vo Norwege.

De Verein isch am 13. Februar 1991 vo de Familie Finstad gründet worde, will zu dere Ziit all Ortsname i de Umgebig scho vo andere Unihockeyverein bruucht worde sind, isch er nachemene alte Baum wo vorem Haus gschtande isch benännt worde.

I de erschte Jaar nachde Gründig isch de Verein nur mit Erwachseneteams id Saison gstartet, ersch 1995 isch es Juniore- und 1998 denn au es Juniorinneteam dezue cho.

Hüt het de Verein guet 20 Mannschafte. I de Saison 2017/2018 het Tunet als erschte Verein i Norwege i vier Kategorie i einer Saison de Norwegisch Meischtertitel chönne günne, nämmli bi de Elite Dame, de U15- und U17-Meitli und de U15-Buebe.




</doc>
<doc id="72231" url="https://als.wikipedia.org/wiki?curid=72231" title="GC Unihockey">
GC Unihockey

GC Unihockey isch en Schwiizer Unihockeyverein us de Stadt Züri, wo i de höchschte Schwiizer Liga, de Nationalliga A spillt.

GC Unihockey isch im März 2002 duur e Fusion vo de Clubs UHC Cosmic Züri, UHC Züri und de Züri Lakers gründet worde. Demit de Verein d'Uflage vo Swiss Unihockey het chönne erfülle, hend d'Züri Lakers denach no mit em polysportive Verein GC fusioniert.

Nach de Aameldig im Jaar 2002 isch de Verein für d'Saison 2002/03 spiilberechtigt worde. Sowohl die erschti Mannschaft vo de Herre wi au die vo de Dame hend i de erschte Saison chönne i de Nationalliga A spiile. Zersch het de Verein nur e provisorische Spiillizenz vo de Liga-Lizenzkommision übercho. Nachdem er het chönne ufzeige, dass all Lizenzuflage erfüllt sind, het Swiss Unihockey di definitiv Lizenz für GC Unihockey bestätigt.

2011 und 2014 het GC de Schwiizer Unihockey Cup gunne.2015/16 isch GC Unihockey zum erschte Mal Schwiizermeischter worde. Ei Saison später hett GC Unihockey mit emene 8:7-Sieg geg de HC Rychenberg Winterthur sin dritte Cuptitel chönne fiire.I de Saison 2017/18 het GC de Cupfinal geg de SV Wiler-Ersige verlore und isch im Playoff-Halbfinal am spätere Meischter Floorball Köniz gscheiteret.







</doc>
<doc id="72232" url="https://als.wikipedia.org/wiki?curid=72232" title="Mitra Devi">
Mitra Devi

D Mitra Devi (* 30. Oktober 1963 as "Beatrice Hänseler" z Züri; † 22. Septämber 2018) isch e Schwyzer Schriftstelleri, Filmmacheri, Schurnalischti un bildendi Chinschtleri.

D Mitra Devi isch z Züri as elteri vu zwoo Schweschtere uf d Wält chuu. Sch as Chind het si gschribe un gmolt. No dr Primar- un Sekundarschuel isch si mit 16 Johr uf Israel graist, wu si zwai Johr lang gläbt het. No andere Raise un eme halbjehrige Ufenthalt z Indie isch si uf d F+F Schule für Kunst und Design z Züri gange un het derno en Uusbildig zur Sozialbeglaiteri gmacht. Si het e baar Johr lang in ere Bio-Gärtnerei gschafft, as Marionetteböueri, Edelschtaischlyferi, Kurslaiteri in kreative Medie un as freii Chinschtleri, voreb si mit Mitti 20 ihri Bilder zum erschte Mol in ere Galery uusgstellt het.

Anne 2001 si ihri erschte Churzgschichte in verschidene Anthologie vereffetligt wore. 2003 isch ihre Kurzkrimi-Band "Die Bienenzüchterin" uusechuu. Derno het si iber e Dutzed Roman un anderi Wärch publiziert, dodrunter schwarzhumorigi Lyrik, vyl "Short Stories", wu ne Dail vum Schwyzer Radio SRF as Heerspiil gsändet wore sin, un di fimfdailig Raie mit dr Zürcher Privatdetektivi Nora Tabani. Im Johr 2007 het d Mitra Devi e halbjehrig Ufenthaltsstipendium as Leipziger Stadtschryberi iberchuu. 2009 isch si zäme mit dr dytsche Krimiautore Tatjana Kruse un Michael Kibler Stipendiati vum Literaturhuus Wiesbaden gsii. Chorz vorhär isch "Stumme Schuld" erschine, dr erscht Fall fir d Nora Tabani. Dewrno sin "Filmriss", "Seelensplitter", "Das Kainszeichen" un 2012 "Der Blutsfeind" chuu. E baar vu s Mitra Devis Biecher sin mit Literaturbydreg gferderet, fir Bryys nominiert un uuszaichnet wore. Mit irer Partneri Petra Ivanov het si d Krimi-Anthologie "Mord in Switzerland", Band 1 un 2, uusegee, 2017 isch dr gmainsam Thriller "Schockfrost" erschine.

Näb dr Arbet as Schriftstelleri het d Mitra Devi e baar Johr lang as Kolumnischti bim "Tagi" gschafft un as freii Schurnalischti fir verschideni Zytige un Zytschrifte. Ihri Molereie het mer syt 1987 in diverse Ainzel- un Gruppenuusstellige chenne bschaue. 2011 het si ne Filmuusbildig absolviert un in Aigeproduktion e baar Dokumentarfilm realisiert, wu in Schwyzer Kino un an internationale Filmfeschtival zaigt wore sin. Derzue het si Ultrachurzfilm produziert, wu an Shortfilm-Feschtival ufgnuu wore sin.

D Mitra Devi het ab 2002 bi iber 600 Lääsige un Literaturfeschtival in dr Schwyz, z Dytschland, z Eschtrych un uf dr Kanarische Insle dailgnuu, isch unter anderem an dr Frankfurter Buechmäss] ufdrätte, an dr Leipziger Buechmäss, em Literaturfeschtival «Zürich liest», dr Burdlefer Krimitäg, dr Stuegerter Buechwuche, bi «Mord am Hellweg», dr[Criminale, dr «Schwyzer Mordstäg», d Soledurner Literaturtäg, bi Buech Basel, «Zürich Littéraire» un andere. Ab 2003 isch si mit ihre Schweschter, dr Schauspiileri Barblin Leggio, mit szenische Lääsige us ihre Churzkrimisammlige unterwägs gsii. 

D Mitra Devi isch im Septämber 2018 im Alter vu 54 Jahren noch ere schwäre Chranket gstorbe.







D Mitra Devi isch Mitglid in däne Schrifstellerverbänd un Urheberrächtsgsellschafte gsii:



</doc>
<doc id="72233" url="https://als.wikipedia.org/wiki?curid=72233" title="Lucius Pol">
Lucius Pol

Dr Lucius Pol (* 28. März 1754 z St. Moritz; † 2. Februar 1828 z Fideris) isch e refermierte Pfaarer und e Naturwüsseschaftler us dr Schwiiz gsi.

Dr Lucius Pol isch dr Soon vom Schuemacher Jan Tamin Pol und vo däm sinere Frou Anne gsi. Er isch z Sankt Moritz im Engadin uf d Wält cho und z La Punt id Schuel ggange. Z Neuwied het er e theoloogischi Usbildig übercho, und drno het er im Bündnerland chöne als Geistliche schaffe. Er isch z Schuders, sid 1776 z Luzein und 1780 z Fläsch Pfaarer gsi. I dr Zyt vo dr Helvetik isch dr Pol so wie au es bar anderi Püntner Pfäärer vo de Öschtryycher gfange gnoo und uf Innsbruck procht worde.

Wo dr Pol wider frei cho isch, het er 1803 z Malix und 1804 wider z Luzein und sid 1823 z Fideris als Dorfpfaarer gwürkt.

Scho 1778 het dr Pol sech mit praktische Frooge vo dr Wirtschaft afo beschäftige, won er ghulfe het d "Gsellschaft vo de landwirtschaftleche Fründ" z gründe. Anne 1785 isch sini Abhandlig "Ueber die Käsebereitung: Fragmente, aus Erfahrungen und Auszügen meistens aus dem Prodomo dell'Abate Gerolamo Ottolini […]" usechoo. Z Innsbruck het er sech i de Naturwüsseschafte wyterbildet, und zrugg i dr Heimet isch er eine vo dene gsi, wo als Pionier d Natur vo de Bündner Bärge isch go aluege. 1807 het er s Wärch "Unmaßgeblicher Vorschlag zu einer Revision der Synodalordnungen und des Kirchenwesens" gschribe. 

Z Fideris isch er am 2. Februar 1828 mit 74 Joor gstoorbe.


</doc>
<doc id="72235" url="https://als.wikipedia.org/wiki?curid=72235" title="Basshunter">
Basshunter

Dr Basshunter (* 22. Dezämber 1984 z Halmstad; birgerlig Jonas Erik Altberg) isch e schwedische Sänger, Musikproduzent un DJ.




















</doc>
<doc id="72239" url="https://als.wikipedia.org/wiki?curid=72239" title="Schweizerischer Alpwirtschaftlicher Verband">
Schweizerischer Alpwirtschaftlicher Verband

Dr Schwiizerisch Alpwirtschaftlich Verband (SAV) – uf Französisch "Société Suisse d’économie alpestre," und uf Itliänisch "Società svizzera d’economia alpestre" – isch e Schwiizer Organisazioon vo dr Landwirtschaftspolitik.

Dr SAV isch organisiert als Verein. Er isch anne 1863 z Olte gründet worde und het denn und no bis as Ändi vom 20. Joorhundert dr Name "Schwiizerische Alpwirtschaftliche Verein" gha.

Wo d Fachlüüt vo dr Agrarwirtschaft gmerkt händ, ass i dr Schwiiz im 19. Joorhundert d Landwirtschaft im Taal vo dr Politik meh gförderet wird als die auf den Alpe, und au, ass d Sümmerig uf teil Alpe nid psunders guet organisiert isch, het me dä gsamtschwiizerisch Verein gründet, zum de Puure z hälfe und au i dr Politik d Sach vo dr Bärglandwirtschaft besser z verträtte. Es sind dozmol grundlegendi Schrifte usgschaffet worde zu däm Berych vo dr Landwirtschaft, so wie öppe die, wo dr ETH-Profässer Elias Landolt anne 1862 über d Bärgwälder und d Alpe gschribe het.

D Iniziante für d Gründig vom SAV sind dr Joseph Schild us em Kanton Soledurn und dr Bärner Rudolf Schatzmann gsi.

1864 isch die erschti Alpstatistik usecho, wo dr SAV agfange und zäme mit em Eidgenössische Statistische Büro fertig gmacht het.

S Büro vom Verband isch hüt z Bärn.

Dr SAV het Sekzioone i dene Kantöön:



</doc>
<doc id="72240" url="https://als.wikipedia.org/wiki?curid=72240" title="Peter Theophil Bühler">
Peter Theophil Bühler

Dr Peter Theophil Bühler (* 27. Jänner 1841 z Igis; † 29. Jänner 1913 z Chur), isch e Landwirtschafts- und Vrcheerspolitiker usem Bündnerland gsi.

Dr Peter Theophil Bühler isch dr Soon vom Pfaarer Christian Bühler gsi. Er het d Kantonsschuel z Chur und s Pädagogium z Basel psuecht und drno a dr Uni Basel und z Heidelbärg d Rächtswüsseschaft studiert.

Nach em Studium het dr Bühler als Advokat und Grosspuur z Fiderisch gläbt. Er het d Margreth Greutert us däm Dorf ghürootet.

Är isch bi dr liberaale Partei und vo 1873 mit churze Underbrüüch bis 1895 im Bündner Grosse Root gsi. Sibemol het er dä als Standespresidänt gleitet.

Zwüschedure isch dr Bühler vo 1878 bis 1879 und den wider 1894 bis 1900 im Chlyne Root vom Kanton Graubünde gsi, und vo 1883 bis 1902 isch er au Nationalroot gsi.

Derzue het er als Kantonsrichter g’amptet, er het vo 1902 a als Sekretäär vo dr SBB z Sanggalle gschaffet, und er isch au Presidänt vom Schwiizerischen Alpwirtschaftliche Veräin worde.



</doc>
<doc id="72241" url="https://als.wikipedia.org/wiki?curid=72241" title="Andrea Rosius à Porta">
Andrea Rosius à Porta

Dr Andrea Rosius à Porta (dauft am 16. Nofämber 1754 z Fiderisch; † 10. Augschte 1838 z Ftan) isch e refermierte Schwiizer Theoloog, Schriftsteller und Lehrer gsi.

Dr Andrea Rosius à Porta isch dr Soon vom Johann Rosius à Porta und vo dr Anna Bonorand gsi; er isch z Fiderisch im Prättigä uf d Wält choo. Wo sini Familie es bar Joor spöter uf Zuoz gangen isch, het er dört d Schuel psuecht.

Anne 1776 isch er i die evangelisch-rätischi Synode ufgnoo worde. Er het als Lehrer im Schloss Marschlins gschaffet, isch denn Huuslehrer und Bündner Fäldprediger worde und es bar Joor lang z Frankryych gsi. Öppe 1792 isch er uf Ftan cho und dört Pfaarer worde. 1793 het dr Andrea Rosius à Porta z Ftan d Privatschuel "Inschtitut à Porta" ggründet, wo hüt s Hochalpyne Inschtitut Ftan isch. Bis 1829 het dr à Porta die Schuel sälber gleitet. Am 10. Augschte 1838 isch er z Ftan gstoorbe.

Dr Andrea Rosius à Porta het es bar Büecher uf Romanisch gschribe:



</doc>
<doc id="72242" url="https://als.wikipedia.org/wiki?curid=72242" title="Johannes Gujan">
Johannes Gujan

Dr Johannes Michel Gujan – wo me von em nid weiss, wenn er uf d Wält cho isch (es muess gäge s Ändi vom 16. Joorhundert gsi sy), aber wenigschtens wenn und au wo ass er gstorben isch: am 28. Februar 1680 z Fiderisch – isch e Bündner Pfaarer gsi.

Sini Muetter isch d Anna Michel gsi, das het men usgfunde, wie dr Ferdinand Sprecher prichtet, aber dr Name vom Vatter isch nid sicher, er chönt Johannes Gujan oder Jakob Gujan gheisse ha, uf al Fäll isch d Familie vo Zernez im Engadin gsi.

Dr Johannes Gujan isch nach em Studium vo dr Theology so wie sini beide eltere Brüedere, dr Jakob Michel Gujan, wo öppe anne 1586, und dr Andreas Michel Gujan, wo öppe 1595 uf d Wält cho isch, als Pfäärer is Prättigä cho. Dr Jakob isch 1607 z Saas und spöter im Rhywald Pfaarer worde, und dr Andreas isch sid 1617 z Chüblisch Pfaarer gsi.

Anne 1625 vernimpt me s erschte Mol überhaupt öppis vom Johannes Gujan. Do het er sim eltere Bruder Andreas i dr Gmeind Chüblisch bim Pfarrdienscht ghulfe, vermuetlech no als Vikar. 1628 isch er id d Bündner Sinoode ufgnoo worde und denn het er z Luzäin und z Fiderisch als Pfaarer gwürkt. Uf ere Glogge im Chilchedurm z Luzäin stoot i dr Inschrift sin Name:

"“Johan Michael Gujan Diener am Wort allhie 1638”"

Vo 1631 bis 1636 het dr Pfaarer Johannes Michel Gujan au no z Sant Antönie dr Chilchedienscht übernoo. Denn isch er dänk nume no für Luzäin zuständig gsi. Anne 1646 het dr Gujan mit de Gmeinde Fiderisch und Luzäin en nöie Vertrag wider uf zää Joor gmacht, wo me drin gseht, was en Pfaarer für Ufgabe gha het: z Predige und s Wort verchünde, s Oobigmool z leite, d Bruutpaar ysägne, die Chrankne psueche und d Lychepredige z ha. Und er isch dr Schuolmeischtr gsi. Dr Johannes Gujan het z Luzäin Schuol ggä, und d Fiderscher händ gmäss däm Vertrag törfe d Chind, wenn s ne basst het, au zu iim uf Luzäin id Schuol lo goo. D Gmeinde zaalet em en Loon und bringe s nötige Pfaarholz, er tarf im Pfaarhuus woone und s Veh uf d Allmänd trybe. D Fiderscher händ em Gujan s Bürgerrächt versproche, wenn er in ires Dorf würd cho woone. Das het er denn es par Joor spöter au gmacht, wie me do dra gseht, ass sini jüngere Chind z Fiderisch im Chilchebuech ufgschribe sind und nümmen i däm vo Luzäin.

Dr Johannes Gujan het d Agnes Götz us em Rhintl ghürootet und mit ere sibe Chind gha: dr Jakob (* 1635), dr Ulrich, d Anna, dr Andreas, d Angela, dr Ambrosius (* 1653) und dr Martin. Dr Andreas het d Usbildig zum Dokter gmacht, er het anne 1663 z Padua s Exaame bestande. Us em Jakob isch au en Pfaarer worde, und dr Ambrosius het grad au dä Pruef gwäält; er isch sid 1680 Pfaarer vo Fiderisch und Jenaz gsi.

Im Chilchebuech vo Fiderisch het dr Pfaarer Johannes Gujan verschideni Sache us dr Zyt ufgschribe, so bim Joor 1649, dass denn s erschte Zyt uf e Chilchedurm cho isch; es heig 300 Gulde koschtet. 1663 het men en zum Bundesdekan gmacht. Am 28. Februar 1680 isch dr Johannes Michel Gujan gstorbe.

Sini Chinder Andreas, Ambrosius, Martin, Anna und Angela händ z Fiderisch e Schuppele Nochkomme gha. Bis i d Middi vom 18. Joorhundert sind im Dorf scho 43 männlechi und 16 wyblechi Gujan gsi, und sider sind si eis vo de alte Bürgergschlächter i dr Gmeind.



</doc>
<doc id="72244" url="https://als.wikipedia.org/wiki?curid=72244" title="Gujan">
Gujan

Gujan isch dr Naame vo dene Persoone:



</doc>
<doc id="72246" url="https://als.wikipedia.org/wiki?curid=72246" title="Rätikon">
Rätikon

Dr Rätikon isch e Bärggruppe vo den Oschtalpe. Er stoot uf de Piet vo Öschtrych, Liechteschtei und dr Schwiiz.

Numen im Südoschte hangt die Bärgwält mit em ene anderen Alpemassyv zäme, mit dr "Silvrettagruppe." Uf de andere Syyten sind rings umme Rätikon grossi Tääler: Im Weschte s Bündner Rhintl und im Nordweschte s Sanggaller Rhintl, im Süüde lyt s Prättigä, und uf dr Nordoschtsyte sind es par Vorarlbärger Tääler mit em Montafon und em Walgau.

Vom Rhintl bis ad Silvretta het dr Rätikon die grössere Bärgstöck und Gipfel:

Im Rätikon het’s es par Bärghüüser vom Schwiizer Alpeklub, vom Düütsche Alpeveräin, vom Öschtrychischen Alpeveräin, vo de Naturfründ Öschtrych und em Liechteschteiner Alpeveräin:

Dure Rätikon laufe divärsi Wanderwääg, öppe 

Gäbegi Lücke zum dur s Pirg duregoo sind öppe:

D Bärge vom Rätikon sind vor allem us Chalchgschtei. 



</doc>
<doc id="72248" url="https://als.wikipedia.org/wiki?curid=72248" title="Fanny Oschwald">
Fanny Oschwald

D Fanny Oschwald, wo am 30. Nofämber anne 1840 z Länzbrg uf d Wält cho und am 24. Augschte 1918 z Basel gstorben isch, isch e Schwiizer Autorin gsi.

Si isch d Dochter vom Johann Rudolf Ringier vo Länzbrg gsi und het dr Vorname "Victoria Francisca" übercho; me het ere aber gly eifach d "Fanny" gseit, und bi däm Näme isch si sälber au blibe. Nach dr Schuelzyt z Länzbrg isch d Fanny Ringier uf Stuegert is Katharineschtift wyter go lehre. 1863 het si dr Gschäftsmaa Theodor Oschwald ghürootet.

D Fanny und dr Theodor Oschwald händ zwöi Chind gha, und si händ drno au no d Chind vom Brueder zue sech gnoo, wo früh gstorben isch. S einte isch d Martha Ringier gsi, wo spöter au e Mundartdichtere ggä het.

D Fanny Oschwald het gärn Theater gspilt, und si het sälber au Theaterstück gschribe, wo im Aargau dozmol mit vil Erfolg ufgfüert worde sind. E Deil vo dene Stück und es par Gschichte het si i dr Länzbrger Mundart gschribe.

D Martha Ringier het d Läbensgschicht vo dr Fanny Oschwald, irere zwöite Muetter, zämegfasst für d Nöiusgaab vom Wärch "Alti Liebi" anne 1942.



</doc>
<doc id="72249" url="https://als.wikipedia.org/wiki?curid=72249" title="Oschwald">
Oschwald

Oschwald isch dr Name vo dene Lüüt:



</doc>
<doc id="72250" url="https://als.wikipedia.org/wiki?curid=72250" title="Gesellschaft für deutsche Sprache und Literatur St. Gallen">
Gesellschaft für deutsche Sprache und Literatur St. Gallen

D Gselschaft für tüütschi Sprooch und Literatur Sanggalle isch e Verein z Sanggalle, wo sech für s Schaffe vo Schriftsteller i dr tüütsche Sprooch und psunders vo Oschtschwiizer Autoren und Autorinnen ysetzt.

D Gselschaft, wo eini vo de eltischte Sanggaller Kulturinstituzioonen isch, het ane 1911 mit em Paul Oetli, wo über d Düütschschwiizer Namenskund gforschet het, z Sanggalle agfange. I dr früeche Zyt isch de Iniziante psunders d Pflääg vo dr Mundartliteratur wichtig gsi. Bedüütendi Schriftstellerinne, wo im Tieläkt vo dr Stadt Sanggalle gschribe händ, sind d Frida Hilty-Gröbly und d Clara Wettach gsi. Sid anne 1918 isch dr Sanggaller Gymilehrer Hans Hilty, dr Maa vo dr Frida Hilty-Gröbly, dr Vereinspresidänt gsi. Vo iim sind es par Schrifte über d Pflääg vo dr Mundart und är het anne 1928 im Uuftrag vo dr Sproochgselschaft und au vo dr Sanggaller Heimetschutzvereinigung s Samelwärch "“Sanggallerland – Sanggallerbruuch. Lieder, Gedichte, Prosa”" useggää.

Sid dr Middi vom 20. Joorhundert het sech dr Verein grad au mit em Literaturprofässer und Mundartschriftsteller Georg Thürer wyters für die alemannische Tieläkt und drzue au algemein für die aktuelli düütschi Literatur ygsetzt. Dr Schriftsteller und Redakter Hans-Rudolf Hilty (1925–1994), wo dr Soon vo Hans und Frida Hilty gsi isch, und dr Theatermacher, Lehrer und Schriftsteller Fred Kurer, wo anne 1936 uf d Wält cho isch, händ als Presidänte mit vil Schriftsteller i dr Schwiiz und im ganze düütsche Sproochruum ztue gha. Dr Hilty hät anne 1957 z Sanggalle dr Dritt Internazionaal Schriftstellerkongräss organisiert. 1978 het dr Veräin z Sanggallen es Träffe vo Lyrik-Autoore us verschidene Länder uf d Bei gstelt. Um d Joortuusigwändi isch dr Sanggaller Dichter Christian Mägerle (1946–2014) dr Vereinspresidänt gsi. Öppe 2010 het d Gruppe ume Mägerle tänkt, es sig mit dr Sproochgselschaft wäge der aktuelle Laag vo dr Sproochkultur jetz dänn gly fertig, es isch drno aber mit iniziatyve Lüüt glych no wyterggange, und hüt (anne 2018) leitet d Autorin Rebecca C. Schnyder, wo 1986 z Züri uf d Wält cho isch und z Sanggalle läbt und schaffet, dr Vereinsvorstand.

2008 het dr Veräin, wo tradizionell e Verbindig mit em Lehrstuel für tüütschi Sprooch und Literatur a dr Uni Sanggalle und mit der Kantonsbiblioteek Vadiana het, mit dr Feschtreie "Sanggaller Literaturtääg “Wortluut”" agfange, und sid 2016 macht er sini Veraastaltige under em Label "Literatur i dr Hauptposcht." Und er understützt s Sanggaller Theater "Chällerbüüni."

Er het e psunderi Plattform für Autooren us dr Oschtschwiiz ufbout und het die under em Titel "Literaturnetz Oschtschwiiz" is Internet gstelt. Dört findet men Informazioonen über s Läben und s zytgnössische Schaffe vo de Schriftsteller und Schriftstellerinnen us dr Regioon.




</doc>
<doc id="72251" url="https://als.wikipedia.org/wiki?curid=72251" title="Montserrat Caballé">
Montserrat Caballé

D María de Montserrat Bibiana Concepción Caballé i Folch [] (* 12. April 1933 z Barcelona; † 6. Oktober 2018 au dert) isch e spanischi Operesängeri (Sopran) gsii. Si het as aini vu dr wichtigschte Operesängerne gulte un mit iber 4000 Ufdritt as letschti großi Operediva.

D Caballé het z Barcelona un z Mailand Gsang studiert un 1956 am Theater Basel as Mimi in "La Bohème" vum in Puccini debütiert. Derzue het si am Theater z Saarbrücken gsunge. Vu 1959 bis 1962 isch si am Theater der Freien Hansestadt Bremen engaschiert gsii. Anne 1965 isch si fir d Marilyn Horne in ere konzertante Uffierig vu s Donizettis Opere "Lucrezia Borgia" in dr Carnegie Hall yygsprunge un het s Publikum begaischteret. Im nämlige Johr et si an dr Metropolitan Opera z New York as Margarethe in s Gounods "Faust" debütiert, doderdur isch si international bekannt wore. Mer het d Caballé vylmol as Gascht bi Feschtspiil chenne here (u. a. z Glyndebourne), syter anne 1971 isch si au regelmäßig an dr Hamburgische Staatsoper ufdrätte. Derzue isch si vylmol as Kunzärtsängeri ufdrätte.

Schwärpinkt vu ihrem umfangryche Repertoires hän vor allem d Opere vum Rossini, em Donizetti un em Bellini bildet, aber au vum Verdi un em Puccini. Merkmol vu ihre lyrische Stimm sin sinnligi Scheeni un e usserordeli Piano.

Anne 1987 het si zäme mit em Rocksänger Freddie Mercury s Lied "Barcelona" ufgnuu, wu 1992 zue dr Olympische Summerspiil wider vereffetligt woren isch un e große Erfolg woren isch.

Anne 1997 het dr Mike Moran ihre Album "Friends For Life" produziert, wu Duett mit dr Caballé un verschidene Sänger druf het, u. a. Bruce Dickinson, Johnny Hallyday, Johnny Logan, Gino Vannelli un Helmut Lotti.

Anne 1998 isch d Caballé mit eme Bambi uuszaichnet wore, 2007 het si dr Musikbyys Echo Klassik fir ihre Lääbeswärch iberchuu.

Am 1. April 2007 isch d Montserrat Caballé no 18 Johr zum erschte Mol wider uf dr Bihni vu dr Wiener Staatsopere ufdrätte. An dr Syte vu dr Natalie Dessay, em Juan Diego Flórez un dr Janina Baechle het si d Party vu dr Duchesse de Crakentorp in s Donizettis "La fille du régiment" ("Die Regimentstochter") in ere Koproduktion vu dr Wiener Staatsopere, em Royal Opera House Covent Garden un dr Metropolitan Opera New York gee. Drotz ihrem hoche Alter isch si no im Juni 2018 z Kiew ufdrätte.

Am 6. Oktober 2018 isch d Caballé im Alter vu 85 Johr gstorbe.



</doc>
<doc id="72252" url="https://als.wikipedia.org/wiki?curid=72252" title="Maria Goeppert-Mayer">
Maria Goeppert-Mayer

D Maria Gertrude Goeppert-Mayer (* 28. Juni 1906 z Kattowitz, Oberschlesie; † 20. Februar 1972 z San Diego, Kalifornie) isch e dytsch-amerikanischi Physikeri gsii. Si isch di zwoot Frau gsii, wu dr Nobelbryys fir Physik iberchuu het.

D Maria Goeppert isch anne 1906 as ainzig Chind vum spetere Pädiatrybrofässer Friedrich Göppert (1870–1927) un syre Frau Maria Göppert, ere Lehreri fir Sproche un Musik, uf d Wält chuu. Ihre Großvater isch dr Jurabrofässer Heinrich Robert Göppert (1838–1882) gsii, en Urgroßvater dr Botanikbrofässer Heinrich Göppert, un scho ne Ururgroßvater isch Brofässer fir Pharmazy gsii. Mit ihre Eltere isch si 1910 uf Göttingen zoge. Fir ihri Eltere sich s sälbschtverständli gsii, ass si noch em Abitur 1924 studiert het. Zeerscht het d Goeppert welle ne Mathematikeri gee, isch aber no drei Johr in d Physik gwächslet. 1930 het si "Über Elementarakte mit zwei Quantensprüngen" bim spetere Nobelbryysdreeger Max Born promoviert. Wie wichtig in dr Wisseschaft d Universitet Göttingen dodmol gsii isch, het si au doodraa zaigt, ass bi ihrem Rigorosum au dr James Franck un dr Adolf Windaus derby gsii sin. Si het dr Franck-Mitarbaiter Joseph Edward Mayer (1904–1983) ghyrote, dr speter Besidänt vu dr American Physical Society, un isch mit em anne 1930 in d USA gange. S Baar het zwai Chinder ghaa. Vu 1930 bis 1939 het si ohni Gäld an dr Johns Hopkins University un vu 1939 bis 1946 an dr Columbia University glehrt un het zäme mt ihrem Mann 1940 s Buech "Statistical Mechanics" publiziert. In dr 1930er Johr het si äng mit em Karl Ferdinand Herzfeld zäme gschafft. Au bim Atomwaffeprogramm het si mitgschafft. Eerscht ab 1946 isch si ordeligi Brofässori an dr University of Chicago im Argonne National Laboratory wore. Anne 1950 isch si zum korreschpondierende Mitgliid vu dr Haidelbärger Akademy vu dr Wisseschafte gwehlt wore. Ab 1960 het si ne Lehrstuel fir Physik an dr University of California ghaa. 1956 isch si zum Mitgliid vu dr National Academy of Sciences gwehlt wore un 1965 isch si in d American Academy of Arts and Sciences ufgnuu wore.

Si het anne 1949 uf Aaregig vum Enrico Fermi in dr starke Spin-Bahn-Kopplig d Erklerig fir di magische Zahle gfunde, wu mer scho lenger vun ene gwisst het, ass si wichtig sin fir d Stabilitet vu dr Atomchärn. Zytglych un vellig unabhängig het au dr J. Hans D. Jensen d Lesig gfunde. Zäem hän si 1955 s Buch "Elementary theory of nuclear shell structure" iber ihri Theory gschribe.

D Goeppert-Mayer het si 1963 mit em J. Hans D. Jensen ai Helfti vum Nobelbryys fir Physik dailt „fir ihri Entdeckig vu dr nukleare Schalestruktur“, di ander Helfti isch an dr Eugene Paul Wigner gange.

"Maria-Goeppert-Mayer-(MGM)-Brofässure" fir d Sterkig vu dr Genderforschig an nidersächsische Hochschuele – mit Schwärpunkt uf em Uusböu vu internationale Forschigsbeziehige – wäre vum Nidersächsische Minischterium fir Wisseschaft un Kultur im Rame vum "Maria-Goeppert-Mayer-Programm" gferderet.

No dr Goeppert-Mayer isch Ändi 2010 e Stroß z Braunschweig gnännt wore., au im Lübecker Stadtdail St. Jürgen het s syter anne 2003 e Maria-Goeppert-Stroß. un au im Norde vu dr Stadt Minche.





</doc>
<doc id="72253" url="https://als.wikipedia.org/wiki?curid=72253" title="Uerdinger Schienenbus">
Uerdinger Schienenbus

Ürdinger Schinnèbus isch diè umgangssprõchlichi Bezeichnung vo Schinnèbüs, wo vo dè Waggonfabrik Ürdingè entwicklèt worrè sin. S handlèt sich um zweiachsigi Drybwägè in Lychtbauwiis mit unterflur aagordnetèm Diselmotor(è). Bsunders dè VT 95 (spôteri Baureiè 795) un VT 98 (spôteri Baureiè 798) vo dè früènèrè Dütschè Bundesbaan sin mit sèllèm Begriff vobundè. Sèlli Ordnungsnummèrè hèt mit èrè „9“ aagfangè, wo für mechanischi Chraftübberdragung gschtandè isch, sèllèwäg isch si au als VT 95.9 etc. benamst worrè.

D VT 95–98 sin im Personèzugdiènscht uff nu wènig rentablè Näbbèschtreggè ygsetzt worrè, um Dampflokomotyv- odder Diselzugbedryb z ersetzè. Vo 1950 bis 1971 sin yschlièßlich vo allnè Lizänzbautè 1492 Drybfaarzüüg baut worrè. Inklusyv Bei- un Stüèrwägè hèt s 3306 Wägè gää.

Diè meischtè Faarzüüg sin vo dè Waggonfabrik Ürdingè sèlber gmacht worrè. Wèg dè hochè Stuggzaalè sin Faarzüüg au vo andrè Waggonfabrikè baut worrè, obwohl sèlli Fabrikè eigèni Schinnèbustǜpè aabiètè hèt chönnè, wié z. B. d MAN dè MAN-Schinnèbus.

Dè Ürdinger Schinnèbus isch au als „Retter vo dè Näbbèbaanè“ dauft worrè, well durch dè koschtègünschtige Bedryb mit sèllè Drybwägè Strèggèschtilllegungè vozögerèt odder vohinderèt wörrè hèn chönnè.

Diè Dütsch Bundesbaan hèt 1950 zwölf eimotorigi Prototǜpè in zwei Uusfüürungè in Diènscht gschtellt. Zee Faarzüüg hèn èn Achsschtand vo 4,5 Meter un è Yschtygsdürè uff jeddèrè Sitè ghaa, wo diagonal zum Füürerschtand rächts aagordnèt gsi isch (wiè bi nèm Strõßèbus, dè elfte bi glychem Achsschtand hèt zwei Yschtygsdürè je Sitè ghaa, ergo uff beidè Sitè vom Füürerschtand je eini. Dè zwölft Drybwagè hèt èn Achsschtand vo 6,0 Meter un zwei Yschtygsdürè je Sitè ghaa, gnau èso wiè s denn bi dè Serièfaarzüüg zum Standard worrè isch.

Brèmst worrè sin d Prototǜpè vom Chauffeur mit èrè Fuèßbrèms. D Dürè sin zweiflüglig gsi. D Prototǚpè hèn d Bedrybsnummèrè VT 95 901 bis 911 un 912 ghaa; dè Letscht hèt spôter d Bedrybsnummèrè VT 95 9112 chriègt. Zuè dè Drybwägè sin passendi Beiwägè in Diènscht gschtellt worrè.

Uss dè gwunnènè Erfaarungè isch dè VT 95 entwicklèt worrè, wo ab 1952 vo dè Waggonfabrik Ürdingè in Zämmenarbèt mit MAN glifèrèt worrè isch. Baut worrè sin 557 eimotorigi Motorwägè vo dè Baureiè VT 95 sowiè 564 dèzuèghörigi Beiwägè VB 142 mit èm Achsschtand vo 4,5 Meter. Letschteri sin vo voschiddènè Hèrschteller glifèrèt worrè. D Waggonfabrik Fuchs uss Heidelbärg hèt ußerdèm insgsamt 60 Einachsaahänger vo dè Baureiè VB 141 für dè Faarrad- un Gepäckdransport abglifèrèt.

D Drybwägè VT 95 9112 bis 9269 sin mit zwei Obberlichtfenschter a dè Stirnsitè uusgliefèrèt worrè. Alli wittèrè Faarzüüg sin ooni sèlli Fenschter glifèrèt worrè, well sèlli bi hochèm Sonnenstand dè Drybfaarzüügfüürer nit vor èm Blèndè gschützt hèn. Spôter sin d Obberlichter bi allnè Drybwägè übberschtrichè worrè. 1956 isch s Dreilicht-Spitzèsignaal ygfüürt worrè. D Drybwägè ooni Obberlichter hèn èn integryrtè drittè Schyywerfer im Dach chriègt, wôrend bi dè andrè èn Autoschyywerfer als drittes Spitzèsignaal ygsetzt worrè isch.

Ab èm VT 95 9270 sin alli Drybwägè serièmäßig mit ènèrè Magnetschinnèbrèms uusgrüschtet worrè, älteri Faarzüüg sin nõchgrüschtet worrè. D Faarzüüg vofüègèd übber èn Büssing-Diselmotor un èn Sechs-Gang-Gedrybe. Si hèn Mittelbufferkupplungè un Stoßfèddèrbügel statt dè normale Buffer.

Dè Drybwägèfüürer bediènt mit dè linkè Hand dè Schalter vo dè voeifachtè Sifa (Dotmannchnopf) a sim Faarersitz, mit èm Pedal wörd Gas gää. D Brèmsè vo dè Serièfaarzüüg sin durch è Füürerbrèmsventyl bediènt worrè. Well dè Füürerschtand baulich nit vum Faargaschtruum drènnt isch, cha dè Füürertisch mit èm hölzèrnè Rollo zuègmacht wörrè. Dè Handgriff un s Füürerbrèmsventyl sin ußerhalb vum Rollo aabrocht, asè wörd bim Füürerschtandswechsel dè Handgriff vom Drybfaarzüügfüürer ebbèso wiè dè Gangwaalschalter mitgnõ.

D Yrichtung isch zimli eifach un glycht sèllèrè von èm Omnibus, sèllèwäg dè Nammè „Schinnèbus“: èn Großruumwagè, i dèm au dè Drybfaarzüügfüürer hoggt. D Ruggèlèènè vo dè Faargascht-Sitzbänk, wo quer zuè dè Faartrichtung in 2+3-Aaordnung stän, chönnèd durch d Faargäscht je nõch aktuèllem Bedarf umklappt wörrè, z. B. um in Faartrichtung z hoggè, un macht dõdemit au alternatyv komplètti Reiè- odder Vis-a-Vis-Beschtuèlung möglich. D Belüchtung erfolgt mit unvokleidetè Glüèlampè.

15 Schinnèbüs VT 95 mit 15 Beiwägè VB 142 sin 1956 a d Ysèbaanè vom Saarland glifèrèt worrè. Si hèn diè rot Lackyrung vo dè Dütschè Bundesbaan mit dè Uffschrift SAAR drait. Geg diè üblichi Bedrybspraxis hèt dè VT 95 im Saarland mit zwei VB 142 ygsetzt wörrè dürfè. Mit dè Ygliderung vom Saarland i d Bundesrepublik sin sèbbi Faarzüüg vo dè Dütschè Bundesbaan übbernõ worrè. 

1968 hèn d Faarzüüge diè neui Baureiènummèrè 795, d Beiwägè 995, chriègt.

Dè VT 98 sin us èm VT 95 entwicklèt worrè, wo für vill Streggè mit nur eim Faarmotor z schwach motorisyrt worrè isch. Dè VT 98 hèt dõhèr zwei Faarmotorè. Well d Drybwägè Bufferboolè mit Schruubèkupplungè hèn, sin si i dè Laag gsi, als Schleppdrybwagè anderi Waggons mitnää z chönnè, ußerdèm chönnèd si as Ènd vo andrè Züüg kupplèt wörrè, um mit frèmder Chraft zogè z wörrè. 

In allnè Schinnèbustǜpè sin Unterflurmotorè vom Tǜp U 10 vo dè Büssing AG ybaut worrè. Sèll isch dè glyche Diselmotor wiè bi dè Bèrliner Doppeldeggerbus vom Tǜp D2U. S Sechs-Gang-Gedrybe isch vo dè ZF Fridrichshaffè AG glifèrèt worrè. Statt èm Gaspedal vofüègèd sèlli Drybwägè übber èn Handgashebbl links am Faarersitz.

D Drybwägè VT 98 9531–9553 un 9571–9600 hèn Yrichtungè für dè Steilschtreggèbedryb chriègt.

Zuè sèllè 329 Drybwägè sin 220 Beiwägè VB 98 mit Packabteil, witteri 100 ooni Packabdeil sowiè 310 Stüèrwagè VS 98 hèrgschtellt worrè. Drei Beiwägè VB 98 sin nõchdräglich zuè Stüèrwägè VS 98 umbaut worrè. Meischtens sin bi dè DB sèlli Drybwägè i dè Zämmèschtellung VT+VB+VS ygsetzt worrè. S git abber au chürzeri Zweier-Einheitè VT+VS un längeri Garniturè, bis hy zuè dè Sechs-Wagè-Einheitè VT+VB+VS+VT+VB+VS.
1968 isch d Bauartnummèrè vo dè zweimotorigè Drybwägè in 798 gändèrèt worrè, d Beiwägè hèn d Nummèrè 998.0–3 un Stüèrwägè 998.6–9 chriègt. Bi dè Stüèrwägè sin dõdeby d Ordnungsnummèrè um 600 uè gsetzt worrè (VS 98 001 isch denn zuè 998 601 worrè).

È baar Exemblaar sin modernisyrt un hèn è Sonderlackyrung in wyß-minzgrüè. Sèlli Schinnèbüs vokeerèd im Chymgau (Aschau–Pryn), ebbèso d Faarzüüg vom Ulmer Spatz. Suscht hèn d Schinnèbüs bis zum Bedrybsschluß s tǜpischè Dunkelrot vo DB-Drybwägè ghaa.
1988 sin 47 Drybwägè, 23 Beiwägè un 45 Stüèrwägè uff Eimannbedryb umbaut worrè. Si hèn pneumatischi d Dürè zuèmachè chönnè un Zaaldisch für dè Drybfaarzüügfüürer ghaa. Sèlli Drybwägè hèn d Baureiènummèrè 796 ghaa.

Znägscht sin sechs Motorwägè 1962 mit Zaaräder uusgrüschtet, als Baureié VT 97 ygordnèt un als VT 97 901 bis 906 benamst worrè, sechs Stüèrwägè sin mit VS 97 001 bis 006 dauft worrè. Dè Zaaradaadryb isch vo dè Schwizer Lokomotyv- un Maschinnèfabrik z Winti glifèrèt worrè. Sèlli Schinnèbüs hèn wèg dè Deilung vo dè Zaaschtangè èn Achsschtand vo nu 5950 Millimeter ghaa. D Högschtgschwindigkeit uff dè Bärgfaart isch 15 km/h uff dè Zaaschtangè gsi, suscht 90 km/h. D VT 97 hèn ab èm 27. Mai 1962 uff dè Zaaradbaan Honau-Lichtèschtei (Weschtdrauf Schwôbischi Alb vokeert).

Dè VT 97 901 isch am Aafang 1964 is Bw Passau vosetzt worrè un hèt vo 1964 bis 1965 wègè fäälendè Lokomotyvè sogar im Güètervokeer uff dè Streggi Passau–Wägscheid vokeert. Asè sin zwei witteri Drybwägè für d Streggi nõch Wägscheid bschtellt worrè. Am 28. Januar 1965 hèt èn Felsschturz dèfür gsorgt, dass mò uff dè Streggi it durrè chò isch. Dè Schinnèbus isch denn im Bw Tibinga stationyrt gsi un hèt zum 1. Januar 1968 diè computergrächti Fahrzüügnummèrè 797 901-6 chriègt. Zum glychè Datum sin au d VT 97 902–908 i d Baureiè 797 902–908 umzeichnèt worrè. D VT 97 907 un 908, wo schu bschtellt gsi sin, sin nõch dè Aaliferung im Johr 1965 dirèkt zum Bw Tibinga gangè.

Nõch Uffgaab vo dè Zaaradschtreggè isch dè Zaaradaadryb zwǜschè 1970 un 1973 uusbaut worrè. D Faarzüüg sin ab èm 1. Januar 1973 als 797 501–508 benamst worrè. Irè Ysatzgebièt isch dènõch unter andrem d Näbbèschtreggi uff Göppingè–Boll (Voralbbaan) gsi, bis sèlli Streggi am 27. Mai 1989 stillglait worrè isch. Drei Drybwägè (797 502, 797 503 un 797 505) sowiè zwei Stüèrwägè (VS 97 604 un VS 97 605) sin im Bsitz vo dè Fründ vo dè "Zaaradbaan Honau-Lichtèschtei e. V."

D Schinnèbüs sin uff fascht jedèrè Näbbèbaan un im Zuèbringerdiènscht uff vill Hauptschtreggè unterwägs gsi. Bis 1999 hèt s Ysätz uff dè Ammerdalbaan im Streggèdiènscht bi dè Dütschè Baan AG vom Bw Tibinga uus gää. Sèll sin zweimotorigi VT 98 gsi. Diè meischtè einmotorigi VT 95 sin schu 1980 ußer Diènscht gschtellt worrè, well si z schwach motorisyrt gsi sin. Z Köln-Nippes isch èn 795er no bis 1983 für Baanbediènschtete im Ysatz gsi.

È baar Baureiè vo Baandiènschtfaarzüüg sin als Umbau uss èm Ürdinger Schinnèbus entschtandè. Dèzuè sin i d Schinnébüs, nõchdèm sèlli è baar Johr im Faargaschtbedryb bruucht worrè sin, i dè Uusbesserungswärch Messinschtrumänte ybaut worrè. Asè isch dè Prototǜp VT 95 906 im Februar 1964 zuè nèm Indusi-Messwagè mit dè neuè Bezeichnung Baureiè 724 umbaut worrè. Er isch vo dè Signaalwärchschtatt Wupperdal ygsetzt worrè.

Voeinzelti witteri umbauti Ürdinger Schinnèbüs wörrèd no hüt als Schinnèbrüèfzug, Gleismesswagè, LZB-Messwagè, Gerätedrybwagè odder Signaaldiènschtwagè ygsetzt.

Èn Huufè vo sellnè robuschtè un belièbtè Faarzüüg sin vo Ysèbaavorein un Ysèbaamuseè kauft worrè un wörrèd no hüt im Museumsbedryb ygsetzt.

È Garnitur, wo i dè Regionalbaan-Farbè lackyrt isch, isch bis 2013 a dè Summerwochèèndè im Tourischtikvokeer uff dè Schwôbischè Albbaan un dè Donaudalbaan zwǜschè m Ulmer Hauptbaanhof un Chlyängschtingè. Sèlli Faartè hèn diè "Schienenbusfreunde Ulm e. V." durrègfüürt. Si sin dõdeby als reguläri Regionalbaanè vokeert. Dõdèzuè isch dè èrschte Wagè mit èm Schild „im Uffdrag vo dè DB“ kennzeichnèt gsi. Konsequènterwys isch au dè reguläre DB-Naavokeerstaryf bezièungswys dè Vobundtaryf NALDO un dè DING-Taryf gültig gsi. Zum Ysatz sin diè ehemòligè Chymgaubaan-Schinnèbüs sowiè witteri Schinnèbüs chò, wo im mintgrüènè Farbschema vo dè Bundesbaan lackyrt worrè sin. Sèlli Garnitur isch au "Ulmer Spatz" benamst worrè.

Betrièbsfähigi Museumsfaarzüüg sin bi folgendè Bedryber vorhandè:


Nit bedrybsfähigi Faarzüüg ghörèd folgendi Inschtitutionè:


Au é baar Brivatbaanè hèn Ürdinger Schinnèbüs. Diè Hoèzollerischi Landesbaan hèt drei Drybwägè vo dè Vorseriè vom VT 95 (VT 95 911) entschprochè. D Vorortsbaan Wilhelmshavè hèn übber èn Drybwagè vofüègt, wo dè Serièuusfüürung vom VT 95 glych chò isch. 

Am meischtè isch èn Tǜp vobreitet gsi, wo wiè dè VT 98 normali Kupplungè, abber nu ein Motor ghaa hèt. Si sin a d Bentheimer Ysèbaan (èn Drybwagè), d Chlybaan Weidenau-Deuz, d Elmshorn–Barmschtedt–Oldesloer Ysèbaan (EBOE, zwǜschè 1961 un 1968 vyr Drybwägè) un d Hèrsfälder Chraisbaan (drei Drybwägè un zwei Beiwägè) glifèrèt worrè, letschteri isch ußerdèmm è dreideiligi Garnidur (Drybwagè, Beiwagè, Stüèrwagè) mit Faltèbalg-Wagèübbergäng, wo glych wiè bi dè Züüg gsi isch, wo uff Spaniè glifèrèt worrè sin. D EBOE-Drybwägè sin 1981 zuè dè Altona-Kaltèkirchner Ysèbaan chò, zwei dèvò sin no im Ysatz für Sonderfaartè. 

Schlièßlich hèt s au zwei Seriè-VT-98 bi dè Kaalgrundbaan gää.

Vill Brivatbaanè hèn gebruuchti Ürdinger Schinnèbüs vo dè Dütschè Baan aagschafft. Gebruuchti Drybwägè vo sèllèm Tǜp sin unter andrèm vo dè "Ysèbaanè un Vokeersbedryb Elbe-Weser GmbH" un dè "AKN Ysèbaan AG" im Naavokeer ygsetzt worrè.

1993 hèt d "Düremer chraisbaan GmbH" (DKB) zee VT 98 kauft, sèlli modernisyrt un hèt si in neuer wyß-blauer Lackyrung uff dè Rurdalbaan bis zuè dè Übbernaam vom Vokeer durch dè RegioSchprinter 1995 ygsetzt.

Dè VT 98 203 isch vo dè Dürèmer Chraisbahn a d Museumsysèbaan "Hümmlinger Kreisbahn e. V." vokauft worrè. Dè Museumsbaan-Vorein hèt dè Drybwagè mit dè DB-Nummèrè 798 514 bedrybsfähig uffgschafft un hèt yn i sinèrè Urschprungslackyrung für Sonderfaartè im Ruum Willelmshavè ygsetzt.

Witteri bruuchti VT 98 sin vo dè "Prignitzer Ysèbaa GmbH" kauft worrè, sowoll bi dè Dütschè Baan wiè au bi dé DKB, un in èrè blau-rotè Lackyrung uff sèllè Streggè z Brandèburg un z Mecklèburg-Vorpommèrè ygsetzt worrè. Ab 2003 sin d Schinnèbüs dört abber au durch Regio-Shuttle RS1 ersetzt worrè, nu no ein Drybwagè (T11) isch è Zit lang witterhy für Sonderfaartè bedrybsfähig vorghaaltè worrè. Diè meischtè Schinnèbüs sin mittlerwyl a Museums- odder andri Brivatbaanè vokauft worrè.

Diè Dütsch Regionalysèbaan hèt im Johr 2007 d Dübener-Heidè-Baan zwǜschè Wittèbärg un Bad Schmydebärg im Regèlvokeer mit èm Ürdinger Schinnèbus ygsetzt, wo drübber usè zitèwys mit Stüèrwägè im Saisonvokeer i dè Johr 2005 bis 2008 bi dè Nyderlausitzer Ysèbaan ygsetzt worrè isch. Sit 2016 sin beidi Faarzüüg bim Fördervorein Wisentadalbaan e. V. uff dè Streggi Schöbärg-Schleiz im Ysatz gsi. Drübber usè isch dört sit 2014 èn ehemòligè MAN-Indusimessdrybwagè im Einsatz gsi, wo vo dè AKN Ysèbaan kauft worrè isch, un bi Bedarf zämmè mit dè andrè beidè ygsetzt worrè isch.

Au d Sächsisch-Böömischi Ysèbaagsellschaft (SBE) hèt bis Dezembèr 2010 uff dè Mandaubaan vorwiègend Ürdinger Schinnèbüs vo dè Muèttergsellschaft Hochwaldbahn ygsetzt. 

Sit 2010 hèt d Ysèbaagsellschaft Potsdam widderum zwei Ürdinger Schinnèbüs im Regèlbedryb ygsetzt, wo dèvor vo dè Prignitzer Ysèbaa bruucht worrè sin. S handlèt sich dõdeby um d Drybwägè T2 un T11. Wôrend dè Èrscht widder rot lackyrt worrè isch, hèt dè Letscht no d Farbè vo dè Prignitzer Ysèbaan drait. Znägscht sin d Drybwägè mäntigs bis fritigs im Uffdrag vo dè Vokeersgsellschaft Prignitz uff dè Streggi Pritzwalk–Putlitz ygsetzt worrè, sit Dezembèr 2012 sin sèlli Faarzüüg voeinzelt au widder vo Pritzwalk uff Meyèburg un Neuschtadt (Dosse) zum Ysatz chò, well d EGP nõch èrè Uusschriibung vom ehemòligè Netz vo dè Prignitzer Ysèbaan bis Dezembèr 2014 bedribbè worrè isch.


I dè DDR sin äänlichi Faarzüüge baut un als Baureiè VT 2.09 ygreyt worrè.

Konschtruktyv äng mit èm Ürdinger Schinnèbus sin diè beidè Obberleitungs-Tǜpè ÜHIIs un ÜHIIIs sowiè diè Linnièbüs vo dè Bauart Büssing-Ürdingè 6500 T vowandt.
Als Nõchfolger sin Aafang vo dè 1970er Johr d Baureiè 627 un Baureiè 628 entwicklèt worrè, vo dennè abber nu d Baureiè 628 vo 1986 bis 1995 in Seriè gfertigt worrè.

Mittlerwyl sin au sèlli Drybwägè durch moderneri Faarzüüg wiè Stadler RS1 (ab 1996), Bombardier Talènt (ab 1996), Alstom Coradia LINT (ab 1999) un Siemens Desiro (ab 1999) ersetzt worrè.




</doc>
<doc id="72254" url="https://als.wikipedia.org/wiki?curid=72254" title="Basler Interessengemeinschaft Dialekt">
Basler Interessengemeinschaft Dialekt

D Baasler Inträssegmainschaft Dialäggt (offiziell hochdütsch "Basler Interessengemeinschaft Dialekt") isch e Verein vo Basel, wo sech für d Mundart tuet ysetze. Er isch am 22. April 2008 vom Beat Trachsler und anderne gründet worde.

Er isch anne 2011 aktyv worde, wo z Basel es politischs Projäkt vorgleit worden isch zum dr Tieläkt im Alltag vo de Schuele und konkret sogar au im Chindergarte lo z verschwinde. Sider luegt dr Verein psunders drfüür, ass me d Chinder au i de Schuelhüüser wo’s goot ganz eifach loot lo i dr Mundart schwätze.

D Gselschaft organisiert aller Gaddig Aaläss rund um d Mundartkultur, mit Mundartmusig, Slam Poetry, Vortreeg vo Dialäktoloogen und no meh Sache. Si understützt s Theater "Baseldytsche Bihni" im Lohnhof z Basel. Und si pflägt dr Kontakt zu anderne Mundartorganisazioone wie öppe dr Basler Hebelstiftig, em "Verein Schweizerdeutsch," wo nöi als "mundartforum.ch" uftritt, und dr Muettersproch-Gsellschaft und em Elsässisch-Verein "E Friehjohr fer unseri Sproch".

D IG Dialäggt erinneret draa, ass d Arbet für d Mundart guet isch zum die kulturelli Eigeständikeit von ere Regioon z erhalte, und das sig als algemein kulturells und sozials Projäkt nid e Froog vo dr Parteipolitik, sondern e Sach wo alli öpis agoot. Drum definiert sech d IG als en überparteilichi Organisazioon.

Das was d Basler IG wott, isch aber glychzytig es kulturells und es politischs Aalige: Me sell ufhööre, die läbigi Mundart gäge d Pflääg von ere "Standardsprooch" uszspile, so wie’s d Schuelbehörde sit ere Zyyt i teil Kantöön probiere z mache. Es heig sech jo zeigt, ass d Chinder gar keis Probleem drmit händ, je nach Situazioon der lokal Tieläkt oder en ofizielli "Hochsprooch" z schwätze und beides näbenand richtig z leere. Und das gälti au für d Chinder vo Familene, wo us em Ussland i d Schwiiz ygwanderet sind, wie me vo sorgfältigen Umfrooge weiss. D Gselschaft het s nöie Leerspiili „Sproochschatz“ lo usschaffe, wo me im Chindsgi dr Tieläkt drmit chan üebe.

D Basler IG Dialäggt, wo vo de Kopresidänte Vreni Leibundgut, Liselotte Reber-Liebrich und Felix Rudolf von Rohr gleitet wird, het en eigeti Website: igdialekt.ch.



</doc>
<doc id="72257" url="https://als.wikipedia.org/wiki?curid=72257" title="Elisabeth Thommen">
Elisabeth Thommen

D Elisabeth Thommen (* 10. April 1888 z Wolbrg; † 24. Juni 1960 z Züri) isch e Schwiizer Journalischtin, Schriftstellerin und Feminischtin gsi.

D Elisabeth Thommen isch d Dochter vom Hermann Thommen gsi, wo z Waldeburg im obere Baselbiet en Uurefabrigg gha het. Iri Muetter isch d Anna Thommen-Tanner gsi. Si het z Basel dr Pruef vo dr Chindergärtnerin gleert. Anne 1912 het si dr Jurischt Albert Wirth ghürootet; wo die Ee denn nach es par Joor usenand ggangen isch, het si als Journalischtin gschaffet. 1919 isch si d Redaktoorin vo dr Zytschrift "Schweizer Frauenblatt" worde. Wil si do derby dütlech antimilitaristischi und feministischi Ideeè verträtte het, isch si nach chuum drüü Joor entloo worde. 1921 het si s zwöite Moll ghürootet; ire zwöit Maa isch dr Jakob Bührer gsi. 

1928 het d Thommen d Leitig vo dr Zytig vo dr Frauenusstellig SAFFA z Züri gha. Und i de 1930er Joor het si e Zyt lang s "Joorbuech vo de Schwiizer Fraue" useggä. Si het vil Joor für d "Nazional-Zytig" und für verschideni Frauezytschrifte gschribe. Sid anne 1933 het si bim Radio Beromöischter gschaffet, wo si 1938 e volli Stell als Redaktorin übercho het. Si het bis 1953 d "Sändig für d Fraue" gleitet.

D Thommen het sech konsekwänt für d Frauebewegig ygsetzt und isch immer wider mit scharfe Tegscht für d Rächt vo de Fraue ufgfalle.

D Elisabeth Thommen het es par literarischi Wärch gschribe, e Teil dervo i dr Baselbieter Mundart. 


1938 het dr Adolf Guggebüel zwöi vo irne Gedicht im Samelband mit schwyzerdütscher Lyrik "Schwyzer Meie" abtrukt: s einte het “Bim Zibelesetze” gheisse und s andere “Es git kei Wäg”. Beid sind us em Gedichtband "Es Buscheli grynt," wo dozmol ganz nöi usecho isch.



</doc>
<doc id="72259" url="https://als.wikipedia.org/wiki?curid=72259" title="Josua Maler">
Josua Maler

De Josua Maler oder au "Maaler" oder "Mahler," humanistisch latinisiert "Josua Pictorius" (* 15. Juni 1529 z Züri; † 5. Juni 1599 z Glattfälde), isch en refermierte Pfarer und Läxikograaf gsy. Er isch der eerscht gsy, wo-n-e richtig groosses Wöörterbuech gschribe hät, wo di tüütsch Spraach im Fokus staat.

De Vatter vom Josua isch de Balthasar Maler gsy, en Buechbinder us Villingen im Schwarzwald, wo 1524 uf Züri chaa isch; d Mutter, d Chüngolt vo Grafeneck, hät emaal as Äbtissin vom Chlooschter Königsfälde ggamtet gha. De jung Josua hät dänn z Züri, z Lausanne und z Oxford Theology gstudiert. Drufaben isch er 1552 Pfarer z Witike woorde, dänn 1553 z Elgg – deet hät er sys Wöörterbuech "Die Teütsch Spraach" gschribe – und 1571 z Bischofszäll. 1582 händ s en as Pfarer uf Wintertuur gholt, und deete hät er vill taa, das s Schuelwäse besser wiird, ganz bsunders d Mäitlischuel. 1598 dänn isch er uf Glattfälde, wo-n-er aber nu na es Jaar lang gläbt hät.

Em Maler sys Wöörterbuech "Die Teütsch spraach," 1561 z Züri truckt, isch s eerscht grooss Wöörterbuech überhaupt, wos um di tüütsch Spraach und nöd um e frömdi Spraach gaat, mit andere Woort: D Uusgangsspraach und daademit ali Lemma (Stichwöörter) sind konsequänt tüütsch. S isch wääger waar, das es scho vorane Wöörterbüecher ggëë hät, wo-n-en tüütsch-latynische Täil gha händ, nämli s "Dictionarium Latinogermanicum" vom Frauefälder Petrus Dasypodius (1536) und s "Novum Dictionariolum puerorum Latinogermanicum" vom Züripieter Johannes Fries (1556). Aber em Maler sys Wöörterbuech isch zum äinte mit syne 1071 Syte ebe vill ticker gsy und isch zum andere nu tüütsch-latynisch uufpoue gsy – es isch aso klaar um d Mueterspraach ggange. Drum häts im Titel au ghäisse: "dergleychen bishär nie gesähen". E Bsunderhäit vom Maler sym Wöörterbuech isch dezue anen au, das ers ägschtra für de schwyzerisch-alemanisch Spraachruum gschaffe hät, was mer au im latynische Titel und i der Yläitig gseet:
De Fries degäge hät au mit nödschwyzerische Wöörter definiert gha, hüt wuur me säge: mit Teutonismen oder bundestüütschen Uusdrück.

Im Wöörterbuech häts aber nöd nu Äinzelwöörter, näi, au ganzi Sätzli wëërded praacht, under "schmöcken" öppen eso schööni wie "Die roß Schmöckt von weytnuß" «Rosa recens à longinquo olet» oder "Schmöckts der vatter nit? Wil in nit etwas beduncken? Zweyfflet im nichts dar an?" «Nunquid patri subolet?»

Wie isch das Wöörterbuech z Stand chaa? Usem Nüüt use häts de Maler nöd gschaffe: "Die Teütsch spraach" isch zeerscht emaal en Umsortierig vo de Voorlaag vom Fries sym Wöörterbuech gsy, em "Dictionarium Latino-Germanicum," und dëm sys Wöörterbuech hät s latynisch-französisch "Dictionarium seu Linguae Latinae Thesaurus" vom Robert Estienne verschaffet gha. S isch wäge dëm aber nöd äifach e Spiegelig vom Fries, wil deet wimslets nu so vo Zitaat vo römischen Autoore, bim Maler aber sind die äitwäder as söttigi nöd zäichnet oder aber si sind mit andere Satzbyspil uustuuschet woorde. Naawyse cha me bim Maler drüberusen au Yflüss us de Wöörtersamlige vom Chuered Gässner.

Und was isch de Zwäck gsy? Bi de Wöörterbüecher vom Dasypodius und vom Fries isch er klaar gsy: Es sind Wöörterbüecher für d Schuel gsy, aso zum Latynisch leere, das me di alte Klassiker wider cha läse (nöd vergässe: S isch d Zyt gsy vom Humanismus!). Im 16. Jaarhundert isch aber au d Idee uufchaa, der äigene Spraach es Tänkmaal z setze – s Vatterland sell sy Spraach eere. Für die Idee isch em Maler sy "Teütsch spraach" e wichtigs Züügnis. Em Maler sälber schynts aber nöd öppe vill bidüütet z haa: I syren Autobiografy säit er gaar nüüt zum Wöörterbuech, und us em Voorwoort cha men useläse, das er die ganz Müe nu em Christoph Froschauer, em Chuered Gässner, em Johannes Fries und «de vatterländische Juget» z lieb taa hät.

Vom Maler syre "Teütsche spraach" häts weder Nöiuuflaage no Naatrück ggëë. D Wöörterbuechforscher händ aber chöne zäige, das em Maler sys Wëërch rächt vil Yfluss ghaa hät uf di tüütsch und di niderländisch Lexikografy. Vo de Tüütsche häts de Chasper Stieler rächt starch pruucht; de Johann Leonhard Frisch zitiert s immerhin füfzäämaal, und welewääg hät au de Justus Georg Schottel s äint oder s anders us em Maler übernaa. Und vo de Niderländer häts de Cornelius Kiliaan uusgwärtet; no wichtiger aber isch, das s eerscht wichtig niderländisch Wöörterbuech, de dreispraachig "Thesaurus Theutonicæ linguæ" vo 1573, em Maler sys Wöörterbuech als tiräkti Voorlaag und wichtigschti Quäle pruucht hät. Und wills eben es Wöörterbuech isch, wo de Fokus uf de schwyzerisch-alemanische Spraach hät, isch es e paar hundert Jaar spööter au für s "Schwyzerisch Idiotikon" uuszoge woorde.




</doc>
<doc id="72266" url="https://als.wikipedia.org/wiki?curid=72266" title="Arbeitstagung zur alemannischen Dialektologie">
Arbeitstagung zur alemannischen Dialektologie

D Arbetstääg für die alemannischi Dialäktology, früener "Arbetstääg vo den alemannische Dialäktolooge" oder, wie d Dialäktolooge sälber säge, eifach d "Alemannetagige," sind Träffe vo Sproochwüsseschafter, wo Frooge vom Alemannischen undersueche.

Bi dene wüsseschaftliche Tagige, wo all drüü Joor im ene Oort vo dr "Alemannia" stattfinde, bespräche Fachlüüt vo dr Linguistik Sache vo der alemannische Sprooch – oder vom "Weschtoberdüütsche," wie men au seit – und psunders die regionale Underschiid zwüsche de verschidene Dialäkt im alemannische Sproochruum. Es goot um alli mögleche Gsichtspünkt vo der modärne Dialäktology, öppe um d Sproochgeografy und der Sproochkontakt, um d Sproochgschicht und d Sprochveränderig und trum wie me d Sprooch im Alltag pruucht, um d Grammatik und d Syntax vo de Dialäkt, und um d Methode vo der Lexikografy und d Entwicklig vo de alemannische Grosswörterbüecher. D Tagigsteilnämer chömen ame zur Hauptsach us em oberdütsche Ruum vo Tüütschland, der Schwiiz, Öschtrych und Frankrych, und mängmol au no vo wyter wägg und us anderne Länder, und sie stelle die aktuelli Forschig a de Universitäte und bi anderne Instituzioone vor und diskutiere d Arbetsergäbnis und nöji Frooge.

D Vorträäg vo de meischte vo dene wüsseschaftleche Verastaltige sind publiziert und gänd e guete Überblick über s Arbetsgebiet vo der regionale Dialäktology.




</doc>
<doc id="72267" url="https://als.wikipedia.org/wiki?curid=72267" title="Liste der Gemeinden im Département Bas-Rhin">
Liste der Gemeinden im Département Bas-Rhin

D Lischt vun dr Gmeina im Unterelsàss zellt àlla 514 Gmeina ìm Département Bas-Rhin uf.

2016: 

2017: 

2018: 

2019:


</doc>
<doc id="72286" url="https://als.wikipedia.org/wiki?curid=72286" title="OLMA Schweizer Messe für Landwirtschaft und Ernährung">
OLMA Schweizer Messe für Landwirtschaft und Ernährung

D OLMA – mit em ganze Titel d OLMA Schwiizer Mäss für Landwirtschaft und Ernäärig isch e Mäss z Sanggalle, wo s um alli mögleche Frooge vom Puure goot.

Die grossi nazionali Verastaltig isch anne 1943 s erschte Mool über d Büüni ggange, und denn no mit em Name, wo "OLMA" derfür d Abchürzig isch: "Ostschweizerische Land- und Milchwirtschaftliche Ausstellung." Scho i de Joor vorhär, zmitzt im Zwöite Wältchrieg, sind z Sanggalle zwöimol Puurenusustellige gmacht worde, anne 1942 im Schützegarten und 1943 i der Toonhalle. Sid dr Usfüerig vo 1946 isch dr Name "OLMA, Schwiizer Mäss für Land- und Milchwirtschaft" gsi. Dä Name het bis 2003 verhept, denn het me uf s 2004i dr hüt no üblech Name gnoo.

1946 het dr Schwiizer Bundesroot pschlosse, die Sanggaller Mäss heig e nazionali Bedütig fürs Land.

D OLMA isch all Joor im Herpscht. Si foot immer am Donschtig a, wo um "Gallustag" veruusgoot. Dr Fyrtig vom Sanggaler Stadtpatroon, em heilige Gallus, isch am 16. Oktober.

D OLMA Sanggalle tuet fascht sid em Afang vo dere länge Fäschtsery immer en Schwiizer Kantoon oder au s Nochberländli Liechtstei als spezielle Gascht ofiziell ylade, und dää präsentiert es par vo sine volkskuntlechen und wirtschaftleche Psunderheiten am Fäschtumzuug, wo dur d Stadt goot. Mit der Zyt händ au wyteri ussländeschi Piet oder anderi nazionali Fäscht oder Tradizioone uff Sanggalen a d OLMA törfe goo. So sind a dr OLMA z Psuech gsi:




</doc>
<doc id="72288" url="https://als.wikipedia.org/wiki?curid=72288" title="Liste der Gemeinden im Département Haut-Rhin">
Liste der Gemeinden im Département Haut-Rhin

D Lischt vun dr Gmeina im Owerelsàss zellt àlla 366 Gmeina ìm Département Haut-Rhin uf.

2016: 


</doc>
<doc id="72311" url="https://als.wikipedia.org/wiki?curid=72311" title="Communauté de communes Sundgau">
Communauté de communes Sundgau

D Communauté de communes Sundgau ìsch a Kommünàlverbànd ìm Owerelsàss (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverband Communauté de communes d’Altkirch, Communauté de communes du Secteur d’Illfurth, Communauté de communes du Jura Alsacien, Communauté de communes Ill et Gersbach un Communauté de communes de la Vallée de Hundsbach. Zum Kommünàlverbànd gheera 64 Gmeina. Dr Hauiptort vum Verbànd ìsch Altkirch, Präsidant ìsch dr Michel Willemann.



</doc>
<doc id="72312" url="https://als.wikipedia.org/wiki?curid=72312" title="Communauté de communes Pays Rhin-Brisach">
Communauté de communes Pays Rhin-Brisach

D Communauté de communes Pays Rhin-Brisach ìsch a Kommünàlverbànd ìm Owerelsàss (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverbànd Communauté de communes Essor du Rhin un Communauté de communes du Pays de Brisach. Zum Kommünàlverbànd gheera 29 Gmeina. Dr Hauiptort vum Verbànd ìsch Volgelsheim, Präsidant ìsch dr Gérard Hug.



</doc>
<doc id="72313" url="https://als.wikipedia.org/wiki?curid=72313" title="Communauté de communes Sud Alsace Largue">
Communauté de communes Sud Alsace Largue

D Communauté de communes Sud Alsace Largue ìsch a Kommünàlverbànd ìm Owerelsàss (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverband Communauté de communes de la Porte d’Alsace un Communauté de communes de la Largue. Zum Kommünàlverbànd gheera 44 Gmeina. Dr Hauiptort vum Verbànd ìsch Dannemarie, Präsidant ìsch dr Pierre Schmidt.



</doc>
<doc id="72314" url="https://als.wikipedia.org/wiki?curid=72314" title="Saint-Louis Agglomération">
Saint-Louis Agglomération

D Saint-Louis Agglomération ìsch a Kommünàlverbànd ìm Owerelsàss (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverband Communauté d’agglomération des Trois Frontières, Communauté de communes de la Porte du Sundgau un Communauté de communes du Pays de Sierentz. Zum Kommünàlverbànd gheera 44 Gmeina. Dr Hauiptort vum Verbànd ìsch Saint-Louis, Präsidant ìsch dr Alain Girny.



</doc>
<doc id="72323" url="https://als.wikipedia.org/wiki?curid=72323" title="Communauté de communes de l’Alsace Bossue">
Communauté de communes de l’Alsace Bossue

D Communauté de communes de l’Alsace Bossue ìsch a Kommünàlverbànd ìm Unterelsàss (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverband Communauté de communes d’Alsace Bossue un Communauté de communes du Pays de Sarre-Union. Zum Kommünàlverbànd gheera 45 Gmeina. Dr Hauiptort vum Verbànd ìsch Sarre-Union, Präsidant ìsch dr Marc Séné.


</doc>
<doc id="72324" url="https://als.wikipedia.org/wiki?curid=72324" title="Communauté de communes du Canton d’Erstein">
Communauté de communes du Canton d’Erstein

D Communauté de communes du Canton d’Erstein ìsch a Kommünàlverbànd ìm Unterelsàss (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverband Communauté de communes du Pays d’Erstein, Communauté de communes du Rhin un Communauté de communes de Benfeld et Environs. Zum Kommünàlverbànd gheera 45 Gmeina. Dr Hauiptort vum Verbànd ìsch Banfald, Präsidant ìsch dr Jean-Marc Willer.



</doc>
<doc id="72325" url="https://als.wikipedia.org/wiki?curid=72325" title="Communauté de communes de Hanau-La Petite Pierre">
Communauté de communes de Hanau-La Petite Pierre

D Communauté de communes de Hanau-La Petite Pierre ìsch a Kommünàlverbànd ìm Unterelsàss (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverbànd Communauté de communes du Pays de Hanau un Communauté de communes du Pays de La Petite-Pierre. Zum Kommünàlverbànd gheera 38 Gmeina. Dr Hauiptort vum Verbànd ìsch Bouxwiller, Präsidant ìsch dr Jean Adam.


</doc>
<doc id="72326" url="https://als.wikipedia.org/wiki?curid=72326" title="Carmen Reyle">
Carmen Reyle

D Carmen Reyle (* 13. Juni 1925 z Basel; † Summer 2011) isch e Schwiizer Textilgstalterin gsi.

D Carmen Reyle isch die älteri Tochter vo der Charlotte Schulzke, ere gebürtige Berlinerin, und em Schwiizer Journalist Karl Reyle gsi. Si het a der Kunschtgwärbschuel Basel d Textilfachklass bi der Irma Maria Koçian (Wäbe und Sticke), d Holzbearbeitig und der Lithokurs bsuecht, und nochhär isch si mit Stipändie z Ängland und Irland gsi.

Wärk vo ihre sind vom Baudepartemänt und Kunstkredite Basel-Stadt und Basel-Landschaft, vo de Gmeinde Binnige und Allschwil und vo de Kirchgemeinde Dornach, Rieche und Allschwil aakauft worde. Die letschte Johr vor ihrem Abläbe het si vor allem textili Wärch gschaffe: Bildteppiche und durchsichtigi Wirkereie, wo Zettelfäde zur Gstaltig bitrage. D Reyle het an Usstellige teilgno. Sie isch mehreri Johr im Vorstand vo der Basler Sektion vo der Schwizerische Gsellschaft vo bildende Künschtlerinne gsi und het dört jüngeri Kolleginne betreut.

Der Carmen Reyle ihri Schweschter Liselotte (* 1924) isch au e Künschtlerin. Si händ au zäme usgstellt gha.


</doc>
<doc id="72329" url="https://als.wikipedia.org/wiki?curid=72329" title="Bénédicte Keck">
Bénédicte Keck

D Bénédicte Keck (* 14. Septämber 1983 z Stroßburi) isch e franzeesischi Sproochwisseschaftleri un e elsässischi Sprochaktivischti.

D Keck isch z Harelse ufgwachse un dert vu 1986 bis 1989 uf d Vorschuel (école maternelle) un vu 1989 bis 1994 uf d Ecole Jacques Prévert gange. Derno isch si vu 1994 bis 1998 uf dr Collège Sainte-philomène z Hàwenau un vu 1998 bis 2001 uf s Gimnasium z Stroßburi, dr Lycée International Des Pontonniers, gange.

Vu 2001 bis 2008 het si an dr Université Marc Bloch z Stroßburi studiert un het dert e Master in „Langues et interculturalité“ mit em Schwäärpunkt elsässischi Dialäktology gmacht. Aafangs het si welle ne Ibersetzeri un Dolmetscheri gee un het aagwändti Sprooche studiert (Franzeesisch, Änglisch, Dytsch un Spanisch).

Wu Microsoft verchindet het, ass s „Office 2007“ in Regionalsprooche het solle ibersetzt wääre un Elsässisch as eerschti Sprooch fir des Projäkt uusgwehlt wooren isch, isch d Bénédicte Keck in sällere Aarbetsgruppe gsii, wu d Programm ibersetzt het.

Noch em Bachelor (licence) het d Keck im e sechsmonetige Praktikum 2007/2008 an dr interkulturälle Volkshoochschuel „Pamina“ z Waisseburich Franzeesisch un Elsässisch unterriichtet. Im e Praktikum bim Färnsehsänder ARTE z Stroßburi isch si zueständig gsii fir d Kommunikation mit dr Zueschauer vu Dytschland. Derno het si nomol fir anderthalb Johr bi dr Pamina gschafft.

Syt em Juni 2008 schafft d Keck bim Elsässische Sproochamt as „Chargée de mission“. Si unterrichtet Elsässisch un schrybt Biecher fir dr Sproochunterriicht. 

Scho im Studium het si aagfange, si fir dr Verain Alsace – Junge fers Elsassische (AJFE) z engaschiere, anne 2004 isch si Mitgliid woore. Vu 2005 bis 2012 het d Keck bim AJFE zwaimol in dr Wuche am Oobe Elsässischunterriicht gee. Do sin vor allem jungi Lyt chuu, Elsässer, wu ihre Dialäkt hän welle verbessere, aber au soonigi, wu nie Elsässisch glehrt hän un au „Innerfranzoose“ un Uusländer, wu hän welle Elsässisch lehre.

Fir s franzeesisch Regionaalfärnseh France 3 het d Bénédicte Keck ab 2010 e Zytlang unter em Titel „Lade uff“ e Kultursändig uf Elsässisch gmacht, derzue het si bi me Zaichetrickfilm uf Elsässisch mitgmacht. Fir s OLCA het si zäme mit dr Canopé Académie de Strasbourg unter em Titel "Stùmpele" Färnsehsändige uf Elsässisch fir chlaini Chinder gmacht.

Anne 2011 isch si mit em Bryys „Femme Version Fémina“ uuszaichnet woore.






</doc>
<doc id="72334" url="https://als.wikipedia.org/wiki?curid=72334" title="Katharina Schulze">
Katharina Schulze

D Katharina Elisabeth Schulze (* 20. Juni 1985 z Fryburg) isch e dytschi Bolitkeri (Bindnis 90/Di Griene). Si gheert syt dr Landdagswahl 2013 em Bairische Landdag aa un isch syter anne 2017 aini vu dr baide Vorsitzerne vu dr Fraktion vu dr Griene. Bi dr Landdagswahl 2018 isch si Spitzekandidati gsii un het zäme mit em Ludwig Hartmann s Spitzeduo vu dr Griene bildet un isch mit sällem zäme no dr Wahl Oppositionsfiereri im bayerische Landdag wore.

Ufgwachsen isch Schulze z Herrsching am Ammersee, ihre Vater chunnt vu Berlin, ihri Mueter vu Fryburg. S Abitur het si im Juni 2005 am Christoph-Probst-Gimnasium z Gilching gmacht, wu si au Schuelersprächeri gsii isch. Vu 2005 bis 2011 het d Schulze an dr Universitet Minche Interkulturälli Kommunikation, Bolitikwisseschaft un Bsichology studiert. Vu Augschte bis Dezämber 2008 het si ne Uuslandssemeschter an dr University of California, San Diego, absolviert un e Praktikum bi dr Demokratische Bartei z Michigan gmacht. Ihre Studium het si 2011 mit em Titel Magister artium abgschlosse. In dr Zyt vum Studium het d Katharina Schulze no aigener Darstellig für verschideni Unternäme gschafft, u. a. Siemens, akzente kommunikation und beratung, Kienbaum, Ärzte der Welt, InWEnt - Internationale Weiterbildung. Vu Februar 2012 bis Septämber 2013 het si bi dr Gesellschaft für ökologische Forschung (GöF) z Minche gschafft un um des Zyt au as wisseschaftligi Mitarbaiteri in Dailzyt fir d Landdagsabgordnet Theresa Schopper un as interkulturälli Traineri.

D Katharina Schulze isch anne 2008 dr Griene Juged byydrätte. Dert het si si vor allem im Umwält- un Klimaschutz engaschiert, aber au in dr Genderbolitik. Si isch vu Jänner 2009 bis Jänner 2011 Sprächeri vudr Griene Juged Minche gsii. Vu 2009 bis 2014 isch si Mitglid im Barteirot vu dr bairische Griene gsii un vu Novämber 2010 bis Mai 2015 Vorsitzeri vu dr Griene z Minche. Um die Zyt het si s gschafft, ass d Bundesbartei vu Bindnis 90/Die Griene d Bewärbig zue dr blante Olympische Winterspiil z Minche 2018 abglähnt het. Vu 2009 bis 2014 isch si Mitglid im Barteirot vu dr bairische Griene gsii un het dert Wahlkämpf un d Strukturreform vu dr Landesbartei mitgstaltet. Dr Mincher Griene isch si vu Novämber 2010 bis Mai 2015 vorgstande. Doderby het si si vor allem uf d Strukturreform vum griene Chraisverband Minche, d Organisation vu sechs Wahlkämpf, d Minchner Stadtbolitik un d Organisation un Dailnahm an dr Burgerentschaid zue dr 3. Startbahn vum Mincher Flughafe un NOlympia kunzäntriert. Syt ihre Wahl zue dr Fraktionsvorsitzeri isch d Katharina Schulze Mitglid im Landesuusschuss vum bairische Landesverband vu dr Griene. Des Gremium koordiniert di bolitische Aktivitete vum Landesverband un unterstitzt de Landesvorstand vu dr Bartei. 2018 isch d Katharina Schulze vu ihre Bartei in ere baiernwyte Urwahl mit 89,25 % zur Spitzekandidati gwehlt wore.

Bi dr bairische Landdagswahl vum 15. Septämber 2013 isch d Schulze in Landdag gwehlt wore. Si isch as Diräktkandidati im Stimmchrais München-Milbertshofen uf 13,6 % vu dr Eerschtstimme chuu un isch dodermit hinter dr Kandidatine vu CSU un SPD gläge. Noch em fimfte Blatz uf dr griene Lischt fir dr Wahlchrais Oberbaiern isch si mit dr Gsamtstimme schließli uf em sibte Blatz glandet un het dodermit dr Yyzug in Landdag gschafft. D Katharina Schulze isch bi dr konschtituierende Sitzig vum 17. Bairische Landdag am 7. Oktober 2013 zäme mit dr Judith Gerlach (CSU) as aini vu dr boode jingschte Abgordnete Schriftfiereri. Si isch stellverdrättendi Vorsitzeri un Sprächeri fir Inners, Sport un Strategie gege Rächtsextremismus vu dr griene Fraktion im Bairische Landdag. Si verdritt d Fraktion im Uusschuss fir kommunali Froge, Inneri Sicherhait un Sport un au im Uusschuss fir Verfassig, Rächt un Barlemäntsfroge, derzue im Kuratorium vu dr Hochschuel fir Bolitik Minche (HfP), im HfP Reformbyrot, im Landessportbyrot um im Barlemäntarische Kontrollgremium. Im Februar 2017 isch si zur Vorsitzeri vu dr Landdagsfraktion as Noofolgeri vu dr Margarete Bause gwehlt wore.

Zue dr bairische Landdagswahl 2018 isch d Katharina Schulze näb em Ludwig Hartmann as bairischi Spitzekandidati aadrätte un isch au uf dr griene Lischt fir dr Wahlchrais Oberbaiern uf Blatz Nr. 1 gstande. Bi dr Wahl am 14. Oktober 2018 het si in ihrem Stimmchrais Milbersthofen mit 34,9 % s Diräktmandat gwunne.

Fir d Katharina Schulze stoht im Mittelpunkt vun ere griene Innebolitik, ass d Burgerrächt gwohrt blybe. Wäge däm setzt si si fir dr Schutz vu dr persenlige Freihait un d Privatsphäre vu dr Mänsche yy. Bindnis 90/Di Griene fordere im Bairische Landdag Ermittligsmethode, wu d Grundrächt schone, statt ere aalosslose Vorratsdatespycherig un mee Mitbstimmig. D Schulze forderet zum Byschpel d Absänkig vum Wahlalter uf 16 Johr. Glychzytig sott s bim Staat au z Baiern mee Transparänz gee dur e Transparänzgsetz, wu si in dr 17. Legislaturperiod in Landdag yybrocht ghaa het: Grieni Burgerrächtsbolitik isch fir d Katharina Schulze nume mit mee demokratischer Mitbstimmig meegli.

Dr Katharina Schulze ihre Schwärpunkt as Fraktionsvorsitzeri vu dr Griene im Bairische Landdag isch au s Thema Digitalisierig un di tächnisch un kulturäll Bedytig dervu. Fir sii isch d Digitalisierig e Chance fir die Zuechumft vu dr Bildig, dr Mobilitet, dr Energyversorgig un dr Gsundhait undr Bflääg, wu d Bolitik aber mitgoo mueß. Bindnis 90/Di Griene hän im Bairische Landdag kritisiert, ass dr Infrastrukturuusböu z langsam goot un ass wichtigi Froge vu dr Digitalisierig nit klert sin, zem Byschpel wie d mer d Suveränitet iber aigen Date cha bhalte un wie dr Mänsch cha autonom blybe, wänn di chischtli Intelligänz eso schnäll wytergoot.

D Katharina Schulze isch syt 2011 d Sprächeri vu "München gegen die 3. Startbahn" un het derzue bydrait, ass dr Burgerentschaid gege di dritt Startbahn am Flughafe Minche gwunne woren isch. Si engaschiert si gege di 3. Start- un Landebahn, wel si sait, ass mer die nit bruucht. S sei unumstritte, ass dr Chrach un d Abgas e großi Lascht fir Mänsch un Dier sin, un d Uuswytig vum Flughafe widerspricht ihre Mainig no dr Zyl vum Klimaschutz.

D Katharina Schulze isch d Sprächeri vu "NOlympia München", eme Aktionsbindnis, wu si gege d Olympiabewärbige vu Minche 2018 un 2022 engaschiert het. Si het vor allem s intransparent IOC un s Sträbe no Kommerz un Profit statt eme Fokus uf dr Mänsch un dr Sport sälbscht kritisiert. In eme Burgerentschaid 2013 het s in Minche un au in drei andere bedroffene Gmaine ne Mee gege ne zwooti Bewärbig gee.

Im Dezämber 2013 het d Katharina Schulze zäme mit ihrem Kolleg Sepp Dürr zytwys e Dänkmol am Marstallplatz z Minche, wu „Den Trümmerfrauen und der Aufbaugeneration“ mit eme bruune Duech zuedeckt, wu d Uussag „Den Richtigen ein Denkmal, nicht den Alt-Nazis. Gegen Spaenles Geschichtsklitterung“ drufdruckt gsii isch. Die Aktion het e heftigti Debatte um d Ufböugeneration z Minche aagfyrt un d Frog, eb wirkli Fraue freiwillig di verwieschtet Stad´t noch em Chrieg ufgruumt hän oder nit ender zewangsverpflichteti Chriegsgfangeni un ehmoligi NSDAP-Mitglider.

D Schulze isch Mitglid im Naturschutzbund Dytschland (NABU) un Ferdermitglid vu dr Antifaschistische Informations-, Dokumentations- un Archivstell Minche e. V. (a.i.d.a.).



</doc>
<doc id="72336" url="https://als.wikipedia.org/wiki?curid=72336" title="Communauté de communes de la Mossig et du Vignoble">
Communauté de communes de la Mossig et du Vignoble

D Communauté de communes de la Mossig et du Vignoble ìsch a Kommünàlverbànd ìm Unterelsàss (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverbànd Communauté de communes des Coteaux de la Mossig un Communauté de communes de la Porte du Vignoble. Zum Kommünàlverbànd gheera 24 Gmeina. Dr Hauiptort vum Verbànd ìsch Wasselonne, Präsidant ìsch dr Daniel Acker.


</doc>
<doc id="72338" url="https://als.wikipedia.org/wiki?curid=72338" title="Communauté de communes du Pays de Saverne">
Communauté de communes du Pays de Saverne

D Communauté de communes du Pays de Saverne ìsch a Kommünàlverbànd ìm Unterelsàss (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverbànd Communauté de communes de la Région de Saverne un Communauté de communes du Pays de Marmoutier-Sommerau. Zum Kommünàlverbànd gheera 35 Gmeina. Dr Hauiptort vum Verbànd ìsch Zàwere, Präsidant ìsch dr Dominique Muller.


</doc>
<doc id="72341" url="https://als.wikipedia.org/wiki?curid=72341" title="Daniela Ryf">
Daniela Ryf

D Daniela Ryf (* 29. Mai 1987 z Soledurn) isch e Schwiizer Triathletin und zwöifachi Olympiadeilnähmeri (2008, 2012). Sie isch U-23-Wäutmeisteri (2008), Wäutmeisteri im Mixed-Relay (2009, 2010) und Schwiizermeisteri uf de Triathlon-Churzdistanz (2012, 2013). Usserdäm het sie viermoou d Ironman 70.3 World Championship (Mitteldistanz: 2014, 2015, 2017, 2018) gwunne und isch viermalegi Siigeri vo dr Ironman World Championships (Langdistanz: 2015–2018). D Ryf wird als Füehrendi i de Besteliste vo de Schwizer Triathletinne uf dr Ironman-Distanz gfüehrt.

Im Johr 2000 het d Daniela Ryf zerst Moou amene Schüelertriathlon deilgnoo. Sie isch denn drümoou Schwizermeisteri i dr Jugedkategorie worde. Bir Europameisterschaft 2003 het sie mit em Gwünn vo de Goldmedaille ir Teamwärtig ire erst internationau Erfoug gfyret. 

2004 und 2005 sy zwöi witeri Juniore-Europameistertitu ir Einzuwärtig gfougt, 2006 isch e Bronzemedaille ir Teamwärtig dezue cho. Sie isch vom Claude Ammann (2000–2008), em Darren Smith (2008–09), em Chris Lang (2010) und em Craig Walton (2011) trainiert worde.

Vo 2003 bis 2006 isch d Ryf viermoou z Foug Schwiizermeisteri bi de Juniorinne worde. Am 8. Juni 2008 het sie denn z Vancouver de Triathlon-Weltmeistertitu ir Kategorie U-23 ghout und sech demit für di Olympische Summerspüu 2008 z Peking qualifiziert, wo si de sibet Rang beläit het. 2009 het sie z Des Moines gmeinsam mit dr Magali Di Marco Messmer, em Ruedi Wild und em Lukas Salvisberg d Wäutmeisterschaft im Mixed Relay (Teamwärtig) gwunne und im Johr druf z Lausanne het sie de Titu im Schwiizer Team zäme mit de Nicola Spirig, em Ruedi Wild und em Sven Riederer erfougrych verteidiget und widerhout.

Im Juni 2012 het sie sech ou fürne Start bi de Olympische Spüu 2012 z London qualifiziert, wo sie zäme mit de Nicola Spirig, em Sven Riederer und em Ruedi Wild für d Schwiiz gstartet isch und de 40. Rang erreicht het. Im Septämber 2012 isch sie denn z Murte Schwiizermeisteri über di Olympischi Triathlon-Distanz worde.

D Daniela Ryf isch 2013 Mitglied vom "Elite B-Kader" im Swiss-Triathlon-Team gsi. Im Mai isch si im östrychische St. Pölten zerst Moou uf dr Ironman-Halbdistanz gstartet und im Ougust het sie z Wiesbaden dr Ironman 70.3 European Championship gwunne.
Syt 2014 wird si vom Oustralier Brett Sutton (är coacht ou d Nicola Spirig; «Trainer vom Johr 2017») und vom früechere Velorönnfahrer Armin Meier betreut.

Im Juni 2014 het si z Rapperswil-Jona bi irem Siig bim Ironman 70.3 Switzerland iri bishärigi Bestzyt uf de Mittudistanz erreicht. Ändi Juli het si z Züri d 5150 European Championship gwunne und grad am Tag druf bi irem erste Start uf de Langdistanz ou dr Ironman Switzerland gwunne. Dee Siig het ire ou die no fählende Pünkt im «Kona Pro Ranking System» vo de WTC brocht für ne Start drei Möned spöter bim Ironman Hawaii. 

Im Septämber het si z Kanada d Ironman 70.3 World Championship gwunne. Füf Wuche spöter het si bir Ironman World Championship de zwöit Blatz beläit. 
Vo de insgsamt 125.000 US$ Brysgäuder, wo d WTC im Johr 2014 usgschüttet hei, sy meh a d Daniela Ryf ggange weder a jedi angeri Triathletin bi de WTC-Wettkämpf.

Syt Aafang vom Johr 2015 startet d Ryf s nöi ggründete Bahrain Elite Endurance Triathlon Team, wo vom Oustralier Chris McCormack gleitet wird. Im Mai 2015 het si dr Ironman 70.3 Mallorca mit nöiem Streckerekord gwunne, das isch ire sächst Siig z Foug bimene Wettkampf uf dere Distanz gsi.

Im Juni het si z Frankfurt bi irem vierte Start bimene Wettkampf über d Ironman-Distanz d Ironman European Championship gwunne. Trotz extrem höche Temperature, wo für di höchsti Abbrächerquote ir Gschicht vo de Veraastautig gsorgt hei, het si de Streckerekord mit nöier persönlecher Bestzyt uf dere Distanz vo 8:51:00 h ungerbotte.

Im Ougste het si im Rahme vom Ironman 70.3 Zell am See-Kaprun d Ironman 70.3 World Championship gwunne. Im Oktober het d Ryf aus erst zwöiti Schwiizeri noch de sächsfache Siigeri Natascha Badmann dr Ironman Hawaii gwunne. Aus erst zwöiti Frou noch de Leanda Cave (2012) het se doodemit innert eim Kaländerjohr sowou d Ironman 70.3 World Championship und d Ironman World Championship für sech chönne entscheide.

Mit irem Siig uf de Mittudistanz z Bahrain im Dezämber 2015 het si ou d Gsamtwärtig vo de «Triple Crown Series» us em Challenge Dubai, dr Ironman 70.3 World Championship und em Ironman 70.3 Bahrain und demit das bis deet höchsti Brysgäut ir Gschicht vom Triathlon ir Höchi vo 1 Million US$ gwunne.

Im Juni 2016 het si zum dritte Moou z Foug dr Ironman 70.3 Switzerland chönne gwünne. Im Juli het si bim Challenge Roth mit irere Sigerzyt vo 8:22:04 h e persönlechi Bestzyt und di drittschnäusti Zyt gschafft, wo je vonere Frou uf dr Langdistanz ufgsteut worden isch. Nume e Wuche spöter isch si bir nächste Langdistanz gstartet und het dr Ironman Switzerland mit nöiem Streckerekord uf de nöie Streckefüehrig aalässlech vo de 20. Ustragig gwunne.

Im Oktober het si bim Ironman Hawaii de Streckerekord um meh aus füf Minute verbesseret und ire Titu bir Ironman World Championship erfougrych verteidiget.

Im Juli 2017 het si ihren Erfolg beim Challenge Roth verteidiget. Im Septämber het si aus ersti Athletin zum scho dritte Moou noch 2014 und 2015 de Titu bir Ironman 70.3 World Championships ghout.

Im Oktober het si zum dritte Moou z Foug dr Ironman Hawaii gwunne. Noch em Schwümme isch si no mit 4:23 min Rückstang uf em achte Rang gläge, het sech aber mit em Velo i Füehrig brocht und het die au uf de Marathondistanz nümme abgäh. Mit dene Erfoug isch d Daniela Ryf ir Saison 2017 di Athletin gsi, wo am meiste Gäut verdient het.

Im Mai 2018 isch si zäme mit em Jan Frodeno und em Chris McCormack Mitglid vo de nöie Triathlon-Mannschaft vo Breitling worde.
Im Juli het si zum zwöite Moou noch 2015 bim Ironman Germany d "Ironman European Championships" mit nöiem Streckerekord für sech entscheide (8:38:44 h) und het s Ziil aus Sibti ir Gsamtwärtig erreicht.

Im Oktober 2018 het die 31-Jöhregi zum vierte Moou z Foug dr Ironman Hawaii chönne gewünne. D Daniela Ryf isch meh als nüün Minute nach de füehrende Lucy Charles us em Wasser cho, het aber d Britin gäg Ändi vo de Velostrecki no chönnen überhole. Si het mit dr nöie Bestzyt uf dr Ironman-Distanz vo 8:26:16 h e nöie Streckerekord bi de Froue uf Hawaii ygstöut und het deby ire bishärig Rekord us em Johr 2016 um meh aus 20 Minute ungerbotte.

D Daniela Ryf läbt z Fäubrunne-Santiklaus.




</doc>
<doc id="72343" url="https://als.wikipedia.org/wiki?curid=72343" title="Communauté d’agglomération de Haguenau">
Communauté d’agglomération de Haguenau

D Communauté d’agglomération de Haguenau ìsch a Kommünàlverbànd ìm Unterelsàss (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverband Communauté de communes de la Région de Haguenau, Communauté de communes de Bischwiller et Environs, Communauté de communes de la Région de Brumath un Communauté de communes du Val de Moder. Zum Kommünàlverbànd gheera 36 Gmeina. Dr Hauiptort vum Verbànd ìsch Haguenau, Präsidant ìsch dr Claude Sturni.


</doc>
<doc id="72346" url="https://als.wikipedia.org/wiki?curid=72346" title="Tawakkol Karman">
Tawakkol Karman

D Tawakkol Karman (; * 7. Februar 1979 z Taizz, Jemenitischi Arabischi Republik) isch e jemenitischi Schurnalischti, Bolitikeri, Mänscheröchtsaktivischti un Mitglid vu dr Oppositionsbartei al-Islah, em jemenitische Ableger vu dr Muslimbruederschaft. Si giltet as aini vu dr bekannteschte Lyt vu dr Proteschtbewegig im Jemen. Anne 2011 het si dr Friidesnobelbryys iberchuu.

D Tawakkol Karman isch e Dochter vum Bolitiker Abd as-Salam Karman. Ihre Vater isch Juschtizminischter unter em Bresidänt Ali Abdullah Salih gsii.Är het sy Amt 1994 niderglait, wu dr Salih mit militärischer Gwalt Protescht im Side vum Land het niderschlaa loo. Effetli het er d Regierig vum Salih kritisiert un mit syre Dochter het er derhaim vyl iber Grächtigkait un falschi Entwicklige im Jemen dischpetiert. Dr Abd as-Salam Karman un au ihre Unkel sin prominänti Lyt vu dr Oppositionsbartei al-Islah. D Karman sälber isch kritisiert wore fir ihri Mitglidschaft. Ihre Brueder Tariq isch Dichter.

D Karman het an dr Universitet vu Sanaa, dr Hauptstadt vum Jemen, Verwaltigswisseschaft studiert (no andere Aagobe Bolitikwisseschaft). Dert het si au Änglisch glehrt un d Autobiografie vum Nelson Mandela ("Der lange Weg zur Freiheit") un em Mahatma Gandhi gläse. As Reporteri isch si gege d Chindereh vorgange. As Mitarbaiterivu dr Zytig "Al-Thawrah" het si anne 2005 zäme mit andere Fraue un mit Hilf vu uusländische Regierige un Hilfsorganisatione d Verainigung "Schurnalischtine ohni Chette" (ängl. "Women Journalists Without Chains", WJWC) grindet, wu si in dr Hauptsach fir Mänscherächt yysetzt, un het au d Laitig vu WJWC ibernuu.

Ab 2006 het si mit Massen-SMS gege dr Bresidänt Ali Abdullah Salih opponiert. Dr Täxtnochrichtedienscht mit bolitische Nochrichte un Botschafte an e baar Döusert Mänsche, wu si initiiert het, isch 2007 vum jemenitische Regime yygstellt wore. Ab däm Johr het si all Wuche vor em Amtssitz vu dr Regierig chlaineri Demonschtratione organisiert, wu si Mainigs-, Versammligs- un Brässfreihait gforderet het, s Änd vu Korruption un Tyrannei un ass bolitischi Gfangene frei gloo wäre. Glychzytig het si Frauequote im effetlige Dienscht gforderet, het dr Informationsminischter kritisiert, wu d "Schurnalischtine ohni Chette" het welle verbiete loo, un het derfir gworbe, ass d Fraue dr traditionäll Gsichtsschleier ablege.

Im Zämehang mit em „Arabische Friejohr“, wu aafangs 2011 u. a. zum Sturz zum tunesische Machthaber Zine el-Abidine Ben Ali gfiert het, isch s au im Jemen zue Protescht chuu. D Tawakkol Karman het um die Zyt Studäntedemonschtratione z Sanaa gege dr Salih un däm syre Regierig organisiert. D Karman isch verhaftet, yygesperrt un wider freigloo wore. Ihri Verhaftig het Massedemonschtratione uusglest. Am 29. Jänner 2011 het d Karman mee Protescht aagfiert un het am 3. Februar e „Dag vu dr Wuet“ uusgruefe. D Karman isch am 17. Merz wider unter Arrescht gstellt wore.
Aafangs Oktober 2011 isch dr Karman zäme mit dr Ellen Johnson Sirleaf un dr Leymah Gbowee dr Friidesnobelbryys 2011 zuegsproche wore. Uuszaichnet wore isch „ihre gwaltfreie Kampf fir d Sicherhait vu Fraue un fir s Rächt vu dr Fraue, in vollem Umfang an Friidesarbet mitzmache“. D Karman het dr Bryys dr Aktivischte vum Arabische Friejohr. D Karman isch di erscht Frau us em arabische Ruum, wu dr Friidesnobelbryys iberchuu het. Mit eme Alter vu 32 Johr zum Zytpunkt vu dr Verleihig isch si derzue au di bis dert jingscht Empfängeri vun eme Friidesnobelbryys. In eme Spiegel-Interview zue dr Bryysverleihig het d Karman im Oktober 2011 iber ihri Vorstellig zue dr Zuechumft vum Jemen gsait: „Wir wollen eine moderne Zivilgesellschaft, weltoffen und zukunftsorientiert.“ Zue dr Roll vum Islam het si gsait: „Uns schwebt ein System wie in der Türkei vor.“ 

D Tawakkol Karman läbt z Sanaa. Sich isch ghyrote un Mueter vu drei Chinder. Ihre Mann, dr Mathematiklehrer Mahammed al-Nahmi, duet d Karman bi ihre Proteschte unterstitze. Zue ihre bolitische Vorbilder zellt si näb em Mahatma Gandhi un em Nelson Mandela dr Martin Luther King un d Hillary Clinton.



</doc>
<doc id="72352" url="https://als.wikipedia.org/wiki?curid=72352" title="Jane Goodall">
Jane Goodall

D Jane Goodall [] (* 3. April 1934 z London) isch e britischi Verhaltesforscheri. Mer chännt si fir ihri Forschige zum Verhalte vu Schimpanse im Gombe-Stream-Nationalpark z Tansania, wu si anne 1960 aagfange het. Go fir dr Erhalt vu dr Habitat vu dr Primate un dodermit fir dr Schutz vu ihre Arte z wärbe, het si s Jane-Goodall-Inschtitut grindet, wu versuecht dur effetligi Bildig un rächtlichi Verdrättig s Verständnis fir d Primate greßer z mache, d Zämenarbet mit lokale Gmaine will sterke un jungi Lyt fir die Ufgob gwinnt un uusbildet.

D Goodall isch näb dr Dian Fossey (Gorilla) un dr Birutė Galdikas (Orang-Utan) aini vu dr drei Fraue, wu aagregt dur dr Paläoanthropolog Louis Leakey aafangs 1960er-Johr Langzytuntersuechige iber Mänscheaffe aagfange hän. Dr Leakey un di drei Forscherne hän vermuetet, ass mer vum Bschaue vum Verhalte Ruckschliss uf d Evolution vum Verhalte im Verlauf vu dr Stammesgschicht vum Mänsch cha zie.

D Goodall sich as "Valerie Jane Morris-Goodall" uf d Wält chuu. Ihre Vater Mortimer Morris-Goodall isch Automobilrännfahrer un Motorsportfunktioneer gsii, ihri Mueter Margaret Myfanwe Joseph het unter em Name Vanne Morris-Goodall Gschichte gschribe.

No dr Schuel isch d Goodall zeerscht uf e Schuel fir Sekreteerne gange. Anne 1957 het si aber ihre lange ghegte Draum wirkli gmacht un isch uf Afrika gange. En ehmolige Schuelkamrad het si uf Kenia yyglade. Si het im Kenya National Museum e Stell kriegt un isch eso in Kontakt zum Diräkter vum Museum, em Louis Leakey, chuu. Anne 1962 isch dr niderländisch Baron Hugo van Lawick vu dr National Geographic Society fir enn Filmbydrag uf Kenia gschickt wore. Am 28. Merz 1964 hän dr van Lawick un d Goodall ghyrote. Si het dr Doppelname "Jane Van Lawick-Goodall" aagnuu. Im Johr 1967 het si ihre Suhn Hugo Eric Louis uf d Wält brocht.

Drotz ass d Goodall vorhär nit studiert ghaa het un wäge däm dr Bachelor-Grad nit ghaa het, wu s zmindescht bruuucht ghaa het, het si si scho ab 1962 an dr University of Cambridge zur Promotion in Ethology derfe yyschrybe, wel mer ihri bsundere un wichtige Verhaltesbeobachtig anerkännt het. Si het d Promotion anne 1965 mit Erfolg abgschlosse. Anne 1965 isch si in "Miss Goodall and the Wild Chimpanzees" (em eerschte vu "National Geographic" je produzierte Film), wu ihre Mann Hugo van Lawick mit ere drillt het, zum erschte Mol im Färnseh ufdrätte. S alt Filmmaterial isch anne 2017 wider brucht wore go drus e Film mache. Dr Dokumentationsfilm "Jane" vum Reschisseer Brett Morgan un mit dr Musik vum Philip Glass isch 2018 in d Kinos chuu. 

Vyl, was mer iber Schimpanse waiß, goht zrug uf d Arbete vu dr Jane Goodall. Si het uusegfunde, ass Schimpanse Wärchzyyg bruuche: Zum Byschpel bräche Schimpanse Näscht ab un angle mit ene Termite us dr Lecher vu dr Böue, oder si bruuche Stai as Hammer un Amboss go Nus ufmache. Derzue het d Goodall uusegfunde, ass Schimpanse au Flaisch frässe, ass si zäme go andere Affenarte jage gehn un ass si in Gruppe anderi Schimpansegruppe aagryfe.

Anne 1971 isch as erscht greßer Wärch "In the Shadow of Man" erschine, wu si detailrych d Individualitet un di persenlige Drame vu dr Schimpanse din gschilderet het, wu si zuegluegt ghaa het. D Goodall isch aini vu dr erschte Forscherne, wu dr Dier, wu si studiert het, Näme gee het un kaini Nummere. Des isch dodmol in dr Wisseschaft stark kritisiert wore, wel mer dänkt het, ass doderdur di wisseschaftlig Objektivitet verlore gieng, aber au wel d Jane Goodall vorhär „nume“ as Sekreteeri un Bedienig gschafft un nit studiert ghaa het. In dr Zwischezyt hän s ere vyl Wisseschaftlerne un Wisseschaftler noogmacht.

Vu 1970 bis 1975 isch d Goodall Gaschtbrofässeri fir Psychiatry un Humanbiology an dr Stanford University gsi, ab 1973 Gaschtbrofässeri fir Zoology an dr Universitet vu Dar es Salaam. No dr Schaidig 1974 vu ihrem erschte Mann van Lawick het si anne 1975 dr tansanisch Barlemäntsabgordnet un Diräkter vu dr Nationalpark vu Tansania Derek Bryceson ghyrote. Mit syre Hilf het si dr Bstand vu Gombe as Nationalpark gsicheret. Dr Bryceson isch 1980 an Chräbs gstorbe. D Zyt dodernoo het d Goodall im e Dokumäntarfilm as di schwirigscht Zyt in ihrem Lääbe gnännt.

Anne 1986 het d Goodall noch ere Kumferänz iber dr ethisch Umgang mit Dier z Chicago d Richtig vu ihre Arbete gänderet. Si het si jetz dr Bildig vu me braite Publikum verschribe go d Habitat vu dr Schimpanse besser schitze z chenne. Si het aagfange mit dr dertige Regierige zämeschaffe go ne ekologisch verdräglige Turismus ufbue. Si git au Unterricht in Ekology, schafft mit lokale Verwaltige un Forschigsinschtitutione zäme un het e Schutzprogramm fir verwaisti Schimpanse ufglait.

Im Johr 1990 het si "Through a Window" vereffetligt, wu si din gschribe het, ass mir e ethisch verantwortbare Wä finde mien mit Dier umzgoh, wel mer all mee uusefindet iber di gaischtig un sozial Komplexitet vun ene. Si het dodermit d Haltig vu Dier as Huusdier, as Nutzdier fir Flaisch un au as Versuechsdier gmaint.

Anne 1991 het d Goodall mit Chinder z Tansania d Aktion "Roots & Shoots" („Wurzle un Spross“) grindet, wu in dr Zwischezyt in iber 40 Länder ufgriffe woren isch. In dr verschidene "Roots & Shoots"-Gruppe solle vor allem Chinder un Jugedligi aigeni Idee un chlaineri Projäkt im Natur- un Umwältschutz entwickle.

D Goodall setzt si au im Rame vum "Great Ape Project" fir bstimmti Rächt vu dr große Mänschenaffe yy.. Syter anne 2002 isch si Friidesbotschafteri vu dr UNO.








</doc>
<doc id="72353" url="https://als.wikipedia.org/wiki?curid=72353" title="Jaleo (Tanz)">
Jaleo (Tanz)

De Jaleo () isch e Musigstiil ("palo") vom Flamenco, wo vor alem i de Extremadura vorchunnt.

Er ghört zo de Alegrías und isch nööch verwandt mit de Bulerías und werd imene lebhafte Drüerrhythmus tanzet. D Liedstrophe bistönd us drai achtsilbige Veers, de erst und de dritt stönd debii im Endraim.

De Jaleo hett sich im 19. Joorhundert vomene Volkstanz zomene Büünetanz entwicklet und hett i de Mitti vo sebem Joorhundert sini Blüeti erraicht und isch internationale Tänzer und Tänzerine uufgfüert wore.



</doc>
<doc id="72355" url="https://als.wikipedia.org/wiki?curid=72355" title="Dirigieren">
Dirigieren

S Dirigyrè isch è Orièntyrungs-, Koordinyrungs- un Gschtaltungshǜlfe für diè uusfüürendè Musiger von èm Orcheschter odder Chor odder ènèm andrè musizyrendè Ensemble. Dirigyrt wörd hauptsächlich mit Handbewegungè (eini odder beidei Händ) vom Dirigènt uusgfüürt, woby suschtigi Geschtik un Körperschprõch d Handbewegungè mee odder wènniger unterschtützt. Dirigyrè erfüllt meereri Fungtionè: S koordinyrt d Musiger am Aafang un am Ènd von èm Stugg sowiè bim Yhaaltè vom Tagt, zuèsätzlich wörrèd Ysätz aazeigt, dè Dirigènt beyflusst zuèsätzlich toujours diè musigalischi Gschtaltung, i dèm er Dǜnamik, Artikulation un dè musigalischè Uusdrugg vorgit.

S Dirigyrè isch bschtimmtè Reglè un Technigè unterworfè, wo sich historisch entwicklèt hèn. Dè Tagt wörd durch è Schlagfigur mit dè Füürhand aazeigt, bi Rächtshänder ergo mit dè rächtè Hand un bi Linkshänder mit dè linkè Hand. D Schlagfigur cha mit odder ooni Tagtschtogg aazeigt wörrè. Diè musigalischi Gschtaltung mit dè Dǜnamik un dè Artikulation wörd mit wènniger standardisyrtè Uusdruggsformè aazeigt. Di gestischi Vomittlung vo dè musikalischè Gschtaltung wörd vo allem mit dè andrè (meischtens dè linkè) Hand übbernõ, wo nit füürt un jò dè Tagt aazeigè duèt.
Fortgschrittèni Dirigäntè zeigèd d Gschtaltung meischtens mit beidè Händ aa, um d Körperschprõch maximaal z unterschtützè. Dõdeby cha dè Tagt mit dè Füürhand nǜmmi aazeigt wörrè un sèllèwäg voruussetzt, dass graad kein Tempowechsèl odder kei Agogik aazeigt wörrè muè. 
Wôrend dè Begriff "Dirigyrè" sich ehnder uff dè braktische Vorgang un s Handwärchliche bezièt, benamsèd d Begriff Dirigat un musigalischi Leitung (odder eifach "Leitung") ehnder s Dirigyrè von èrè komplettè Uffüürung, also è Konzèrt odder minimal è ganzes Stüggle. Mit dè "musigalischè Leitung" cha drübber usè au diè langfrischtigi Leitung von èm Ensemble odder Orcheschter gmeint sy, yschlièßlich dè Blaanungè, dè Probèarbèt un implizit au èm Dirigyrè.

Dirigäntè machèd sich vor èm Dirigyrè intensiv mit èm Stugg un sinèrè Struktur vodraut. Sie wǜssèd, welli Inschtrumänt odder Stimmè (Bsetzung) s Stugg volangè duèt un sorgèd ggf. für è entschprèchèndi Ergänzung vom Ensemble mit zuèsätzlichè Musiger. Si entwicklèd uffgrund vo Vorgaabè vom Komponischt im Stugg (Tempo odder Metronomzaalè, Dǜnamik, Artikulation, Inschtrumentation) möglicherwys au mit Hǜlfe vo Audiouffnaamè, è eigèni, bräzisi Vorschtellung vom Charakter un Inhalt vom Stugg. Si merkèd sich d Ysätz vo dè voschiddènè Inschtrumänt odder Stimmè, Tagtänderungè, Tempo- un Charakterwechsel un übèd si gestisch un mental für sich y, bevor si vor s Orcheschter drättèd.

Si spürèd èm Inhalt vom Stugg nõch, wo durch Quällè (z. B. Brièf odder Dagebuèchnotizè vom Komponischtè), Aamerkungè odder uussagechräftigè Titel (Brogrammmusig) odder Tegscht in Vokalkompositionè usègfundè wörrè cha. Si kènnèd s musighistorische Umfäld vom Stüggle, wa dè spezifische Stil vom Wärch mitbeschtimmt, nõch Möglichkeit au anderi Wärch vom Komponischtè un sini Relationè i sèllèm Kontegscht. Idealerwys kènnèd si d Partitur nõch intensivem Studium uuswendig un hèn sich è gnaui Klangvorschtellung gschaffè, wo individuèll voschiddè isch, abber ebbèso vosuècht, dè Intention vom Komponischt un dè Komposition aa un für sich grächt z wörrè.

Dè Dirigänt studyrd mit èm Ensemble s Stugg mit Musigprobè y, bis es dènnè Vorschtellungè vom Dirigänt entschprèchè duèt, wo dèsell sich im Vorfäld bildèt hèt. Dè Dirigänt un d Orcheschtermusiger voschtändigèd sich dõdeby exakt übber d Umsetzung vo bschtimmtè, nit explizit vorgäènè Stellè i dè Partidur, dè Vorschtellung vom Dirigänt, diè korrekti Uusfüürung un dè Charakter un Inhalt vo dè Komposition. Dè Dirigänt korrigyrt s Ensemble wôrend dè Probè so lang, bis es Wärch möglichscht perfèkt uffgfüürt wörrè cha. Hilfsinschtrumènt für s Yschtudyrè vo vokalè Ensemblepartiè isch dõdeby meischtens è Klavyr, welles vom Dirigänt selber odder von èm Korrepetitor gschpillt wörd. Dõdeby isch dè Dirigänt Entscheidungsdräger un brägt dõdemit d Interpretation von èm Stugg in hochem Maß. Schlièßlich leitet er s Ensemble in allnè vorgsäènè Ufffüürungè vom Stugg (im Fall vo Gaschtdirigäntè im Repertoire-Musigtheater bzw. i dè Operè im dütschschprõchigè Ruum allerdings oft nu d Premièrè un è baar Folgevorschtellungè; diè räschtlichè Vorschtellungè wörrèd denn vo feschtaagschtelltè Kapèllmeischter „nõchdirigyrt“).

Wenn èn Dirigänt è Ensemble für èn längerè Zitruum übbernimmt, cha sich dè Klang vom Ensemble un dõdemit sy künschtlerisches Brofyl entscheidend voändèrè, well dè permanente, kontinuyrliche Yfluss vom Ensembleleiter, sini dõdefür notwendigè gnauè Vorschtellungè vom Klang un musigalischer Gschtaltung, s Ensemble in sinèrè musigalischè Uusfüürung z brägè aafangt.

Dè Dirigänt isch im professionéllè Berych nit für s Yschtudyrè vo dè individuèllè Partiè voantwortlich. Sèlli Uffgaab übbernimmt jeddè Musiger für sich selber. Chorischtè wörrèd im Regelfall durch irèn Chorleiter yschtudyrt, Solosänger un -sängerinnè hèn am Theater odder in Opèrèschuèlè èn Korrepetitor.

Dirigyrè isch d Kunscht, musigalischi Informationè in Ächtzit aa uusfüürendi Musiger z übbermittlè. S git zwar keini absoluti Reglè für s korräkte Dirigyrè, sèllèwäg git s è großi Zaal vo voschiddènè Dirigyrtechnigè un -schtyl, abber è grundlegèndes Voschtändnis für d Basiselemänt vom musigalischè Uusdrugg (z. B. Tempo, Rhǜthmus, Artikulation, Dǜnamik) un d Fähigkeit, sèbb mit Geschtè effektyv sim Ensemble zu übbermittlè, isch nötig, um dirigyrè z chönnè.

S git für jeddi Tagtart è bschtimmti Schlagfigur, wo als normal aagluègt wörd. Sèlli Figur wörd i dè Regel mit dè rächtè Hand un mit èm Tagtschtèggè aazeigt. D Fähigkeit, Uusdruggs- und Phrasyrungsnuancè durch variabli Geschtik z übbermittlè, isch äbbèso vo Vordeil. Sèlli Nuancè söttèt einersits mit dè Schlagfigur vo dè rächtè Hand mit aazeigt wörrè, anderersits diènt hauptsächlich diè link Hand dèzuè, sèlli Nuancè unabhängig vom Schlagmuschter vo dè rächtè Hand aazzeigè un z vodütlichè.

Dè Dirigänt stòt übblicherwys graad dõ, uff beidè Füèß un für alli Musiger guèt sichtbar vor èm Orcheschter un ergo mit èm Rüggè zum Publikum. Isch dè Dirigänt nit vo allnè Ensemblemitglyder sichtbar, wörd è Podescht vowendet. Èn hochè Dirigyrschtuèl bzw. è Steehǜlfi isch è Möglichkeit, wôrend langè Probè auch (halb) im Sitzè dirigyrè z chönnè. Sèllè Stuèl wörd allerdings im Konzärt nu seltè vowendet (z. B. vom Sergiu Celibidache odder James Levine in irè letschtè Johr); im Orcheschtergrabbè vo dè Oper dègegè wörd dè öfter bruucht. Ganz im Sitzè cha mò nit vonümpftig dirigyrè, well mò asè d Körperschpannung nit voll uffrächt erhaaltè un au nit a d Musiger witter gää cha, well s Dirigyrè für dè perfekte Uusdrugg vollè Körperysatz (au vo dè Hüftè absi) volangè duèt. Blõsorcheschterdirigäntè un Chorleiter müèn im Stòò dirigyrè, um d Stütze bzw. d Buuchschtimm i s Dirigat voll mit ybringè z chönnè. Allgmein sött dè Dirigänt zu allnè Mitglyder vom Ensemble bi Bedarf sofort Bliggkontagt uffnää z chönné un gnuèg Bewegungsfreiheit z haa.

È Voruussetzung für s Dirigyrè isch d Beachtung vo dè Schlagebèni, uff diè sich alli Schlagfigurè bezièd. Wenn d Schlagebèni unklar isch, wörd s Dirigat ungnau, s Signaal wǜrkt entschprèchend unklar uff s Orcheschter. D Schlagebèni cha in bschtimmtè Gränzè vom Dirigänt individuèll gwäält wörrè, un sie cha sich innerhalb von èm Stugg temporär gändèrèt wörrè, zum Byschpill uffgrund è Änderung vo dè Dǜnamik, dè Donhöchi odder dè Orcheschtration bim Übbergang vo Solopassagè i s Tutti.

S Signaal am Aafang von èm Stugg isch èn Schlag vor èm èrschtè Ysatz vom Stugg, also vor èm Ysatzzitpungt für d Musiger. Sèlli Ysatzvorbereitung heißt "Vorbereitendè Schlag". Dè vorbereitende Schlag lait s Tempo, d Dǜnamik un dè Charakter vom Aafang vom Stugg fescht. Dè vorbereitende Schlag sött i dè Regel in kongruèntem zitlichè Vohältnis zuè dè Schlaggschwindigkeit vo dè jewyls folgendè Schlagfigur bzw. im folgendè Metrum stò. Wenn dè èrschte Ysatz èn Ufftagt isch, lyt dè vorbereitende Schlag uff dè Zellzit vornè draa, z. B. bin nèm Ufftagt uff 3 im Vyrvyrteltagt also uff èm Schlag 2. Well dè vorbereitende Schlag s wichtigschte Signaal für s Aafangè isch, muè-ner für jedden Musiger einwandfrei sichtbar syy. Uss dèm Grund muè dè vorbereitende Schlag immer vo dè obberè Schlagebèni uusgò, unabhängig vom folgendè Ufftagt. Bi nèm Ufftagt näbbèm Schlag, z. B. èm Achtel-Ufftagt uff 1 im Vyrvyrteltagt, muè dè vorbereitende Schlag au è Achtel lang sy und uff 4 chò, i sellèm Fall schwätzt mò allgemein von èm "Churzè Vorbereitendè Schlag". Bi Blõsmusigdirigäntè un Chorleiter git s bim vorbereitendè Schlag diè Bsunderheit, dass dè Dirigänt glychzitig mit èm vorbereitendè Schlag Luft holt, um dè Ysatzimpuls für d Musiger z voschtärkè. Sèll Lufthollè cha abber vo mengè Musiger nu schlècht odder gar it ghört wörrè, dõrum visualisyrèd sèlli Dirigäntè s Lufthollè mit èm offenè Muul un èm lychtè Aalupfè vo dè Bruscht- un Schulterparty.

S Änd von èm Stugg wörd durch èn Abschlag kennzeichnèt. Dõdeby chönnèd beidi Händ mit dè Unterärm in èrè chraisförmigè Bewegung gegèläufig unnè zämmè odder nõch ußè gò. Alternatyv wörd d Hand nõch èrè Chraisbewegung übber odder vor èm Chopf zuè nèrè Fuscht gmacht odder suscht wiè zämmè zogè. Für lysligi Schlüß wörrèd au nu d Finger odder d Handflächè zämmè gmacht. Wichtig isch nu dè präzis aazeigte Zitpungt vom Änd vom Schlussdon. Bi Stüggle, wo mit ènèm Diminuendo odder Morendo lyslig bis zuè dè Stilli hy vochlingèd odder in quasi unändlicher Widderholung bis zum Lutlosè vochlingèd, wörd è decrescendo bis zum Stillhebbè vo dè Händ vom Dirigänt aazeigt.

Zmitts im Stüggle Abriißè wôrend enèrè Musigprob wörd mit èrè fürsi keerti Handinnèflächi odder mit èrè beidhändigè, schnellè Bewegigi nõch ußè hyy aazeigt. D Ruè bim Yschtimmè/Inschtruyrè/Aafangè wörd durch d Händ vom Dirigänt i dè Achtungsschtellung ygforderèt. Zum Voschtärchè vo sèllèm Zeichè chönnèd au d Handflächè nõch ußè keert wörrè, odder diè mittlerwyl aaltbachènè Attitüdè vom widderholtè Aaschlaa vom Tagtschtogg am Dirigäntèpult bruucht wörrè.

S Tempo wörd durch rhǜthmisch glychi Dirigyrgeschtè (Schlagfigurè) allgmein mit dè rächtè Hand aazeigt; sie chönnèd bi Bedarf choreographisch mit èm Studium vo dè Partidur yschtudyrt wörrè odder au spontan syy. D Schlagfigurè stôn dõdeby im Diènscht vom Tempofluss, wo vom Dirigänt greglèt wörd. Dè Ysatz vo dè linkè Hand isch bi dè voschiddenè Dirigyrschuèlè unterschydlich greglèt.
Einersits s wörrèd glychzitig mit dè linkè Hand bsunderi Zeichè gää, wo allerdings s Ensemble voschtò wörrè müèn, damit si fungtionyrèd. Sèlli Zeichè chönnèd z. B. d Ysätz, d Artikulation, d Dǜnamik un dè Ablauf (Codaschprüng, Widderholig) im Stugg bedräffè. Zum Voschtärkè vo dè Schlagfigur rächts cha mò au mit links s Tempo simultan aazeigè. Diè linki Dirigyrhand muè sèllèwäg immer unabhängig vo dè rächtè Füürhand ygsetzt wörrè chönnè. Scherzhaft wörd sèlli Dirigyrtechnik au mit èm Spruch "Diè linki Hand rettèt d Wält" beschribbè
Anderersits git s au dè Aasatz, dass diè rächti un linki Hand alli bsunderè Sachè, also d Artikulation, Dǜnamik usw., zämmè aazeigèd, um d Wǜrkung vo dè Zeichè z voschtärkè, woby diè rächti Hand nǜmmi s Tempo aazeigè cha. Wenn s nüt Bsunders zum Aazeigè git, füürt diè rächt Hand s Tempo witter un cha eventuèll vo dè linkè Hand unterschtützt wörrè. Unter Amateurmusiger wörd sèllè Dirigyrschtyl spöttisch au als "Mòlè" betitlèt, well d Aazeig vum Tempo öfter wègkait.
È allmäälichi Tempoänderung wörd durch langsamer odder schneller wörrèndi Schlagfigurè mit dütlichè Impüls aazeigt; bi plötzlichem Tempowechsel muè sich au s Tempo vo dè Schlagfigur uff ein Schlag z änderè.

S Aazeigè vo dè Dǜnamik – odder dè Lutschtärki – cha uff voschiddèni Artè gmacht wörrè. Dǜnamik cha durch d Größi vo dé Schlagfigurè aazeigt wörrè: Je größer diè ygsetztè Geschtè sin, um so luter soll dè Klang sy, by chlyni Geschtè git s abber nu chlyni Lutschtärki. Wechsel i dè Dǜnamik un Übbergäng vo dè einte i dié anderi wörrèd bsunders mit dè Hand aazeigt, wo nit zum Aazeigè vom Tagt bruucht wörd, bi Rächtshänder ergo mit dè linkè Hand. È uffschtygendi Bewegung (normal mit dè Handflächi nõch obbè) signalisyrt è crescendo; è Bewegung absi (normal mit dè Handflächi nõch unnè) zeigt è diminuendo aa. Allerdings cha d Voänderung vo dè Lutschtärki unbeabsichtigt au è Voänderung vom Tempo mit sich bringè, well mit größerer Geschtik au für d Händ, wo d Schlagfigurè uusfüürèd, èn größerer Wäg sowiè mit chlynerer Geschtik èn chürzerè Wäg zruggzlegè isch, wa-nè Reduktion vom Tempo bi großer Lutschtärki un è höchers Tempo bi chlyner Lutschtärki nõch sich ziè cha. Um selli Temposchwankungè z vohindèrè (well jò nu d Lutschtärki sich änderè söll), muè s Gschwindigkeit vo dè Handbewegung dè Dǜnamik aabasst wörrè, sèll heißt, im forte muè sich d Schlaghand schnèller un im piano langsamer bewegè. Sèlli Adaption z behèrrschè gehört mit zum Grundrüschtzüüg bim Dirigyrè.

Drübber usè git s no witteri individuèlli Geschtè, wo sich uff d Dǜnamik beziènèd. È Handflächi, wo nõch obbè offè ghaaltè wörd un nit dè Tagtsteckè haaltè duèt un/odder s Tempo schlaat, cha-n-è crescendo odder è forte aazeigè wiè-nè Handflächi, wo nõch unnè offè ghaaltè wörd, è diminuendo odder è piano aazeigè cha. Plötzlichi Wechsel vo dè Dǜnamik (forte odder piano) wörd mit zitglych wechslèdè Dirigyrgeschtè (groß odder chly) aazeigt. Au eini vor èm Obberkörper ghaaltèni, offeni Handflächi, wo nõch vornè zeigè duèt un nõch vornè unnè bewegt wörd, cha-nè plötzlichs piano yfordèrè odder draa erinnèrè. Mèngi Dirigäntè müèn für bsunders intensyvi un lutti Ysätz d Fersè aalupfè, èn chlynè Gump machè odder fascht dè gsamte Obberkörper bewegè, um d Größi vo dè Bewegung dütlich vo dè vorigè Geschtè abzsetzè; umkeert gön si i d Chnǜ un/odder bügèd sich fürsi, um è lysligi Dǜnamik aazzeigè.

Individuèlli Geschtè un voschiddèni Kombinationè uss dè schu erwääntè git s huufig un sin fascht unerschöpflich. Jeddè Dirigänt wäält ein Möglichkeit, wo für yn authentisch isch un für s jewylige Stüggle bassè duèt.

Wenn è bschtimmtes Inschtrumènt, è bschtimmts Regischter vom Orcheschter odder è bschtimmti Stimmgruppè mit Spillè reschpektyv Singè aafangt, bruuchèd diè bedeiligtè Musiger èn Ysatz (änglisch: „cue“). Dirigyrtechnisch gsää isch èn Ysatz s Glychè wiè-nèn Ufftagt. Èn Ysatz isch dèfür dõ, dè ysetzendè Musiger nõch èrè längerer Paus dè richtige Zitpungt vom Ysatz aazzeigè. Wenn è Gruppè odder Regischter ysetzè söll, duèt mò mit èm Ysatz sicherschtellè, dass dè Ysatz mitnand un glychzitig chunnt. Èn Ysatz muè mit großer Bräzision un dütlich gää wörrè, demit er fungtionyrt. Diè klari Konzentration uff dè Musiger bzw. uff d Regischter/Stimmgruppè un è unmissvoschtändlichi Geschtè sin genau glych nötig wiè è churzes Signaal am Aafang. Dõdeby sött dè Dirigènt sich im Musiger zuèwendè un dè Bliggkontagt ghaaltè wörrè. Bi-nè Huufè Ysätz in churzer Zit langt au meischtens èn Bliggkontagt odder è Bligg i diè uagfääri Richtung vom Musiger allei. Größeri musigalischi Ereignis söttèd mit dütlich sichtbarerè Ysätz (zimli großi Geschtè, Gebruuch vom ganzè Obberkörper) gää wörrè.

D Dirigyrgeschtè odder s Bedonè von èrè Schlagfigur sin charakteristisch für d Artikulation. D Bewegung gòt vo churzè un scharfè, dõdeby hoch konzentryrtè Bewegungen für è staccato bis zuè weichè un lang zogènè Bögè für è legato. Vill Dirigäntè voändèrèd d Spannung vo dè Händ un Ärm: Aagschpannti Musklè un rigidi, schnèlli Bewegungè stôn für „marcato“ (scharfi, gschtoßèni Artikulation), wôrènd entschpannti Händ un Ärm un sampfti, flǜèßendi Bewegungè legato odder espressivo uusdruggèd. Mèngi Dirigäntè bruuchèd für diè korrekti Artikulation iri gsamti Körperschpannung. Well d Artikulation sich innerhalb von èm Tagt un dõdemit innerhalb von èrè Schlagfigur ändèrè cha, bschtòt d Chunscht vom Dirigyrè mèngmòl dõdrin, sèlli voschiddènè Bewegungsartè toujours mitènand kombinyrè zu chönnè.

D Phrasyrung wörd ebbèfalls übber d Händ aazeigt, idèm chlyneri un größeri sowiè langsameri un schnèlleri Bewegungè inènand übbergän. Beschtèfalls cha mò uss dè dirigentischè Geschtè sää, wo è Phrasè hèrrè gòt, demit diè Absicht vom uusfüürendè Musiger umgsetzt wörrè cha. È Fermatè (ghaaltenè Klang) wörd mit èrè ghaaltènè Dirigyrbewegung aazeigt, sèll heißt, d Händ bliibèd obbè stò odder bewegèd sich ganz langsam nõch usè. È offeni Handflächi, wo d Innèsitè nõch obbè zeigt, unterschtützt s Haalté vum Klang. D Duèr vo dè Fermatè wörd mit sèllèrè langsamè Bewegung nõch ußè aazeigt, dè Schluß vo dè Fermatè wörd mit èm eigènè Handzeichè odder mit èm Stòbliibè vo dè Händ vodütlicht. Sicherer für dè Schluß isch è Handzeichè, wo oft mit beidè Händ è Ringelschwänzle i d Luft gmòlt wörd. Bi nèrè Fermatè, wo lyslig voklingè sött, bliibèd d Händ us èrè Bewegung usè eifach stò. Für Blõsmusigdirigäntè un Chorleiter isch es möglich, bim Haaltè vo dè Fermatè mit èrè offenè Gosch guèt sichtbar yzatmè un bim Schluß guèt sichtbar uuszatmè, idèm dè Dirigènt d Gosch widder zuèmacht. Mit sèllèm Vormachè vo dè Atemtechnig für dè Musiger chriègt mò dè Fermatèschluß dütlich besser hèrrè. 

D Indonation wörd durch d Stimmung vo dè Inschtrumänt vor dè Prob odder èm Konzèrt greglèt. Im Symphonyorcheschter isch s d Uffgaab vom Konzèrtmeischter, s Yschtimmè z leitè; i dè Reglè git er dè Kammerdon „a“ vor, wo meischtens zwǜschè 435 un 445 Hz lyt un im Sinfonyorcheschter sowiè symphonische Blõsorcheschter durch s Inschtrumènt Oboè aagää wörd. Für sèll nimmt d Oboe, well s bi nèrè gschtimmtè Oboè wènnig Spylruum für Stimmungsschwankungè wègèm Aasatz odder dè Mensur git. Bi A-cappella-Chorwärch wörd dè èrscht Don odder Akkord vor èm Konzèrt übber è Stimmgablè vom Dirigänt vorgää.

Wôrend dè Probè sött dè Dirigènt d Kontrollè übber d Indonation vom Ensemble haa. Für è erfolgrychi Probè- un Ufffüürungsarbèt es erforderlich, dass dè Dirigènt è guèts un gnaues Ghör hèt, um Ungnauigkeitè übber Schwebungè odder Riibungè z hörè un korrigyrè z chönnè. Je gnauer sy Gehör isch, um so minutiöser cha-ner i s Klangbild ygryfè zu korrigyrè. Innerhalb vom Stüggle cha dè Dirigènt übber nõch obbè odder unnè zeigendè Handzeichè vo dè freiè (linkè) Hand d Indonation vo einzelnè Musiger odder Stimmgruppè korrigyrè.

D Mimik vom Dirigänt, sini Geschtik un sini Körperhaltung bzw. d Körperschpannung chönnèd dè gwünschte Uusdrugg von èm Stückle zuèsätzlich vodütlichè. È Voschtändigung übber dè Inhalt vor èm Stüggle isch zwar mèngmòl sinnvoll, vor allèm bi Amateurochester. um Übberdriibungè odder Fèèlinterpretationè vorzbügè, anderersits erschpart è eidütigi gestischi, körpersprõchlichi odder mimischi Kommunikation im Probèvolauf d Unterbrechung un verbali Inschtruktion.

Bi chlynè, kammermusigalischè Ensemble cha d Roll vom Dirigänt vo eim vo dè Musiger übbernõ wörrè. Sèll bassyrt bsunders bi Kammerorcheschter durch dè Konzèrtmeischter un bi nèm Striichquartett durch dè èrschtè Giiger, au Primarius dauft, idèm sèlli Musiger vor, nõch un wôrend èm Stugg im Ensemble Signaal gän. Ebbèso cha-s bi A-cappella-Chör èn Dirigènt unter dè Musiger gää. Für sèlli au ehnder aadüteti Form vom Dirigyrè bliibt dè Musiger a sim Blatz un stòt bim Dirigyrè uff, um sich nonverbal (verbal gòt bi laufendem Stugg ganz schlècht) übber Bliggkontagt un reduzyrti Geschtik mit sinè Mitmusiger z voschtändigè, wa vum Publikum nit regischtryrt wörrè söll. Chlyneri Orcheschter sin im 18. Johrhundert vum Taschtèinschtrumènt uss gleitet worrè, wa-s bi chlynerè Chör bis hüt nò git. Dõdeby sin früèner au dütlicheri Geschtè bruucht wörrè.

Bsunders uusbrägt hèt dè Dirigènt un Pianischt Daniel Barenboim sèlli Sittè am Flügel braktizyrt, wenn er Klavyrkonzärte uffgfüürt hèt. Lorin Maazel hèt gèrn bim Dirigyrè d Violinè gschpillt, zletscht im Wyner Neujohrskonzèrt 2005 (Solostimme im Vorspiel der Geschichten aus dem Wienerwald von Johann Strauss).
Bi dè Leitung von èm mittelgroßè (Symphonyorcheschter) odder zimli großè Gruppè vo Musiker (Orcheschter mit Chor) wörd èn Tagtschtogg bruucht, wo hauptsächlich dèzuè diènè duèt, chlyneri Bewegungen vo dè Hand mit dè Hebelwirkung z vogrößerè, um d Bewegung übber è größeri Entfèrnung hy sichtbar z machè. Dè Dirigènt stòt i sèllèm Fall guèt sichtbar vor èm Ensemble mit èm Ruggè zum Publikum, meischtens uff ènèm Bodescht. Èn Uusnaam sin dõ d Milidärmusig un Feschtumzüg, bi wèllnè s Orcheschter bzw. d Kapèllè in Bewegung isch un dè Dirigent mit marschyrt.

I dè Opèrè übbernimmt dè Dirigènt è Doppelrollè: er leitet d Sänger un Chör uff dè Bünni un s Orcheschter im Orcheschtergrabbè. Er muè für alli sichtbar syy, um s Zämmèschpyl vo dè beidè Ebènè einersits immer z koordinyrè un anderersits Yfluss uff d Gschtaltung vo dè Ufffüürung nää z chönnè. Dè Opèrèdirigènt stòt mit èm Ruggè a dè Wand vom Orcheschtergrabbè un hèt asè s Orchester un d Bünni vor sich. Durch d Datsach, dass d Musiger uff dè Bünni durch d Regy rümlich in Bewegung sin, wörd d Kommunikation zwǜschè Dirigènt un sebbè müèsam. I sèllèm Fall wörrèd zuèsätzlich d Bewegungè vom Dirigènt behelfswys vo Monitor sitlich vo dè Bünni übberdrait un/odder durch èn zweitè Dirigènt unterschtützt, wellè so gnau wiè möglich d Bewegungè vom èrschtè Dirigènt von èm Monitor übbernimmt un wittergit. In mengè Opèrèhüser übbernimmt dè Souffleur zuèsätzlich sèlli Rollè, byschpillswys a dè Metropolitan Opera z New York odder a dè Königlichè Staatsopèrè z Stockholm.

Wenn s auch möglich isch, als Amateur mit odder ooni Uusbildung è Ensemble zu dirigyrè, so isch s Dirigyrè sit èm 19. Johrhundert èn universitärè Studiègang, wo hützdaag vyr Johr duèrèd und vo dè meischtè Musighochschuèlè aabotè wörd. Kirchèmusiger un Schuèlmusiger chriègèd ebbèfalls è grundlegèndi Uusbildung im Dirigyrè.

Im dütschsprõchigè Ruum wörd Hochschuèl-Uusbildung zum Dirigènt traditionsgmääß hauptsächlich mit ènèm Klayvr (odder au è baar dèvu) realisyrt. S Klavyr söll dè große logistische Uffwand von èm Orcheschter ersetzé un s Orcheschterschpyl imityrè. Dè Dirigyrschtudènt leert sy technischs Handwärch dõdemit meischtens vor Klavyr, welli i dè meischtè Fäll vo dè Kommilitonè un Leerer gschpillt wörd. Folglich isch è guèts Klavyrschpyl mitunter Voruussetzung für s Dirigyrschtudium. Well abber s Klavyr in meefacher Hysicht (Klang, Klangreaktion, rüümlichi Situation vo dè Bsetzung) nit mit dè Inschtrumänt vom Orcheschter voglychbar isch, bschtòt für dè Dirigyrschtudènt zwangsläufig èn Unterschyd zwǜschè m Klavyr- un Orcheschterdirigat. Für d Abschlussbrüèfungè (Vordiplom odder Diplom) wörd normalerwys è Orcheschter zur Vofüègung gschtellt, um dè Studäntè dört Live-Bedingungè z biètè. In andrè Länder, bsunders i dè USA, wörd vosuècht, im Dirigyrschtudènt è inschtrumentals Ensemble regelmäßig zur Vofüègung z stellè, vor wellèm sèlli denn irè Unterricht erhaaltè chönnèd.

Uff èm Wäg vo dè Laièuusbildung vo dè Musigvobänd un Chör – öppè im "Bund (vo dè) Dütscher Musikvobänd" (hochdt. "Bund Deutscher Musikverbände") (BDB), im Dütschè Chorvoband usw. – isch es möglich, è Qualifikation als Dirigènt z chriègè. Au dèsèll Wäg nimmt meereri Johr (i dè Regèl drei für d C- un zwei für d B-Qualifikation) in Aaschpruch. Er bschtòt uss ènèrè Reiè vo stringèntè Kürs (C1->C2->C3) odder uss èrè beruèfsbegleitendè Uusbildung mit meerèrè Phasè bro Johr, wo zwei Johr lang gòt (B-Qualifikation), wo im aaltè B-Abschluss von èm universitäre Studiègang entschpricht. Im BDB wörd vor allèm d C-Qualifikation nit nur zentral, sondern dezentrail uff Vobandsebèni un sogar ggf. uff Bezirksebèni aabotè. Andèrèfalls wär s nit möglich, diè breit Basis vo Laiè- un Hobbyorcheschter mit qualifizyrtè Dirigäntè z vosorgè. D B-Qualifikation cha nur zentral z. B. an èrè Bundes-Musigakademy erworbè wörrè. D Absolventè mit èrè B-Qualifikation dürfèd dè Titel "Musig-Direktor" (MD) drägè.




</doc>
<doc id="72357" url="https://als.wikipedia.org/wiki?curid=72357" title="Kathrin Ruesch">
Kathrin Ruesch

D Kathrin Ruesch (* 1994) isch e dytschi Dialäktdichteri.

D Ruesch isch z Bugginge ufgwachse, ihre Vater stammt vu Kiechlischbärge. Mittlerwyli wohnt si z Frankrych in dr Pyrenäe.

Si schrybt Gedicht un Prosa uf Hochdytsch un im Markgrefler Dialäkt. Dr Badische Zytig het si uf d Frog, wurum si im Dialäkt schrybt, unter anderem gsait: „Ich setzte mich gerne kreativ mit Sprache auseinander und da bietet sich der Dialekt hervorragend an. […] Das entstandene Bild wirkt im Dialekt oftmals stärker, unmittelbarer als in der Standardsprache.“

Anne 2015 het si bim Gerhard-Jung-Wettbewärb mitgmacht un het dert drei Bryys gwunne, dr 1. Bryys in dr Kategory „Lyrik“, dr 1. Bryys in dr Kategory „Prosa“ un dr dritt Bryys in dr Kategory „Lied“. Syterhär chännt mer si in dr Region as Verdrätteri vu dr junge Dialäktautorne. Si het au bi dr Lohrer Murre Bryys gwunne (2016 un 2018 je dr erscht Blatz in dr Kategory „Lyrik“, 2019 dr erscht Blatz in dr Kategory „Prosa“) un au bim Gerhard-Jung-Wettbewärb 2018 het si gwunne (1. Bryys „Lyrik“ un 1. Bryys „Prosa“). Dodermit ghert si zue dr erfolgrychschte Dailnämer bi däne Dialäktwettbewärb.

Zue me Ufdritt bime Alemannisch-Oobe im SWR Studio Fryburg haißt s iber d Ruesch:
D Christel Hülter-Hassler schrybt iber d Ruesch in dr Badische Zytig:
Ab un zue dritt si zäme uf mit dr Lohrer Band „Rhinwaldsounds“.




</doc>
<doc id="72358" url="https://als.wikipedia.org/wiki?curid=72358" title="Sandhya Hasswani">
Sandhya Hasswani

D Sandhya Hasswani (* 1987 z Bad Säckige) isch e Schurnalischti un Dialäktdichteri us em Hotzewald.

D Hasswani isch z Säckige as Dochter vun ere dytsche Mueter un eme indische Vater uf d Wält chuu un z Herrischried im Hotzewald ufgwachse. Ab 1998 isch si z Säckige uf s Scheffel-Gimnasium gange un het dert anne 2007 Abitur gmacht. Derno isch si Schurnalischti wore un schrybt mittlerwyli as freii Mitarbaiteri fir dr Sidkurier un di Badisch Zytig. Si isch ghyrote mit em Harmeet Singh Hasswani-Kooner un het zwai Chinder. D Sandhya Hasswani wohnt mit ihre Familie z Herrischried.

D Hasswani schrybt uf Hochdytsch un im Hotzewälder Alemannisch. Glehrt het si s Alemannisch in dr Chinderschuel un dr Grundschuel. 

Anne 2013 isch si bim bade-wirttebärgische Literaturwettbewerb „Jugend auf dem Land“ fir ihri Gschicht „4 PS – halbstark unterwegs“ mit ere Ehreurkund uuszaichnet wore.

Anne 2015 het si bim Gerhard-Jung-Wettbewärb mitgmacht un het dert e zweete Bryys in dr Kategory „Lyrik“ gwunne. Drei Johr speter het si wider mitmacht un mit ihre Szene „Heb Sorg uff dini Sproch“ in dr Kategory „Spiil“ dr 1. Bryys gwunne.

Fir dr Hotzewaldkaländer 2018 het d Sandhya Hasswani zwelf Verzellige gschribe mit gschichtlige Eraignis, Sage un Legände us dr Region, illuschtriert vum Markus Olivieri un dr Kristine Gelderbloom. Si het do hischtorischi Sage nooverzellt. Au dr Dodtmiser Jubiläumskaländer hän die drei gstaltet, mit Verzellige vu dr Hasswani un Bilder vum Olivieri un dr Gelderbloom. Anne 2020 isch unter em Titel "Sagenhafter Hotzenwald" im Basler Friedrich Reinhardt-Verlag e Buech mit 32 nooverzellte Sage us em Hotzewald uusechuu.

Zäme mit em Verain "Aktiver Hotzenwald" het d Hasswani 2016 en Alemannisch-Wettbewärb fir Schuele us em Hotzewald in s Lääbe gruefe, wu all baar Johr soll stattfinde. 2019 isch er zum zwaite Mol duregfiert wore.




</doc>
<doc id="72359" url="https://als.wikipedia.org/wiki?curid=72359" title="Ida Preusch-Müller">
Ida Preusch-Müller

D Ida Preusch-Müller (* 16. April 1889 z Chander as "Ida Müller;" † 20. Juli 1974 z Mille) isch e dytschi Dialäktdichteri gsii.

D Ida Müller isch z Chander uf d Wält chuu. Ihre Vater isch vu Mille gsii, un het dert mit sym Brueder zäme d „Markgräfler Nachrichten“ grindet ghaa. Är isch derno uf Chander zoge un dert e Druckeri ufgmacht. D Zytig „Die Kander“ wun er uusegee het, het er no aim Johr scho wider yygstellt. E baar Johr speter hän d Eltere mit em Gschäft, näb dr Druckerei au ne Buech- un e Babyyrlade, in d Chandemer Hauptstroß zoge. Dert in dr Hauptstroß 14, wu hite d Fahrschuel Höring din isch, isch d Ida Müller ufgwachse,

Anne 1920 hyrotet si dr Lehrer Emil Johannes Preusch (1897-1953), wu urspringli vu Chander stammt, wu aber z Welmlige ufgwachse isch. Är het sy Uusbildig am Lehrerseminar z Charlsrue abgschlosse un derno z Chander sy erschti Stell as Lehrer aagfange.

Im Johr 1921 chuunt z Chander dr Suhn Wolfgang uf d Wält, anne 1927 dr zweet Suhn Rudolf z Gersbach. Dr Hans Reusch het derno z Wiil gschafft un schließli 1934 as Räkter an ere Schuel z Manne aagfange. Dr Suhn Rudolf stirbt 1935 an Diphthery. Im Zweete Chrieg fallt dr Wolfgang an sym 20. Geburtsdag.

Dr Hans Preusch isch as Soldat in Chriegsgfangeschaft chuu. Wun er haimchuu isch, het er aafangs kai Stell as Lehrer iberchuu, wel er as belaschtet gulte het. Är het derno bi Buure as Hälfer gschafft, d Ida Preusch as Nääjeri bi Familie z Mille. Wäg ere Namesverwächslig isch dr Hans Preusch vu dr Franzose verhaftet wore un as Chriegsverbrächer in dr Feschtig z Metz interniert wore. Är isch schwärz chrank wider haimchuu. Anne 1950 isch er wider in Schueldienscht ufgnuu wore, het si aber ai Johr speter us gsundhaitlige Grind mieße vorzytig pänsioniere loo un isch anne 1953 z Haidelbärg gstorbe.

Im Johr 1957 isch d Ida-Preusch wider uf Mille retuurchuu un isch derno in ihrem Elterehuus gwohnt. Vu dr Witfrauepänsion het si chenne lääbe un si jetz ganz em Schryybe gwidmet. Si het uf Hochdytsch gschribe un im Markgrefler Alemannisch. Scho z Obrigheim het si Gschichte gschribe fir Zytige un Zytschrifte, zem Byschpel fir „Die Markgrafschaft“ vum Millemer Hebelbund, fir „Am Sonntag“ (e Bylag vu dr Badische Zytig), un au Sändige fir dr Radio, z. B. fir dr Siddytsch Rundfunk. Vyl Gschichte vun ere sin Erinnerige an ihri Chindhait un Jugedzyt z Chander gsii. In Schuele het si as „Märlidante“ Gschichte un Märli vorgläse.

Anne 1962 isch im Fryburger Rombach-Verlag s Buech „Das Geheimnis der Tante Perkula – Erzählungen und Geschichten“ uusechuu un 1964 en alemannische Gedichtband unter em Titel „Alles Haimet, isch dy Lied – Alemannische Gedichte“. 1967 isch im Kolibri-Verlag z Wuppertal ihre Chinderbuech „Im Tierreich“ uusechuu, wu in Schrybschrift gsii isch.

Im Johr 1962 het d Preusch-Müller zäme mit andere Dichter un Dichterne dr „Arbeitskreis für alemannische Sprache un Dichtung“ grindet, wu drei Johr speter dr Verain „Muettersproch, Gsellschaft für alemannische Sprache“ drus grindet woren isch.

Am 20. Juli 1974 isch d Ida Preusch-Müller z Mille in ihrem Elterehuus gstorbe.

Anne 2000 het ihri Nichte Gertrud Siegwald-Eckerlin zwai Biechli mit Gedicht vu dr Ida Preusch-Müller uusegee, ais mit hochdytsche un ais mit alemannische. In dr Chandermer Stadtbiecherei het s 2004 e Uusstellig iber sii gee.

Au ihre Mann Hans het Gedicht uf Markgreflerisch gschribe. Ihre Näffe Wolfgang Müller, wu im nordbadische Söllingen ufgwachsen isch, schrybt Gedicht im Sellingerdeitsch, eme sidfränkische Dialäkt. Sy Dante het en derzue aagregt ghaa.

Am Elterehuus in dr Hauptstroß 14 mahnt syt 1979 e Daafle an d Ida Preusch-Müller, wu zue ihrem 90. Geburtsdag ufghänkt woren isch. Z Chander isch d Ida-Preusch-Stroß noch ere gnännt.


Derzue Bydreg in:




</doc>
<doc id="72368" url="https://als.wikipedia.org/wiki?curid=72368" title="Kanton Bavilliers">
Kanton Bavilliers

Dr Kànton Bavilliers ìsch e Kànton ìm Arrondissement Belfort ìm frànzesche Département Territoire de Belfort ìn dr Region Franche-Comté. Dr Höiptort ìsch Bavilliers.

Zem Kànton ghere fìmf Gmeine:


</doc>
<doc id="72369" url="https://als.wikipedia.org/wiki?curid=72369" title="Kanton Belfort-1">
Kanton Belfort-1

Dr Kànton Belfort-Centre ìsch e Kànton ìm Arrondissement Belfort ìm frànzesche Département Territoire de Belfort ìn dr Region Bourgogne-Franche-Comté (bìs 2015 Franche-Comté). Hauiptort ìsch Belfort. Dr Kànton isch zum 22. März 2015 grìnda wora.

Dr Kànton bsteht üs me Deil vun dr Stàdt Belfort.


</doc>
<doc id="72370" url="https://als.wikipedia.org/wiki?curid=72370" title="Kanton Belfort-2">
Kanton Belfort-2

Dr Kànton Belfort-2 ìsch a Kànton ìm Arrondissement Belfort ìm frànzesche Département Territoire de Belfort ìn dr Region Bourgogne-Franche-Comté (bìs 2015 Franche-Comté). Hauiptort ìsch Belfort. Dr Kànton isch zum 22. März 2015 grìnda wora.

Dr Kànton bsteht üs me Deil vun dr Stàdt Belfort.


</doc>
<doc id="72371" url="https://als.wikipedia.org/wiki?curid=72371" title="Kanton Belfort-3">
Kanton Belfort-3

Dr Kànton Belfort-3 ìsch a Kànton ìm Arrondissement Belfort ìm frànzesche Département Territoire de Belfort ìn dr Region Bourgogne-Franche-Comté (bìs 2015 Franche-Comté). Hauiptort ìsch Belfort. Dr Kànton isch zum 22. März 2015 grìnda wora.

Dr Kànton bsteht üs me Deil vun dr Stàdt Belfort.


</doc>
<doc id="72373" url="https://als.wikipedia.org/wiki?curid=72373" title="Communauté d’agglomération Grand Belfort">
Communauté d’agglomération Grand Belfort

D Communauté d’agglomération Grand Belfort ìsch a Kommünàlverbànd ìm Département Territoire de Belfort (Region Bourgogne-Franche-Comté, Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverband Communauté de l’Agglomération Belfortaine un Communauté de communes du Tilleul et de la Bourbeuse. Zum Kommünàlverbànd gheera 53 Gmeina. Dr Hauiptort vum Verbànd ìsch Belfort, Präsidant ìsch dr Damien Meslot.


</doc>
<doc id="72375" url="https://als.wikipedia.org/wiki?curid=72375" title="Communauté de communes des Vosges du Sud">
Communauté de communes des Vosges du Sud

D Communauté de communes des Vosges du Sud ìsch a Kommünàlverbànd ìm Département Territoire de Belfort (Region Bourgogne-Franche-Comté, Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverband Communauté de communes la Haute Savoureuse un Communauté de communes du Pays Sous Vosgien. Zum Kommünàlverbànd gheera 22 Gmeina. Dr Hauiptort vum Verbànd ìsch Giromagny, Präsidant ìsch dr Jean Luc Anderhueber.


</doc>
<doc id="72377" url="https://als.wikipedia.org/wiki?curid=72377" title="Communauté de communes du Sud Territoire">
Communauté de communes du Sud Territoire

D Communauté de communes du Sud Territoire ìsch a Kommünàlverbànd ìm Département Territoire de Belfort (Region Bourgogne-Franche-Comté, Frànkrìch). Sa ìsch àm 21. Dezember 1999 grìnda worra. Zum Kommünàlverbànd gheera 27 Gmeina. Dr Hauiptort vum Verbànd ìsch Delle, Präsidant ìsch dr Christian Rayot.


</doc>
<doc id="72384" url="https://als.wikipedia.org/wiki?curid=72384" title="Liste der Gemeinden im Département Territoire de Belfort">
Liste der Gemeinden im Département Territoire de Belfort

D Lischt vun dr Gmeina im Territoire de Belfort zellt àlla 101 Gmeina ìm Territoire de Belfort uf.

2019:


</doc>
<doc id="72386" url="https://als.wikipedia.org/wiki?curid=72386" title="Jakobus der Ältere">
Jakobus der Ältere

Der elteri Jakobus, wo öppe anne 44 noch Chrischtus gstorben isch, isch eine vo de zwölf Aposchtel gsi.

Zäme mit sim Brueder Johannes und em Andreas und em Simon Petrus isch er eine vo de erschte Jünger vo Jesus Chrischtus gsi. Mit däm het er denn au der Afang vo der Lydensgschicht im Garte Getsemani duregmacht.

Bi der Uferstehig vom Jesus isch der Jakobus au no z Jerusalem gsi. Er soll denn, wien e Legände seit, als Missionaar uf die Iberischi Halbinsle ggange sy. Spöter isch er wider im Heilige Land blibe, bis er under em Reschim vom Statthalter Herodus Agrippa öppe im Joor 44 gchöpft worden isch. Vo sim Tod wird im Markus- und em Matthäusevangelium verzelt.
E Gschicht, wo bis hütt psunders z Spanie bekant isch, seit, d Lyych vom Jakobus sig vo de andere Jünger uf eme Schiff oni Mannschaft is Middelmeer use gloo worde, und wil das Boot im Nordweschte vo der Provinz Iberie vo sälber am Strand vom Atlantik glandet sig, heig me der Dooti dört begrabe. Erscht im nüünte Joorhundert isch das Grab wider gfunde worde, und a däm sim Platz het me d Chile zur Erinnerig an Jakobus bout. Spöter isch dört z Santiago de Compostela die grossi Kathedrale hiichoo, wo eini vo de bedüütendschte Wallfaartschile vo de Chrischten isch. Und der heilig Jakobus isch scho im Middelalter der Nazionalheilig vo Spanie worde.

Was a de Jakobus-Legändene würlech dra sig, isch scho sid em Middelalter kontrovärs diskutiert worde.

Der Fyyrtig vom Jakobus isch der 25. Juli.


</doc>
<doc id="72388" url="https://als.wikipedia.org/wiki?curid=72388" title="Kurt Heynicke">
Kurt Heynicke

Dr Kurt Karl Albert Heynicke (* 20. Septämber 1891 z Liegnitz/Schlesie; † 18. Merz 1985 z Merzhuuse) isch e dytsche Schriftsteller gsii.

Dr Heynecke isch z Liegnitz, uf d Wält chuu as Suhn vum Klaviermacher Otto Heynicke un dr Anna geb. Kiesewette. Sy Mueter isch frie an Tuberkulose gstorbe. Dr Heynecke isch ab 1896 uf d Seminariebisschuel z Liegnitz gange un speter uf Volksschuele z Dresden, z Zeitz un z Berlin-Rixdorf. No dr Schuel het er im Oktober 1905 e Lehr as Handligsghilf bi dr Victoria-Versicherig gmacht un derno in dr Fyyr- un Yybruchsdiebstahl-Abdailig gschafft. Im Oktober 1909 isch er zue dr Gnosseschaftlige Central-Kasse vum Rychs-Landbund gwächslet. Im Novämber 1911, mit 20 Johr, het er Tuberkulose iberchuu, het d Stell mieße ufgee un isch wäg däm e Zytlang in dr Hailaastalt Beelitz, sidli vu Potsdam, gsii. No sechs Monet isch er im April 1912 as ghailt entloo wore un het bi dr Wilhelma Versicherigsgsellschaft aagfange. Im Erschte Wältchrieg het er si freiwiilig gmäldet un isch vu vum Augschte 1914 bis Novämber 1918 im Sanitetsdienscht an dr Weschtfront z Verdun un an dr Somme un au an dr Oschtfront z Russland gsii. In däre Zyt sin in dr Zytschrift „Der Sturm“ vum Herwarth Walden syni erschte Gedicht uusechuu. No 1918 het er as chaufmännische Aagstellte gschafft, unter anderem z Duisburg bim Klöckner-Kunzärn un vu 1921 bis 1924 as Aagstellte bi dr Dytsch Bank.

Vu 1924 bis 1928 het er as Dramaturg am Düsseldorfer Schauspiilhuus gschafft un vu 1926 bis 1928 as Dramaturg an dr Düsseldorfer Stedtische Bihne. Ab 1928 isch er freie Schriftsteller gsii. Anne 1932 isch er mit em Indendant Heinz Hille uf Berlin gange. Wu d Nationalsozialischte an d Macht chuu sin, isch er ain vu dr wenige Verfasser fir d NS-Thingspiil gsii, derzue het er bis 1939 Draibiecher fir d Ufa gschribe. Im Johr 1943 isch er umzoge uf Merzhuuse un het dert gläbt bis zue sym Dod anne 1985. In dr letschte Johr vu sym Lääbe isch er schwär seebehinderet gsii.

Anne 1924 het er d Schauspiileri Margarete Christiane Löschhorn (1899-1981) ghyrote. Drei Johr no ihre Dod 1984 het er in zwooter Eh d Josephine Vogt (* 1923) ghyrote.

Näbe Gedicht het er Roman, Verzellige, Theaterstuck, Gedicht un Essay gschribe, derzu un Heerspiil un Draibiecher fir Film un Färnseespiil. Vor allem in syne Gedicht isch er e typische Verdrätter vum Expressionismus gsii. Dailwys findet mer in syne Gedicht au anthroposophischi un pantheistischi Yyfliss. Syt dr 1930er Johr het er vor allem Unterhaltigsroman gschribe, wu zum Dail rächt erfolgrych gsii sin. Är het au e baar Volkstheaterstuck uf Alemannisch fir di Alemannisch Bihni gschribe („Hauptsach’ mir sin glücklich“ 1970, „Erasmus vom stillen Winkel“ 1970, „E Tröpfle Ewigkeit“ 1971). Scho e baar Johr friejer het er sy Stuck „Die Nichte aus Amerika“ fir di Alemannisch Bihni uf Alemannisch umgschribe ghaa.

Är sälber het anne 1951 iber sy literarisch Schaffe gsait:







</doc>
<doc id="72390" url="https://als.wikipedia.org/wiki?curid=72390" title="Patrizia Laeri">
Patrizia Laeri

D Patrizia Laeri (* 9. Mai 1978; haimetberächtigt z Maiefèld) isch e Schwyzer Wirtschaftsschurnalischti un Moderatori. Si moderiert s Wirtschaftsmagazin «ECO» und «SRF Börse» im Schwyzer Färnseh un schrybt Kolumne fir d Schwyzer Dageszytig Blick.

D Laeri het an dr Universitet Züri un z Madrid Wirtschaftswisseschafte studiert. Zyter anne 2003 schafft d Laeri bim Schwyzer Färnsee. Syt 2009 moderiert si Podiumsdiskussione un Kumferänze, zem Byschpel dr Schwyzer KMU-Dag un s HSG Symposium. Vu 2005 bis 2012 isch si Wirtschaftsredakteeri bi dr Sändige 10vor10 un Tagesschau gsii.

Fir dr 15. Novämber 2018 het d Laeri Schurnalischtine un Schurnalischte zue me Edit-a-thon «Frauen für Wikipedia» zäme mit Ringier, SRF un Wikimedia Schwyz ufgruefe.

D Laeri het zwee Sihn un läbt mit irem Partner z Mänidoorf.


</doc>
<doc id="72391" url="https://als.wikipedia.org/wiki?curid=72391" title="Edit-a-thon">
Edit-a-thon

En Edit-a-thon isch es Träffe vo Lüüt, wo zäme am Inhalt von ere Online-Plattform wie öppe der Wikipedia schaffe. Meischtens macht me für so en Aalass amene bestimten Oort ab.

Der Name chunt us em Änglischen und isch us de Wörter “edit”, wo uf Dütsch 'bearbeite' bedüütet, und “athon”, wo vom Name «Marathon» chunt, zämegsetzt.

Für d Arbet a der Wikipedia het’s so Verastaltige au scho a der Fachhochschuel Nordweschtschwiiz z Basel und a der Uni z Wien ggä. Deils tuet me für die Bearbeitigsweppewärb bestimti Themen ussueche, wo d Deilnäämer denn derzue nöji Sache schrybe oder alti verbessere.

So Verastaltige sind au gmacht worde zum d Plattform "OpenStreetMap" wyterz’entwikle.



</doc>
<doc id="72392" url="https://als.wikipedia.org/wiki?curid=72392" title="Dorothy Crowfoot Hodgkin">
Dorothy Crowfoot Hodgkin

D Dorothy Crowfoot Hodgkin (* 12. Mai 1910 z Kairo as "Dorothy Mary Crowfoot;" † 29. Juli 1994 z Shipston-on-Stour, Ängland) isch e britischi Biochemikeri gsii. Fir ihri Analys vu dr Struktur vum Vitamin B12 het si anne 1964 dr Nobelbryys fir Chemy iberchuu.

D Dorothy Crowfoot Hodgkin isch di eltscht vu vier Deechtere vu me änglische Kolonialbeamte z Kairo gsii. D Eltere, dr John Winter Crowfoot (1873–1959) un d Grace Mary Hood (1877–1957), sin vyl graist un hän wäge däm ihri chinder bi Verwandte z Ängland ufwachs loo. Scho as Jugedligi isch d Dorothy Crowfoot fasziniert gsii vu Krischtall un chemische Strukture. Wu si im Alter vu 16 Johr d „Grundlagen der Chemie“ vum Parson gläse het, het si bschlosse, Chemy z studiere.

Vu 1928 bis 1932 het si Chemy un Physik am Somerville College an dr Universitet Oxford studiert un het si in ihrem vierte Johr dert mit Krischtallografy bscheftigt. Derno isch si an d Universitet Cambridge gange go dert unter dr Laitig vum John Desmond Bernal Sterol untersueche. Si isch vu dr „Eleganz“ vu dr dodmol neie Röntgenstrukturanalyse hiigrisse gsii un hetmit däre Method zum erschte Mol vyl biologisch relevanti Molekil bstimmt, dodrunter Pepsin (1934), Choleschterin (1941), Penicillin (1944), Vitamin B12 (1956) un Insulin (1969)<ref name="DOI10.1038/224491a0">M. J. Adams, T. L. Blundell, E. J. Dodson, G. G. Dodson, M. Vijayan, E. N. Baker, M. M. Harding, D. C. Hodgkin, B. Rimmer, S. Sheat: "Structure of Rhombohedral 2 Zinc Insulin Crystals." In: "Nature." 224, 1969, S. 491–495, .</ref>.

Anne 1932 isch d Dorothy Crowfoot as Lehrchraft uf Oxford retuurchuu. Im nämlige Johr het si mit dr chemische Analys vum Insulin aagfange, doderfir het s 35 Johr bruucht, bis di ganzStruktur vu däm Stoff ufdeckt gsii isch.

Anne 1937 het si dr Bolitolog Thomas Lionel Hodgkin ghyrote, mit ihm het si vier Chinder ghaa, Luke (1938), Elizabeth (1941) un Toby (1946). Churz no dr Geburt vum erschte Chind het si ne schwäre Glänkremedis iberchuu, vu ihre Forscige het si si aber nit doderdur abhalte loo. 1947 isch si as dritti Frau in di exklusiv Royal Society ufgnuu wore. 1958 isch si in d American Academy of Arts and Sciences gwehlt wore, 1971 in d National Academy of Sciences. Ab 1962 isch d Dorothy Hodgkin Mitglid vu dr Pugwash Conferences on Science and World Affairs gsii un het si aktiv fir d Verständigung vu Wisseschaftler vu Oscht un Wescht yygsetzt.

Anne 1964 het si dr Nobelbryys fir Chemy iberchuu. D Dorothy Crowfoot Hodgkin isch di drtt Frau no dr Marie Curie (1911) un dare ihre Doochter Irène Joliot-Curie (1935) sii, wu die hich Ehrig kriegt het. 1965 het si as zwooti Frau – no dr Florence Nightingale – vu dr Chenigi Elisabeth II. dr "Order of Merit" verleent kriegt. Vu dr Republik Eschtrych isch si mitem Eschtrychische Ehrezaiche fir Wisseschaft un Chunscht uuszaichnet wore. Derzue isch si zue me Mitglid vu dr Dytsche Akademy vu dr Naturforscher Leopoldina gwehlt wore. 1970 isch si Chanzleri vu dr Universitet Bristol wore. D American Diabetes Association het ere 1972 mit dr Banting-Medallie ihri hescht Uuszaichnig vergee. Si het 1976 au d Copley-Medallie vu dr Royal Society ibercuu. 1987 isch simit em Internationale Lenin-Friidesbryys uuszaichnet wore.

Zue ihre Studänte z Oxford 1946/47 het d Margaret Thatcher ghert, wu ihri Abschlussarbet in Chemy bi dr Crowfoot Hodgkin gmacht het.





</doc>
<doc id="72395" url="https://als.wikipedia.org/wiki?curid=72395" title="Kiefern">
Kiefern

D Fööre oder Dääle, im Düütsche "Kiefern", uf latynisch "pinus", isch e Pflanzegattig vo de Noodleböim, wo vil Aarte derzueghöre, wo uf der Nordhalbchugele vo der Ärde verbreitet sind.

Me dänkt, der düütsch Name sig erscht spoot, ööpen im 16. Joorhundert ufchoo; er sig us der Bezeichnig "Kien-Fööre" entstande.

S git die "gemeini Fööre" ("pinus sylvestris"), wo es wichtigs Nutzholz isch, mit paarige, schpitze Noodle.

Denn giits d "Bärgkiifere" ("pinus mugo"), wo i den alemannische Mundarte Nääme wie "Legfööre, Aarele" und "Latsche" het. Und i den Alpe isch d Aarbe (bairisch "Zirbe"), en andere Baum vo dere Gaddig, wyt verbreitet.

Z Südeuropa chöme d "Strand-," d "Aleppo-" und d "Schwarz-Kiifere" und anderi Aarte vor. Und z Nordamerika heisst en Aart vo dene Böim "Weymouths-Kiifere".



</doc>
<doc id="72409" url="https://als.wikipedia.org/wiki?curid=72409" title="Jair Bolsonaro">
Jair Bolsonaro

Jair Messias Bolsonaro (* 21. März 1955 z Glicério, São Paulo) isch e brasilianische Politiker un sit Jänner 2019 Präsident vom Land.

Der Bolsonaro chunt us ere Familie, wo im nünzääte Joorhundert us Italie uf Brasilie usgwanderet isch. Nach der Schuelzyt isch er zu der Armee ggange, won er bi der Artillery und bi de Fallschirmdruppe ygsetzt worden isch. Anne 1988 isch er Stadtroot vo Rio de Janeiro worde, 1990 het men en in brasilianisch Kongräss gwäält.

Im Herbscht 2018 het er bi der Waal vom nöie Staatspresidänt vo Brasilie die meischte Stimmen übercho. Wältwyti Ufmerkamkeit het er im Waalkampf übercho für frauefyndlichi, schwulefyndlichi und rassistischi Uussage, won er i de letschte Joore gmacht het.



</doc>
<doc id="72434" url="https://als.wikipedia.org/wiki?curid=72434" title="Misogynie">
Misogynie

D Misogüny, wo uf Düütsch öppe Frauefindlechkeit bedüütet, isch en algemeine Begriff für d Meinig, ass Fraue im Verglych zu de Manne weniger wärt selle sy.

Das isch e vilschichtegi Sach vom soziokulturelle Wärtsischteem, wo bi Lüüt cha vorchoo, wo d Möntsche nach Relewanzkriterie tüend ydeile. Me findet so Dänkmuschter i vilne Kultuure und i allne Gselschaftsschichte, und bi Manne und bi Fraue. I de modärne weschtleche Gsellschafte, wo s ofizielle Möntschebild vo der Filosofy vo de algemeine Möntscherächt prägt isch, gilt d Misogüny im Prinzip als faltsches und schlächts Gfüel, und wär die Ystellig i sym Läbe doch agnoo het, tuet se drum meischtens nid offe zeige. Wenn das öpper glych macht so wie verschideni politischi Figuure uf der Wält – es Bischpiil isch der brasilianisch Politiker Jair Bolsonaro – au i der jüngschte Zyt, wird das i der öffentleche Meinig vo teilne als Skandal agluegt.

Misogüny cha sech uf vil Arte manifeschtiere, i der Wirtschaft, oder wemme in ere Gselschaft oder emene Staat de Fraue algemin gwüssi Sache nid erlaubt, i der Politik, dur d Spiilarte vom Sexismus, dur Gwalt gäge Fraue bis hi zum Femizid.

Die erschti, wo über es Bischpiil vo Misogüny gforschet het, isch d Amerikanerin Katharine M. Rogers gsi, wo 1959 i de "Texas Studies in Literature and Language" undersuecht het, wie das Fänomeen i de Wärch vom Jonathan Swift vorchunt. S Forschigsfäld verbindet Asätz vo der Soziology, der Sozialpsüchology, der Anthropology, der Gschichtswüsseschaft, der Historische Linguistik und der Wirtschaftswüsseschaft und algemein vo der Gschlächterforschig.

Was d Sproochgschicht agoot, het me ahand vo de früene Wörterbüecher usegfunde, ass bi de Wörter für Fraue vil me negativi Bezeichnige vorchöme als bi dene für d Manne. D Wortfälder zeigen es Bild vo der ehemolige gselschaftlechi Situazioon, wo d Fraue i vilne Fäll en undergordneti Rolle gspilt händ.



</doc>
<doc id="72438" url="https://als.wikipedia.org/wiki?curid=72438" title="Abteikirche Ottmarsheim">
Abteikirche Ottmarsheim

D Àbteikìrch vu Ottmerscha ìsch a Kìrch ìn dr elsàssischa Schtadt Ottmerscha.

Ànna 1030 hàt dr Gràf Rudolf von Altenburg uf sim Gebììt z Ottmerscha a Benediktiner-Àbtèi grìnda. Da Gràf hàt zu da Grìnder vu dr Habsburg-Fàmìlia gheert: ar hàt kè Suhn bikumma, àwer dr Suhn Radbot vu sim Brüeder ìsch dr erscht wo dr Nàmma Habsburg trajt.

D Àbteikìrch vu Ottmerscha hàt àls Vorbìld dr Dom vu Ààcha, wo dr Karl dr Groß bàuia hàt un wo sallamols àls scheenschta Kìrch vum Chrìschtatum galta hàt. Dia Kìrcha sìn noh-n-ema oktogonàla Plan bàuia.

D Àbteikìrch vu Ottmerscha ìsch ànna 1049 dur dr Pàpscht Leo IX. (üs Egsa) gwèiht worra. A Hàndschrìft vu 1063, unterschrììwa vum reemisch-ditscha Kaiser Heinrich IV., erwähnt d Grìndung vu dr Àbtèi.

Dr Grìnder, Rudolf von Altenburg, ìsch ànna 1053 ìn Sizilia umkumma. Si Gràb ìsch vermüetlig ìn dr Àbtèi; um 1980 sìn Rascht vu'ma Schadel un vu Plunder ìn'ma Gràb ìm Zentrum vu dr Kìrch gfunda worra, as sìn wohrschins dia vum Rudolf von Altenburg gsìì.

Ànna 1272 hàt dr Bìschof vu Bàsel Heinrich vu Neieburg d Àbtèi verbrennt. Ànna 1445, 1446 un 1468 sìn d Schwitzer Truppa do dura kumma, sa han d Àbtèi verbrennt, ìhra Müüra sìn àwer blììwa.

Dr Büürakriag vu 1525 hàt aui wìder gwìssa Schàda brocht. Ìm Drissigjohrig Kriag, zwìscha 1618 un 1648, ìsch d Àbtèi verplundert un verbrennt worra. Noh 1648, mìt em Weschfalischa Frììda, hàt d Àbtèi nìmm ìn da Habsburger gheert.

Speeter, ànna 1917, han d ditscha Militär d Glocka gnumma; nèia Glocka sìn erscht ànna 1924 wìder àm Plàtz ànakumma. Ìn dr Nàcht vum 27/28 Hornung 1991 hàt a Brànd dr Glockaturm zersteert. Noh dam Unfàll ìsch d Kìrch restauriart worra.

Ànna 1495 hàt d Bénigne vu Durkheim d Sainte-Croix-Kàpalla uf dr süd-oschtliga Sitta lo bàuia. Do sìn Reliquia vu dr Heiligkritz un vu dr Dìrnkrona vum Krischtus, a Gschank vu dr Àbtèi vu Muri, glàgert worra.

D Agnès de Dormentz hàt ànna 1584 d Erlàuibnis vum Bàsler Bìschof bikmma, üs dr Benedikiner-Àbtèi a Domkàpitel z màcha. Sa hàt a gotischa Kàpalla ìm Norda vum Chor „chapelle des Chanoinesses“ lo bàuia.

Ànna 1695 hàt d Anne Elisabeth de la Touche a Kuppel wìder nèi lo bàuia, nohdam àss d ehmàliga Kuppel wahrend em Drissigjohrig Kriag zersteert worra ìsch.

D Catherine vu Flachslanden hàt ànna 1780 s Ìnnera vu dr Àbtei mìt Holzmeewel verziart: a Pult un Stehplatz.

Ànna 1790, wahrend dr Frànzeescha Revolution, ìsch s Kloschter säkulisiart worra. D Gebäi sìn vum Gmein àbkàuift worra.

D Àbtèi ìsch üs Stei vu Brunscht bàuia; dàs ìsch a gaaler Kàlchstei, nìt üs dr beschta Quàlität, àwer 's ìsch scheen un 's ìsch ìn dr Gegend vììl benutzt worra. S Gebäi ìsch ìm Romànik Stil; as gheert dàto ìm tourischtischa Wag „Romànischa Stroß vum Elsàss“ ("Route romane d'Alsace", uf Frànzeesch).

Dr Plàn hàt a Oktogonàla Bàsis: a ìnner Oktogon hàt a Durmasser vu 10 m, a üsser Oktogon hàt a Dur masser vu 20 m. As gìtt zwei Ewena. S Dàch hàt àcht Zitta, mìt Ziagel bedeckt.

Ursprunglig hàt's numma àcht Fanschter ìm ewera Teil vum ìnnera Oktogon gaa. Ìm XIX. Johrhundert sìn Fanschter ìm erschta Stock un uf em üssera Oktogon vum Ardgeschoss derzüekumma.

Uf dr weschtliga Sitta steht a Glockaturm mìt'ma Dàch, wo zwei Sitta hàt.

Uf dr oschtliga Sitta ìsch a viareckig Chor, uf zwei Ewena.

Ìm süd-oschtliga Teil steht zitter 1495 d Heiligkritz-Kàpalla, un ìm nordliga Teil steht zitter 1584 d Kàpalla vu da Chanoinesses.


</doc>
<doc id="72440" url="https://als.wikipedia.org/wiki?curid=72440" title="Rudolf von Altenburg">
Rudolf von Altenburg

Der Rudolf vo Alteburg, wo öppe anne 990 uf d Wält cho und öppe 1063 gstorben isch, isch e Graf us der früeche Gschicht vo de Habsburger gsi. Me säit em drum i der Gschicht, wemme zrugglueget, au mängmol "Graf Rudolf vo Habsburg," aber d Burg, wo dä Name härchunt, isch erscht spoot i sym Läbe bout worde und vermuetlech gar nit für iin.
Der Rudolf isch us ere bedüütende Familie cho, wo Güeter vom Elsass bis is Gebiet vo der Aare gha het. D Familiegschicht vo de erschte Habsburger isch nid gnau bikant, me nimt aaber aa, der Grossvatter vom Rudolf sig der Guntram gsi, wo der Zuename "der Ryych" gha het; em Rudolf si Vatter isch der Graf Lanzelin (oder "Landolt") gsi, und er het drüü Brüeder gha, der Graf Radbot, wo d «Habsburg» het agfange boue, der Landolt der Zwöit und der Werner. Dää isch Bischof vo Stroossburg worde.

Der Rudolf het d Kunigunde ghürootet, wo d Dochter vom Herzog Kuno vo Bayern gsi isch.
Der Graf Rudolf het e Grafschaft vom alemannische Gebiet im Herzogtum Schwoobe regiert; me weiss nid, ob das der Briisgau oder der Aargau oder es anders Gebiet gsi isch. Er het uf jede Fall Bezieige i vil Gebiet a der Aare und am Rhy gha. Es chönt sy, ass äär d Burg «Alteburg» het lo boue, wo im röömische Kaschtell i der Nöchi vo Brugg im Aargau gstanden isch. Hüt isch dört im Ortsdeil Alteburg d Jugendherbärg vo Brugg. Und der Rudolf het am Rhy unde s Mariechlooschter vo Otmersche gründet. Der Papscht Leo der Nüünt isch d Chlooschterchile für iin cho yweie, und der Graf Rudolf het me nach sym Tood i dere inn begrabe. Die schöni romanischi Chlooschterchile stoot no hüt.




</doc>
<doc id="72441" url="https://als.wikipedia.org/wiki?curid=72441" title="990">
990




</doc>
<doc id="72445" url="https://als.wikipedia.org/wiki?curid=72445" title="Dole (Kanal)">
Dole (Kanal)

E Tole isch en Ablauf fürs Wasser under em Bode.

S Wort chunt scho im Althochdüütsche vor i der Form "Dola," wo “Röhre, Rinne, Ablauf” bedüütet het.
Tole sind psunders bim Boue vo feschte Stroosse und au vo de Ysebaane nötig, wenn men en Bach muess under am Wääg dureloo. Im Süddütsche und i der Schwiiz seit me au de Wasserablöif uf de Stroosse “Tole”.

I teil Dialäkt bruucht me das Wort au für Grääbe zum Abwasser zwüsche de Hüüser furt leite.

S Schwiizerischen Idiotikon het en Beleeg füre "Tolemacher," das isch der Handwärcher, wo tekti Wasserableitige macht.


</doc>
<doc id="72448" url="https://als.wikipedia.org/wiki?curid=72448" title="Liste der Gemeinden im Département Moselle">
Liste der Gemeinden im Département Moselle

D Lischt vun dr Gmeina im Département Moselle zellt àlla 725 Gmeina ìm Département Moselle uf.

2017: 

2016: 


</doc>
<doc id="72451" url="https://als.wikipedia.org/wiki?curid=72451" title="Mittelstadt">
Mittelstadt

Der Begriff Middelstadt oder au middelgroossi Stadt wird psunders z Tüütschland i der geografische Sischtematik pruucht für die Stedt, wo zwüsche zwänzgtuusig und hunderttuusig Ywooner händ.

Au s Internazionale Statistische Institut könnt die Bezeichnig.

Stedt mit weniger als zwänzgtuusig Ywooner sind d Chlystedt und settigi mit hunderttuusig und meh sind d Grossstedt.

Z Tüütschland tuet me für d Statistik und d Ruumplanig au no zwüsche de "chlyne Middelstedt" und de "grosse Middelstedt" underscheide. D Gränze vo dene beide Kategorie isch bi füfzgtuusig Lüüt.



</doc>
<doc id="72452" url="https://als.wikipedia.org/wiki?curid=72452" title="Rokudenashiko">
Rokudenashiko

D Rokudenashiko (jap.: ろくでなし子; * 14. Merz 1972), eigentli Megumi Igarashi, isch e japanischi Bildhaueri und Manga-Künschtleri, wo durch ihri Beschäftigung mit de wibliche Genitalie au z Europa bekannt worde isch. Si het es sich zur Ufgab gmachd, wiiblichi Genitalie z Japan z entmystifiziire, wo us ihrere Sicht im Vergliich zu phallische Bilder in ihre Heimet übermässig verborge sind. D Rokudenashiko isch eini vo de fünf Hauptakteurinne im schwyzerisch-dytsche Dokumentarfilm "#Female Pleasure" us em Johr 2018, wo sich mit de wiibliche Sexualität usenandsetzt.

D Künschtleri beschriibd uf ihre Website, wi si in ihre Jugend nie d Genitalie vonere andere Frau gseh het und ned gwüsst het, wi e Vulva usgseht. Das het bi ihre d Angscht usglöst, ihri Vulva sig ned normal. Si het dann ganz unbeschwert aagfange, e Form vo ihre Vulva z verwände, um Diorame z schaffe. Si hat dademit vil Ufregig erzügd und dann aagfange, mit ihre Kunscht z erreiche, dass Fraue ohni Scham über ihre Körper rede chönnd.

D Rokudenashiko het vili Vulva-Werch gmachd, au en Kronlüchter, es ferngschtüürets Auto und en iPhone-Hülle. En Grossteil vo ihre Kunscht isch binere Polizeirazzia beschlagnahmd worde, aber durch Föteli isch ihri Arbet dokumentiird. Si het dann überlegd, es Auto oder e Tür z baue, het dann aber es Kajak gmachd, inschpiriird durch d Verbindig vo de wiibliche Sexualität und em Meer. Das Kajak, wo si mit Crowd-Funding finanziird het, isch uf Grundlag vomene 3D-Scan von ihre Vulva entschtande. Nachdem si d Aaleitig zum Nochmache ins Internet gschtellt het, isch si wegen Vorwurf, si hetti ihres Gschlächt öffentlich zur Schau gschtelld, verhaftet worde.



</doc>
<doc id="72455" url="https://als.wikipedia.org/wiki?curid=72455" title="Arboretum">
Arboretum

Es Arboreetum isch en Oort, wo me verschideni Pflanze tuet setze oder asäje und wo me ires Läbe tuet undersueche. Es isch e psunderi Aart vomene Botanische Gaarte, wo’s vor allem um d Böim goot; die andere Gwächs wie öppe d Greser und d Strüücher sind do zum der Bode z teke oder rund um d Böim die bassende Biotop z gstalte. Arboreete sind mängmol au e Berych vom ene algemeine Botanische Garte so wie öppe bi däm vo Stroossburg, wo der zwöiteltischt Botanisch Garte vo Frankryych isch.

S Wort chunt vom latynische "arbor," das heisst uf düütsch „Baum“. Der Begriff isch schynts anne 1838 vom John Claudius Loudon prägt worde. I teil Länder redt me nid vo "Arboreetum", sondern vom ene "Dendrarium," wil me der Name vom alte griechische Wort "δένδρον" (dendron), wo au „Baum“ bedüüet, tuet ableite.

Die meischte Arboreete sind vo de Naturwüsseschaftler, wo a de Universitääte zu der Botanik forsche, gründet worde. Es goot drum, Exämplaar vo allerhand Pflanzegattige us verschidene Naturrüüm zämezbringe, z undersueche und z vermehre. Es isch e didaktischi Ufgaab vo dene Instituzioone, d Vilfalt und der Wärt vo de grosse Pflanze für d Biodiversitäät z zeige.

Als die erschti settigi Pflanzesammlig gilt s Arboreetum vo Trsteno bi Dubrovnik z Kroazie, wo’s sid 1492 gitt.

Im Arboreetum vo Fryburg, wo am Afang vom zwänzigschte Joorhundert nodisno im Stadtwald bi Günterstal entstanden isch, stoot der hööchscht Baum vo Düütschland. Es isch e Duglasie, wo meh als hundert Joor alt und meh als 63 Meter hööch isch und „Waldtraut vom Mühlwald“ heisst.

Der Kannefäldpark z Basel isch 1868 als stedtische Fridhof uftoo und fasch sächzg Joor spöter, wo s z Basel nume no der Zäntralfridhof Hörnli pruucht het, 1932 en algemeine öfentleche Park worde; sider het d Stadtgärtnerei die grossi Grüenflechi mit de alte Böim teils als Arboreetum wyter entwiklet.

Im Arboreetum vom nöie Botanische Garte vo der Uni Tübinge, wo 1969 als Ersatz vom alte Botanische Garte im Stadtzäntrum agleit worden isch, pflägt me e spezielle Deil mit alte Opschtböim us Dütschland, der Schwiiz und andrne Länder.

S grosse Arboreetum vo Aubonne i der Wälschschwiiz isch anne 1963 ygrichtet worde. Es heisst uf Französisch "Arboretum National du Vallon de l’Aubonne." Der Baumpark isch zwöihundert Hektaare gross und het meh als drüütuusig Aarte vo Böim und Strüücher. Dört isch au die spezielli "Schwiizerischi Holzbliblioteek."

Anders als bi de wüseschaftleche Baumgäärte het me Böim vo verschidenen Aarte au süsch gärn zämegstelt. I der Nöizyt isch es öppe bi de grosse Schlosspäärk e richtegi Mode worde. Me het do derby druf gluegt, e schöni künschtlechi Landschaft z gstalte, äntwäder noch geometrische Prinzip wie i de Barockgäärte oder mit der Idee, vil underschidlechi Gwächs und Pflanzegrupe so z platziere, ass dermit e ganz en abwächsliggsrychi Szenery entstoot wie bi de änglische Gäärte; es guets Bischpiil isch d Baumlandschaft, wo au „Arboreetum“ heisst, uf der Insle Mainau im Bodesee. Di ästhetischi Würkig vo de Forme und de Farbe vo de Böim und ass me dermit attraktyvi Waldwääg cha alegge isch bi dene Projäkt wichtig. Me cha derzue alles yheimischi Böim bruuche oder au settigi vo ganz andere Wältregioone; so genanti „exotischi“ Gwächs sind bi gwüssne Uftraggäber vo Päärk psunders beliept gsi.



</doc>
<doc id="72456" url="https://als.wikipedia.org/wiki?curid=72456" title="Bühler">
Bühler

Bühler isch de Name vo:

Persone:
Ort:
Gewässer:
Underneme:
Sunschtigs:


</doc>
<doc id="72458" url="https://als.wikipedia.org/wiki?curid=72458" title="Liste der Museen in Zürich">
Liste der Museen in Zürich

Das isch d Lischte vo de Museeè vo Züri.

Si het alli Museeè, wo’s z Züri git, und es par ähnligi Instituzioone.




</doc>
<doc id="72459" url="https://als.wikipedia.org/wiki?curid=72459" title="Arrondissement Metz">
Arrondissement Metz

S Arrondissement Metz ìsch sit em 1. Janner 2015 e Verwàltungbezirk vum Département Moselle ìn dr frànzesche Region Grand Est. S ìsch grinda wora üs dr Füsion vu dr Arrondissements Metz-Campagne und Metz-Ville. Höiptort (Sìtz vu dr Präfektür) isch Metz.

S bsteht üs 10 Kanton mìt 140 Gmeina.



</doc>
<doc id="72460" url="https://als.wikipedia.org/wiki?curid=72460" title="Arrondissement Sarrebourg-Château-Salins">
Arrondissement Sarrebourg-Château-Salins

S Arrondissement Saarbuerj-Château-Salins (frz. "Arrondissement de Sarrebourg-Château-Salins") ìsch sit em 1. Janner 2016 e Verwàltungbezirk vum Département Moselle ìn dr frànzesche Region Grand Est. S ìsch grinda wora üs dr Füsion vu dr Arrondissements Château-Salins und Saarbuerj. Höiptort (Sìtz vu dr Unterpräfektür) isch Saarbuerj.

S bsteht üs fìmf Kanton mìt 73 Gmeina.



</doc>
<doc id="72461" url="https://als.wikipedia.org/wiki?curid=72461" title="Arrondissement Thionville">
Arrondissement Thionville

S Arrondissement Diddenuewen (frz. "Arrondissement de Thionville") ìsch sit em 1. Janner 2015 e Verwàltungbezirk vum Département Moselle ìn dr frànzesche Region Grand Est. S ìsch grinda wora üs dr Füsion vu dr Arrondissements Thionville-Est und Thionville-Ouest. Höiptort (Sìtz vu dr Unterpräfektür) isch Diddenuewen.

S bsteht üs sìwa Kanton mìt 105 Gmeina.



</doc>
<doc id="72483" url="https://als.wikipedia.org/wiki?curid=72483" title="Communauté de communes Bouzonvillois-Trois Frontières">
Communauté de communes Bouzonvillois-Trois Frontières

D Communauté de communes Bouzonvillois-Trois Frontières ìsch a Kommünàlverbànd ìm Moselle (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverbànd Communauté de communes du Bouzonvillois un Communauté de communes des Trois Frontières. Zum Kommünàlverbànd gheera 43 Gmeina. Dr Hauiptort vum Verbànd ìsch Bouzonville, Präsidant ìsch dr Laurent Steichen.


</doc>
<doc id="72487" url="https://als.wikipedia.org/wiki?curid=72487" title="Communauté de communes Haut Chemin-Pays de Pange">
Communauté de communes Haut Chemin-Pays de Pange

D Communauté de communes Haut Chemin-Pays de Pange ìsch a Kommünàlverbànd ìm Moselle (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverbànd Communauté de communes du Haut Chemin un Communauté de communes du Pays de Pange. Zum Kommünàlverbànd gheera 28 Gmeina. Dr Hauiptort vum Verbànd ìsch Pange, Präsidant ìsch dr Roland Chloup.


</doc>
<doc id="72488" url="https://als.wikipedia.org/wiki?curid=72488" title="Communauté de communes Houve-Pays Boulageois">
Communauté de communes Houve-Pays Boulageois

D Communauté de communes Houve-Pays Boulageois ìsch a Kommünàlverbànd ìm Moselle (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverbànd Communauté de communes de la Houve un Communauté de communes du Pays Boulageois. Zum Kommünàlverbànd gheera 37 Gmeina. Dr Hauiptort vum Verbànd ìsch Boulay-Moselle, Präsidant ìsch dr André Boucher.


</doc>
<doc id="72492" url="https://als.wikipedia.org/wiki?curid=72492" title="Communauté de communes Mad et Moselle">
Communauté de communes Mad et Moselle

D Communauté de communes Mad et Moselle ìsch a Kommünàlverbànd ìm Département Moselle un ìm Département Meurthe-et-Moselle (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverbànd Communauté de communes du Chardon Lorrain un Communauté de communes du Val de Moselle. Zum Kommünàlverbànd gheera 49 Gmeina (40 ìm Meurthe-et-Moselle, 9 ìm Moselle). Dr Hauiptort vum Verbànd ìsch Thiaucourt-Regniéville, Präsidant ìsch dr Olivier Jacquin.


</doc>
<doc id="72493" url="https://als.wikipedia.org/wiki?curid=72493" title="Communauté de communes Rives de Moselle">
Communauté de communes Rives de Moselle

D Communauté de communes Rives de Moselle ìsch a Kommünàlverbànd ìm Moselle (Frànkrìch). Sa ìsch zum 1. Janner 2014 grìnda worra üs dr Füsion vu dr Kommünàlverbànd Communauté de communes de Maizières-lès-Metz un Communauté de communes du Sillon mosellan. Zum Kommünàlverbànd gheera 20 Gmeina. Dr Hauiptort vum Verbànd ìsch Maizières-lès-Metz, Präsidant ìsch dr Jean-Claude Mahler.


</doc>
<doc id="72494" url="https://als.wikipedia.org/wiki?curid=72494" title="Weltstadt">
Weltstadt

Wältstedt sind grossi Stedt, wo nach em Konsäns vo de Geograafen und Ökonoome en psunderi internazionali Bedüütig händ.

Es sind Stedt, wo nid nume als Grossstedt e grossi Bevölkerig drinn läpt und wo für ne Wältregioon als “Metropole” zäntrali Funkzioone biete, sondern wo drüber use im Sischteem vo allne Stedt uf der Wält politisch, wirtschaftlich oder kulturell wichtig sind.

Historisch gseh sind wichtigi politische Wältstedt öppe gsi: Alexandria, Rom, Madrid, Konstantinopel, London, Berlin, Moskau, Lissabon und Wien.

Hütt ghöre zu de Weltstedt es paar psunders wichtigi Hauptstedt so wie öppe Washington, Paris, Berlin, Moskau, Tokio und Peking.

Anderi Stedt sind grad au drum wältwyt wichtig, wil dört bedüütendi internazionali Organisazioone oder Instituzioone ire Sitz händ so wie z Nöi York und z Gämf d UNO, z Brüssel die Europäischi Kommission und d NATO.

Vil Stedt sind psunders für d Wältwirtschaft so wichtig, ass me se wäge däre Funkzioon zu de Wältstedt tuet rächne. Bischpiil sind Hongkong, Singapur, Seoul, Frankfurt am Main, Mailand und Züri.


</doc>
<doc id="72495" url="https://als.wikipedia.org/wiki?curid=72495" title="Communauté de communes Sarrebourg Moselle Sud">
Communauté de communes Sarrebourg Moselle Sud

D Communauté de communes Sarrebourg Moselle Sud ìsch a Kommünàlverbànd ìm Moselle (Frànkrìch). Sa ìsch zum 1. Janner 2017 grìnda worra üs dr Füsion vu dr friajera Communauté de communes Sarrebourg Moselle Sud mìt dr Kommünàlverbànd Communauté de communes de la Vallée de la Bièvre, Communauté de communes des Deux Sarres, Communauté de communes du Pays des Étangs un Communauté de communes de l’Étang du Stock. Zum Kommünàlverbànd gheera 76 Gmeina. Dr Hauiptort vum Verbànd ìsch Sarrebourg, Präsidant ìsch dr Roland Klein.


</doc>
<doc id="72496" url="https://als.wikipedia.org/wiki?curid=72496" title="Communauté de communes du Sud Messin">
Communauté de communes du Sud Messin

D Communauté de communes du Sud Messin ìsch a Kommünàlverbànd ìm Moselle (Frànkrìch). Sa ìsch zum 1. Janner 2014 grìnda worra üs dr Füsion vu dr Kommünàlverbànd Communauté de communes de l’Aéroport de Lorraine, Communauté de communes du Vernois un Communauté de communes de Rémilly et environs. Zum Kommünàlverbànd gheera 34 Gmeina. Dr Hauiptort vum Verbànd ìsch Verny, Präsidant ìsch dr Jean-Paul Eckenfelder.


</doc>
<doc id="72497" url="https://als.wikipedia.org/wiki?curid=72497" title="Altenburg bei Brugg">
Altenburg bei Brugg

Alteburg isch en Ortsdeil vo der Stadt Brugg im Kanton Aargau.

Bis ane 1901 isch Alteburg en eigeni Gmeind gsi, wo der Kanton denn obrikeitlich zu der Stadt Brugg ygmeindet het. Alteburg het denn öppe drüühundert Ywooner gha.

S Dorf het nume en chlyne Gmeindbann gha, wo e schmale Streife der Aare noo derzueghört het. S Dorf het es paar Hüüser gha, wo näbed der Burg vom «Schlössli Alteburg» gstande sind. Die Burg isch im Middelalter i de Ruyne vom römische Kaschtell bout worde. Der Erbouer isch äntwäder der Graf Lanzelin oder der Graf Rudolf gsi, wo vonne d Dynaschty vo de Habsburger choo isch.

Ane 1254 isch s Dorf "Altinburch" s erschte Mol im ene Dokumänt erwäänt.


</doc>
<doc id="72498" url="https://als.wikipedia.org/wiki?curid=72498" title="Surbtal">
Surbtal

S Sùùrbtaal ìsch e Taal ìm Zùùrzipiet ìm Nordoschte vom Schwizer Kanton Aargau. Es ìsch di weschtlich Furtsetzig vom zürcherische Wèèntaal, und de Taalbach ìsch d Sùùrb.

Zum Sùùrbtaal ghööred d Gmäinde Längnau, Ändige und Tägerfäld. Z Töttige, wo scho zum ùnderen Aaretaal ghöört, flüüsst d Sùùrb dän i d Aare.

S Sùùrbtaal ìsch 1415 a d Graafschaft Baade choo, e gmäini Hèrrschaft vo den Äidgnosse. Sit 1803 ghöörts zum dòòzmòòl nöi ggründete Kanton Aargau.

S Sùùrbtaal ìsch bekannt wäge de Sùùrbtaaler-Jùde. Wo mer die zwǜschet 1623 und 1633 us de Schwizer Stedt vertrìbe ghaa hääd, händ s bis 1866 nù no z Längnau ùnd z Ändige tö̀fe wone. Die Döörffer sìnd fǜr si drùm gäbig gsy, wìl s nòòch bì Zùùrzi lìgged, und daa ìsch mìt sir Mäss, de Zùùrzimäss, ì de früene Nöizit de wìchtigscht Handelsoort wit und bräit gsy. Vergäbe ìsch s Deet-Wonen aber nöd gsy, si händ mǜse bìm Landvogt z Baade Schùtz- und Schìrmbrief chauffe. Ìm Groossen und Ganze händ d Chrìschten und d Jùde frìdli näbedenand gläbt, aber 1802, ìm Zwätschgechrieg, sìnd di jǜdische Wonigen ùnd Gschäft vo Chrìschte plǜnderet woorde. Nòch 1866, wo alli Schwizer di frei Nìderlassig ǜberchoo händ, sìnd di mäischte Sùùrbtaaler-Jùde zìmli gschnell fùrtzoge, bsùnders de Stadt Zǜri zue.

Ìri Alltaagsspròòch, s Sùùrbtaaler-Jiddisch, häd no bìs ìs 20. Jòrhùndert ie gläbt und ìsch drùm äine vo de letschte gredte Tialäkt vom Weschtjiddisch gsy. Er ìsch hauptsächli vo de Florence Guggenheim-Grünberg dokumäntiert woorde.

D Jùde sìnd zwòòr mee uufgfalle, aber si sìnd nöd der äinzig «Frändkörper» ìm Taal gsy: Z Tägerfäld und z Ändige sìnd nämli en räächte Täil vo den Ywoner sid de Refermazioon refermiert. Und daa wott ìm sùscht fascht ganz katolischen Oschtaargau öppis häisse. Mer häd sich au entsprächend zläidgwèrchet – di Katolische de Refermierten am Karfritìg und di Refermierte de Katolischen a de Fronlychnaam.

Mer häd sìch öppedie ǜberläid, d Wèèntaalbaan ìm Oschte mìt de Baanstrecki Tùùrgi–Choblez–Waldshuet ìm Weschte z verbìnde und dùr s Sùùrbtaal e Baanlinie z boue. 1916 sìnd die Plään sogaar vo de schwizerische Bùndesversammlig ùnd 1917 ìn ere Volchsabstìmmig aagnoo woorde. Wäg em Eerschte Wältchrieg häds aber nüüd druus ggèè. Drùm häd mer 1921 d SBB verpflìchtet, en Autobus-Betrììb mìt Baantaryf z füere. Eerscht 1971 ìsch dèè a d PTT ǜbereggange.



</doc>
<doc id="72500" url="https://als.wikipedia.org/wiki?curid=72500" title="Salzburger Stier">
Salzburger Stier

De Salzburger Schtier isch än wichtige Kunschtprys im dütschschprochige Ruum. De Name chonnt vonäre Legendä vo de Belagerig vo de Feschtig "Hohesalzburg" z Salzburg.

De Prys chonnt jedäs Johr näbert öber, wo Chlykunscht oder Gabare macht ond vo Öschtrych, Dütschland oder vo de Schwiz chonnt. D Prys wärded amäne Feschtival, wo zwe oder drüü Täg goht, vomäne berüemte Künschtler öbergeh. De erscht Salzburger Schtier isch im Johr 1982 vogeh worde. Bis 1996 isch d Voraaschtaltig immer z Salzburg gsi. Sither wächslet mär i voschidäni Schtädt vo dene Länder, wo bim Salzburger Schtier mitmachet. Sit 1998 chonnt vo Zyt vo Zyt än Künschtler än «Ehräschtier» öber för sis Läbeswärk.

Vogeh werd de Prys vo de Kulturabtailige vo voschidene Radiosänder. Mitmache tüend de Südwäschtrundfunk ond anderi öffentlich-rächtlichi dütschi Radiosänder osserhalb vom alemanische Schprochruum, de ORF, s Schwizer Radio ond Färnseh ond sit äm Johr 2004 s Radio Rai Südtirol.

Bekannti Prysträger wo alemannisch ufträttet sind d Dodo Hug, de Lorenz Kaiser, d Birgit Schtänegger, de Viktor Tschagobbo, d Acapickels (1994), Ursus & Nadeschkin ond de Simon Enzler. De Emil ond de Franz Hohler händ än Salzburger Ehräschtier för eres Läbeswärch öberchoo.



</doc>
<doc id="72501" url="https://als.wikipedia.org/wiki?curid=72501" title="Gian Luca Barandun">
Gian Luca Barandun

Dr Gian Luca Barandun (* 28. Juni 1994; † 4. Novämber 2018 z Schluein) isch e Schwyzer Skirännfahrer gsii. Är isch vor allem in dr Diszipline Abfahrt, Super-G un Kombination erfolgrych gsii.

Dr Barandun isch vu Präz im Bündnerland gsii. As 15-Jehrige het er im Februar 2010 zum erschte Mol bi me FIS-Ränne mitgfahre. Greßeri Erfogl sin in dr erschte Johr uusblibe, wäge däm isch er au nie bi dr Juniorewältmaischterschafte gsii. Sy erschte Yysatz im Europacup het er im Jänner 2014 ghaa. Bis er in däre Rännserie het chenne Fueß fasse, sin nomol zwai Johr vergange. Am 20. Dezämber 2016 isch dr Barandun bim Super-G uf dr Reiteralm uf dr zweet Blatz chuu, dodermit isch er zum erschte Mol in syre Karriere ne Bodeschtblatz im Europacup glunge. Im Verlauf vu dr Saison isch no zai Mol Zweet wore, dodermit isch er in dr Gsamtwärtig uf dr viert Blatz chuu.

Sy Debüt im Wältcup het dr Barandun am 13. Jänner 2017 in dr Kombination vu Wänge ghaa. Är isch in däm Ränne uf Blatz 28 gfahere un het dodermit bi sym erschte Start scho Wältcuppinkt gwunne. S bescht Wältcupergebnis het er am 29. Dezämber 2017 mit Blatz 9 in dr Kombination vu Bormio ghaa. Am 22. Februar 2018 het er e Europacup-Super-G im Sarntal gwunne. 

Am 4. Novämber 2018 isch dr Barandun im Alter vu 24 Johr bi Schluein bim Landeaaflug mit eme Glaitschirm deetli verunglickt.




</doc>
<doc id="72503" url="https://als.wikipedia.org/wiki?curid=72503" title="Communauté d’agglomération Saint-Avold Synergie">
Communauté d’agglomération Saint-Avold Synergie

D Communauté d’agglomération Saint-Avold Synergie (bìs 30. Jüni 2017 "Communauté de communes Agglo Saint-Avold Centre Mosellan") ìsch a Kommünàlverbànd ìm Moselle (Frànkrìch). Sa ìsch zum 1. Janner 2017 grìnda worra üs dr Füsion vu dr Kommünàlverbànd Communauté de communes du Pays Naborien un
Communauté de communes du Centre Mosellan. Zum Kommünàlverbànd gheera 41 Gmeina. Dr Hauiptort vum Verbànd ìsch Saint-Avold, Präsidant ìsch dr André Wojciechowski.


</doc>
<doc id="72511" url="https://als.wikipedia.org/wiki?curid=72511" title="Beinstein">
Beinstein

Boeschda isch heid an Schdaddoel vo Woeblenge.

En Boeschda gibds a baar Wengerd und an Haufe Boomschdiggla. Au Breschdleng, Schbargl ond no mee Obschd ond Gmias waggs en der Gärdla.

Boeschda isch urkondlich bekannd seid 1089, aber scho viel lenger vorher send Reemer schau do gwea, dovor an Haufe Kelda. Drnoch send dsersch Allemanne do gwea (send doilweis heid noc do), drnoch Franga ond heid eba dr Schdamm von de Schwoba, dia ebe an Doil von de Allemanna send.



</doc>
<doc id="72513" url="https://als.wikipedia.org/wiki?curid=72513" title="Arrondissement Dinan">
Arrondissement Dinan

S Arrondissement Dinan (frz. "Arrondissement de Dinan", bret. "Arondisamant Dinan") isch e Verwaltigbezirk vum Département Côtes-d’Armor in dr franzesische Region Bretagne. Verwaltigssitz (Unterpräfektur) isch Dinan.

S bstoht us sechs Kanton un 67 Gmaine.



</doc>
<doc id="72515" url="https://als.wikipedia.org/wiki?curid=72515" title="Arrondissement Fougères-Vitré">
Arrondissement Fougères-Vitré

S Arrondissement Fougères-Vitré (frz. "Arrondissement de Fougères-Vitré", bret. "Arondisamant Felger-Gwitreg") isch e Verwaltigbezirk vum Département Ille-et-Vilaine in dr franzesische Region Bretagne. Verwaltigssitz (Unterpräfektur) isch Fougères.

S bstoht us sibe Kanton un 114 Gmaine.



</doc>
<doc id="72517" url="https://als.wikipedia.org/wiki?curid=72517" title="Arrondissement Guingamp">
Arrondissement Guingamp

S Arrondissement Guingamp (frz. "Arrondissement de Guingamp", bret. "Arondisamant Gwengamp") isch e Verwaltigbezirk vum Département Côtes-d’Armor in dr franzesische Region Bretagne. Verwaltigssitz (Unterpräfektur) isch Guingamp.

S bstoht us zwelf Kanton un 112 Gmaine.



</doc>
<doc id="72518" url="https://als.wikipedia.org/wiki?curid=72518" title="Arrondissement Lannion">
Arrondissement Lannion

S Arrondissement Lannion (frz. "Arrondissement de Lannion", bret. "Arondisamant Lannuon") isch e Verwaltigbezirk vum Département Côtes-d’Armor in dr franzesische Region Bretagne. Verwaltigssitz (Unterpräfektur) isch Lannion.

S bstoht us fimf Kanton un 60 Gmaine.



</doc>
<doc id="72519" url="https://als.wikipedia.org/wiki?curid=72519" title="Arrondissement Redon">
Arrondissement Redon

S Arrondissement Redon (frz. "Arrondissement de Redon", bret. "Arondisamant Redon") isch e Verwaltigbezirk vum Département Ille-et-Vilaine in dr franzesische Region Bretagne. Verwaltigssitz (Unterpräfektur) isch Redon.

S bstoht us drei Kanton un 50 Gmaine.



</doc>
<doc id="72522" url="https://als.wikipedia.org/wiki?curid=72522" title="Arrondissement Rennes">
Arrondissement Rennes

S Arrondissement Rennes (frz. "Arrondissement de Rennes", bret. "Arondisamant Roazhon") isch e Verwaltigbezirk vum Département Ille-et-Vilaine in dr franzesische Region Bretagne. Verwaltigssitz (Präfektur) isch Rennes.

S bstoht us 17 Kanton un 111 Gmaine.



</doc>
<doc id="72523" url="https://als.wikipedia.org/wiki?curid=72523" title="Arrondissement Saint-Brieuc">
Arrondissement Saint-Brieuc

S Arrondissement Saint-Brieuc (frz. "Arrondissement de Saint-Brieuc", bret. "Arondisamant Sant-Brieg") isch e Verwaltigbezirk vum Département Côtes-d’Armor in dr franzesische Region Bretagne. Verwaltigssitz (Präfektur) isch Saint-Brieuc.

S bstoht us 15 Kanton un 116 Gmaine.



</doc>
<doc id="72524" url="https://als.wikipedia.org/wiki?curid=72524" title="Arrondissement Saint-Malo">
Arrondissement Saint-Malo

S Arrondissement Saint-Malo (frz. "Arrondissement de Saint-Malo", bret. "Arondisamant Sant-Maloù") isch e Verwaltigbezirk vum Département Ille-et-Vilaine in dr franzesische Region Bretagne. Verwaltigssitz (Unterpräfektur) isch Saint-Malo.

S bstoht us nyyn Kanton un 70 Gmaine.



</doc>
<doc id="72527" url="https://als.wikipedia.org/wiki?curid=72527" title="Angelika Kauffmann">
Angelika Kauffmann

D Maria Anna Angelica Catharina Kauffmann (* 30. Oktoober 1741 z Kuur, Freistaat vu dr Drei Bind; † 5. Novämber 1807 z Room) isch e schwyzerisch-eschtrychischi Mooleri vum Klassizismus gsii.

D Angelika Kauffmann isch anne 1741 as Doochter vum Porträt- un Freskemooler Joseph Johann Kauffmann un syre Frau, dr Hebamm Cleophea Lutz, in dr Rychsgass 57 vu dr Gotteshuusbund-Stadt Kuur uf d Wält chuu, wu ihre Vater um des Zyt am bischeflige Schloss gschafft het. Im Johr 1752 isch d Familie uf Como zooge, wu di greeschte Ufdraaggeeber vum Vater – wie au speeter vu dr Angelika Kauffmann – schließli d Groofe vu Salis woore sin. S Maidli isch am Comer See ufgwachse, het mit sechs Johr scho as zaichnerisch Wunderchind gulte un isch vu ihrem Vater un verschiidene Leerer z Como un z Mailand in Moolerei un Musik unterriichtet woore, wel s fir Maidli kai reguläri Schuelbildig gee het. Ihre Vater het ere s Lääse un Schryybe byybroocht, un d Mueter het si in Sprooche unterriichtet, zeerscht Dytsch un Italieenisch, derno Änglisch un Franzeesisch.
Ihre eerscht Sälbschtbildnis het si 1753 gmoolt, no voreb si zwelf wooren isch. D Angelika Kauffmann sälber het iber ihri Juugedzyt gsait, si sei breegt gsii dur heerligi Paläscht, scheeni Ville, eleganti Boot un bräächtigi Theater. Vu 1754 bis 1757 isch d Familie z Italie gsii, wu si z Mailand, am Hoof vum eeschtrychische Generalgouverneur Francesco III. d’Este, Herzoog von Modena, gwoont hän.

Noch em Dood vu dr Mueter am 1. Meerz 1757 z Mailand isch si mit ihrem Vater in sy Huus uf Schwarzabearg im Breagazerwald zooge. Deert sin anderi Juugedwäärch entstande. Noch ere grooße Brunscht in dr Chilche im Ort het dr Vater d Neigstaltig vum Innere vum wider ufböute Gotteshuus ibernuu. D Angelika het dryzee Halbfiguure vu dr Aposchtel no dr Vorlaage vum Giovanni Battista Piazzetta gmoolt un het speeter au no s Bild vum Hoochaltaar gmoolt. Die Freske sin ihre ainzig Wäärch uf em Biet vu dr Wandmoolerei bliibe.

In dr Johr 1757–1759 hän si Ufdraagsraise uf Meerschburg un Dettnãng gfiert, wu si nääbe andere dr Fiirschtbischof vu Konschtanz, dr Franz Konrad von Rodt, un Mitgliider vu dr greeflige Familie vu Montfort porträtiert het. In dr fir sii aafangs uugweente Umgeebig het si si bal wyterentwicklet, voreb si 1760 mit em Vater wider uf Italie ufbrochen isch, go deert d Chunscht vu dr Antike un dr Renaissance studiere. Unterwägs hän si s Raisegäld verdient, indäm si im Bündnerland un im Veltlin Yyhaimischi porträtiert hän.

In dr Johr 1760–1762 isch si mit em Vater fir lengeri Zyt z Mailand, z Modena un z Parma gsii. Am 9. Juuni 1762 sin si uf Floränz chuu. Am 5. Oktoober isch d Kauffmann zum Ehremitgliid vu dr "Accademia Clementina di Bologna" gwehlt woore un fimf Dääg speeter het si s Diploom vu dr "Accademia del Disegno" iiberchuu. Ab Jänner 1763 het si mit em Vater z Room gwoont, wu si bis anne 1766 bliiben isch. Deert het si e Hufe Zytgnosse gmoolt. Schlaagaartig het mer si gchännt, wu si 1764 dr Grinder vu dr modäärne Chunschtwisseschafte un dr Klassische Archeology Johann Joachim Winckelmann gmoolt het.

Vum 6. Juuli 1763 bis zum 12. April 1764 sin si z Neapel un z Ischia z Bsuech gsii, wu d Angelika Kauffmann im Palazzo Capodimonte e baar Kopie het deerfe mache un em Cheenig vu Neapel fir d Erlaubnis dankt het. Derno het si si spezialisiert uf Porträt vu beriemte Lyt, wu uf Italie graist sin, in dr Hauptsach Ängländer. S Bildnis vum bekannte Schauspiiler David Garrick isch ere eso guet glunge, ass es ihre Vater uf London zue dr Uusstellig vu dr "Society of Artists" gschickt het. Des Wäärch het si au z Ängland beriemt gmacht. Mit ihrem Ufnahmstuck „Die Hoffnung“ isch d Kauffmann am 5. Mai 1765 Mitgliid vu dr Accademia di San Luca z Room woore. Am 1. Juuli 1765 sin si iber Bologna uf Venedig graist.

Uf Empfählig vun ere Lady Wentworth sin Vater un Doochter im Friejohr 1766 vu Italien uf London iibergsiidlet, wu si am 22. Juuni aachuu sin un si eerscht emol in ere Wohnig in dr Suffolk Street z Charing Cross yygriichtet hän. D Kauffmann het deert unter anderem am 30. Juuni dr beriemt änglisch Mooler Joshua Reynolds in sym Atelier bsuecht. Am 20. Oktoober 1766 het si ne schließlig uf Lyynwand porträtiert. Sy Hyrootsaadraag soll si abgläänt haa, är het aber ainewääg ihri Karriere z Ängland gfeerderet. D Kauffmann un dr Reynolds hän si geegesytig porträtiert. Dr Kauffmann ihre Reynolds-Bildnis chaa mer nääbe drei andere Wäärch vun ere im Saltram House z Plympton bi Plymouth aaluege.

Am 22. Novämber 1767 het d Kauffmann dr aageebli schweedisch Groof Frederick de Horn ghyroote. Die chuurz Eh isch fir si uuglickli verlofe. Dr Horn, wu wahrschyns e Hyrootsschwindler gsii isch, isch zmools mit allem Gäld verschwunde. Am 10. Februar 1768 isch ihri Eh dur e Griicht vu dr anglikanische Staatschilche fir uugiltig erkleert woore.

D Kauffmann isch näb dr Mary Moser di ainzig Frau unter dr 34 vum Cheenig ernännte Grindigsmitgliider vu dr Royal Academy of Arts (1768). Ab doo het si ihri Bilder all Ritt in dr Ryym vu dr Academy z London uusgstellt. Wu d Royal Academy uf Somerset House iibergsiidlet isch, het si deert vier ovali allegorischi Deckegmääld deerfe gstalte.

Dr Kauffmann ihre zweete Mann, wu si noch em Doods vum Frederick de Horn († 1780 oder 1781) uf Wunsch vum Vater im Juuli 1781 z London ghyroote het, isch dr dytli elter veneziaanisch Mooler Antonio Zucchi (1726–1795) gsii. Chuurz no d Hochzyt isch s frisch ghyroote Baar mit s Kauffmanns Vater uf Flandere, Schwarzabearg, Verona un Padua graist un isch im Oktoober uf Veneedig chuu. Im Jänner 1782 isch s Kauffmanns Vater gstoorbe.

Im Novämber vum nämlige Johr het si s Baar e Huus un Atelier bi Santa Trinità dei Monti uf em Pincio z Room yygriichtet. Des friejer Huus vum Mooler Anton Raphael Mengs in dr Via Sistina 72 isch zum Dräffpunkt vu dr Chinschtler vu dr Stadt woore, aber au vum Hoochaadel. Dr Chaiser Joseph II. isch deert z Gascht gsii, dr bayrisch Chroonbrinz, d Anna Amalia von Sachsen-Weimar-Eisenach, dr Johann Wolfgang von Goethe (1787) un dr Johann Gottfried Herder (1788/1789). Dr Herder het d Kauffmann di „kultiviertescht Frau vu Europa“ gnännt. En ängi Fryndschaft het si mit em Chunschtagänt Johann Friedrich Reiffenstein (1719–1793) bis zue sällem sym Dood verbunde.

Anne 1792 het d Kauffmann ihre wohl wichtigscht Sälbschtporträt gmoolt, s "Selbstbildnis am Scheideweg zwischen Musik und Malerei", wu hite im Moskauer Puschkin-Museum hangt. Im Johr 1795 isch dr Antonio Zucchi gstoorbe, un dernoo het si sich us dr Effetligkait zrugzooge. In ihre Moolerei het si sich allmee religieese Theeme gwidmet. Vun ere schwääre Chranket 1802 het si si nie mee riichtig chenne erhoole. Am 5. Novämber 1807 isch d Angelika Kauffmann im Alter vu 66 Johr gstoorbe un isch in dr Chilche Sant’Andrea delle Fratte vergraabe woore. No im nämlige Johr isch e Bischte vun ere im Pantheon z Room ufgstellt woore.
Dr Goethe het d Angelika Kauffmann in ihre Blietejohr chänne un schetze glehrt. Är het ere di grad volländet nei Fassig vu dr "Iphigenie auf Tauris" vorglääse un het si arg iber ihri positiv Mainig gfrait. D Kauffmann het fir s Schauspiil Illuschtratione gmacht, dr Goethe het si mit ere Wäärchuusgaab revanchiert.
In sym Wäärch "Zur Farbenlehre" het dr Goethe iber syni Diskussione mit dr Angelika Kauffmann gschriibe un het ihri Experimäntierfraidigkait globt. As Unterstitzig vu ihre Argumänt heeb si "„Landschaften ganz ohne blaue Farbe“" gmoolt.

Ihre Goethe-Porträt het er aber kritisiert:

"Es ist immer ein hübscher Bursche, aber keine Spur von mir."
No dr Abrais vum Goethe het d Kauffmann ihm gschriibe:

"Theürer Freünd! Ihr abschid von uns durchdrang mier Herz und Seele, der tag Ihrer abreis war einer der traurigen tagen meines Lebens."
In dr „Gespräche mit Goethe“ vum Johann Peter Eckermann isch fir dr 5. Dezämber 1823 vermeerkt:

"Ich brachte Goethen einige Mineralien, besonders ein Stück thonigen Oker, den Deschamps zu Cormayan gefunden, und wovon Herr Massot viel Rühmens macht. Wie sehr aber war Goethe erstaunt, als er in dieser Farbe ganz dieselbige erkannte, die Angelika Kaufmann zu den Fleischpartieen ihrer Gemälde zu benutzen pflegte. „Sie schätzte das Wenige das sie davon besaß, sagte er, nach dem Gewicht des Goldes. Der Ort indeß wo es herstammte und wo es zu finden, war ihr unbekannt.“"

D Lyycht vu dr beriemt Mooleri isch vum Bildhauer Antonio Canova as prunkvolle Druurzuug gstaltet woore. D Kauffmann un ihre Mann liigen in dr reemische Chilche Sant’Andrea delle Fratte. Di boode Graabinschrifte sin vu dr Angelika Kauffmann sälber verfasst woore un sin e Zaiche fir ihre Sälbschtverständnis un Sälbschtbewusstsyy as wiichtigi Chinschtleri vu ihre Zyt.

Scho anne 1810 isch di eerscht Biografy iber d Kauffmann vum Giovanni Rossi uf Italieenisch erschiine, 1814 di dytsch Fassig vum Alois Weinhart unter em Titel "Leben der berühmten Malerin Angelika Kauffmann".

Di vorletscht Uusgoob vu dr Hundert-Schilling-Note zaigt s Porträt vu dr Angelika Kauffmann noch eme Gmääld vum Reynold.

Im Schwarzabearg, dr Wahlhaimet vu dr Angelika Kauffmann, git s zyter 1913 s "Angelika-Kauffmann-Museum", wu im Johr 2007 uusgwytet wooren isch. S isch mit em Eeschtryychische Museumsgietisiigel uuszaichnet woore un isch e hischtorisch Huus us em 16. Johrhundert mit modäärne Schauryym. D Uusstellige, wu all Johr wächsle, widme si in unterschiidlige Perschpektyyve em Schaffe vu dr Angelika Kauffmann. 2017 isch d Uusstellig "Ich sehe mich. Frauenporträts von Angelika Kauffmann" zaigt woore, 2018 goot d Uusstellig iber di vun ere gmoolte Manneporträt.

D Angelika Kauffmann gheert zue dääne Fraue in dr Chunscht, wu no ihrem Dood nie vergässe woore sin. Die amerikanischi Künschtlerin Judy Chicago het iire Naame im grosse Wäärch "The Dinner Party" ufgschribe.

D Angelika Kauffmann het Porträt un Hischtoriebilder gschaffe. Ihri Porträt sin idealisiert gsii un breegt vu Rokoko un Empfindsamkait. Speeter het si unter em Yyfluss vum Johann Joachim Winckelmann un em Anton Raphael Mengs au im klassizistische Stil gschafft. Insgsamt het si iber 800 Wäärch hinterloo.





</doc>
<doc id="72530" url="https://als.wikipedia.org/wiki?curid=72530" title="Sülchen">
Sülchen

Sülche isch en Ort bin ere ehmolegi Sidlig, wo i nordöschtliche Richtig chli usserhalb vo Rotteburg liit, gad a de Strooss, wo öber Wurmlinge uf Tübinge füert.

Übrig blibe vo däre ehmolige Sidlig isch nu no de Fridhof, wo rundummi a Muur hät, und wie Uusgrabige zaiged händ, scho 1500 Johr lang en chrischtliche Beärdigungsort isch. Am nordweschtliche Rand stoht es Liichehuus vo jüngerem Datum. Gad südlich devoo isch es schmaals toorartigs Huus mit em Hauptzuegang zum Fridhof. D Chile stoht au im Nordweschte vom Fridhof.

Vermuetlich isch de Ort vom 6. bis is 13. Johrhundert besidlet gsi. S erschtmol erwähnt wird de Ort Sülche als „Sulichi(n)“ i de Läbesgschicht vom Hailige Meinrad, wo vo Mönch us em Chloschter Sanggalle, noch em Vorbild von ere ältere Läbesgschicht, am Aafang vom 10. Johrhundert verfasst worden isch. Noch däre Legände söll de Meinrad us em Sülchgau cho sii. Im 11. Johrhundert isch Sülche zum ene Herrschaftszentrum vo de Adelsfamilie vo den Hessone worde und dodemit au s Zentrum vom Sülchgau, wo öpen em hütige Landchrais Tübinge entsproche hät. Mit a di 48 Hektare Flächi isch Sülche zitewiis viermol so gross gsi, wie Rotteburg bi sinnere Gründig um 1280. Ab de Gründig vo de Stadt Rotteburg hät Sülche as Wohnort immer meh a Bedütig verloore. Vo 1323 bis is 17. Johrhundert isch de alti Pfarrhof es chlises Frauechlöschterli gsi. D Gruft under de Chile dienet sit 1869 as Grablegi vo de Bischöf vom Bischtum Rotteburg-Stuttgart. Wäge Wasserschäde hät d Bischofsgruft vo 2011 bis 2017 saniert wäre möse.



</doc>
<doc id="72568" url="https://als.wikipedia.org/wiki?curid=72568" title="Schwamendingen">
Schwamendingen

Schwamedinge isch e Stadtdäil vo Züri im Glattdaal uf der Nordsyte vom Züribèèrg.
Früener isch Schwamedinge en äigeni Gmäind gis. Im Middelalter hät’s daa nu e ganz e chlyses Doorf gha, es git es Dokumänt im Archyv vom Faumöischter vo ane 915, wo säit, z Schwamedinge siged dazmal nu grad zää Hüüser ghsi. 1428 isch s Piet vo Schwamedinge und Umgäbig en Zürcher Obervogtei woorde. Bis 1872 hät s Piet vo Öörlike au na zu Schwamedinge ghöört; erscht dänn isch Öörlike e separati Gmäind woorde.

Ane 1934 hät me d Gmäind Schwamedinge zu de Stadt Züri ygmäindet, und hüt isch daa de Stadtchräis zwölf. D Stadt hät us dem Gebiet drüü Kwardier pildet:

1951 isch die katolisch Chilegmäind vo Schwamedinge gründet woorde; iri Chile hät s Patrozinium vom häilige Gallus. Ane 1975 isch vo Lüüt vo daa d Zouft Schwamedinge gründet woorde, wo amigs au am Sächsilüüte mitmacht. Hütt hät de Stadtdäil öppe driissgtuusig Ywooner.

Schwamedinge isch äine vo de sibe Schuelchräis vo Züri.


Für d Sportaalag "Heereschürli" hät d Stadt Züri vom Internazionalen Olümpische Komitee und vo de Internazionale Veräinigung für Sport- und Freizytyrichte en Medalie übercho.
Dure Stadtchräis Schwamedinge laufe d Kantonsstraasse vo Züri uf Dübedorf, Efreetike und Chloote, d Ysebaan vo Züri uf Winterthur und is Oberland und dänn na s Nüüni- und s Sibnitram – vom Milchbuck bis fascht zum Schwamedingerplatz underirdisch. De Stadtchräis isch vom Autobaanzuebringer "A1L" mit de Uusfaarte "Schwamedingen" und "Aubrugg" ganz verschnitte, wo me drüber jetz es grosses Tach plaanet Die groossen Autobaanchrüüzige "Züri-Oscht" und "Waliselle" sind grad näbed Schwamedinge.




</doc>
<doc id="72569" url="https://als.wikipedia.org/wiki?curid=72569" title="Ortschaft">
Ortschaft

En Ortschaft – oder au eifach en Oort – mäint als Begriff vo der Geografy e mönschlechi Sidlig, also en Platz, wo Mönsche woone, i der Landschaft.

Im algemäine wird das Wort vo de Geograafe pruucht, zum die Plätz, wo druff e Gruppe vo Hüüser stoot, z beschrybe, und zwar unabhängig dervo, wie gross d Sidlige sind; das betrifft also nid die einzelne Hüüser uf em Land so wie öppen e Müli, wo usserhalb vom ene Dorf am ene Bach stoot, oder wie d Sennhütte i de Bäärge. Im Prinzip ghöre alli Sidlige vo de Wyler und Dörfli bis hi zu de Stedt eifach zu de Ortschafte, aber bi de grössere Stedt bruucht me die Bezeichnig sälte. Wenn en Ortschaft wien es grössers Dorf oder e Stadt verschidene Sidligsgebiet mit eme eigene Charakter het, so cha me dene Ortsdäil sääge.

Im Normalfall het jedi Ortschaft en eigene Ortsname.

Es git au Oort, wo früener öpper gwoont het und wo spöter d Hüüser verschwunde sind; das sind i der Fachsprooch d "Wüeschtige," wo als ehemolige Ortschafte gälte; dene ire Name isch a gwüssnen Oorte als Fluername erhalte blibe. Es Bischpiil do derfür isch Stürfis, es ehemoligs Walserdorf i de Bündner Bäärge oben a Mäiefäld und Seewis.

Z Tüütschland het d Bezäichnig "Ortschaft" aber au en verwaltigsrächtlechi Bedüütig für täil Sidlige, und me könnt dört au organisatorischi Fachbegriff wie Ortsbezirk, Ortsvorsteher usw. Düütschi "Oortschafte" chönne au us es paar chlynere Dörfer zämegsetzt sy.

Au i de Schwyz gits en amtlechi Bedütig: D Bhöörde rede vo "Ortschaft," wenn die Hüüser es geografisch abgränzts Sidligsgebiet händ mit eigenem Name und eigener Poschtleitzaal.

Z Öschtrych pruucht me der Begriff so wie aus s Wort "Frakzioon" ofiziell für einzelni Däil vo de politische Gmeinde. Öschtrych het (für 2017) 2100 Gmäinde und 17.229 Oortschafte, und me het im ganze Land öppe 55'000 Ortsnäme zelt.

D Länder händ es Sischteem vo Kennziffere für die einzelne Oortschafte.


</doc>
<doc id="72572" url="https://als.wikipedia.org/wiki?curid=72572" title="Florence Guggenheim-Grünberg">
Florence Guggenheim-Grünberg

D Florence Guggenheim-Grünberg (* 30. Augschte 1898 z Bëërn; † 14. Februaar 1989 z Züri) isch e jüdischi Aktiwischtin und Kultuurhischtoorikeri us de Schwyz gsy. Si hät under anderem ab de Füfzgerjaar s Weschtjiddisch bsunders us em aargauische Suurbtaal dokumäntiert – s mäischt, wo me hüt über die jetz uusgstoorbe Spraach wäiss, verdankt me drum ire.

Z Bëërn hät d Florence Grünberg nu churzi Zyt gläbt. 1901 isch d Familien uf Züri zoge, wo de Vatter aber scho 1914 a Löikemy gstoorben isch – drufabe hät d Mueter siich und iri drüü Chind im Quartier Understraass mit ere Lingerie durepraacht. Nach de Matuur hett d Florence am liebschte Spraachen und Gschicht gstudiert, aber iri Gimileereri hät ere devoo abgraate: As Jüdin hett si doozmaal wenig Uussicht ghaa, nachanen a de stedtische Töchtereschuel aagstelt z wëërde. Aso is-si a d ETH und hät deet vo 1918 bis 1923 Farmazy gstudiert; promowiert hät si im 28i.

Im glyche Jaar hät si de Veehändler Henri Guggenheim (1887–1969) ghüraate, wo au z Züri gwont hät. Im syni Familien isch us Ändige choo, äim vo de wenigen Oort i de Schwyz, wo vor 1866 Jude händ tërffe wone. D Familie Grünberg degägen isch im 19. Jaarhundert e Metzger- und Veehändlerfamilien i de prüüssische Provinz Posen (hüt z Poole) gsy.

Wo d Guggenheim-Grünberg ghüraate gsy sich, hät si nüme müesen as Apiteeggeri schaffe. Jetz hät si chöne daas mache, was si au würkli gëërn taa hät: über Gschicht und Spraache forsche. Zum sich Wyterbilden, is-si a d Uniwërsitëët Züri go Voorläsige go lose – ires Büebli hät si imene Chöörbli mitgnaa.

Publiziert hät si zur Gschicht, zur Genealogy, zur Spraach und zur Volchskund vom Schwyzer Judetum. Bsunders vil hät si über s Suurbtaalerjiddisch gschribe, und daademit hät si defüür gsorget, das das nöd vergässe gaat. 1959 hät si vom Tüütsche Spraacharchyv z Münschter i Weschtfaale der Uuftraag überchoo, au na s Jiddisch vo Gailinge im Heegi z bischrybe; die Aarbet isch 1961 i de Räie «Lautbibliothek der deutschen Mundarten» usechoo. Dezue ane hät si ab 1963 im Uuftraag vom Israelitische Gmäindsbund s Manuskript «Geschichte der Juden in der Schweiz vom 16. Jahrhundert bis nach der Emanzipation» vo der Augusta Weldler-Steinberg vo 1932 naagfüert und dänn i zwee Bänd zum Druck praacht.

Für ires Schaffe hät d Guggenheim-Grünberg 1972 de Literatuurprys vo de Salomon-David-Steinberg-Stiftig überchoo, und 1979 hät ere d Uni Züri der Eeretokter gschänkt.

Ufs Suurbtaalerjiddisch isch d Guggenheim-Grünberg über ire Maa choo. Wie im sini Voorfaare isch au ëër Rosshändler gsy, und er hät eren echli Jiddisch bypraacht. Wo a de Schwyzerische Landesuusstelig («Landi») 1939 s Fonogrammarchyv vo der Uni Züri e ganz Räie Schwyzer Mundaarte voorgfüert hät, hät si gfunde, me mües doch au s Ändiger und s Längnauer Jiddisch uf Schallplatten uufnëë, vor as es ganz uusgstoorben sei, und s für spööteri Gänerazioone dokumäntiere! Me hät a de Landi nämli zwaar chöne Toonuufnaamen aalose öppe vom Puuretüütsch vo Böju, vo Wäislige, vo Netschtel oder vo Turtma, aber s Suurbtaalerjiddisch hät äifach gfëëlt.

Vo 1950 bis 1963 hät si drum Materiaal zum Schwyzer Weschtjiddisch zämeträit und hät d Reed vo alte Lüüt, wo sich na händ a iri alt Spraach möge bsine, uf Toonband uufgnaa. 1966 hät dänn s Fonogramm-Archyv zwoo Platte mit Uufnaame bsunders vom Suurbtaalerjiddisch, aber au vom Elsëësserjiddisch und vom badische Jiddisch mit em Täggschtheft dezue useggëë. Denäbed hät si ab 1950 e ganzi Räie wyteri Publikazioone zu dëm Theema gschribe, under anderem au es Wöörterbuech zum Suurbtaalerjiddisch, wo die Wöörter im Zäntrum stönd, wo us em Hebrëëisch chömed (usechoo 1976 und namaal 1983).

S «Landjudetum» isch wäge der Abwanderig i d Stedt scho vor em Zwäite Wältchrieg am Verschwinde gsy. Z Tüütschland und z Ööschterrych isch es dän im Chrieg im Massemord a de Juden definityv underggange, und di döörffliche Sinagooge sind überall gschlisse woorde. Nu im schwyzerische Suurbtaal gits hüt na Züüge devoo: Nu deet staat bis hüt i zwäi Dörffer a beschter Laag jee e Sinagoog, au wänn die hüt chuum me pruucht wëërded. D Guggenheim-Grünberg hät dëre Kultuur es Tänkmaal gsetzt.

Zwoo vo dëne Publikazioone wä-mer echli nööcher aaluege.

D Uufnaamen vom und de Bigläittäggscht zum Suurbtaalerjiddisch sind vilicht di wichtigscht Veröffentlichung, wo d Florence Guggenheim-Grünberg verantwoortet hät. Zum Eerschte ghöört me daa na e Spraach, wo hüt uusgstoorben isch, zum Zwäite imformiert si über die Spraach, und zum Dritte chunt mer im Glychen au na vil vom doozmaalige Bruuchtum vom alte Landjudetum mit über. S Weschtjiddisch hät sich im Suurbtaal bsunders lang rächt suuber ghalte – d Guggenheim-Grünberg mäint, das sei drum gsy, wil der Abstand zwüschet em Jiddisch und em Hoochalemanisch bsunders tüütlich gsy isch.

S Jiddisch, wo im 20. Jaarhundert uufgnaa woorden isch, hät chuum me as Alltaagsspraach fungiert, es isch hauptsächli en Erinnerigsspraach us de Chindhäit gsy. Die Sprächer, wo bis öppe 1890 uf d Wält choo sind, händs na as Eerschtspraach gleert; die wo spööter giboore sind, sind wol all «Sekundëërsprächer» gsy, aso Lüüt, wo s Jiddisch na bi irnen Elteren und andernen as Alltaagsspraach ghöört, aber s sälber nüme pruucht händ: S git Hiiwys druff, dass d Gänerazioon Primëërsprächer, wo im letschte Viertel vom 19. Jaarhundert uf d Wält choo isch, uufghört hät, iri Mueterspraach a iri Chind wytergëë. Am lengschten aneghebet häts bi de Ross- und Veehändler, wo Jiddisch as Prueffschargon pruucht händ.

S Fonogrammarchyv vo der Uni Züri hät scho 1934 uf ere Schallfoolie d Spraach vomene Längnauer Juud uufgnaa. Schriftlichi Uufnaame us Längnau gits au im Materiaal vom Spraachatlas vo de tüütsche Schwyz. Bäides isch aber na nie publiziert woorde. D Guggenheim-Grünberg isch dänn a s Schwyzerisch Idiotikon zum Otto Gröger und zur Clara Stockmeyer, a s Fonogrammarchyv vo der Uni Züri zum Eugen Dieth und zum Ruedolf Brunner und a s Tüütsch Seminaar vo der Uni zum Ruedolf Hotzeköherli go voorspräche – und isch überall uf offeni Oore gstoosse. 1950 isch en eerschti Schallplatte gmachet woorde mit föif Sprächer us Ändigen und äim us Straassburg. Dänn hät si sich es Toonbandgrëët gchauft und isch mit em Brunner und irem Maa looszoge, zum zwüschet 1951 und 1964 alli Lüüt, wo na Jiddisch händ chöne, uf Toonband uufznëë. Vil Zuespruch hät si au vom Max Weinreich überchoo, em Läiter vom Jiddischen Inschtituut z Nöi-York.

Ales i alem hät si iri Daate vo 15 Lüüt us em Suurbtaal ghaa, dezue ane sind 11 us em Elsis choo und 7 us Bade – plus na anderi vo wyter ewägg. Fascht ali händ nüme deete gwont, wo s uf d Wält choo sind. Im Heft vom Fonogrammarchyv sind natüürli lang nöd all dine.

Sächs Uufnaamen uf de Schallplatte reschpäktyve Täggscht im Heft sind us Ändige (jiddisch "Endinge"); gredt händ 

Äi Uufnaam uf de Platte – si isch vo 1934 und vom Otto Gröger uufgnaa woorde – isch us Längnau (jiddisch "Lengle, Lingle;" s Jiddisch vo deet isch früener verschwunde weder das vo Ändige); gredt hät

Us em Badische händ gredt

Und us em Elsis händ drüü Lüüt gredt, nämli

De Titel vo dëre Publikazioon verraat gaar nööd, das si en Spraachatlas isch. Jiddischi Sprachatlante gits au suscht: I de Sowjetunioon vo de Zwüschechriegszyt hät de Leiser Wilenkin a äim für Wyssrussland und d Ukrayne gschaffet, nachane hät de Franz J. Beranek 1965 en weschtjiddische Spraachatlas publiziert (wo vo de Guggenheim-Grünberg scharff kritisiert woorden isch), und vo dëm Spraachatlas, wo der Uriel Weinreich gründet ghaa hät, sind ab 1992 drei Bänd usechoo "(Language and Culture Atlas of Ashkenazic Jewry)," aber sithëër schynt er wider ygschlaaffe z sy.

Für ire Spraachatlas – wo trotz sym Name wyt über d Alemannia use bis i s Rhyland, i s Hessisch und uf Franke und mängisch na wyter use gaat – hät d Guggenheim-Grünberg vo 1950 bis 1970 Daate gsamlet; und dänn hät si au na di gsamlete volchskundliche Daate vo de Rosa Dukas us Jerusalem überchoo. Lang nöd all Imformante händ na würkli guet Jiddisch chöne, vil händ es Mischmasch zwüschet Jiddisch und eme tüütsche Tialäkt gredt. Zum Täil hät si d Lüüt sälber uusgfrööget, zum Täil hät si d Daaten indiräkt mit Fraagebögen überchoo – und zum Täil stützt si sich uf Literatuur ab, wo aber mängisch us ere ganz eren andere Zyt stamt. Ales i alem isch aber en Zuestand abpildet, wo für öppe 1900 ggulte hät.

Im Atlas gaats um Luut, um es bitz Forme, um Wöörter und um Bruuchtum – ales echli durenand, e Sischtemaatik erschlüüsst sich äim ämel nöd eso äifach. D Guggenheim säit au nööd, wasfürigi Kriteerie si ghaa hät, zum öppis uf de Chaarte presäntiere – alem Aaschy naa äifach daas, was «intressant» isch. Es sind totaal 56 Chaarte, gnöier gsäit: Punktsimboolchaarte, wie-n-im (groosse) Spraachatlas vo de tüütsche Schwyz, nöd farbigi Flächene wie-n-im "Chlyne Spraachatlas". S isch en wärtvole Bytraag für s Jiddisch au as Ganzes, umso mee, wil di andere Spraachatlante nie fërtig woorde sind oder suscht iri Probleem händ. Dëë vo de Guggenheim-Grünberg schlüüsst da aso e Lucke, auch wänn halt au ëër irgedwie fragmäntaarisch pliben isch.

D Florence Guggenheim-Grünberg isch au de Gschicht vo de früenere Jude z Züri und im hüttigen Aargau naaggange.

Alti Dokumänt händ si zum Exämpel druuf praacht, das es im 13. und 14. Jaarhundert a de hüttige Froschaugass 4 i der Altstadt vo Züri e Sinagoog ghaa hät, und si hät gmäint, im Naachberhuus d Wasserläitig gfunde z haa, wo d Mikwe, s rituell Tauchbaad, gspise hät. Underzwüschet händ d Archëoloogen aber müese feschtstele, das de ganz Boutäil, wo d Guggenheim d Sinagoog und d Mikwe vermuetet hät, eerscht us ere klaar jüngere Zyt stamt.

I de Füfzgerjaar hät d Guggenheim-Grünberg gfüürcht, s «Judenöili», es Inseli im Rhy bi Choblez mit emen alte jüdische Fridhoof druff, wëërdi im Zämehang mit ere Rhykoräktuur gly überfluetet. 1954/1955 hät si drum d Inschriften uf den alte Grabstäi entzifferet und defüür gsorget, dass 14 Grabstäi (der eltischt vo 1674) und um di achzg Gibäi i s Suurbtaaler Judebigrebnis züglet woorde sind. S Judenöili isch 1603 vo de Stadt Waldshuet a d Juden i de Graafschaft Bade verpachtet woorde, das si deet iri Toote chönd bigrabe.

D Guggenheim-Grünberg hät au alewyl müese Lüüt, wo Voorfaaren us Ändigen und Längnau ghaa händ, Uuskumpft gëë über iri Altvordere. Für daas hät si Zivylstandsregischter, Stüürrödel und Uurkunde i hebrëëische Schrift durforschtet und uf alte Grabstäi gläse. E groossi Bidüütig hät i dëm Zämehang en Fund ghaa, wo si 1967 i de Sinagoog vo Längnau gmachet hät, nämli alti Stoffbänder, wo me pruucht hät, zum di zämegruglet Toore feschtbinde (im Suurbtaal hät me dëne "Mappes" gsäit): Uf dëne wundergschöön gschmückte Lynebänder sind wäret drüühundert Jaar Nämen und Giburtstääg ygstickt woorde – e waari Fundgrueb für Genealooge.

D Guggenheim-Grünberg hät sich scho früe aktyv für s Judetum ygsetzt. 1919 is-si deby gsy, wo d «Veräinigung für soziaali und kulturelli Aarbet im Judetum» gründet woorden isch, und vo 1950 bis 1970 is-si dëren iri Presidäntin gsy. Vo 1930 bis 1936 hät si im Gäneraalsekritariaat vom «Landesverband vo de Jüdische Fraue für Paläschtyna-Aarbet» gschaffet und vo 1936 bis 1938 de «Bund vo de Schwyzerische Israelitische Fraueveräin» (hüt «Schwyzer WIZO-Föderazioon») presidiert. Ab de Dryssgerjaar hät si mitghulffe, di «Jüdisch Biblioteek» z Züri uufboue. Im Zwäite Wältchrieg is-si i de jüdische Flüchtlingshülff aktyv gsy. Spööter is-si dänn im Voorstand vom «Veräin zur Erhaltig vo de Sinagoogen und em Fridhoof vo Ändigen und Längnau» gsy.

Wil si so schuurig vil über d Vergangehäit gwüsst hät, hät d Guggenheim-Grünberg Aafraagen us de ganze Wält überchoo, und si hät bis i s hööch Alter Voorträäg ghalte. S Feschtheben a de jüdischen Idäntitëët und a de jüdische Tradizioone sind ere wichtig gsy, und na bis i s nüünzgischt Läbesjaar hät si Bibelkürs ggëë.

Ales Kultuurgschichtlich über d Suurbtaalerjude, wo si i irem lange Läbe zämegsamlet gha hät, hät si zlescht als «Florence Guggenheim-Archiv zur Gschicht, Spraach und Volchskund vo de Juden i de Schwyz und zur Genealogy vo de Suurbtaalerjude» (FGA) der Israelitische Cultusgmäind vo Züri übergëë. Drüü Jaar häts pruucht, bis si zäme mit em Fred Better vom Zürcher Staatsarchyv all die Schetz fërtig katalogisiert hät. Gfüert woorden isch das Archyv dänn vom Ralph Weingarten im Raame von ere Stiftig. 2013 isch es em Staatsarchiv vom Kanton Aargau gschänkt woorden und isch jetz deet underpraacht.

Es Zämestelig vo irne Publikazioone findt mer im Aahang zum Buech:

Die «Byträäg zur Gschicht und Volchskund vo de Juden i de Schwyz» hät si all grad sälber gschribe:

Wyteri wichtigi Publikazioone:

Schallplatte und Täggschtheft:

Vervollständiget und zum Druck praacht hät si:


Deet, wo zuesätzlichi Imformazioon byzoge sind, häts e Fuessnoote. Und d Kapitel zum Fonogrammarchyv-Heft und zum Spraachatlas stützed sich tiräkt uf die bäide Wëërch ab.


</doc>
<doc id="72573" url="https://als.wikipedia.org/wiki?curid=72573" title="Bayerische Akademie der Wissenschaften">
Bayerische Akademie der Wissenschaften

Die Bairischi Akademy vo de Wüsseschafte isch en öfentlich-rächtlechi Instituzioon z Münche. Si isch die gröschti Landesakademy vo Düütschland.

D Akademy isch ane 1759 vom Kurfürscht Maximilian em Dritte Joseph ggründet worde. Si het zerscht "Churbaierische Akademie" gheisse und het für d Verträtter vo de verschidene Wüsseschafte zwöi Forschigsgruppe gha: die historischi Klass und die filosofisch Klass, wo au d Mathematik und d Füsik derzueghört händ. 1959 het d Zäntrale vo der Akademy Platz i der Münchner Residänz gfunde.

I der Akademy schaffet e Gmeinschaft vo Forscher us Baiern und vo usserhalb zäme. Si het vier Sekzioone:

D Akademy het langfrischtigi Forschigsprojäkt vo der Grundlageforschig is Läbe grueffe:




</doc>
<doc id="72574" url="https://als.wikipedia.org/wiki?curid=72574" title="Béatrice Hess">
Béatrice Hess

D Béatrice Hess (* 10. Novamber 1961 z Colmer) isch a frànzeescha Schwìmmera, wo ìn da Paralympics-Spììler zwìscha 1984 un 2004 vììl Medàlia gwunna hàt. D frànzeescha Zittung "L’Humanité" hàt sa wia eina wu da beschta Schwìmmer ìn dr Walt üszeichent.

D Béatrice stàmmt üs Ràppschwihr. Ìhra Vàter, dr Jérôme Pierre ìsch Schüehmàcher gsìì, ìhra Müeter, d Émilie Jacquot ìsch a Wawera gsìì. Wo sa uf d Walt kumma ìsch, hàt d Béatrice a Knochaentzìndung àn da Bei bikumma. Trotz ìhra Behìnderung ìsch d junga Béatrice ìn d Schüel gànga, z Ràbschwihr, bis zu 13 Johr àlt.

Noh dam ìsch sa operiart worra un ìsch viar Johr uf Berck (Pas-de-Calais) gànga, fer ìn'ma Pflagzentrum wohna. Da Ort ìsch dur Schweschtra regiart gsìì, mìt'ra stranga Disziplin fer d Kìnder wo därt glabt han. Ìn dara Zitt sìn ìhra Bei làhm worra, sa hàt gàr nìmm känna làuifa un ìsch ìn a Rollstüehl kumma. Zum Glìck hàt sa aui lehra schwìmma. Ìm Wàsser hàt sa a Frèiheitgfühl entdeckt, wo ìhra d Sorga vum Àlltàg hàt halfa z vertràga.

Wo sa ìns Elsàss zruck kumma ìsch, hàt sa ìm Schwìmmclub vu Schlettstàdt trainiart, un speeter ìn dr frànzeescha nàtionàla Mànnschàft.

Ànna 1982 hàt sa àn da ìnternàtionàla Spììler fer Behìnderta vu Stoke Mandeville, ìn Anglànd, mìtgmàcht. Un ìn da Paralympics-Spììler vu 1984 hàt sa ìhra erschta Guldmedàlia gwunna.

Sa hàt bis ànna 2004 àn da Paralympics-Spììler teilgnumma.

Dur dr Sport hàt sa dr Aristide Hess lehra kenna, sa han mìtnànder ghirota un han zwei Kìnder bikumma: dr Guillaume (1990) un d Delphine (1993).



</doc>
<doc id="72575" url="https://als.wikipedia.org/wiki?curid=72575" title="Christian Kracht">
Christian Kracht

De Christian (Chrigu) Kracht (* 29. Däzembr 1966 z’Saane im Bärner Oberland) isch e Schwiizer Schriftstäuä, Dreibuechoutor u Schurni. 

De Christian Kracht isch de Sohn vom Verlagsmänätschr Christian Kracht (1921–2011) vo Hamburg, wo mehreri Jahr dr Generaubevoumächtigt und erscht steuverträtend Uufsichtsratsvorsitzend vom Axu-Springr-Konzärn isch xi. Syn Sohn isch i de Schwiiz, i de USA, z’Kanada und z’Südfrankriich uufgwachse u isch i mehrere internationale Internat xi, unger angerem uf dr Schueu Schloss Salem und uf dr kanadische Lakefield College School z'Lakefield, Ontario. 1989 het ä nächär am Sarah Lawrence College z'Bronxville, New York, abgschlosse. Grad drufabe het är zerscht aus Volontär u vo 1991 a aus Redakter bym "Tempo" gschaffet. 

Mitti Nünzger isch de Christian Kracht uuf Neu-Delhi züglet, wo n är aus Nachfouger vom Tiziano Terzani aus Indiä-Korrschbondänt für ä "Spiegu" gschaffet het. När het är es paar Jahr i de früechere jugoslawische Botschaft z'Bangkok gläbt. Vo döt us isch är de i verschideni angeri asiatischi Ländr greiset. Syni Reportage sy zerscht ir "Wäut am Sunntig" druckt u de im Jahr 2000 ungerem Titu "Der gelbe Bleistift" ('De gäub Bleistift') by Kiepenheuer & Witsch gsammlet uusegä worde.

Vom Härbscht 2004 bis im Juni 2006 het dr Christian Kracht zerscht z'Kathmandu u spötär wägä de politische Unruhe z’Nepau vo San Francisco uus zämä mit em Eckhart Nicku, wo o ne Schriftsteuer isch, i insxamt acht Uuflaage s’Magazin "Der Freund" ('Dä Fründ') usegää. S’Magazin isch im März 2006 mit em bronzene Nagu vom Art Directors Club für Dütschland (ADC) i dr Kategorie Ziitschriftägschtautig un mit em guudige LeadAward i dr Kategorie „Cover vom Jahr“ uszeichnet worde. 2006 isch är de o Dozänt a der Wüssäschaftsakademie z’Berlin xi.

Ändi Februar 2007 het de Kracht de zämä mit em Ingo Niermann, wo gfötelet het, s’Wärch "Metan" uusebracht. Es isch s’Ergäbnis vonere gmeinsame Kilimandscharo-Beschtygig u verzäut vo üsem Planet Ärdä, wo vonere usichtbare Zivilisationsform bewohnt u beherrscht wird. De Kracht u de Niermann trätit mit dere Zivilisationsform i Kontakt u wärdid Züüge vo Erschiinige, wo me bis denn nid hätt für dänkbar ghaute u o no nid emau het dänkt gha. 

Dä Christian Kracht läbt mit sinere Frou, de Reschissörin Frauke Finschterwaudr, un ere gmeinsame Tochtr im Amerikanischä änä z’Los Angeles. Är isch Mitglied vom P.E.N. – äm Zäntrum für dütschsprachigi Autore im Usland.

1995 hät de Kracht sin Debüroman "Faserland" veröffentlicht. I dem Roman geits um di zytgnössischi Konsumkultur, um e Nidergang vo der sogenannte harmonische bürgerliche Xellschaft vor Nachchriegszyt und um individuelli uu nationali Idäntitätskriisene. 

Für syn Roman "1979," wo im Septämbr 2001 isch uusecho"," hät de Kracht internationali Anerchännig übercho. Är schildärät d’Zerbrächlichkeit vomene weschtlich-grossbürgerliche Wertesyschtem, wo aus dekadänt beschribä wird, u d’Ohnmacht gägänüber dä öschtlich-totalitäre Modäu Islamismus u Maoismus. De Roman isch fasch zur glyche Zyt erschyne, wo d'Aaschläg am 11. Septämbr 2001 passiert sy, was ihm zusätzlichi Beachtig bracht hät. 

Ungerem Titu "Ich werde hier sein im Sonnenschein und im Schatten" ('I wirde n umme sy im Sunneschy un im Schattä') isch im Septämbr 2008 dr dritt Roman vom Christian Kracht veröffentlicht worde. Er ghört zum Genre vo dä Auternativwäutgschichte u handlet vonere Schwyzer Sowjet Republik (SSR), wo mit emene Groosteil vo Räschteuropa duurend im Chrieg ligt. De Roman isch ä Dystopie u verzeut vor dr Ändziit vor Zivilisation. 

Mit em Buech "Imperium" isch im Februar 2012 de viärti Roman vom Kracht uusecho. "Imperium" verzeut d’Gschicht vom Uusstyger August Engelhardt us Nürnberg uf ne neui Art. Dr Engelhardt isch afangs 20. Jahrhundert i d'Kolonie Dütsch-Neuguinäa greist, für döt e Kokosplantasche z’choufe u z’betriibe. Sys Ziel aus bekennende Vegetarier isch xi, sich numeno vo Kokosnüss z’ernähre. D’Gschicht vo dere Gschtaut, wos tatsächlech het gä, verzeut de Kracht inere Mischig uus Südseeballade, Sehnsuchtsphantasie und Uusstygergschicht. Dr August Engelhardt het sech säuber aus Wäutretter xeh, het e neui Religion wöue stifte, es eigets Rych gründe u mit ere krude Kokosnuss-Philosophie di ganzi Wäut rette. "Imperium" verzeut vom Uufbruch, vo Hoffnige, Enttüschige und eme grandiose Schytere. Dr Läser fougt ere Wahnsinns-Spirale, wo d’Verwärfige vom 20. Jahrhundert vorwägnimmt. Dr Heud geit am Änd i sym Wahn unger. Er wird vom Vegetarier zum Mönschefrässer, vom Wäuteretter zum Antisemit u vomne gsunge Asket zumne körperliche Wrack. 

2016 isch de bislang letschti Roman "Die Toten" ('Die Tote') uusecho. Z’Motiv vor Leblosigkeit beziät sech unger angerem uuf Forme vo Mediä, wo vo neue Forme vor Vermittlig verdrängt wärde u d’Länkigsmacht vo dr gseuschaftleche Säubschtwahrnämig a sen abgä. Was a dr weschtleche Läbensart aues verautet sig, wird am Byspiu vom Uufstiig vo de Fiumstudios z'Hollywood i de 1930ger Jahr zeigt. Di Kulturschaffende z'Japan und im Düütsche Rych – zwo Regione, wo scho bau Tod u Vernichtig über di ganzi Wäut wärde bringe – wei em Yfluss vom amerkanische Fium e eigeti Koproduktion entgägästeue. D’Entscheidig faut ufs Genre Grusufium u das Projekt sött de uusgrächnet vom Schwyzer Reschissör Emil Nägeli, wo aus zimli naiv dargschteut wird, z'Japan umgsetzt werde. Für "Die Toten" het de Kracht 2016 de Schwyzer Buechprys übercho.






</doc>
<doc id="72577" url="https://als.wikipedia.org/wiki?curid=72577" title="Biella">
Biella

Biella isch e Stadt vo Itaalie. Es isch d Hauptstadt vo der Provinz Biella i der Region Piemont.

D Stadt lyt am Südfuess vo den Alpe; s Bärgmassyv im Norde vo der Stadt heiisst "Alpe vo Biella." D Stadt Biella isch am Fluss "Torrente Cervo." S alte Stadtzäntrum isch uf eme Hügel und heisst "Piazzoo." Me chunt vom Tal unde mit ere churze Säilbaan dörthii.

I der Ebeni unden a "Piazzo" isch s nöie Biella mit de Verwaltigsgeböi vo der Stadt und vo der Provinz.
Der Oort het i der antike Zyt "Bugella" gheisse. Do druus isch im Iteliänische "Biella" woorde.

Im früene Middelalter händ dört Alemanne, Langobarde und Franke gwohnt. Sid em 14. Joorhundert isch Biella im Gebiet vo de Savoyer glääge, und 1859 het’s der Garibaldi für Italie eroberet. Denn het d Stadt z’eerscht zu der iteliänische Provinz Novara ghört, 1927 isch d Stadt a d Provinz Vercelli choo, und 1992 isch s Umland und d Stadt Biella zu der nöie Provinz Biella woorde.

Wyt ume berüempt isch der Wallfahrtsoort "Sacro Monte di Oropa," wo im 17. Joorhundert bout worden isch und hüt zum UNESCO-Wälterb ghört.

D Altstadt "Piazzo" het alti Hüüser so wie öppe der "Palazzo Ferrero."

Z Biella isch s Museum vom Bielleeser Undernääme Fila, wo en wältwyt bekanti Margge für Sportchleider isch.




</doc>
<doc id="72578" url="https://als.wikipedia.org/wiki?curid=72578" title="Provinz Biella">
Provinz Biella

D Provinz Biella isch e Provinz vo Itaalie i der Region Piemont.

D Hauptstadt vo der Provinz isch Biella. Im Ganze het d Provinz 82 Gmeinde.

Die Provinz isch erscht anne 1992 nöi ygrichtet worde. D Nochbergebiet sind s Aostatal, d Metropolitanstadt Turin und d Provinz Vercelli.

Grossi Gmeinde



</doc>
<doc id="72579" url="https://als.wikipedia.org/wiki?curid=72579" title="Lods">
Lods

Lods isch e Gmeind im französische Departemänt Doubs.

Lods lyt im Jura öppe 27 Kilometer südöschtlich vo der Stadt Besançon. S Dorf isch im Taal vom Fluss "Loue." Es het öppe zwöihundertfüfzg Ywooner.

Im Bann vo Lods het me Spuure vo der Besidlig sid em früene Middelalter gfunde.

Der Oort isch s erschte Mol im ene Dokumänt vo anne 1189 erwäänt. 1678 isch d Gmeind an Frankrych cho.
Lods zellt zu de "Schöönschte Dörfer vo Frankryych."


</doc>
<doc id="72795" url="https://als.wikipedia.org/wiki?curid=72795" title="Kanton Guidel">
Kanton Guidel

Dr Kanton Grand-Champ (franzesisch "Canton de Guidel", bretonisch "Kanton Gwidel") isch e Kanton im franzesische Département Morbihan in dr Region Bretagne. Dr Hauptort isch Guidel.

Zum Kanton ghere elf Gmaine:


</doc>
<doc id="72798" url="https://als.wikipedia.org/wiki?curid=72798" title="Kanton Lorient-1">
Kanton Lorient-1

Dr Kanton Lorient-1 (franzesisch "Canton de Lorient-1", bretonisch "Kanton An Oriant-1") isch e Kanton im Arrondissement Lorient im franzesische Département Morbihan in dr Region Bretagne. Hauptort vum Kanton isch Lorient.

Zum Kanton ghere di nerdlige Viertel vu dr Stadt Lorient.


</doc>
<doc id="72799" url="https://als.wikipedia.org/wiki?curid=72799" title="Kanton Lorient-2">
Kanton Lorient-2

Dr Kanton Lanester (franzesisch "Canton de Lorient-2", bretonisch "Kanton An Oriant-2") isch e Kanton im Arrondissement Lorient im franzesische Département Morbihan in dr Region Bretagne. Hauptort vum Kanton isch Lorient.

Zum Kanton ghere di sidlige Viertel vu dr Stadt Lorient un d Gmai Groixe:


</doc>
<doc id="72800" url="https://als.wikipedia.org/wiki?curid=72800" title="Kanton Moréac">
Kanton Moréac

Dr Kanton Moréac (franzesisch "Canton de Moréac", bretonisch "Kanton Mourieg") isch e Kanton im franzesische Département Morbihan in dr Region Bretagne. Dr Hauptort isch Moréac.

Zum Kanton ghere 23 Gmaine:



</doc>
<doc id="72808" url="https://als.wikipedia.org/wiki?curid=72808" title="Kanton Séné">
Kanton Séné

Dr Kanton Séné (franzesisch "Canton de Séné", bretonisch "Kanton Sine") isch e Kanton im Arrondissement Vannes im franzesische Département Morbihan in dr Region Bretagne. Dr Hauptort isch Séné.

Zum Kanton ghere 16 Gmaine:



</doc>
<doc id="72809" url="https://als.wikipedia.org/wiki?curid=72809" title="Kanton Vannes-1">
Kanton Vannes-1

Dr Kanton Vannes-1 (franzesisch "Canton de Vannes-1", bretonisch "Kanton Gwened-1") isch e Kanton im Arrondissement Vannes im franzesische Département Morbihan in dr Region Bretagne. Dr Hauptort isch Vannes. Dr Kanton isch zum 22. Merz 2015 grindet wore.

Dr Kanton umfasst di zäntrale Viertel vu dr Stadt Vannes.


</doc>
<doc id="72810" url="https://als.wikipedia.org/wiki?curid=72810" title="Kanton Vannes-2">
Kanton Vannes-2

Dr Kanton Vannes-2 (franzesisch "Canton de Vannes-2", bretonisch "Kanton Gwened-2") isch e Kanton im Arrondissement Vannes im franzesische Département Morbihan in dr Region Bretagne. Dr Hauptort isch Vannes. Dr Kanton isch zum 22. Merz 2015 grindet wore.

Zum Kanton ghere nyyn Gmaine un e Dail vu dr Stadt Vannes:


</doc>
<doc id="72811" url="https://als.wikipedia.org/wiki?curid=72811" title="Kanton Vannes-3">
Kanton Vannes-3

Dr Kanton Vannes-3 (franzesisch "Canton de Vannes-3", bretonisch "Kanton Gwened-3") isch e Kanton im Arrondissement Vannes im franzesische Département Morbihan in dr Region Bretagne. Dr Hauptort isch Vannes. Dr Kanton isch zum 22. Merz 2015 grindet wore.

Zum Kanton ghere fimf Gmaine un e Dail vu dr Stadt Vannes:


</doc>
<doc id="72816" url="https://als.wikipedia.org/wiki?curid=72816" title="MFO-Park">
MFO-Park

Der MFO-Park isch en öfentleche Park im Stadtdäil Öörlike vo Züri.

Der Naame vom nöie Gländ erinneret a die ehemoligi "Maschinefabrigg Öörlike," wo dört sid em nüünzääte Joorhundert, vo 1876 aa, und bis as Ändi vom zwänzigschte Joorhundert gstanden isch.

Der eerscht Deil vom Stadtpark isch 2002 ganz modärn gstaltet worde. Uf em freie Ruum stoot es grosses Grüscht us Metallelimänt, es isch hundert Meter läng, 35 Meter breit und 17 Meter hööch. Die Dimänsion zäigt öpe d Gröössi vom alte Fabrigggeböid, wo döört gsi isch. I der Ysekonstrukzioon dinne het’s Stägen und Balköön und es wachse Pflanze druff. Vo ganz obe het me en schööni Uussicht uf dä Deil vo der Stadt Züri.

Für dä Park het’s es bar Pryys ggää:




</doc>
<doc id="72819" url="https://als.wikipedia.org/wiki?curid=72819" title="Gottfried Weilenmann">
Gottfried Weilenmann

Dr Gottfried (Göpf) Weilenmann (* 29. Merz 1920 z Amerschwiil; † 8. Novämber 2018 z Lugano) isch e Schwyzer Radsportler gsii.

Scho as Amateur isch dr Gottfried Weilenmann Schwyzer Maischter im Stroßeränne in syre Klass wore. 1945 isch er Profi wore. Anne 1949 het er si entschide, ass er bi dr Tour de Suisse mitfahrt, wu s ghaiße het, ass di beede Schwyzer Star Hugo Koblet un Ferdy Kübler nit an dr Start deete goo. Är het d Rundfahrt mit nyyn Sekunde Vorsprung gwunne, drotz ass er kai ainzigi Etappe gwunne het. 1952 het er bi dr Stroßewältmaischterschafte z Luxemburg di Silbermedallie gwunne un isch au nationale Maischter im Stroßeränne wore.

Sibe Mol isch dr Weilenmann bi dr Tour de France un em Giro d’Italia mitgfahre, syni bescht Blatzierig isch Rang zwelf bi dr Tour anne 1952 gsii. Bi dr Tour de Suisse isch er au sibe Mol an Start gange. Im Johr het er mit em Profisport ufghert.

Dr Gottfried Weilenmann isch e eltere Brueder zum Radrännfahrers Leo Weilenmann gsii. Är isch im Novämber 2018 im Alter vu 98 Jahren in eme Seniorehaim z Lugano gstorbe.





</doc>
<doc id="72821" url="https://als.wikipedia.org/wiki?curid=72821" title="Liste der Gemeinden im Département Morbihan">
Liste der Gemeinden im Département Morbihan

D Lischt vu dr Gmaine im Département Morbihan zellt àlla 250 Gmeina ìm Département Morbihan uf.

2016: 

2017: 


</doc>
<doc id="72830" url="https://als.wikipedia.org/wiki?curid=72830" title="Communauté de communes Arc Sud Bretagne">
Communauté de communes Arc Sud Bretagne

D Communauté de communes Arc Sud Bretagne (bretonisch "Kumuniezh kumunioù Gwareg Su Breizh") isch e franzesische Kommunalverband im Département Morbihan in dr Region Bretagne. Dr Gmaiverband isch am 1. Januar 2011 grindet wore us dr Fusion vu dr Kommunalverbänd "Communauté de communes du Pays de Muzillac" un "Communauté de communes du Pays de La Roche-Bernard". Dr Verwaltigssitz isch z Muzillac.

Zum Kommunalverband ghere die Gmaine:


</doc>
<doc id="72833" url="https://als.wikipedia.org/wiki?curid=72833" title="Auray Quiberon Terre Atlantique">
Auray Quiberon Terre Atlantique

Auray Quiberon Terre Atlantique (bretonisch "An Alre Kiberen Douar Atlantel") isch e franzesische Kommunalverband im Département Morbihan in dr Region Bretagne. Dr Gmaiverband isch am 1. Januar 2014 grindet wore us dr Fusion vu dr Kommunalverbänd "Auray communauté", "Communauté de communes de la Côte des Mégalithes", "Communauté de communes de la Ria d’Étel" un "Communauté de communes des Trois Rivières" un e baar Gmaine. Dr Verwaltigssitz isch z Auray.

Zum Kommunalverband ghere die Gmaine:


</doc>
<doc id="72836" url="https://als.wikipedia.org/wiki?curid=72836" title="Communauté de communes de Belle-Île-en-Mer">
Communauté de communes de Belle-Île-en-Mer

D Communauté de communes de Belle-Île-en-Mer (bretonisch "Kumuniezh kumunioù ar Gerveur") isch e franzesische Kommunalverband im Département Morbihan in dr Region Bretagne. Dr Gmaiverband isch am 16. Merz 2000 grindet wore un umfasst di vier Gmaine uf dr Insle Belle-Île-en-Mer. Dr Verwaltigssitz isch z Le Palais.

Zum Kommunalverband ghere die Gmaine:



</doc>
<doc id="72837" url="https://als.wikipedia.org/wiki?curid=72837" title="Communauté de communes de Blavet Bellevue Océan">
Communauté de communes de Blavet Bellevue Océan

D Communauté de communes de Belle-Île-en-Mer (bretonisch "Kumuniezh kumunioù Blavezh Gwelmeur hag ar Mor Bras") isch e franzesische Kommunalverband im Département Morbihan in dr Region Bretagne. Dr Gmaiverband isch am 1. Jänner 2002 grindet wore. Dr Verwaltigssitz isch z Merlevenez.

Zum Kommunalverband ghere die Gmaine:



</doc>
<doc id="72838" url="https://als.wikipedia.org/wiki?curid=72838" title="Centre Morbihan Communauté">
Centre Morbihan Communauté

D Centre Morbihan Communauté (bretonisch "Kreiz ar Mor-Bihan Kumuniezh") isch e franzesische Kommunalverband im Département Morbihan in dr Region Bretagne. Dr Gmaiverband isch zum 1. Jänner 2017 grindet wore us dr Fusion vu dr Kommunalverbänd Baud Communauté, Locminé Communauté un Saint Jean Communauté. Dr Verwaltigssitz isch z Locminé.

Zum Kommunalverband ghere die Gmaine:


</doc>
<doc id="72839" url="https://als.wikipedia.org/wiki?curid=72839" title="De l’Oust à Brocéliande Communauté">
De l’Oust à Brocéliande Communauté

De l’Oust à Brocéliande Communauté (bretonisch "Eus an Oud da Vreselien Kumuniezh") isch e franzesische Kommunalverband im Département Morbihan in dr Region Bretagne. Dr Gmaiverband isch zum 1. Jänner 2017 grindet wore us dr Fusion vu dr Kommunalverbänd Guer Communauté, Pays de la Gacilly un Val d’Oust et de Lanvaux. Dr Verwaltigssitz isch z Malestroit.

Zum Kommunalverband ghere die Gmaine:


</doc>
<doc id="72840" url="https://als.wikipedia.org/wiki?curid=72840" title="Ploërmel Communauté">
Ploërmel Communauté

Centre Morbihan Communauté (bretonisch "Ploermael Kumuniezh") isch e franzesische Kommunalverband im Département Morbihan in dr Region Bretagne. Dr hitig Gmaiverband isch zum 1. Jänner 2017 grindet wore us dr Fusion mit dr Kommunalverbänd Josselin Communauté, Communauté de communes du Porhoët un Communauté de communes de Mauron en Brocéliande. Dr Verwaltigssitz isch z Ploërmel.

Zum Kommunalverband ghere die Gmaine:


</doc>
<doc id="72841" url="https://als.wikipedia.org/wiki?curid=72841" title="Pontivy Communauté">
Pontivy Communauté

D Pontivy Communauté (bretonisch "Pondi Kumuniezh") isch e franzesische Kommunalverband in dr Département Morbihan un Côtes-d’Armor in dr Region Bretagne. Dr Gmaiverband isch am 16. November 2000 grindet wore as "Communauté de communes du Pays de Pontivy" un zum 1. Jänner uf dr hitig Name umgnännt wore. Dr Verwaltigssitz isch z Pontivy.

Zum Kommunalverband ghere die Gmaine:


</doc>
<doc id="72842" url="https://als.wikipedia.org/wiki?curid=72842" title="Questembert Communauté">
Questembert Communauté

D Questembert Communauté (bretonisch "Kistreberzh Kumuniezh") isch e franzesische Kommunalverband im Département Morbihan in dr Region Bretagne. Dr Gmaiverband isch am 30. Dezämber 1997 us sechs Gmaine as "Communauté de communes du Pays de Questembert" grindet wore. Im Lauf vu dr Johr sin no mee Gmaine derzue chuu. 2015 het dr Verband dr hitig Name iberchuu. Dr Verwaltigssitz isch z Questembert.

Zum Kommunalverband ghere die Gmaine:


</doc>
<doc id="72843" url="https://als.wikipedia.org/wiki?curid=72843" title="Roi Morvan Communauté">
Roi Morvan Communauté

D Roi Morvan Communauté (bretonisch "Roue Morvan Kumuniezh") isch e franzesische Kommunalverband im Département Morbihan in dr Region Bretagne. Dr Gmaiverband isch am 29. Dezämber 1998 grindet wore as "Communauté de communes du Pays du Roi Morvan", 2012 isch si uf dr hitig Name umgnännt wore. Dr Verwaltigssitz isch z Gourin.

Zum Kommunalverband ghere die Gmaine:


</doc>
<doc id="72844" url="https://als.wikipedia.org/wiki?curid=72844" title="Golfe du Morbihan – Vannes Agglomération">
Golfe du Morbihan – Vannes Agglomération

Golfe du Morbihan – Vannes Agglomération (bretonisch "Mor Bihan - Gwened Tolpad-kêrioù") isch e franzesische Kommunalverband im Département Morbihan in dr Region Bretagne. Dr Gmaiverband isch zum 1. Jänner 2017 grindet wore us dr Fusion vu dr Kommunalverbänd Communauté de communes de la Presqu’île de Rhuys, Communauté de communes du Loc’h un Vannes agglo. Dr Verwaltigssitz isch z Vannes.

Zum Kommunalverband ghere die Gmaine:


</doc>
<doc id="72846" url="https://als.wikipedia.org/wiki?curid=72846" title="Lorient Agglomération">
Lorient Agglomération

D Lorient Agglomération (bretonisch "An Oriant tolpad-kêrioù") isch e franzesische Kommunalverband im Département Morbihan in dr Region Bretagne. Dr Gmaiverband isch zum 1. Jänner 2014 grindet wore us dr Fusion vu dr Kommunalverbänd "Communauté de communes de la région de Plouay" un "Communauté Cap l’Orient". Dr Verwaltigssitz isch z Lorient.

Zum Kommunalverband ghere die Gmaine:


</doc>
<doc id="72847" url="https://als.wikipedia.org/wiki?curid=72847" title="Communauté d’agglomération de la Presqu’île de Guérande Atlantique">
Communauté d’agglomération de la Presqu’île de Guérande Atlantique

D Communauté d’agglomération de la Presqu’île de Guérande Atlantique (churz "Cap Atlantique"; bretonisch "Kumuniezh tolpad-kêrioù Kab-Atlantel") isch e franzesische Kommunalverband in dr Département Loire-Atlantique in dr Region Pays de la Loire un Morbihan in dr Region Bretagne.
Morbihan in dr Region Bretagne. Dr Gmaiverband isch am 30. Dezämber 2002 grindet wore. Dr Verwaltigssitz isch z La Baule-Escoublac.

Zum Kommunalverband ghere die Gmaine:


</doc>
<doc id="72851" url="https://als.wikipedia.org/wiki?curid=72851" title="Redon Agglomération">
Redon Agglomération

D Redon Agglomération (bretonisch "Kumuniezh kumunioù Bro Redon") isch e franzesische Kommunalverband in dr Département Ille-et-Vilaine un Morbihan in dr Region Bretagne und im Département Loire-Atlantique in dr Region Pays de la Loire. Dr Gmaiverband isch am 29. April 1996 grindet wore as "Communauté de communes du Pays de Redon", zum 1. Jänner 2018 isch dr Verband uf dr hitig Name umgnännt wore. Dr Verwaltigssitz isch z Redon.

Zum Kommunalverband ghere die Gmaine:


</doc>
<doc id="72906" url="https://als.wikipedia.org/wiki?curid=72906" title="Alexis Dufrenoy">
Alexis Dufrenoy

Der Alexis Dufrenoy (* ane 1973) isch en elsässische Informatiker und der Iniziant vo der alemannische Wikipedia. Er wohnt sid 2004 z Paris.

Der Alexis Dufrenoy chunt us em Elsass. Er het vo 1979 bis 1993 d Schuele z Riedselz und z Waisseburich psuecht, derno d Informatikschuel z Illkirch-Graffestaade und vo 2001 bis 2006 s "Conservatoire national des Arts et Metiers" z Stroossburg.

Sid 1998 schaffed er i der Informatikforschig und im Uuftrag vo Firmene und Instituzioone z Frankrych, z Düütschland und i der Schwiiz als Informatiker, Informatikentwickler und Projäktleiter. Zu sine Chunde zelle d GFI Informatique, d France Telecom, d FM Logistic z Polsbueri, Coneco, Logica, Open service, Wexlog, Phonevalley, Kizoa, Chronpost und anderi.

Ane 2003 het der Dufrenoy d Wikimedia Foundation, wo i däm Joor grad früsch gründet gsi isch, gfroget, öb me nid au chönt es Deilprojäkt mit ere Wikipedia uf Elsässisch mache. Do drüber het me i der Gmeinschaft vo de Wikipedianer dozmol chreftig dischpediert, wo denn aber der Gründer vo der Wikipedia, der Jimmy Wales, nid dergäge gsi isch, het das regionale Projäkt "als.wikipedia" chönnen afoo. Der Dufrenoy sälber het denn wägen andere Uufgabe chuum me Zyt gha zum do dra wyterzschaffe, dank es bar anderen Autoore isch denn druus grad s elektronische Lexikon für alli alemannische Mundarte worde.

Öpe ane 2004 het der Alexis Dufrenoy agfange mit em Projäkt vom französische Wikibooks. Und er het sech au süsch für d Wikipedia und iri Deilprojäkt engaschiert. Bi der französische Wikipedia het er als Administrator ghulfe.



</doc>
<doc id="72907" url="https://als.wikipedia.org/wiki?curid=72907" title="Domain">
Domain

Domain (das isch änglisch) bedüütet:



</doc>
<doc id="72922" url="https://als.wikipedia.org/wiki?curid=72922" title="Dotcom">
Dotcom

S Wort Dotcom bruucht me für Undernäme vo der modärne Wirtschaft, wo d Gschäft au über s Internet abwickle. Middlerwyl sind das i de entwicklete Volkswirtschafte fascht alli grössere Firmene.

Der Name chunt vo de Internetadrässe, wo me an eigentlech Firmename no der Deil ".com" aghänkt het – und wil der Punkt im Änglische “dot” heisst, seit me das zäme als “dot-com” oder eifach “dotcom”. S ".com" isch eini vo de Top-Level-Domain vom Internetsischteem.

Wo s Internet no nöi gsi isch, isch es bi de Wirtschaftslüüt e Mode worde, de früsche Firmene, wo do dermit z tue gha händ, "dotcom"-Wirtschaft z säge. Das Wort isch spöter über d Meedie i die algemeini Umgangssprooch überegange.

Wo me i der Zyt vo 1999 bis 2000 gseh het, ass der riisig Erfolg vo der Internetwirtschaft nümmme guet goot und vil Technology-Undernääme verlumpet sind, het me gseit, das sig s Ändi vo der "Dotcom-Blootere," wo jetz ebe «platzt» sig.



</doc>
<doc id="73031" url="https://als.wikipedia.org/wiki?curid=73031" title="Parnas">
Parnas

Parnas stoot für:

Persone mit em Name Parnas:

Organisatione mit em Name Parnas:
Lueg au:
Fuessnote


</doc>
<doc id="73032" url="https://als.wikipedia.org/wiki?curid=73032" title="Bezirk Oberelsaß">
Bezirk Oberelsaß

Dr Bezirk Oberelsaß (franzeesisch "District de Haute-Alsace") isch vu 1871 bis 1918 ain vu dr drei Bezirk vum Rychsland Elsass-Lothringe im Dytsche Rych gsii. Bezirksstadt isch Colmer gsii. S Biet vum Bezirk isch glych wie s hitig Département Haut-Rhin. Dr Bezirk het 1910 3.508 km² un 517.865 Yywohner ghaa.(1885: 462.549 Yywohner)

Vum 10. Mai 1871 (Friiede vu Frankfurt) bis zum 28. Juni 1919 (Friidesverdrag vu Versailles) isch dr Bezirk e Dail vum Dytsche Rych gsii.

Am Spitz vum Bezirks isch e Bezirksbresidänt gstande:

As Volksverdrättig het s dr Bezirksdag Oberelsaß gee. In däm isch ai Mitgliid us jedem Chrais vum Bezirk ghockt, insgsamt also 6 Lyt. Gwehlt wore sin die Mitgliider indiräkt dur di Wahlberächtigte vum Bezirk. D Bezirksdäg hän d Mitgliider vum Landesuusschuss gwehlt.

Dr Bezirk isch in sechs Chrais gliideret gsii. S ehmoolig Arrondissement Belfort mit syre franzeesischsproochige Bevelkerig isch as Territoire de Belfort bi Frankrych blibe.



</doc>
<doc id="73162" url="https://als.wikipedia.org/wiki?curid=73162" title="Bezirk Unterelsaß">
Bezirk Unterelsaß

Dr Bezirk Unterelsaß (franzesisch "District de Basse-Alsace") isch vu 1871 bis 1918 ain vu dr drei Bezirk vum Rychsland Elsass-Lothringe im Dytsche Rych gsii. Bezirksstadt isch Stroßburi gsii. S Biet vum Bezirk isch glych wie s hitig Département Bas-Rhin. Dr Bezirk het 1910 4.786 km² un 700.939 Yywohner ghaa.

Am Spitz vum Bezirk isch e Bezirksbresidänt gstande:

Dr Bezirk isch in acht Chrais gliideret gsii.





</doc>
<doc id="73163" url="https://als.wikipedia.org/wiki?curid=73163" title="Bezirk Lothringen">
Bezirk Lothringen

Dr Bezirk Lothringe (franzesisch "Département de la Lorraine") isch vu 1871 bis 1918 ain vu dr drei Bezirk vum Rychsland Elsass-Lothringe im Dytsche Rych gsii. Bezirksstadt isch Metz gsii. S Biet vum Bezirk isch glych wie s hitig Département Moselle. Dr Bezirk het 1910 6.228 km² un 655.211 Yywohner ghaa.

Vum 10. Mai 1871 (Friiede vu Frankfurt) bis zum 28. Juni 1919 (Friidesverdrag vu Versailles) isch dr Bezirk e Dail vum Dytsche Rych gsii.

Am Spitz vum Bezirks isch e Bezirksbresidänt "(Bezirkspräsident, Président du département)" gstande:

Dr Bezirk isch in zeh Chrais gliideret gsii. 

As Volksverdrättig het s dr Bezirksdag Lothringe (frz. "Conseil Général de la Lorraine") gee. In däm isch ai Mitgliid us jedem Chrais vum Bezirk ghockt, insgsamt also 10 Lyt. Gwehlt wore sin die Mitgliider dur d Gmaine. D Bezirksdäg hän d Mitgliider vum Landesuusschuss gwehlt.





</doc>
<doc id="73164" url="https://als.wikipedia.org/wiki?curid=73164" title="Stadtviertel">
Stadtviertel

Es Stadtviertel oder au Stadtkwartier isch en Oortsteil von ere Stadt.
S Wort chunt vom latynische "quartus," was «der Vierti» bedüütet, und vo däm het sech s französische Wort "quartier" entwicklet, wo als Leenwort is Düütsche cho isch.
Alti Stedt, wo bi der Gründig nach eme geometrische Plan i der Landschaft platziert worde sind, händ i vilne Fäll es zäntraals Stroossechrüüz gha mit Stadttor i vier Himmelsrichtige – so sind zwüschedrin vier ähnlech grossi Teil vo der Stadtflechi entstande. Das planerische Prinzip isch bsunders au bi de röömische Stadtgründige und de römische Milidäärlager der Standard gsi.

I der Nöizyt, wo d Stedt immer wie grösser woorde sind, het men agfange, au den andere Gebiet vo der Stadtsidlig usserhalb vom Zäntrum "Viertel" oder ebe "Kwartier" z sääge. Es sind geografischi Einheite innerhalb vo der ganze Stadt, wo sech durs Zämeläbe vo soziale Gruppe, wäge der Gschicht vo der Stadt oder au wäge der Topografy oder der wirtschaftlichen Entwicklig und bsunderen Instituzioonen als abgränzti Oort vonenand underscheide. Us Hüüsergruppen am Stadtrand und vor de alte Stadtmuure sind Stadtkwartier so wie öpe z Basel d Dalbevorstadt woorde. Wenn früener ehemoligi Nochbergmeinde mit der Chärnstadt vo n ere Regioon zämegleit worde sind, so bhalte die Ortschafte mängmol mindeschtens deilwys der eiget Charakter, was d Architektur oder au d Kultur agoot, so wie me’s als Bischpiil bim ehemolige Dorf Höngg z Züri gseht.

Nöi seit me dene Rüüm au eifach "Stadtteil" und für d Politik und d Verwaltig sind s a teil Oorte d "Stadtbezirk." So het d Stadt Fryburg im Brysgau 42 Stadtbezirk, der eerscht dervo isch d Altstadt und die meischten andere sind ehemolige Landgmeinde oder Oortsteil vo settige.

Z Stuttgart het me ane 1956 der alt Stadtteil "Stuttgart-Middi" ufdeilt in zää nöji Stadtteil. Zmitzt drinn isch s Viertel "Obere Schlossgarte," wo’s divärsi öfentlichi und politischi Instituzioone vo Baade-Württebärg het. Dernäbe liged s Spitalviertel, s Gärberviertel, s Öiropaviertel und anderi Kwartier. Die ganzi Stadt Stuttgart het wäge de vile Ygmeindige hüt 152 Stadtviertel.

S "Chlooschterviertel" vo Sanggalle mit em grosse Chlooschter Sanggallen isch i der ofizielle Ydeilig vo der Stadt nid es eigets Gebiet, sondern e Deil vom Kwartier "Altstadt."

Im Gwärbkwartier a der Aaren under der Altstadt z Bärn het men en bekante eigete Lokaldialäkt gredt, s Mattenänglisch.



</doc>
<doc id="73168" url="https://als.wikipedia.org/wiki?curid=73168" title="Ruth Bietenhard">
Ruth Bietenhard

D Ruth Bietehard (* 11. Jänner 1920 z Bärn; † 19. Februar 2015 z Thun), isch e Schwiizer Lehrerin, Dialäktoloogin, Autorin, refermierti Pfaarersfrou und Schurnalischtin gsi.

Me könnt vonere no hüt s "Bärndüütsche Wörterbuech" und d Übersetzig vo der Bible is Bärndüütsche.

D Bietehard het vo ledig Lehmann gheisse und isch von ere Bärnburger Familie gsi. Si het z Bärn s Seminaar Muristalde, die Nöji Meitlischuel und s Freie Gymnasium bsuecht, und ane 1938 het si d Matuur gmacht. Drufabe het si z Bärn, z Gämf und z Paris d Romanischtik gstudiert und denn s Diplom als Gymilehrerin für romanischi Sprooche und Latyn übercho und ane 1949 d Dokterprüefig gmacht. 1946 het si der Theoloog Hans Bietehard ghürootet und mit iim zäme isch si z Stäffisburg im Pfaarhuus gwoont. Si het z Thun und au an anderen Oorte Schuel ggää und i der Redakzioon vo der refermierte Zytschrift "Saemann" mitgmacht.

Prueflech het d Ruth Bietehard au uusert der Schuel vil mit de Sprooche z tue gha. Si het für s Vocabolario dei dialetti della Svizzera italiana und für s Glossaire des patois de la Suisse romande und mit dere rychen Erfyaarig denn am ene Wörterbuech für s Bärndüütsche gschaffet. Us de Sache vo iirem Grossunggle, em Uniprofässer und Sproochforscher Otto vo Greyerz, wo ane 1940 gstorben isch, het si 1969 d Dokumänt, wo dää für so nes Bärner Dialäktwörterbuech gsamlet het, übernoo. Das Material het si sälber no erwyteret und dermit s fertige Wärch gmacht, wo ane 1976 bim Francke-Verlag z Bärn usecho isch; sider het me das bärndütsche Wörterbuech scho achtmol nöi trukt. Es dokumäntiert d Mundart vom Aaretaal vo Thun bis Bärn und vom Ämmitaal oben a Burgdorf, so wie si zu irere Zyt im zwänzigschte Joorhundert gsi isch.

Zäme mit irem Maa und teils mit em Benedikt Bietehard, ihrem Sohn, het si s Nöie und au Deil vom Alte Teschtamänt vo der Bible id Bärner Mundart übersetzt.

Driissg Joor lang het d Bietehard i der Mundartkolumne «Im Stübli» für d Zytig "Der Bund" churzi Gschichte zu bärndütsche Wörter und ire volchskuntlech Zämehang gschribe. Die Sachi het si ane 1999 im Buech "Wörter wandere dür d Jahrhundert. Bärndütschi Spracherläbnis" gsamlet. Si dänkt i dene Uufsätz drüber noo, wie s der Mundart i der hütige Zyt goot und wie sech d Sprooch veränderet. Es sind föifefüfzg Wortgschichte, vo Aare bis Züpfe, und d Ruth Bietehard erklärt drin, was so farbigi bärndütschi Wörter wie öpe "Chacheli" und "Fädilätsch" bedüüte, und bi jedem Einzelfall erklärt si churz und bündig grad no es ganzes sproochkuntlechs Theema; die Prichte heigen au öpis autobiografisches, seit d Bietehard. Am Afang vom Buech luegt si zrugg uf d Mundartliteratur vom Bärnbiet, wo mit em Kuen, em Tavel, em Greyerz, em Grunder und em Gfeller e feschti Form gfunde und i der jüngere Zyt tank begabten Autooren und Musigmacher vil Freiheit gwunne heig.

Für iri Verdienschte um d Sproochkultur het ere d Stadt Bärn d Burger-Medaille gschänkt, und d Uni Bärn der Eeredokter.

Am 19. Februar 2015 isch d Ruth Bietehard z Thun im Altersheim gstoorbe.




</doc>
<doc id="73169" url="https://als.wikipedia.org/wiki?curid=73169" title="Kanton Brest-1">
Kanton Brest-1

Dr Kanton Brest-1 (breton. "Kanton Brest-1", frz. "Canton de Brest-1") isch e Kanton im Arrondissement Brest im franzesische Département Finistère in dr Region Bretagne. 

Dr Kanton umfasst Dail vu dr Stadt Brest, wu au Hauptort vum Kanton isch. Anne het dr Kanton Yywohner ghaa.

D Stadt Brest isch vu 1793 bis 1801 ai Kanton gsii. Anne 1801 isch d Stadt in d Kanton Brest-Ville, Brest-2 un Brest-3 ufdailt wore. Im Johr 1973 isch Brest-Ville in Brest-1 umgnännt wore un derzue sin d Kanton Brest-4, Brest-5, Brest-6 un Brest-7 gschaffe wore, anne 1985 au no dr Kanton Brest-8. Vu 1991 bis 2015 isch d Stadt Brest zäme mit e baar Vorortgmaine in d Kanton Brest-Bellevue, Brest-Cavale-Blanche-Bohars-Guilers, Brest-Centre, Brest-Kerichen, Brest-Lambezellec, Brest-L'Hermitage-Gouesnou, Brest-Plouzané, Brest-Recouvrance, Brest-Saint-Marc un Brest-Saint-Pierre unterdailt gsii. Syt em 22. Merz 2015 git s di fimf Kanton Brest-1, Brest-2, Brest-3, Brest-4 un Brest-5.


</doc>
<doc id="73170" url="https://als.wikipedia.org/wiki?curid=73170" title="Kanton Brest-2">
Kanton Brest-2

Dr Kanton Brest-2 (breton. "Kanton Brest-2", frz. "Canton de Brest-2") isch e Kanton im Arrondissement Brest im franzesische Département Finistère in dr Region Bretagne. 

Dr Kanton umfasst Dail vu dr Stadt Brest, wu au Hauptort vum Kanton isch. Anne het dr Kanton Yywohner ghaa.

D Stadt Brest isch vu 1793 bis 1801 ai Kanton gsii. Anne 1801 isch d Stadt in d Kanton Brest-Ville, Brest-2 un Brest-3 ufdailt wore. Im Johr 1973 isch Brest-Ville in Brest-1 umgnännt wore un derzue sin d Kanton Brest-4, Brest-5, Brest-6 un Brest-7 gschaffe wore, anne 1985 au no dr Kanton Brest-8. Vu 1991 bis 2015 isch d Stadt Brest zäme mit e baar Vorortgmaine in d Kanton Brest-Bellevue, Brest-Cavale-Blanche-Bohars-Guilers, Brest-Centre, Brest-Kerichen, Brest-Lambezellec, Brest-L'Hermitage-Gouesnou, Brest-Plouzané, Brest-Recouvrance, Brest-Saint-Marc un Brest-Saint-Pierre unterdailt gsii. Syt em 22. Merz 2015 git s di fimf Kanton Brest-1, Brest-2, Brest-3, Brest-4 un Brest-5.


</doc>
<doc id="73171" url="https://als.wikipedia.org/wiki?curid=73171" title="Kanton Brest-3">
Kanton Brest-3

Dr Kanton Brest-3 (breton. "Kanton Brest-3", frz. "Canton de Brest-3") isch e Kanton im Arrondissement Brest im franzesische Département Finistère in dr Region Bretagne. 

Dr Kanton umfasst d Gmai Plouzané un Dail vu dr Stadt Brest, wu au Hauptort vum Kanton isch. Anne het dr Kanton Yywohner ghaa.

D Stadt Brest isch vu 1793 bis 1801 ai Kanton gsii. Anne 1801 isch d Stadt in d Kanton Brest-Ville, Brest-2 un Brest-3 ufdailt wore. Im Johr 1973 isch Brest-Ville in Brest-1 umgnännt wore un derzue sin d Kanton Brest-4, Brest-5, Brest-6 un Brest-7 gschaffe wore, anne 1985 au no dr Kanton Brest-8. Vu 1991 bis 2015 isch d Stadt Brest zäme mit e baar Vorortgmaine in d Kanton Brest-Bellevue, Brest-Cavale-Blanche-Bohars-Guilers, Brest-Centre, Brest-Kerichen, Brest-Lambezellec, Brest-L'Hermitage-Gouesnou, Brest-Plouzané, Brest-Recouvrance, Brest-Saint-Marc un Brest-Saint-Pierre unterdailt gsii. Syt em 22. Merz 2015 git s di fimf Kanton Brest-1, Brest-2, Brest-3, Brest-4 un Brest-5.


</doc>
<doc id="73172" url="https://als.wikipedia.org/wiki?curid=73172" title="Kanton Brest-4">
Kanton Brest-4

Dr Kanton Brest-4 (breton. "Kanton Brest-4", frz. "Canton de Brest-4") isch e Kanton im Arrondissement Brest im franzesische Département Finistère in dr Region Bretagne. 

Dr Kanton umfasst drei Gmaine un Dail vu dr Stadt Brest, wu au Hauptort vum Kanton isch. Anne het dr Kanton Yywohner ghaa.

D Stadt Brest isch vu 1793 bis 1801 ai Kanton gsii. Anne 1801 isch d Stadt in d Kanton Brest-Ville, Brest-2 un Brest-3 ufdailt wore. Im Johr 1973 isch Brest-Ville in Brest-1 umgnännt wore un derzue sin d Kanton Brest-4, Brest-5, Brest-6 un Brest-7 gschaffe wore, anne 1985 au no dr Kanton Brest-8. Vu 1991 bis 2015 isch d Stadt Brest zäme mit e baar Vorortgmaine in d Kanton Brest-Bellevue, Brest-Cavale-Blanche-Bohars-Guilers, Brest-Centre, Brest-Kerichen, Brest-Lambezellec, Brest-L'Hermitage-Gouesnou, Brest-Plouzané, Brest-Recouvrance, Brest-Saint-Marc un Brest-Saint-Pierre unterdailt gsii. Syt em 22. Merz 2015 git s di fimf Kanton Brest-1, Brest-2, Brest-3, Brest-4 un Brest-5.


</doc>
<doc id="73173" url="https://als.wikipedia.org/wiki?curid=73173" title="Kanton Brest-5">
Kanton Brest-5

Dr Kanton Brest-5 (breton. "Kanton Brest-5", frz. "Canton de Brest-5") isch e Kanton im Arrondissement Brest im franzesische Département Finistère in dr Region Bretagne. 

Dr Kanton umfasst Dail vu dr Stadt Brest, wu au Hauptort vum Kanton isch. Anne het dr Kanton Yywohner ghaa.

D Stadt Brest isch vu 1793 bis 1801 ai Kanton gsii. Anne 1801 isch d Stadt in d Kanton Brest-Ville, Brest-2 un Brest-3 ufdailt wore. Im Johr 1973 isch Brest-Ville in Brest-1 umgnännt wore un derzue sin d Kanton Brest-4, Brest-5, Brest-6 un Brest-7 gschaffe wore, anne 1985 au no dr Kanton Brest-8. Vu 1991 bis 2015 isch d Stadt Brest zäme mit e baar Vorortgmaine in d Kanton Brest-Bellevue, Brest-Cavale-Blanche-Bohars-Guilers, Brest-Centre, Brest-Kerichen, Brest-Lambezellec, Brest-L'Hermitage-Gouesnou, Brest-Plouzané, Brest-Recouvrance, Brest-Saint-Marc un Brest-Saint-Pierre unterdailt gsii. Syt em 22. Merz 2015 git s di fimf Kanton Brest-1, Brest-2, Brest-3, Brest-4 un Brest-5.


</doc>
<doc id="73176" url="https://als.wikipedia.org/wiki?curid=73176" title="Enge">
Enge

D Ängi isch es Quartier vo de Stadt Züri. Zäme mit Wolishofen und em Läibach ghöörts zum Chräis 2. Vor der Ygmäindig 1893 isch si en äigeni politischi Gmäind gsy.

Vo de früenerige Ströisidlig mërkt mer nüüt me – hüt isch d Ängi im Nordtäil fascht e räins Gschäftsviertel und im Süüdtäil e beliebts Woonviertel. Vom Willequartier, wo d Ängi im 19. Jaarhundert gsy isch, züüged alewyl na mängs prächtig Huus und der äint oder ander wytlöiffig Park, und d Chilen Ängi, wo über alem troonet, isch s Sinnbild für di rych Gmäind im Fin-de-Siècle. Vil Lüüt gchäned d Ängi vo de Beder, Pärk und em Hafe, wo am Zürisee ligged, oder vom Thërmaalbaad hine gäge d Syl; anderi wider gchäned si vom Museeum Rietbëërg, em äinzige Schwyzer Museeum für usseröiropëëischi Kunscht.

D Ängi schlüüsst südweschtlich a d Zürcher Altstadt aa und lyt zwüschet em Zürisee und de Syl. Im Norde gaat si zum Täil na bis an Schanzegrabe, aber s Gibiet vom hüttige Selnau-Quartier isch de Gmäind Ängi 1853 oder 54 abzwackt woorde, wil di doozmaalig Stadt deet hät wele s Bezirksgiböid boue. D Ängi wird de Lengi naa vo zwee Höger durzoge – beed sind Morëëne –, drum gaats vil ufen und abe, wä-me si wott dezwäris durlauffe.

Au d Ywonerzaal gaat ufen und abe: 1960 sinds öppe 14 000 gsy, 1990 na öppen 8000, und 2018 wider öppe 9500. De Grund isch, das das Quartier äigetli e schööns Woonquartier isch, aber de Nordtäil ganz in Soog vo de City choo isch – deete woned hüt nu na wenig Lüüt. Defüür häts i der Ängi im Jaar 2012 fascht 2500 Aarbetsstette und 34 415 Aarbetsplätz ghaa.

De Namen «Ängi» gaat uf en Fluername zrugg, wo-n-en ängi Stell charakterisiert. Woo dëë gnau gsy isch, wäiss me nööd, aber luut em Guntram Saladin isch s Tääli zwüschet de beede Morëëne gmäint gsy, aso s Gibiet vo de hüttige Waffeplatzstraass. S eerscht Maal in eren Uurkund findt me de Name 1210, wo vo der «Engi superiori» d Reed isch. Dëë Namen isch dänn naadisnaa zum Name vo de ganze (spöötere) Gmäind woorde.

En andere Namen isch «Wacht zun häilige drei Chünge» gsy. Im Gibiet vom hüttige Baanhoof Ängi isch im Mittelalter nämli es Chappeli gstande, wo dëne drei Hëre gweit gsy isch. Dëë Name isch dän aber vergässe ggange; eerscht 1893 hät mer en wider uusggrabe, wo di nöi ggründet Quartierzouft nach eme schöönen alte Name gsuecht hät.

Im see-nööche Täil vo de nördlichen Ängi hät me Sidlige vo Pfaalbouer gfunde. Us de röömische Zyt degäge gits nu ganz wenig Fund. Aber mit der Ängi händ die früene Mäntschen äinewääg nüüt z tue.

Zu Züri isch d Ängi im 14. Jaarhundert choo. E richtigs Doorff Ängi häts nie ggëë, si isch vilmee en uusprëëgti Ströisidlig gsy. Bis i s 18. Jaarhundert ine händ deet nu Puuren und Handwëërcher gläbt, nachane isch di schöön Laag vo Stadtbürger entdeckt woorde. Die händ dän ab de 1770er-Jaar aagfange, deet iri Wille boue. Im spaate 19. Jaarhundert isch s Hüüserboue dän eso richtig explodiert – d Ängi isch doozmaal dëë ghobe Woonoort im Gibiet vo de hüttige Stadt Züri gsy, soo wie nachane de Züribëërg. Drum isch si doo au zimli rasch verstedteret.

1893 isch di politisch Gmäind Ängi i d Stadt Züri ygmäindet woorde. Äigetli isch e gschmogni Meerhäit degäge gsy: 448 «Jaa» sind 453 «Näi» gägenübergstande. Aber me häts Resultaat akzeptiert. Umgcheert hät sich d Chilegmäind 1882 vom stedtische St. Peeter glööst und isch doo sälbständig woorde; 2019 isch aber au d Chilegmäind Ängi wider in ere (fascht) gsamtstedtische Chilegmäind uufggange. Im 20. Jaarhundert dänn hät sich d City mee und mee i d Ängi inegfrässe. Trotzdëm isch si i irem mittleren und süüdliche Täil na e gschetzts und starch durgrüents Woonquartier plibe.

I der Ängi häts im Mittelalter deet, wo hüt de Baanhoof isch, es Chappeli ghaa, und i de Nöizyt dänn im Gibiet vo de hüttige Grüütlistraass en äifachs Bätthuus vo 1776. Im spaate 19. Jaarhundert hät das aber nüme gglanget, und es hät au nöd chöne s Represäntazioonsbidürffnis vo de guet gstelten Ängemer zfride stele. Der Alfred Friedrich Bluntschli hät drum 1892–1894 a zäntraaler Laag uf em äinte Morëënehoger die risig Chilen im Styl vo de Neorenaissance poue.

Si isch en Zäntraalbou mit chrüüzförmigem Grundriss und ere Kupplen über de Vierig, und de Turn (wo föif Glogge dine hanged) gseet uus wie-n-en italienische Campanile. D Ygangsfront lueget zum See, und vo de Seestraass zur Chilen ue füert en groossaartigen Uufgang. Bi de Kunschtgschichtler gilt si as äine vo de bidüütendschte Neorenaissance-Chileboute, und si isch äis vo de bikantischte Wëërch vom Architäkt Bluntschli.

Ab em 19. Jaarhundert häts i der Ängi näbet de doozmaalige groosse refermierte Meerhäit au wider Katolike ghaa. Di katolisch Chile, wo im Patrozynium wider a d Tradizioon vom mittelalterliche Drei-Chünge-Chappeli aaschlüüsst, isch 1949–1951 nach de Plän vom Ferdinand Pfammatter und vom Walter Rieger poue woorde.

De Styl isch dëë vo de französische Beton-Boukunscht. De Chilebou hät en basilikaale Grundriss mit eme Haupt- und zwäi Näbeschiff und hät er rundi Apsis. En Turn häts drum nööd, wil de guet refermiert Verchöiffer sys Land nu under dëre Bidingig abggëë hät, das me di katolisch Chile jaa nöd wytume gsëch und das si de refermierte Chilen ekäi optischi Konkuränz machi.

En eerschti Baanstazioon hät me 1875 poue, a der alte Baanlinie, wo öppe deete dureggangen isch, wo hüt d Alfred-Äscher-Straas lyt. Wo me dänn i de 1920er-Jaar d Baan verläit hät, zum de Baanübergang Tunelstraass chöne vermyde, hät mer au müese de Baanhoof verlegge. De hüttig isch 1925–1927 poue woorde; d Architäkte sind di beede Brüedere Otto und Werner Pfischter gsy. Wil d Baanlinie zum Gottert und dänn is Tessyn füert, isch de Bou us Granit poue woorde, und de Platz vornedraa ghäisst drum au Tessynerplatz.

S Kongrässhuus am See isch 1937–1939 vo den Architäkte Max Ernst Haefeli, Werner Max Moser und Ruedolf Steiger poue woorde. S isch e wichtigs Byspiil für de Landistil. I spöötere Jaare hät me vil draa umeflickt, und d Qualitëët vom Bou isch zum Täil verloore ggange. 2008 hät en d Stadt drum welen abrysse und e nöis Kongrässhuus anestele, aber die Plään sind inere Volchsabstimig duregheit. D Mäinig vo de Stadt hät sich dän um 180 Graad gcheert, und jetz wott si der Originaalzuestand wider hëërstele.

De Saal vo de Toonhalen isch de letscht Räschte vo de «nöie Toonhale», wo s Architäktuurbüro Fellner & Helmer 1893–1895 poue gha hät. Dëë Bou mit syne zwee Türn hät uusgsee wie s Paryser «Trocadéro», wo 1878 e Wältuusstelig underpraacht gsy isch. I de Zwüschechriegszyt hät de Lüüt dëë Styl aber nüme gfale, und me hät de vorder Täil dur s Kongrässhuus im Landistyl ersetzt. D Hale sälber hät drum überläbt, wil d Akuschtik vo de Hale eso schuurig guet isch. S Tonhalen-Orchester Züri hät en rächt en guete Rueff.

Das Museeum, wo i de Willa Wesendonck underpraacht isch, zäiget Kunscht us Aasie, Afrika, Amërika und Ozeaanie, dazue ane chunt na en Abtäilig mit Schwyzer Maske. Es isch s äinzig Museeum für usseröiropëëischi Kultuuren i de Schwyz, s drittgrööscht Museeum i de Stadt Züri und s grööscht, wo d Stadt sälber füert. Offen isch das Museeum sit 1952. 2007 isch en underirdische Nöibou dezuechoo, de «Smaragd», wo d Uusteligsflächi starch vergröösseret hät.

Das Museum, wo de FIFA ghöört, lyt am Tessynerplatz und isch 2016 uufggange. Zäige tuets mee weder tuusig Objäkt us de Wält vom internazionaale Fuessball.

D Toppelkantonsschuel Fröidebëërg und Ängi (verwaltigsmëëssig trännt woorden sind s 1979 oder 1980) isch 1954–1960 nach de Plään vom Jacques Schader poue woorde. De hübsch Name Fröidebëërg hät mit em Glück vo de Schüeler aber nüüt z tue; s isch vilmee de Name von ere Willa us dem 19. Jaarhundert, wo früener deet gstanden isch – na hüt ligged die beede Kantonsschuele zmitzt imene Park ine. Für d Kunschtgschichtler isch de Bou vom Schader äis vo de wichtigschte Wëërch vo de schwyzerischen Architäktuur us de zwäite Helfti vom 20. Jaarhundert.

Im früenerige Landsitz Belvoir isch e Hotelfachschuel, wo 1925 vom doozmaalige Schwyzerische Wirteverband, de hüttige GastroSuisse, ggründet woorden isch. Sit 1989 isch si vom Bund as Hööcheri Fachschuel anerchänt.

Vo dëne gits hüt nu na ganz wenigi. A de Brandschänkistraass staat s Huus zum Stäinige Tisch us de Zyt vom 15. bis 18. Jaarhundert. 1866 hät daas der Alfred Hürlimaa gchaufft – s isch der Aafang vo de bikannte Brouerei gsy. A de Chuurfirschtestraass staat s Huus zun drei Tane mit eme Chëërnbou us em 15. und 16. Jaarhundert. Und a de Gablerstraass häts drüü Hüüser (zwäi devoo zämepoue), wo uf s 17., 18. und 19. Jaarhundert zrugggönd.

Das Huus staat nüme, aber von em rede mues me glych. S isch i de Nööchi vom hüttige Tessynerplatz gstande, wos hüt zur Erinnerig draa en Brune hät mit em Markuslöi. S Venedigli isch e chlyni Willa mit Stägegibel us em 16. oder 17. Jaarhundert gsy, wos rund drumumen en Wassergrabe ghaa hät – s lingg Seeuufer isch doozmaal na vil wyter weschtlich glägen as hüt. Zytewys händ deet au veneziaanischi Abggordneti residiert. 1743 händ drizää jungi Zürihegel, wo z Bergamo und z Venedig gstudiert und ghandlet händ, bschlosse, e Gsellschaft mit em Name «Società San Marco» z gründe, wo de Sitz im Venedigli ghaa hät. Im 19. Jaarhundert isch es dänn e Dépendance vom Luxushotel Baur au Lac gsy, und under anderem isch deet d Käiserin Elisabeth vo Ööschterrych-Ungarn z Gascht gsy, wil iri Schwöschter Mathilde Ludovika Grëëfin vo Trani im Venedigli gwont hät. Nachanen isch es mit em Huus nu na absi ggange, und i de 1930er-Jaar isch es dän abggrisse woorde.

S Freiguet am Egge Brandschänkistraass/Freiguetstraass hät de Johann Heinrich Frey 1772–1774 la boue; der Architäkt isch de Johannes Meyer gsy. S Huus vo ussen isch e Mischig vo Barock und Klassizismus mit Mansarddach (s klassizistisch Uusgsee gaat aber zum groosse Täil eerscht uf en spöötere Bsitzer zrugg), und inen isch es na ganz barock. D Inenyrichtig isch füürnëëm – s Freiguet isch s äinzig Huus im Kanton Züri mit eme Saal, wo mit Wandteppich (im Volchsmund «Gobelin») uusgstattet isch, und i zwäi Zimmer häts gmaaleti Tabeete – im äinte Fall öiropëëischi Landschaftsszeenen und im andere Fall Chinoiserie. De Gaarten uf de Süüdsyte, wo früener vil gröösser gsy isch, isch hüt so öppen im Styl «Barock à la 1960er-Jaar» – s isch e freii Rekonschtrukzioon vo de Gaartenaalaag us dem 18. Jaarhundert.
Im Freiguet händ e paar bikanti oder hööchi Lüüt gwont. De birüemtischt isch de Dichter und sachse-weimarisch Hoofraat Christoph Martin Wieland gsy: Ëër hät im Summer 1796 s Lächehuus gmietet (wo hüt nüme staat) und isch i dëre Zyt überglückli gsy. 1813 hät dänn de Christoph Albrächt Freihèrr vo Seckendorff-Aberdar, groosshërzoglich badische Staatsminischter, s Freiguet gchaufft – ëër isch es gsy, wo s usse hät la klassizistisch purifiziere. 1814/15, wo Züri churz im Inträssi vo der internazionaale Politik gstanden isch, hät er s Huus em änglische Diplomaat Stratford Canning, spööter 1. Viscount Stratford de Redcliffe, vermietet. Vo 1825 bis 1830 hät de Seckendorff dänn s Huus de verwitwete Groossherzogin Auguste vo Mecklenburg-Schwerin (née vo Hessen-Homburg) vermietet, das deet ire Stüüfsoon Albrächt Hèrzog vo Mecklenburg cha wone, wo z Züri i d Schuel isch. Wo de Johann Lukas Schönlein 1833 Profässer a der Uni Züri woorden isch – ëër hät d Medizyn uf e wüsseschaftlichi Grundlaag gstelt –, hät au dëë es Jaar lang im Freiguet gwont. 1827 und 1852 isch em Albrächt syni Schwöschter, d Helene Louise vo Mecklenburg, im Freiguet z Bsuech gsy – s zwäit Maal as Hèrzogin vo Orléans, wil si de Soo vom letschte französische König, de Louis-Philippe, ghüraate hät; ire Maa, de Graaf vo Parys, und de Hèrzog vo Chartres sind doo au mitchoo. 1884 hät dänn der Elias Landolt, de Modërnisierer vom schwyzerische Foorschträcht us Chlyandelfinge (aso ekän Ängemer Landolt!), s Freiguet sym Schwigervatter Emanuel Hess abchaufft, und syn Änkel Emil Landolt, wo im Freiguet uufgwachsen isch, hät vo 1949 bis 1966 as Stadtpresidänt vo Züri ggamtet.

Ab 1841 isch s Freiguet au de Sitz von ere Wyhandlig gsy. D Süüdhelfti vo de Ligeschaft mit de Chällerei isch 2011 aber verchaufft woorde, und d «Landolt Weine AG» isch a d Bederstraass züglet. D Nordhelfti vo de Ligeschaft, wo d Willa druff staat, isch scho 2001 der Internazionaalen Yshockei-Föderazioon verchaufft woorde, wo deet im Freiguet ire Sitz hät.

Dëë früenerig Summersitz a de Seestraass isch 1777–1782 vom Stadtbuuhërr Johannes Werdmüller nach äigene Plään poue woorde und hät doozmaal Werdmüllersches Landguet ghäisse. De Park, wos es Rosarium mit 5000 Rosestöck hät, isch früener bis an See abe ggange, hüt aber händ Baan und Straas vil devoo abzwackt.

1825 hät de Bürgermäischter Hans Konrad vo Muralt das Huus gchaufft, und sit doo träits dëm syn Name. Wos hett selen abgschränzt wëërde, häts 1924 de Büechersammler Martin Bodmer gchaufft. Sit 1944 ghöörts de Stadt, wos jetz pruucht, zum iri hööche Gescht empfange.

De Styl isch dëë von ere französische «maison de plaisance». S isch e barocki Aalaag, wo aber scho vil Zäiche vom früene Klassizismus hät. Uf de Straassesyte hät si en barocken Eerehoof, wie au s Zoufthuus zur Mäisen i der Altstadt äine hät. Im Inneren isch nüme vil us em 18. Jaarhundert z gsee, de Bodmer hät s Huus im neoklassizistische Styl umpoue.

S Belvoir isch e sträng klassizistischi Willa, wo vo Stylelemänt vo de toscanische Renaissance wie Terassen, Loggie und Süüleportikus uufglockeret wird. Drin sind na Stuckteckene, Parggettböden und Spiegel us de Bouzyt vorhande. Si lyt imene groosse Park (lueg une), wo früener bis an Zürisee aben isch. La boue hät si de Heinrich Äscher-Zollikofer zwüschet 1828 und 1831. Wo de Vatter Äscher gstoorben isch, hät syn Soo, de Staatsmaa und Wirtschaftsfüerer Alfred Äscher das Guet ggeerbt und 1882 dänn dëm syni uglücklich Tochter Lydia.

Sit 1901 ghööred Willa und Park de Stadt Züri. I de Willa isch hüt es Reschterang, wo vo de Hotelfachschuel «Belvoirpark» gfüert wird. Bedient wird me deet aso vo luuter nette junge Lüüt.

Das Huus zmitzt i der Ängi, hööch uf em äinte Morëërehoger über de Chilen Ängi gläge, hät syn Name nöd vom jetzige Bou. Aber vorane, eb em Spaatmittelalter, isch deet es Huus gstande, wo wie-n-e chyni Burg uusgsee hät. Die isch dänn 1834 dur de hüttig drüüstöckig klassizistisch Bou mit sym flache Walmtach ersetzt woorde.

De birüemtischt Bürgli-Mieter isch de Schriftsteller Gottfried Chäller gsy. Ëër und syni Schwöschter händ deet vo 1876 bis 1882 im zwäite Stock gwont. Uufgwachse sind i dëm Huus au de Landschaftsarchitäkt Gustav Ammann (um 1900; dëë, wo spööter di birüemt Gaartefirma Froebel übernaa und modërnisiert hät), de Kunschtmaaler Daniel Garbade und de Musiker Daniel Schnyder (beed i de 1960er-/70er-Jaar).

Ghööre tuet das Huus sit 1643 em Ängemer Zwyg vo de Familie Landolt. Uf de Süüdweschtsyte lyt en 3 Hektaare groosse Räbbëërg, der äinzig i de Stadt Züri, wo nie uufggëë woorden isch – di andere, aso dëë vo Hööngg, dëë vom Sunebëërg z Hottinge und dëë vo de Burghalde im Riesbach, sind all zwüschetduren emaal nu na Wise gsy. Wachse tuet deet Riesling-Silvaner (Müller-Thurgau), und verchauffe tuet dëë d Wyhandlig Landolt (lueg oben im dritten Absatz).

Für d Kunschthischtooriker isch die Willa äis vo de ryffschte Wëërch vom Architäkt Leonhard Züügheer. La boue händ si der Otto und d Mathilde Wesendonck 1853–1857. Si isch im Styl vo der italienische Renaissance. De risig Landschaftsgaarte, de hüttig Rieterpark), hät de Theodor Fröbel aagläit. S Huus ghöört hüt de Stadt; sit 1952 isch s Museeum Rietbëërg dine. Vo der alten Inenyrichtig isch drum nüme vill vorhande.

Näbet de Willa isch s «Asyl» gstande, wo de Wesendonck 1857/58 em Richard Wagner zum Wonen überlaa hät. Dëë hät deete d Oopere «Tristan und Isolde» komponiert und em Otto synere Frau Mathilde schööni Auge gmachet – d «Wesendonck-Lieder» lönd grüeze. Das Huus isch dänn 1888 von ere spöötere Bsitzeri abgrisse woorde.

De hüttig Bsitzer säit ere «Schloss Sihlberg». Und esoo gseets s Huus hööch über de früenerige Brouerei Hüürlimaa au uus. La boue häts de Brouer Albert Heinrich Hürlimann 1897–1898 vom Architäkt August Albert Müller. Es isch e richtigi Fabrikantewilla – hèrrschaftlich, aber au nööch bi den Arbäiter. De Stil isch dëë vo de französische Früerenaissance, aber s hät au spaatgootischi Forme. S Inner isch na guet erhalte, aber vom Park vom Evariste Mertens gits nu na Räschte. 2005 häts Familie Hüürlimaa em Architäkt Edgar Schwyn verchaufft, wo aber nöd eso rächt z wüsse schynt, was er demit äigetli wott.

Am Bläicherwääg staats äis von schönschte Jugedstyl-Ensemble vo Züri: d Chachelihüüser. D Architäkte sind der Alfred Chiodera und de Theophil Tschudy gsy. Poue woorden isch s ganz Hüüsergviert zwüschet 1893 und 1906, drum häts au na historistischi Elemänt deby. D Sprüch, wo uf de Fassaade stönd, händ allfeliger Kritik scho emaal voorpüügt: "labor et ars beatum redunt" («Aarbet und Kunscht mached glückli») und "de gustibus non est disputandum" («über Gschmack cha me nöd stryte») ghäissts under anderem.

Für di nöie Quai-Aalaage vo den 1880er-Jaar, wo de Stadtingenieur Arnold Bürkli aagräiset hät, händ zwee doozmaal birüemti Architäkte und zwee doozmaal birüemti Gaartenaalegger Guetachten abggëë und e Räie naamhafti Zürcher Profässoore vo de Botaanik und de Geology Idee für d Aapflanzig gliferet. D Grundidee für d Bipflanzig isch gsy, «Monotony z vermyde»: «Im Seefeld treffen wir am sonnendurchglühten Ufer Vegetationsbilder aus der Süd-Schweiz, dem Jura, den Mittelmeer-Ländern, dem Himalaya, dem Orient.» Und vis-à-vis i der Ängi «grüssen uns von den [plaanete, aber nie uusgfüerte] Inseln herüber die Bewohner der Sümpfe der Südstaaten der Union, auf einer kleinen Anhöhe sehen wir uns in die Alpen versetzt».

1886 hät mer mit em Arboretum aagfange, und d Gäärtnereie Froebel und Mertens, wo suscht Konkuränte gsy sind, hät zämen es Kunschtwëërch gschaffe. Dass d Aalaag scho vo Aafang aa guet uusgsee hät, hät me über 200 scho elteri Böim deet ane verpflanzet. D Aalaag isch hüt na vo groosse Böim prëëgt, und vor churzem hät mer au wider s äint und s ander Detail, wo i de Zwüschezyt verloore ggangen isch, rekonschtruiert.

Am Gäneraal-Guisan-Quai (früener Alpequai) und am Mythequai häts e paar groossaartigi Gschäfts- und Woonhüser us em Hischtorismus – äis vo dënen isch s Root Schloss. Vo de jüngere Hüüser (wo nöd all eso guet graate sind) isch äigetli nu s Kongrässhuus z loobe.

Bis 1939 isch dëë Hafe, won im 19. Jaarhundert poue woorden isch und wo sit doo en groosse stäinige Löi ufeme Sockel uf en uufpasset, e richtigi Schiffländi gsy – 1911 byspiilswys sind deet 1404 Schiff glöscht woorde. Spööter isch es daademit aber absi ggange, und nach de Landi 1939 isch druus en Freizythafe für Sägelschiff und Motoorboot woorde. 

I de Nööchi vom Hafe stönd au e Räie Bootshüüser, wo di verschidene Clüb iri Ruederboot drin händ. Das vom Politächniker-Ruederclub (gründet 1871) isch s eltischt vo de ganze Schwyz.

Vor em Hafen isch s «Aquaretum» (i Aalëënig a s «Arboretum»). S nöi Wasserspiil, wo sit em Früelig 2019 sprützt, hät zwölf Fontëëne, das vo vorane isch sächzä-täilig gsy. S isch es Gschänk vo de «Zürich»-Versicherig a d Stadt, uursprünglich zu irem 125. Giburtstaag im Jaar 1998.

Dëë öffentlich Park isch de früenerig Gaarte vom Belvoir, vergröösseret um de Park vom Schneeliguet näbetdraa. Er isch äine vo de früeschte Landschaftsgäärte vo Züri. Us de Zyt vo den 1830er-Jaar gits aber nüme vil z gsee, und im undere Täil isch hüt en modërne Gaarte volen Ilie (Schwërtlilie), der «Irisgaarte».

De Gaarte ghöört sit 1901 de Stadt Züri; s Gält defüür isch mit Crowd-Funding gsammlet woorde. D Gottfrid-Chäller-Gsellschaft, wo s Gält vo de Lydia Äscher ggeerbt ghaa hät, hät daas nämli scho gly verlöölet ghaa und hät drum wele Täil vom Park überboue.

Dëë öffentlich Park isch de früenerig Gaarte vo de Villa Wesendonck, wo spööter de Familie Rieter ghöört hät. Ër isch en prächtige Landschaftsgaarte – s Wëërch vom Theodor Fröbel läbt bis hüt wyter. De Stadt Züri ghöört er sit 1945.

Die isch zwaar nöd en Park, aber glych eso wichtig, das me si daa mues uuffüere: Si isch äini vo de wältwyt grööschten und wichtigschte Speziaalsammlige vo sukkulänte Pflanze – kultiwiert wëërded ales i alem öppe 6500 Aarten und Warietëëte. Iri Aafäng hät si bim Kaktuszüchter Jakob Gasser um 1900 ume ghaa. 1929 hät si de Julius Brann gchaufft und zwäi Jaar drufabe de Stadt Züri gschänkt. 1950 isch di Internazionaal Organisazioon für Sukkulänteforschig (IOS) gründet woorde, wo ire Sitz am Standoort vo dëre Sammlig hät.

Di alt Badi us em 19. Jaarhundert isch d Badi Ängi, e klassischi hölzigi Badi, wo dussen im See staat. Lang sind d Gschlächter trännt gsy, aber s Becki vo de Manen isch hüt für bäidi Gschlächter, nu das für d Fraue isch na für s wyblich Gschlächt reserwiert.
Nach em Eerschte Wältchrieg hät me die alt Badi echli passé gfunde und hät 1922 es Sune-, Luft- und Schwümmbaad am Mythequai uuftaa. Für das Strandbaad, wo 1952 nöi poue woorden isch, hät me Tone vo Sand anegcharet.

1976 hät d Brouerei Hüürlimaa uf irem Gländ Wasser gsuecht, wo si hett chöne zum Broue bruuche. Gfunde hät me dän aber Mineraalwasser – und s «Aqui», wie s em gsäit händ, isch en richtige Verchauffsschlaager woorde. Hüt wird deet käi Pier me prout und au ekäi «Aqui» me trunke, defüür sprudlet s Mineraalwasser jetz i de Stäigwölb und under em freie Himel uf em Tach vo de früenerige Brouerei, wo sich zur Wellness-Oasen entwicklet hät.

Der eltischt Veräin i der Ängi isch di Gmäinnützig Gsellschaft Ängi oder churz di Gmäinnützig. Sit irer Gründig 1831 understützt si Inschtituzioonen und Mäntsche und organisiert für iri Mitglider und Intressierti kulturelli Aalääss. Dazue ane hät si e groosses Archyv mit hischtoorische Fotene. Zum ire Hunderfüfzgischt fyre, hät si uf Iniziatyve vo irem doozmaalige Presidänt, em Felix Landolt, em Hischtooriker Paul Guyer der Uuftraag ggëë, es Buech über d Gschicht vo der Ängi z schrybe. 1980 isch daas dän usechoo.

Vo de Melanie Hasler-Bertschinger, wo 1879 uf d Wält choo isch und ires ganz Läben i der Ängi verbraacht hät, gits Jugederinnerigen us den 1880er-Jaar uf Züritüütsch. A Veraastaltige vo de Gmäinnützige Gsellschaft Ängi hät si über iri Chindhäit verzelt, und iri Chind händ die dänn zumene Büechli zämegstellt und ere daas zum 90. Giburtstaag gschänkt. E gwüssi Aazaal isch au in wyteren Umlauff choo. Si isch d Tochter gsy vom Chauffmen und Kunschtsammler Jakob Weiss us Wintertuur, wo dän aber uf Züri züglet isch. Ghüraate gsy isch si zeerscht mit em Jurischt Karl Eduard Bertschinger, wo für syni Verdienscht im Zämehang mit de Quai-Aalaage, em nöie Baanhoof Ängi und de Chilen Ängi s Eerebürgerrächt vo de Gmäind Ängi überchoo hät, und nach im sym Tood mit em Elias Hasler, doozmaal Gmäindsschryber vo der Ängi und nach der Ygmäindig 1893 Stadtraat und Finanzvoorstand vo Züri.



</doc>
<doc id="73189" url="https://als.wikipedia.org/wiki?curid=73189" title="Kanton Moëlan-sur-Mer">
Kanton Moëlan-sur-Mer

Dr Kanton Moëlan-sur-Mer (breton. "Kanton Molan", frz. "Canton de Moëlan-sur-Mer") isch e Kanton im Arrondissement Quimper im franzesische Département Finistère in dr Region Bretagne. Hauptort vum Kanton isch Moëlan-sur-Mer.

Dr Kanton Moëlan-sur-Mer bstoht us acht Gmaine:


</doc>
<doc id="73190" url="https://als.wikipedia.org/wiki?curid=73190" title="Kanton Plonéour-Lanvern">
Kanton Plonéour-Lanvern

Dr Kanton Plonéour-Lanvern (breton. "Kanton Ploneour-Lanwern", frz. "Canton de Plonéour-Lanvern") isch e Kanton im Arrondissement Quimper im franzesische Département Finistère in dr Region Bretagne. Hauptort vum Kanton isch Plonéour-Lanvern.

Dr Kanton Plonéour-Lanvern bstoht us 16 Gmaine:


</doc>
<doc id="73192" url="https://als.wikipedia.org/wiki?curid=73192" title="Afrikaanse Taalmonument">
Afrikaanse Taalmonument

S Afrikaanse Taalmonument isch es Dänkmool für en Sprooch. Es stoot z Paarl i der Provinz Weschtkap z Südafrika und es isch zur Hauptsach em Afrikaans gwidmet. "Taalmonument" heisst uf düütsch «Sproochedänkmol».

S Afrikaans isch d Sprooch vo der Meerheit vo de öiropäische Bewooner vom weschtliche Südafrika, und es isch e Form vom Holändisch. Ane 1925 isch s Afrikaans als eigeni Sprooch definiert woorde, und es het denn s Holändisch als die ofizielli Landessprooch vo Südafrika, wo dozmol die "Südafrikanischi Union" gsi isch, ersetzt. Sid em Ändi vo der Apartheid i der Republik Südafrika i de 1990er Joore isch es eini vo dere ire elf ofizielle Landessprooche.

S groosse Dänkmol isch ane 1975 bout worde. Syni architektonischen Elimänt selle sächs Sache symbolisiere: s sproochliche kulturellen Eerb vo Öiropa, d Würkig vo Afrika uf d Entwicklig vo der Landessprooch, e Brugg vo Afrika uf Öiropa algemäin, s Afrikaans sälber, d Republik als Staatsform und d Bedüütig vo der malaiische Sprooch und Kultur für s Südafrikanisch. Am Dänkmool het’s Dafele mit Inschrifte druff, wo Sprüüch vo südafrikanische Dichter zitiere. Eine dervo heisst uf Düütsch übersetzt: «Afrikaans ist die Sprache, die Westeuropa und Afrika verbindet.»

I der Nöchi vom Dänkmool isch au s südafrikanische Sprooch- und Literaturmuseum.


</doc>
<doc id="73193" url="https://als.wikipedia.org/wiki?curid=73193" title="Kanton Pont-de-Buis-lès-Quimerch">
Kanton Pont-de-Buis-lès-Quimerch

Dr Kanton Pont-de-Buis-lès-Quimerch (breton. "Kanton Pont-ar-Veuzenn-Kimerc’h", frz. "Canton de Pont-de-Buis-lès-Quimerch") isch e Kanton in dr Arrondissement Brest un Châteaulin im franzesische Département Finistère in dr Region Bretagne. Hauptort vum Kanton isch Moëlan-sur-Mer.

Dr Kanton Pont-de-Buis-lès-Quimerch bstoht us 17 Gmaine:


</doc>
<doc id="73194" url="https://als.wikipedia.org/wiki?curid=73194" title="Peggy Guggenheim">
Peggy Guggenheim

D Peggy Guggenheim, eigetlich "Marguerite Guggenheim" (* 26. August 1898 z New York, USA; † 23. Dezember 1979 z Camposampiero bi Padua, Italie), isch als Autodidaktin en amerikanischi Kunstmäzenin, Sammleri und Galeristin vo de Kunst vom 20. Jahrhundert gsi.

D Peggy Guggenheim isch eini vo drü Töchtere vom New Yorker Gschäftsmaa Benjamin Guggenheim und vo synere Frau Florette Seligman (1870–1937) gsi. Ire Vatter isch vonere wohlhabende amerikanische Industriellefamilie mit Wurzle im aargauische Surbtal abgstammt; är isch 1912 bim Undergang vo de "Titanic" ums Läbe cho. Ire Unkel isch dr amerikanischi Industrielli und Kunstsammler Solomon R. Guggenheim, de Gründer vo de Solomon R. Guggenheim Foundation gsi.

Wo d Peggy Guggenheim im Augste 1919 volljährig worden isch, het sie es Erb vo 450.000 Dollar übercho, wo sie vo irere Familie unabhängig gmacht het. Im Herbst 1920 het sie es Volontariat i de Buechhandlig „Sunwise Turn“ z New York aaträtte, wo sie vili Intellektuelli und Künstler känneglehrt het. Im Dezämber vo dem Jahr het sie iri Nase operiere laa, doch wil di plastischi Chirurgie no e nüüi Sach gsi isch, isch d Operation misslunge.

Im Jahr 1921 isch d Guggenheim uf Paris zoge, het det s Läbe vo de Bohème gnosse und vili Künstler und Schriftsteller känneglehrt, wo iri Fründe worde sind, under anderem d Djuna Barnes, de Marcel Duchamp und de Man Ray, wo 1924 e Porträtserii vo ire gschaffe het. 1922 het sie de französischi Maler und Bildhauer Laurence Vail ghürate; us dere Verbindig stammed iri beide Chind Sindbad (1923–1986) und Pegeen Vail Guggenheim (1925–1967). Nach acht Jahre isch die Ehe gschide worde. De Vail het alkoholisiert zue Gwalttätigkeite gneigt, und d Peggy Guggenheim het sich in de britische Schriftsteller John Holms (* 1897) verliebt, wo, alkoholchrank, scho im Jahr 1934 gstorben isch.

D Guggenheim het sich ufene Ratschlag vom Samuel Beckett, mit dem sie ab em Dezämber 1937 e churzi Affäre gha het, mit zytgnössischer Kunst z beschäftige und het Wärch vo de Avantgarde gchauft, under anderem vom Constantin Brâncuși, em Georges Braque, em Marc Chagall, em Salvador Dalí, em Marcel Duchamp, em Wassily Kandinsky, em Piet Mondrian, em Wolfgang Paalen und em Pablo Picasso. De Duchamp het sie dr Eröffnig vo irere Galerie Guggenheim Jeune, 30 Cork Street, z London berate, wo am 24. Jänner 1938 mit ere Jean-Cocteau-Usstellig stattgfunde het. Zerst het sie en komplette Yfüehrigskurs i di modärni Kunst bim Duchamp müesse näh, denn d Guggenheim het, wie sie zuegäh het, vorhär kei Känntniss drüber ghat: „Ich ha es modärns Wärch nid vom andere chönne underscheide“. Als Nächstes het sie e Kandinsky-Usstellig gmacht, und im Juni 1938 het sie Wärch vom Yves Tanguy usgstellt, mit dem sie, sehr zum Missfalle vom Tanguy synere damalige Ehefrau Jeanette, en Affäre gha het. Wo sie emal uf Bitte vom Kandinsky irem Unkel Solomon R. Guggenheim es Bild vom Maler, wo sich ire Unkel früehner emal gwünscht het, für sys 1939 mit de Hilla von Rebay eröffnete chline Museum, s Museum of Non-Objective Painting z Manhattan aabotte het, het sie e brüski Ablähnig vo de Rebay übercho, dass kommerzielli Aagebot nid erwünscht syged. Im Jahr 1939 het d Guggenheim d Galerie wider geschlosse, wil die – trotz ere grosse Medieufmerksamkeit, die iri Usstellige begleitet hend – kei Gwünne gmacht het. D Guggenheim isch uf Paris zruggkehrt. Det het sie am Aafang vom Zweite Wältchrieg iri Sammlig täglich erwytered, wil vili Künstler d Stadt verlaa hend und iri Gmäld hend welle verchaufe. Under de Aaleitig vom Marcel Duchamp und em Howard Putzel, eme junge Kunsthändler us Kalifornie, het sie für weniger als 40.000 Dollar de Grundstock vo irere grosse Sammlig mit modärner Kunst, drunder Braque, Max Ernst, Giacometti, Kandinsky, Paul Klee und Mirò, verchauft. Sie hebi kei Ahnig gha, dass sie Kunst zu Schlüüderpryyse gchauft heb, het sie spöter gseit. „Ich ha eifach zahlt, was me mier gseit het.“

Dr amerikanischi Journalist Varian Fry het z Marseille es Hilfskomitee gleitet, s Emergency Rescue Committee, um Flüchtling d Uusreis us em Vichy-Regime z Frankrych z ermögliche. D Guggenheim het das Komitee im Dezember 1940 mit ere Summe vo 500.000 Franc understützt. Under de Emigrante sind Künstler wie de Marc Chagall und de Jacques Lipchitz gsi. D Guggenheim het bispielswys d Usreis vom Max Ernst, dem sys Wärch als „Entarteti Kunst“ diffamiert worden isch, und die vom surrealistische Schriftsteller André Breton mit Familie finanziert. Doch au d Guggenheim, wo jüdischer Abstammig gsi isch, het mit irere Sammlig müesse Frankrych verlaa und isch im Juli 1941 mit em Max Ernst, mit dem sie befründet gsi isch, vo Estoril uf New York gfloge. Iri Kunstsammlig het sie separat verschickt. Im Dezämber 1941, churz nach Wiehnachte, het iri Heirat mit em Max Ernst stattgfunde.

Z New York het d Guggenheim im Jahr 1942 wider e Galerie ufgmacht. De Name vo dere Galerie isch Art of This Century i de 30 West 57th Street gsi. Das isch denäbe au es Museum gsi, und het us Europa emigrierti und nüüi US-amerikanischi Künstler gförderet – underem anderem de Jackson Pollock. Im Jänner 1943 het det d Usstellig „Exhibition by 31 Women“ stattgfunde. Bi de Vorbereitig vo dere Usstellig het sich de Max Ernst i d Maleri Dorothea Tanning verliebt, was zum Bruch vo de eheliche Beziehig und 1946 zur Scheidig gfüehrt het. D Galerie, nach Plän vom Architekt Friedrich Kiesler usgstattet, het no bis zum 31. Mai 1947 bestande. I dem Jahr isch d Peggy Guggenheim uf Europa zruggkehrt und isch dasmal uf Venedig zoge.

Im Jahr 1948 het d Guggenheim en Yladig übercho, iri Kunstsammlig uf de Biennale vo Venedig uuszstelle. Sie isch im griechische Pavillon, wo wägem Bürgerchrieg läärgstanden isch, präsentiert worde. Im glyche Jahr het sie de unvolländeti Palazzo Venier dei Leoni am Canal Grande mit eme Garte us em 18. Jahrhundert erworbe und umbuue laa. Syt 1949 het sie ihn glychzytig als Wohnung und als glägentliche Uusstellingsruum vo irere Sammlig gnutzt, wo scho ab 1951 i de Summermönet dr Öffentlichkeit zuegänglich gsi isch.

D Tate Gallery z London het vo Jänner bis März 1965 de gröschti Teil vo de Guggenheim-Sammlig uusgstellt und het sie mit eme Fästbankett gehrt. 1969 isch sie vom Solomon R. Guggenheim Museum, New York, yglade worde, iri Sammlig det z zeige. Zue dem Zytpunkt het sie sich entschlosse, iri Kunstsammlig zäme mit em Palazzo de Solomon R. Guggenheim Foundation z vermache.

D Peggy Guggenheim isch 1979 gstorbe. Ires Grab und s Grab vo irne geliebte Hünd, de Lhasa-Dogs, befindet sich uf em Geländ vom Museumsgarten (spöter Nasher Sculpture Garden gnännt) z Venedig. I de Rüüm vom Palazzo isch syt 1980 s Museum Peggy Guggenheim Collection underbrunge, wo wyterhin iri Sammlig uusstellt.

Ires bewegte Läbe het d Guggenheim zerst im 1946 i de Autobiografie "Out of This Century" uufgschrybe. 1960 isch das um privati Detail gchürzte und um kunstbezogeni Ergänzige erwyterte Wärch under em Titel "Confessions of an Art Addict "wider erschine. En Usgabe vo letschter Hand isch postum 1980 erschine.

Vili vo de vo ire gsammlete Wärch sind hüt i Museen zuegänglich; usser de bereits erwähnte Peggy Guggenheim Collection z Venedig isch das s Solomon R. Guggenheim Museum z New York und s Guggenheim-Museum Bilbao z Bilbao.

D Peggy Guggenheim isch d Schwigermueter vom französische Maler Jean Hélion gsi, wo mit irere Tochter Pegeen vo 1946 bis 1958 verhüratet gsi isch.

D Guggenheim het sich als „armi Guggenheim“ gseh, was ufgrund vom relativ gringe Ärb nid ganz falsch gsi isch, het aber wyterhin, „in Opposition zur oberste Schicht vo de Gsellschaft, i die sie inegebore isch“, deren iri Privilegie gnosse. Im Gägesatz zue „andere Guggenheims, wo wohltätigi Yrichtige mit Hilf vom Familievermöge gründete hend“, het d Peggy Guggenheim „nid d Form vonere Institution aagnuu und isch zuedäm überuus persönlich gsi.“ Sie het sich vo Aafang aa vo Norme distanziert, und ires Interässi a de Person vom Künstler isch meistens irere Beschäftigung mit em Kunstwärch voruusgange. Ufgrund vo de Missachtig vo jegliche Konventione het sie als Rebällin gulte, isch zum „"arbiter elegantiarum"“ (Sachverständige i Aaglägeheiten vom Gschmack) und „het i irere italiänische Wahlheimet als "l’ultima dogaressa" (die letzte Dogaressa) gulte“

Im Film "Pollock", ere Biografie vom amerikanische Maler Jackson Pollock us em Jahr 2000, spielt d Guggenheim e wichtigi Rolle. Sie wird dargstellt vo de Amy Madigan. Regie gfüehrt het de Hauptdarsteller Ed Harris.

"Peggy Guggenheim: Art Addict" isch e Dokumentarfilm über d Peggy Guggenheim; Regie füehrt het d Lisa Immordino Vreeland. De Film het am 20. April 2015 uf em Tribeca Film Festival syni Premiere gha.





</doc>
<doc id="73195" url="https://als.wikipedia.org/wiki?curid=73195" title="Guggenheim (Familie)">
Guggenheim (Familie)

Di amerikanisch Familie Guggenheim isch en Industriellefamilie, wo zytwys de wältwyti Märcht für Chupfer, Silber und Blyy beherrscht het.

D Familie stammt us em Dorf Längnau i de Schwiiz. Guggenheim gits drum natürli au no i irem Heimetland, hüt bsunders i de Stadt und Region Züri. De Name isch vom elsässische Dorf Gugenheim (elsäss. "Göine") abgleitet.

Die amerikanischi Linie vo s Guggenheims gaht uf de Simon Guggenheim (1792–1869) zrugg, wo us Längnau im Kanton Aargau cho isch. Lengnau und de Nachberort Ändige sind die einzige Schwiizer Ort gsi, wo sich Juden im 18. und 19. Jahrhundert hend döfe niderlah. 1847 isch er mit synere zweite Ehefrau und syne Chind i d USA usgwanderet. Mit sym einzige Sohn Meyer Guggenheim het er z Philadelphia es Handelsundernähme uufbuut. E Silbermine, wo de Meyer Guggenheim 1881 erworbe het, het de Grundstei zumene mächtige Bärgbuukonzärn gleit, wo zytwys bis zu 80 % vo de wältwyte Produktion vo Chupfer, Silber und Blyy beherrscht het.




</doc>
<doc id="73203" url="https://als.wikipedia.org/wiki?curid=73203" title="Dominique Gisin">
Dominique Gisin

D Dominique Gisin (* 4. Juni 1985 z Visp) isch en ehemaligi Schwiizer Skirännfahreri. Sie isch uf d Diszipline Abfahrt, Super-G und Rieseslalom spezialisiert. Ire gröscht Erfolg isch de Gwünn vo de Goldmedaille in de Abfahrt bi den Olympische Winterspiil 2014 z Sotschi gsi. 

D Gisin isch im Jänner 2001 zerstmal FIS-Ränne gfahre. Währed fast drü Jahr het sie aber ufgrund vo mehrere schwäre Chnüüverletzige käs Ränne bestryte chönne und het sich uf iri Usbildig konzäntriert. Bis 2005 isch sie Schüleri vo de Sportmittelschuel a irem Wohnort Ängelbärg gsi und het denn es Physik-Studium a de Universität Basel aagfange, wo sie zwüschezytlich underbroche het. Sie het au d Ufnahmeprüfig zur Usbildig als Kampfflugzüüg-Pilotin vo de Schwiizer Luftwaffe bestande; wäge de Verletzige giltet sie aber als dienstuntauglich.

Ab em Dezember 2003 het d Gisin wieder Ränne fahre chönne. Ersti Achtigserfolg het sie im Februar 2005 mit em vierte Platz i de Abfahrt a de Juniorewältmeisterschaft z Bardonecchia und em Gwünn vo de Schwiizer Abfahrts-Junioremeisterschaft im April 2005 erzielt. Bi irem Wältcup-Debüt z Lake Louise isch sie am 2. Dezämber 2005 im erste Abfahrtstraining überraschend Bestzyt gfahre. S Ränne sälber isch vo irere schwäre Verletzig überschattet: Nach de zweite Zwüschezyt het sie sich bi der Yfahrt i die technisch anspruchsvollsti Stell vo de Strecki im rächte Chnüü s Inneband grisse. Nach dere Verletzig het sie vier Mönet lang müesse pausiere.

Über FIS-Ränne und de Europacup het sich d Gisin wieder i de Schwiizer Weltcupkader zruggkämpft. Am 19. Dezämber 2006 isch sie z Val-d’Isère bi de vierte Weltcupabfahrt vo irere Karriere überraschend uf de nünti Platz gfahre. Die Leistig het sie en Tag spöter a glycher Stell mit de glyche Platzierig bestätigt. 
Am 13. Jänner 2007 het sie mit em zweite Platz i dr Abfahrt vo Altenmarkt-Zauchensee iri ersti Podestplatzierig erreicht. Bi de Wältmeisterschaftsabfahrt z Åre am 11. Februar 2007 het sie de füfti Platz beleit.

Am 28. Februar 2007 het sich d Dominique Gisin wieder verletzt. Bim erste Trainingslauf für d Abfahrt z Tarvisio het sie sich nach eme Sturz e Chrüüzband- und en Innebandriss am lingge Chnüü und en Inneband-Aariss am rächte Chnüü zuezoge. Es het scho di insgsamt siebti Chnüüoperation gäh. D Gisin het wieder de Aaschluss a d Wältspitze gfunde, Spitzenergäbniss sind aber i de Saison 2007/08 mit Uusnahm vomene nünte Platz usblibe. Am 18. Jänner 2009 het sie – zytgleich mit de Anja Pärson – ires erste Wältcupränn, d Abfahrt z Altenmarkt-Zauchensee, gwunne. Sächs Täg spöter het sie dee Erfolg mit em Abfahrtssieg z Cortina d’Ampezzo bestätigt. Bi de Wältmeisterschaft 2009 z Val-d’Isère isch sie i de Abfahrt usgschide.

Im Jänner 2010 het d Gisin i dr Abfahrt vo Haus im Ennstal en Riss im Innemeniskus erlitte. Nach ere Arthroskopie het sie drü Wuche pausiere müesse. I dr Abfahrt bi de Olympischen Winterspielen 2010 isch d Gisin im Zielhang schwär gstürzt und het sich deby e Ghirnerschütterig zuezoge. 
Am 7. März 2010 het sie aber z Crans-Montana iren ersti Super-G im Rahme vom Wältcup gwunne. Bi de Wältmeisterschaft 2011 z Garmisch-Partenkirchen isch sie Vierti i de Super-Kombination und Achti i dr Abfahrt worde. Im Super-G isch sie usgschide. Im Wältcup sind i de Saison 2010/11 zwei dritti Plätz iri beste Resultat gsi.

Am 22. Oktober 2011 het d Gisin z Sölden isch zerstmal bimene Wältcup-Rieseslalom gstartet und isch deby Ölfti worde. Aaschlüssend het sie i de Abfahrt und im Super-G mehreri Top-10-Platzierigen erreicht, drunder e dritte Platz i dr erste Abfahrt vo Lake Louise. Am 13. Jänner 2012 het sie im Abfahrtstraining z Cortina d’Ampezzo Meniskus- und Chnorpelverletzigen im lingge Chnüü erlitte. Sie het am nächste Tag no a dr Abfahrt teilgnuu, het aber denaa d Saison 2011/12 vorzytig beändet. Am 27. Oktober 2012 het sie äbefalls z Sölden iri Rieseslalom-Bestleistig uf de 4. Platz verbesseret und am 27. Jänner 2013 het sie als 30. z Maribor zerstmal imene Slalom punktet. Währed dr Abfahrt vo de Wältmeisterschaft 2013 isch d Gisin gstürzt und het sich deby de rächti Mittelhandchnoche broche. Trotz dere Verletzig het sie d Saison nach ere churze Pause wytergmacht.

Währed de Wältcupsaison 2013/14 het sich d Gisin zwar regelmässig i de beste zäh klassiert (i drüü verschidene Diszipline), isch aber nid über e sächste Platz usechoo. E chli überraschend het sie de bi de Olympische Winterspiil 2014 z Sotschi d Goldmedaille i de Abfahrt gwunne, zytglych mit de Slowenin Tina Maze. Im Dezämber 2014 isch sie als Schwiizer Sportleri vom Jahr uszeichnet worde. Am 19. März 2015 het d Gisin binere Prässekonferänz am Wältcup-Final z Méribel ire Rücktritt bekannt gäh. E Wuche spöter isch sie bi de letschte Ränne vo irere Karriere zweimal Schwiizer Meisteri worde.

D Gisin wohnt z Ängelbärg. Ire jüngeri Brüeder Marc und iri jüngeri Schwöster Michelle sind au Skirännfahrer. I de Saison 2017/18 isch d Gisin bim Schwiizer Färnseh als Co-Kommentatorin tätig gsi und het die Tätigkeit nach eme Jahr ufgäh. Sie het ires underbrochene Physikstudium mit em Bachelor abgschlosse und schafft syt em 1. Oktober 2018 als CEO vo de Stiftig Schwiizer Sporthilf.








</doc>
<doc id="73207" url="https://als.wikipedia.org/wiki?curid=73207" title="Forum Junge Kunst">
Forum Junge Kunst

S Forum Junge Kunst isch e Schwiizer Kunstverein mit Sitz z Zug.

Der Verein isch 1987 gründet worde und widmet sich der «Förderig vo junger unbekannter Kunscht». S Forum zeichnet sech dür inklusivi und solidarischi Konzäpt us. Am Forum näme Künschtler vo verschidene Kunschtrichtige teil. 1989 het dr Christopher T. Hunziker s "Grosse Chamer Raumstück" in zä Täg as grossformatigi Malerei diräkt am Forum gmolt. 1991 het s Forum en Usstellig zu «räumlicher Schweizerkunst in Innen- und Außenräumen im Zentrum von Cham» organisiert. 1994 het d Pipilotti Rist am Forum teilgno. 1994 und 1995 het s Forum di binationali Usstellig "Tu a tam – hier und dort" mit slowakische Künschtler organisiert. Während mehrere Johr het s Forum zäme mit Pro Senectute gschaffed. 1997 het s Forum en Usstellig der Kunst vo Patientinne und Patiente vonere psychiatrische Klinik gwidmet.



</doc>
<doc id="73208" url="https://als.wikipedia.org/wiki?curid=73208" title="Eidgenössischer Preis für freie Kunst">
Eidgenössischer Preis für freie Kunst

Dr Eidgenössischi Priis für freii Kunscht (früecher "Eidgenössischs Kunschtstipändium") isch e schwizerische Kunschtpris für jungi Künschtler, wo jährlech vom Eidgenössische Departemänt vom Innere vergä wird.

Dr Priis isch zerschmol 1899 as "Eidgenössisches Kunststipendium" für Reisestipendie nach Münche, Paris und Floränz im Rahme vomene jährleche Wettbewärb vergä worde. D Pristräger, begabti, jüngeri Schwizer Künschtler, wärde nach Beratig mit der nünchöpfige Eidgenössische Kunschtkommission dürs Bundesamt für Kultur usgwählt. Sit 1916 isch s Höchschtalter (Usnahme si möglech) uf 40 Johr feschtgsetzt. Sit 1944 wärde d Arbete vo de Pristrägerinne und Pristräger, und sit 1947 d Arbete vo allne Bewärberinne und Bewärber, öffentlech usgschtellt.

1994 isch s "«Eidgenössische Kunststipendium»" in "«Eidgenössischer Preis für freie Kunst»" umbenennt worde. D Höchi vo der Schtipändie im "«Eidgenössischen Wettbewerb für freie Kunst»" wird vo Fall zu Fall feschtgsetzt. Es Stipendium betreit mindeschtens 18 000 Franken und höchschtens 25 000 Franken, e Künschtler cha höchschtens drümol es Studiestipendium bercho. Pro Jahr wärde zwüsche 20 und 40 Priise zuegschproche. Dr "«Eidgenössische Preis für freie Kunst»" wird i de Schparte Kunscht, Architektur und Kunscht- und Architekturvermittlig vergä.

S Stipendium vo der "Kiefer Hablitzel Schtiftig" wird im Rahme vomene Wettbewärb a mehreri Künschtler unter Drissgi vergä. Stipendiate si bishär unter anderem dr John Armleder, dr Samuel Buri, dr Martin Disler, dr Leiko Ikemura, dr Markus Raetz, d Klaudia Schifferle, dr Andro Wekua, dr Christoph von Tetmajer, dr Rémy Zaugg und dr Urs Fischer gsi.

Dr "Meret-Oppenheim-Priis" wird jährlech a ei oder a mehreri bereits anerkannti Schwiizer Künschtler, Architekte und Kunschtvermittler, wo elter as Vierzgi si, vom Bundesamt für Kultur uf Empfählig vo der "Eidgenössische Kunstkommission" vergä. Är isch mit je 40'000 Franke dotiert.




</doc>
<doc id="73209" url="https://als.wikipedia.org/wiki?curid=73209" title="Orbe (Fluss)">
Orbe (Fluss)

D Orbe – früener het men ere uf Düütsch "Orbach" gseit – isch e Fluss vo Frankrych und vo der Schwiiz.

Si isch 67 Kilometer läng und foot im Departemänt Jura z Frankrych a und chunt denn i d Schwiiz und in Kanton Waadt.

D Kwelle vo der Orbe isch bim Dorf Les Rousses uf der Hööchi vo öpe 1100 Meter über Meer. Nach zwöi Kilmeter chunt si in See "Lac des Rousses"und lauft denn dur s Hochtaal "Vallée de Joux." Öpen acht Kilometer nach der Kwelle isch si a der Landesgränze und lauft i d Schwiiz abe, wo si i der Gmeind Le Chenit im Bezirk Jura-Nord vaudois gly in See Lac de Joux mündet. Im Nordoschte vo däm goot si dur en schmaali Landbrugg in chly See "Lac Brenet," und a däm See gseht me jetz aber kein Abfluss vo der Orbe me. Das chunt drvo, dass ales Wasser im durlöcherete Karschtbode under em See versikeret.

Bis dohi redt men drum au vo der "Oberen Orbe."

I der Nööchi vo Vallorbe lyt d "Source de l’Orbe," also uf Düütsch «Kwelle vo der Orbe». Do chunt der Fluss wider zum Bode uus, das wär also eigentlech die zwote Kwelle vom ganze Fluss, und vo do aa redt me vo der "Underen Orbe." Hinder der Kwelle gits im Chalchfelsen e groossi Hööli, wo künschtlech zwääg gmacht worden isch, dass Psuecher chönd ynegoo. Die schööni Karschthööli isch es beliepts Waadtländischs Reisezyl.

Vo der undere Kwelle bi Vallorbe het d Orbe no en 22 Kilometer länge Lauf vor sech. Nach em Dorf Vallorbe lauft si in e Schlucht, wo obedra vo linggs der Fluss "Jougnenaz" ise ine flüsst, wo vo Jougne (Departemänt Doubs) obenabe chunt. Do isch d Orbe grad mit ere Muur bi "Le Day" für nes Chraftwäärch ufgstaut. Im schmale Taal undedra het d Orbe es bar schöni Waserfäll, und dur die Schlucht goot en atraktiyve Wanderwääg.

Wo si zum Jura uus i d Ebeni chunt, isch grad näbem Fluss uf eme Hügel d Altstadt vo Orbe, wo von ire sid der antike Zyt der Name het. I der Ebeni vo der Orbe lauft der Fluss im ene Kanal. Ei Kilometer nordöschtlech vo Orbe lauft si under der Autobahn dure und denn am Chefi vo "Bochuz" verby, und scho gly chunt der Oort, wo si mit em andere grosse Fluss vo der Orbeebeni zämechunt, em Talent. Dä isch 40 Kilometer läng, und er het uf der Ebeni "Gros du Vaud" agfangen und isch bi Echallens durecho und denn i d Ebeni abe gloffe zu der Orbe. Das isch uf der Höchi vo 440 Meter über Meer, also öpe 660 Meter wyter unden als die oberi Kwelle z Frankrych.

Vo Bochuz a heisst der gmeinsam Fluss jetz Zyl – uf Französisch isch das d "La Thielle." Und die goot bi der Stadt Yverdon-les-Bains in Nöieburgersee.



</doc>
<doc id="73211" url="https://als.wikipedia.org/wiki?curid=73211" title="Andrea Tagwerker">
Andrea Tagwerker

D Andrea Tagwerker (* 23. Oktober 1970 z Bludaz) isch e ehmoligii eschtrychischi Rännschlittleri un vierfachi Olympioniki (1988, 1992, 1994, 1998).

D Andrea Tagwerker isch z Bludaz ufgwachse un het dert d Schlittebahn z "Hinterplärsch" diräkt vor ihre Husdiire ghaa.

Anne 1992 het si bi ihre zwaite Olympische Spiil z La Plagne as drittbeschti Eschtrycheri hinter dr boode Tiroler Schweschtere Doris Neuner (Siigeri) un Angelika Neuner (Zwooti) dr sibt Blatz gschafft. 

Bi dr Olympische Spiil 1994 z Lillehammer het si if dr Olympiabahn vu Hunderfossen d Bronzemedallie gwunne. Trainiert woren isch si vu ihrem Vater "Helmut Tagwerker", wu vyl Johr Bresidänt vum "Vorarlberger Rodelverband" gsii isch. 

Anne 1996 isch si im Aisitzer Fraue Dritti bi dr Europamaischterschaft wore. Bi dr Rännschlitte-Wältmaischterschafte 1997 het si z Innsbruck Gold im Teamwettbewärb gwunne un bi dr EM 1998 z Oberhof isch si Zwooti wore.

Dr grescht Erfolg vu ihre Karriere het d Tagwerker 1997 mit em Gwinn vum Gsamtwältcup gfyyrt. Si isch di letscht Athleti gsii, wu ne Siig gege di syter 1997 uugschlaane dytsche Athletine im Wältcup gschafft het (Stand: Jänner 2018). 

Bi dr Olympische Spiil 1998 z Nagano isch si am 11. Februar uf dr fimf Rang chuu.

Im Spotjohr 1999 het di 29-Jehrig verchinde, ass ihir aktiv Zyt umme sei.

Anne 1994 un nomol 2002 (drei Johr noch em Änd vu ihre internationale Laufbahn) isch si eschtrychischi Maischteri wore.

Si läbt mit ihrem Mann Hans un ihre zwee Sihn z Bludaz.



</doc>
<doc id="73212" url="https://als.wikipedia.org/wiki?curid=73212" title="Liste der Gemeinden im Département Finistère">
Liste der Gemeinden im Département Finistère

D Lischt vu dr Gmaine im Département Finistère zellt àlla 277 Gmeina ìm Département Finistère uf.

2016: 

2017: 


</doc>
<doc id="73214" url="https://als.wikipedia.org/wiki?curid=73214" title="Denise Biellmann">
Denise Biellmann

D Denise Biellmann (* 11. Dezämber 1962 z Züri) isch e ehmoligi Schwyzer Yyschunschtlaiferi, wu im Ainzellauf gstartet isch. Si isch Wältmaischteri vu 1981 un Europamaischteri vu 1981.

Mit acht Johr het d Denise Biellmann z Belgien ihre erschte internationale Wettkampf gwunne, mit elf Johr isch si Schwyzer Junioremaischteri wore. Mit 14 Johr isch si bi ihre erschte Europamaischterschaft in dr Kür uf dr zweet Blatz chuu. Vu 1979 bis 1981 isch d Biellmann Schwyzer Maischteri wore. Ihri erscht international Medallie het si mit Bronze bi dr Europamaischterschaft 1979 z Zagreb hinter dr Anett Pötzsch un dr Dagmar Lurz gwunne. Bi dr Olympische Spiil 1980 z Lake Placid isch si, drotz ass si d Kür gwunne het, Vierti wore. Anne 1981 isch ihre erfolgrychscht Johr wore. Zerscht isch si z Innsbruck Europamaischteri wore un derno z Hartford Wältmaischteri vo dr Elaine Zayak un dr Claudia Kristofics-Binder.

D Biellmann isch di erscht Frau gsii, wu ne dreifache Lutz het chenne gumpe. No ihre isch d „Biellmann-Pirouette“ gnännt. 1979 un 1981 isch d Biellmann Schwyzer Sportleri vum Johr gsii. Noch em WM-Titel 1981 isch si vu dr Amateur zue dr Profi gwächslet, syterhär het si dert elfmol dr Profi-Wältmaischtertitel gwunne.

Anne 1981 het si näb em Thomas Gottschalk un em Mike Krüger in dr Filmkumedi "Piratensender Powerplay" mitgspiilt. Im Spotjohr 2006 un im Winter 2007/2008 isch d Biellmann in dr ProSieben-Serie „Stars auf Eis“ ufdrätte. In dr Show am 17. Jänner 2008 isch si schwär gheit un het si ne Achlse uusgchuglet.

Im Johr 2007 isch d Biellmann mit em Sven Ninnemann fir d Schwyz bim Eurovision Dance Contest aadrätte. Mit ihre Darbietige vum Paso Doble un em Swing het s Baar di europäische Zueschauer aber nit chenne iberzyge un isch mit null Pinkt uf dr letscht Blatz chuu.

E Hufe Tattoo verschenere dr Lyyb vu dr Denise Biellmann. Si sait sälber iber si, si sei tattoosichtig.




</doc>
<doc id="73215" url="https://als.wikipedia.org/wiki?curid=73215" title="18">
18



</doc>
<doc id="73216" url="https://als.wikipedia.org/wiki?curid=73216" title="Achtzehn">
Achtzehn

S Achtzähni – wo me eifacher 18 schribt – isch e natürlechi Zaal. Si chunt nach em Sibezähni und vor em Nüünzähni; und es isch e graadi Zaal.

Wen öper achtzähni wird, luegt men en i vilne Länder als «volljeerig» a und der Staat git em die bürgerleche Rächt.

Bi teil Juude und au i der chinesische Tradizioon gilt s Achtzähni als Glückszaal.

18 isch d Ornigszaal vom Argon.

S indische Buech Mahabharata het achtzäh Deili.

Uf de Golfplätz het’s im Normalfall achtzäh Baane.


</doc>
<doc id="73217" url="https://als.wikipedia.org/wiki?curid=73217" title="20">
20



</doc>
<doc id="73218" url="https://als.wikipedia.org/wiki?curid=73218" title="Zwanzig">
Zwanzig

Zwänzg – gschribe 20 – und in anderne alemannische Dialäkt au Zwanzg oder Zwanzig – isch e natürlechi Zaal. Si chunt nach em Nüünzähni und vor em Einzwänzgi; und es isch e graadi Zaal.

Im althochdüütsche het’s "zweinzig" gheisse, wo «zweimol zäh» bedüütet.

I der Mathematik isch Zwänzg e Zaal, wo öpe bim "Ikosaeder" mit sine zwänzg Syte vorchunt. I der Atomfüsik isch es e "Magischi Zaal."

Im alte Kaländer vo de Maya isch es e wichtegi Ornigszaal.



</doc>
<doc id="73219" url="https://als.wikipedia.org/wiki?curid=73219" title="Zwanziger">
Zwanziger

Zwanziger – oder Zwänzger – bedüütet:



</doc>
<doc id="73220" url="https://als.wikipedia.org/wiki?curid=73220" title="Liste der Kulturgüter in Zürich">
Liste der Kulturgüter in Zürich

D Lischte vo de Kulturgüeter z Züri isch es Verzaichnis vo däne Sache i de Stadt Züri, wo gmäss em Schwizerische Inventar vo de Kulturgüeter für d Schwiz wichtig sind.

Das nazionale Verzaichnis isch uf de Grundlaag vo de Haager Konvenzion zum Schutz vo Kulturguet bi bewaffnete Komflikt, em "Bundesgsetz vom 20. Juni 2014 über de Schutz vo de Kulturgüeter bi bewaffnete Komflikt" und de "Verornig vom 29. Oktober 2014 über de Schutz vo de Kulturgüeter bi bewaffnete Komflikt", i allne Kantön und für jedi Gmaind gmacht worde. Me underschaidet i däm Syschtem d A-Objäkt, wo as nazional, d B-Objäkt, wo als kantonal, und d C-Objäkt, wo as regional wärtvoll aglueget wärded.



</doc>
<doc id="73221" url="https://als.wikipedia.org/wiki?curid=73221" title="Dreissig">
Dreissig

Dryssg – oder i anderne alemannische Mundarten au Drissig – wo me als Zaal 30 schribt – isch e natürlechi Zaal. Si chunt nach em Nüünezwänzgi und vor em Einedryssgi; und es isch e graadi Zaal.
Im althochdüütsche het’s "drīzuc" gheisse. Im latynische isch es "triginta."

I der Gschicht chunt d Zaal öpe bi de "Dryssg Türanne," ere Gruppe vo de spootrömische Soldatekaiser, und im Name vom Dryssgjöörige Chrieg vor.

I der Geometry git’s Dryssgegg und e Körper mit dryssg Syte, wo "Rhombetriakontaeder" heisst.

"Das dreißigste Jahr" isch e Gschichtereie vo der Ingeborg Bachmann vo ane 1961.


</doc>
<doc id="73226" url="https://als.wikipedia.org/wiki?curid=73226" title="Arno-Ruoff-Archiv">
Arno-Ruoff-Archiv

S Arno-Ruoff-Archiv z Diebenga isch a Sammlong vo Toobendr mid Schbroochaufnahma. S Archiv isch a Doil vo dr Eberhard Karls Universität Diebenga.

D Grondlag vo dem Archiv warad Aufnahma mo dr Arno Ruoff zsemma mid em Hermann Bausinger ond em Eberhard Zwirner. Aafangs vo de 1950er-Joor mid em domols neia Middl Tooband gmachd hod, om deidsche Mundarda ond Omgangschbrooch feschd z halda. Do draus hod se s „Tübinger Arbeitsstelle Sprache in Südwestdeutschland“, mo r au gfiehrd hod. Heid – noch em Dood vom Arno Ruoff isch es noch em ghoißa worra ond isch a Doil vom "Archivs der Alltagskulturen des Ludwig-Uhland-Instituts für Empirische Kulturwissenschaft".

S Archiv hod meh als 2000 Aufnahma vo 500 Pläds zsemmadraga. 

S Haus vom Inschdiduden dr der Diebengr Biesinger Straße isch em März 2017 aabrennd. Drbei isch au originals Archivmadrial vrlora ganga. D Aufnahma send abr scho digitalisiert gwä.




</doc>
<doc id="73227" url="https://als.wikipedia.org/wiki?curid=73227" title="Verlag Huber">
Verlag Huber

Dr Verlag Hueber isch e bedüütende Schwiizer Verlag im Kanton Tuurgau gsi.

S Gschäft isch as Buechhandlig ane 1809 z Frauefäld gründet worde. Es het den gly au Büecher und d "Thurgauer Zytig" useggää.

1853 isch der Jacques Huber dere Firma byträtte, und wonner 1858 der Verlag elei übernoo het, het me däm mit der Zyt nume no «Hueber» gseit. Under em Jacques Huber het der Verlag psunders Schrifte zu der Landwirtschaft, zum Milidär, zu der Sproochforschig und der Literatur gmacht. 1903 isch er as Kollektivgesellschaft «Huber & Co.» organisiert woorde.

Der Walter Lohmeyer (1890–1951) isch vo 1916 bis 1918 Verlagsleiter gsi, und der Ständeroot Rudolf Huber isch afangs vom zwänzigschte Joorhundert der Scheffredakter vo der Tuurgauer Zytig gsi. Vo 1945 bis 1977 het der Hans A. Huber d Gschäft vom Verlag gleitet. Und um d Wändi zum 21. Joorhundert isch der Hansrudolf Frey der Verleger gsi, wo für sini Arbet 2012 der Tuurgauer Kulturpryys übercho het.

Wil s für die chlyne Buechverlääg i der Schwiiz imer wie schwiriger worden isch, het me sech bim Hueber gfröit, ass der Zürcher Mediekonzärn Tamedia binem ygstigen isch. D Zürcher sind aber psunders a der Tuurgauer Zytig inträssiert gsi, weniger am Büecherprogramm. Hueber isch derno es Dochterundernääme vo Tamedia gsi, bis afangs 2008 der Zürcher Verlag Orell Füssli s Frauefälder Verlagshuus übernoo het. S Hueber-Buechprogramm isch au under em nöie Psitzer no zää Joor lang as Inprint wytergfüert worde und d Leitig het z Frauefäld chönne blybe. 2018 het Orell Füssli der Hueber-Verlag wider wyter verchauft.

Der Frauefälder Verlag het Sachbüecher psunders zu de Fachgebiet Gschicht, Kulturgschicht und Politik vo der Schwiiz, Kommunikazioon und Sprochwüsseschaft trukt. Und er het natürli au vil Tuurgauer Büecher useggää.


Bim Hueber sind d Schrifte vo vil Schwiizer Autoren usecho, öppe vom Beat Brechbühl, em Arthur Honegger, em Karl Lüönd und der Klara Obermüller.

Bim Frauefälder Verlag het der Charles Linsmayer sid 1987 d Reie «Reprinted by Huber» useprocht zum grossi Schwiizer Literatur vo früener wider besser bekant z mache. Das sind Wärch vo der Annemarie Schwarzenbach, der Corinna Bille, der Alice Rivaz, em Kurt Guggenheim, der Jeanne Hersch, vom Helen Meier und em Paul Ilg, näbe vile anderne.

Anderi Wärch sind öpe:


Der Literaturwüsseschaftler Peter von Matt het übers Frauefälder Buechhuus gsäit: «Der Verlag Huber war immer ein Leuchtturm in der Schweizer Kulturlandschaft».

I sinere ganze Gschicht het dr "Hueber" immer wider Schrifte zu dr alemannische Sprooch und psunders zu de Düütschschwiizer Mundarte und vo dermit verwandte Sache trukt – äänlech wie der Suurländer z Aarau.

Es par Bischpiil:

Zwöi wichtigi Schriftereie vo der Dialäktology:




</doc>
<doc id="73230" url="https://als.wikipedia.org/wiki?curid=73230" title="Trude Jochum-Beiser">
Trude Jochum-Beiser

D Trude Jochum-Beiser (* 2. Septämber 1927 z Lääch am Arlberg as "Trude Beiser") isch e ehmologi eschtrychischii Skirännlaiferi. Ändi 1940er- un Aafangs 1950er-Johr het si zue dr beschte Skirännlaiferne vu dr Wält ghert. Si isch 1948 Olympiasiigeri in dr Kombination wore, vier Johr spezer het si där Titel in dr Abfahrt gholt.

D Trude Beiser isch zäme mit zeh Gschwister ufgwachse, wu si as Chind ai ainzigBaar Ski het mit mieße daile. Ändi 1930er-Johr isch si in Ski Club Arlberg ufgnuu wore, wu mer ihre Talänt gferderet het un wu si bal Aaschluss an di eschtrychisch Spitz gfunde het. Noch em Zweete Wältchrieg isch si in Nationalkader vum ÖSV ufgnuu wore. Wel eschtrychischi Rännlaifer im erschte Noochriegswinter no vu FIS-Ränne uusgschlosse gsii sin, het si zmaischt nume bi nationale Wettbewärb chenne an Start goh. Dr erscht Siig bi me internationale Ränne sch ere 1946 im Gamperney-Derby z Grabs glunge, wu si aber offiziäll nume in dr Junioreklass gwärtet woren isch.

In dr Saison 1946/47 het d Beiser scho vyl Ränne chenne gwinne, unter anderem d Abfahrt vu dr SDS-Ränne z Grindelwald un e Abfahrt z Seefeld. Bi dr prestigeträchtige Arlberg-Kandahar-Ränne z Mürren het si im Slalom gsiigt un isch Zwooti in Abfahrt un Kombination wore. Am Aafang vu dr Saison 1947/48 het si d Abfahrt gwunne, dr Slalom un d Kombination bim "Westenpokal" z Lääch, het aber derno gsundhaitligi Brobläm kriegt. Bis zum Saisonhegschtpunkt het si aber wider zue ihre Topform retuur gfunde un bi dr Olympische Winterspiil 1948 z St. Moritz ihre erscht ganz groß Erfolg gfyyrt. Scho im Abfahrtslauf, wu au zue dr Kombination zellt het, het si hinter dr Schwyzeri Hedy Schlunegger d Silbermedallie gwunne. Dr acht Blatz im Kombi-Slalom het ere schließli zum Gwinn vu dr Goldmedallie in dr Kombination vor dr US-Amerikaneri Gretchen Fraser glängt.

No dr Saison 1948 het d Beiser vorerscht mit ihre Karriere ufghert. Si het anne 1948 dr Alois Jochum ghyrote un ai Johr speter ihre erscht Chind uf d Wält brocht, dr Suhn Alfred. Noch ere aijehrige Paus isch si im Winter 1949/50 wider zum Rännsport retuurgchehrt. Aafangs sin ere kai Spitzeresultat glunge, bis zue dr Wältmaischterschaft 1950 z Aspen het si aber wider ihri alt Form gfunde. Im Riiseslalom het si hinter dr Dagmar Rom d Silbermedallie gwunne, vier Däg speter isch si vor dr Erika Mahringer Abfahrtswältmaischteri wore.

No däm Winter isch d Jochum-Beiser wider ins Privatläbe retuurgchehrt, go si sterker ihre junge Familie z widme. Im Winter 1951/52 het si si wider zue me Comeback bringe loo, het am Aafang vu dr Saison d Abfahrt, dr Slalom un d Kombination z Lääch gwunne un d Abfahrt z Grindelwald un het dodermit wider zue dr Medallienaawärterne bi dr Olympische Winterspiil 1952 zellt. Si het z Oslo im Slalom un im Riiseslalom kai Spitzenblätz gschafft, derfir het si in dr Abfahrt aber mit fascht aire Sekund Vorsprung uf di Dytsch Annemarie Buchner d Goldmedallie gwunne.

Am Änd vu dr Olympiasaison het d Jochum-Beiser ändgiltig ihre sportlige Karriere en Änd gmacht, isch aber no ne baar Johr bi Ränne in ihre Haimet mitgfahre. Fir ihri große Laischtige isch si 1952 as Eschtrychischi Sportleri vum Johr uuszaichnet wore un het 1996 s Guldi Ehrezaiche fir Verdienscht um d Republik Eschtrych iberchuu. Si het e baar Johr lang as Skilehreri z Lääch gschafft un het mit ihrem Mann s "Café Olympia" ufgmacht, wu hite vu ihrem Suhn Alfred Jochum gfiert wird. Mit ihre boode Goldmedallie un aire Silbermedallie zellt si bi hite zue dr erfolgrychschte eschtrychische Skirännlaiferne bi Olympische Spiil.







</doc>
<doc id="73233" url="https://als.wikipedia.org/wiki?curid=73233" title="Ursula Pinheiro-Weber">
Ursula Pinheiro-Weber

D Ursula Pinheiro-Weber, wo am 24. Juni 1958 z Bärn uf d Wält cho und au dört ufgwachsen isch, isch e Schwiizer Romanischtin, Mundartlehrerin und Redaktorin.

Si het Französisch und d Journalistik a der Uni Bärn und z Aix-en-Provence studiert, s Studium het si z Bärn mit em Lizänziat abgschlosse. Füre Verein "Association romande de Berne" het si sächzäh Joor lang Bärndütsch-Küürs für frömdsproochigi Erwachseni ggää. Wo si dermit agfange het, isch si gly druf cho, ass es für d Mundart no fascht keini Lehrmiddel ggää het: «Wir sprechen unseren Dialekt, wissen aber nicht, wie er funktioniert. … Es fehlte an Lehrbüchern, da war meine Kreativität und ein gewisser Erfindungsgeist gefragt.» Drum het si sälber gluegt, wie me d Mundart am beschte chönt erkläre. Und si het gmerkt, was es bruucht zum de Frömdsproochige d Mundart nöcherzbringe; si dänkt, es sig derby für Frömdi weniger wichtig, ei spezielle kantonale Dialäkt z leere, sondern s Wäsentliche vom Schwiizerdüütsche.

Nach es bar Joor isch d Ursula Pinheiro-Weber dra ggange, grad sälber es Buech füre Mundart-Underricht am Bischpiil vom Bärndüütsche z schrybe. Si het das Wärch i 15 Kapitel ydeilt, wo s drin um Sache us em hütigen Alltag goot, und d Zeichnige het ihre Brueder, der Grafiker Jürg Weber, gmacht. Me findet bi de Text vo däm Buech au Spiili, Mundartgedicht, Witz und Chansons as sproochlechi Bischpiil für d Mundart; bi jedem Kapitel erklärt d Autorin öpis vo der Grammatik vom Dialäkt. Derzue ane het’s Informazioone drüber, wie me d Mundart schrybt und wie me se tuet rede.

S Mundartbuech, wo s dervo au e französischi und en änglischi Übersetzig git, gilt hüt als Standardwärch zum s Bärndüütsch lehre, es wird i de Sproochschuele pruucht und isch scho i zwöi Uuflage nöi usecho. Es het i der nöie Uuflag non es längs Glossaar, also e Wörterlischte. Derby isch au e CeeDee zum lose, wie s Bärndüütsch döönt. S Üebigsbuech vo däm Lehrmiddel het me zerscht separat trukt.

D Ursula Pinheiro-Weber schrybt au öpe füre "Bärner Bär" und für anderi Heruusgäber. Es nöis Projäkt vo ihre isch s "Bärner Fasnachtsbuech," wo mit vil Bilder und Erklärige i vier Sprooche – Bärndüütsch, Düütsch, Französisch und Änglisch – d Fasnecht vo Bärn zeigt.




</doc>
<doc id="73237" url="https://als.wikipedia.org/wiki?curid=73237" title="Alfenz">
Alfenz

D Alfenz isch an 26 Kilometer lange Fluss, wo dur s Klooschtertal z Vorarlberg flüüsst. 3,5 km vor Bludaz mündet er i d Ill.



</doc>
<doc id="73247" url="https://als.wikipedia.org/wiki?curid=73247" title="Ida Schöpfer">
Ida Schöpfer

D Ida Schöpfer-Bieri (* 29. Oktober 1929 z Flüeli; † 7. Juni 2014 au dert) isch e Schwyzer Skirännlaiferi gsii. Si isch zehfachi Schwyzer Maischteri gsii. Anne 1954 isch si Doppelwältmaischteri in dr Abfahrt un in dr Kombination wore.

D Schöpfer isch us ere altyygsässene Bärgbuurefamilie vu Flüeli (Kanton Lozärn) chuu. Zum erschte Mol uf Skier isch si im Alter vu vier Johr gstande. Speter isch dr Schuelwäg, wu si im Winter uf Skiern zrugglait het, all Dag Training gsii. Ihre erscht Ränne het si anne 1938 im Alter vu nyyn Johr gwunne. In dr Joh drnoo het d Schöpfer e Hufe Titel bi dr regionale Amtsskimaischterschafte un dr Zäntralschwyzerische Maischterschafte gsammlet.

Uf nationaler Ebeni het d Schöpfer zum erschte Mol anne 1948 uf si ufmerksam gmacht, wu si bi dr Schwyzermaischterschaft dr Kombinationsslalom vu dr Juniorine fir si entschide het. Im Johr druf het si dr Gump in d Schwyzer Skinationalmannschaft gschafft. Aafangs 1950er Johr het si derno zue dr erfolgrychschte Fahreri vum Schwyzer Skirännsport avanciert. Zwische 1951 un 1954 het si zeh Titel bi dr nationale Maischterschafte gholt: 1951 im Riiseslalom, 1952 in dr Abfahrt, im Slalom un in dr Kombination, 1953 im Riiseslalom, in dr Abfahrt un in dr Kombination, 1954 im Riiseslalom, im Slalom un in dr Kombination.

Däre nationale Dominanz isch dr international Erfolg zerscht e wenig hintenoo ghinkt. Drotz ass si ne baar Achtigerfolgs gfyyrt het – wie dr dritt Blatz in dr Abfahrt vu dr SDS-Ränne 1949 oder em zweete Blatz im Riiseslalom bi dr vorolympische Wettkämpf 1951 am Holmenkollen – het s d Schöpfer aafangs nit gschafft, dr Schwyzer Dameskirännsport us syre internationale Zwootklassigkait uusezfiere. Bi dr Olympische Winterspiil z Oslo isch si mit eme zehte Blatz in dr Abfahrt un Rang 16 im Riiseslalom ai ni vu dr beschtblatzierte Schwyzerne gsii.

Des het si bi dr Skiwältmaischterschaft 1954 im schwedische Åre gänderet. Urspringli het dr Schwyzerisch Skiverband us finanziälle Grind gar kai Dameteam zue däne Titelkämpf welle schicke. Wu d Schöpfer droht het, ass si nie mee fir dr Verband an dr Start wett goh, hän d Funktionär ihri Haltig gänderet un hän sii un ihri Teamkollegi Madeleine Berthod mit em Zug uf Schwede raise loo. D WM isch zum Hegschtpunk in s Schöpfers Karriere wore. Zerscht het si im Abfahrtslauf di favorisiert Eschtrycheri Trude Klecker um ai Zehtelsekund dischtanziert un dodermit dr erscht WM-Titel fir s Schwyzer Dameteam syt dr Anny Rüegg im Slalom bi dr Wältmaischterschaft 1935 z Mürren, wämer dervu absiit, ass es Abfahrtsgold, wu d Hedy Schlunegger bi Olympia 1948 gholt het, aua s WM-Gold zellt. Uf ihre Paradestrecki, em Riiseslalom, isch si nume Achti woren, aber im Slalom het si mit ere seli guete zweete Lauf d Silbermedallie gwunne. Mit ihre Slalomlaischtig het si au d Kombinationswärtig mit dytligem Vorsprung vor ihrere Landsfrau Madeleine Berthod gwunne un isch dodermit Doppelwältmaischteri wore.

D Ida Schöpfer isch dodruf as erschti Frau zum Schwyzer Sportler vum Johr 1954 gwehlt wore. Dr Skiclub Flüeli het anne 2004 zue ihre Ehre ne „WM-Wuche“ organisiert, wu au Dokumänt un Gegeständ derby uusgstellt wore sin un wu au dr Karl Erb un dr Bernhard Russi mitgmacht hän. D Ida Schöpfer isch im Juni 2014 in ihrem Haimetort Flüeli im Alter vu 84 Johr gstorbe.





</doc>
<doc id="73250" url="https://als.wikipedia.org/wiki?curid=73250" title="Ahorn">
Ahorn

Ahorn stoht für:

Ahorn isch de Name vo däne Ort:

Gmaindstail:

Baute:

Bärg:

Witers:

Ahorn isch de Familiename vo däne Persone:


</doc>
<doc id="73253" url="https://als.wikipedia.org/wiki?curid=73253" title="Alida Airaghi">
Alida Airaghi

D Alida Airaghi, wo ane 1953 z Verona uf d Wält cho isch, isch e bekanti iteliänischi Dichterin.

Si het a der Università statale z Mailand klassischi Literatur studiert. Derno het si z Züri gläbt und dört vo 1978 bis 1992 Schuel ggää. Dört het si agfange ihri Wärch, vor allem Gedicht, uf Iteliänisch schrybe. Si isch Autorin für iteliänischi und schwiizerischi Zytschrifte. Teil Stück vo der Airaghi sind au in iteliänische Lyrikanthologie abtrukt worde. Es bar Bischpiil vo däm, wo si gmacht het, chame uf irere Website läse.

D Alida Airaghi het der Schriftsteller Siro Angeli ghürootet; die beide händ zwo Mäitli. Hütt läbt und schaffet si z Garda. Der Filippo La Porta seit von ere, si sig «una delle voci poetiche più rilevanti dell’attuale panorama italiano», si sig also eini vo de bedüütendschte iteliänische Dichterstimme vo hüt.




</doc>
<doc id="73256" url="https://als.wikipedia.org/wiki?curid=73256" title="Michela Figini">
Michela Figini

D Michela Figini (* 7. April 1966 z Prato) isch e ehmoligi Schwyzer Skirännfahreri.

Anne 1983 het d Michela Figini an dr Ski-Juniore-WM z Sestriere d Bronzemedallie im Riiseslalom gwunne, doderfir het si d Stiftig Schweizer Sporthilfe as Schwyzer Noowuchsathleti vum Johr 1983 uuszaichnet. In dr 1980er Johr het d Spezialischti fir di schnälle Diszipline zue dr sterkschte Skirännlaiferne zellt. Si het 26 Ainzelränne gwunne, dodervu 17 Abfahrtslaif, 1985 un 1988 dr Gsamtwältcup, viermol dr Ainzelwältcup in dr Abfahrt un aimol dr Super-G-Wältcup. Im Riiseslalomwältcup 1984/85 het si mit 110 Pinkt glych vyl ghaa wie d Marina Kiehl un au ai Siig meh in däre Saison, aber d Zahl vu dr Strychresultat het dr Uusschlag gee, wu d Kiehl mit 53 gegeniber 33 vorne glägen isch.

Bi dr Wältmaischterschafte het si 1985 z Santa Caterina in dr Abfahrt Gold gholt, zwai Jihr speter het si bi dr Wältmaischterschafte z Crans-Montana d Silbermedallie in dr Abfahrt un im Super-G gwunne. 

D Chrenig vu ihre Laufbahn isch dr Siig in dr Abfahrt bi dr Olympische Spiil 1984 z Sarajevo gsii, wu si d Maria Walliser un d Olga Charvátová uf dr zweet un dr dritt Blatz het chenne verwyse. Bi dr Olympische Spiil 1988 z Calgary het si im Super-G hinter dr Sigrid Wolf d Silbermedallie gwunne. No Differänze mit em Jan Tischhauser, em Schwyzer Nationalmannschaftstrainer, isch si anne 1990 zrugdrätte.

Hite läbt d Figini, wu no ihre Karriere au as TV-Kommentatori gschafft het, z Lugano. Si isch ghyrote mit em Sportschurnalischt Alberto Tettamanti. Us dr erscht Eh mit em Italiener Ivano Camozzi, eme ehmolige Skirännlaifer vu dr 1980er Johr, stamme zwai Chinder, d Dochter Valentina und dr Suhn Marco.




D Michela Figini het in dr Saison 1984/85 un 1978/88 dr Gsamtwältcup gwunne. Derzue cheme fimf Siig in Disziplinewärtige (viermol Abfahrt, aimol Super-G).

D Figini het 26 Wältcupränne gwunne, dodervu 17 Abfahrte, 3 Super-G, 2 Riiseslalom un 4 Kombinatione. Derzue cheme 9 zweeti Blätz un 11 dritti Blätz.








</doc>
<doc id="73257" url="https://als.wikipedia.org/wiki?curid=73257" title="Wiederansiedlung">
Wiederansiedlung

S Zruckkomma vo Pflanza ond Viechr en frieher Lebensräum isch ebbes, mo zua ama moderna Vrschdendis vo em Läba en dr Nadur bassd.

Erschde Aaafäng vo soddene Vrsuach warad d Wisent ("Bos bonasus"), mo ma en Sachsa (1733), em Mecklenburgischa (1689) ond ond em Oschdpreussischa. Drbei warad d Endressa au s jaga kenna.

Mr vrsuachd, alde Obschd- ond Rebasorda ("Vitis vinifera L. ssp. vinifera") z fenda ond wiedr aazpflanza. Drbei isch ma an dr genetischa Ondrschied endressierd, mo gega Kranghoida helfa kennd.
D wilde Rebe ("Vitis vinifera ssp. sylvestris"), mo en de ledschde 150 Joor am Rhei vrschwonda isch, wurd jedsd zruckghold.
Alde Weisorda wia dr Fränkische Burgunder, mo scho dr Karl dr Gross droka hod, werrad wiedr aabaud. 

D Deutsche Tamariske(Myricaria germanica) isch – vrdrengd mid Wasserbaumaßnahma – isch a dr Halblechmündung en em Oberallgai wiederaagsiedld worra.

Dr Kantig Lauchs ( (Allium angulosum) hod ma en dr Mörigen Bucht (BE) wiederaagsiedld. 

S Heusenkrauts (Ludwigia palustris) isch en dr Bolle di Magadino (TI) zruckbrochd worra.

Neba a baar Geheg wia d Wisent-Wildnis am Rothaarsteig odr Wisentgehege Insel Usedom werrad au em Spreewald, dr Müritz, em Harz odr em Pfälzer Wald Bläds fir s Zruckkomma gsuachd.
Ganz oogfogd sen d Wildkatza zruckkomma.
D Wölf send so guad zruckkomma, daß ma se scho wiedr jaga lao will. D Wölf wandred vo Italie ond Frankreich her en d Schweiz zruck. Seid 2012 ggeids sogar wiedr Wolfsfamilie en dr Schweiz.
Luchs sen en de Voralpa ond em Jura hoimisch worra.
Seid Sommer 2005 kommad emmer wiedr Bära aus Norditalien die Landesgrenze.
En dr Schwiiz send d Lachs en de 1960er Jahren aus de Flüss vrschwonda. Nach dr Wiedraasiedlong am Rhein solled se au en schweizr Flüss zruckkomma. Em Oktober 2008 hod ma en Basel wieder da erschda Lachs gefangan.


Scho 1940 em Kaukasus sen Wisent mid Erfolg ausgwildrd worra. Drnoch send om Tschernobyl, en dr Sperrzon ab 1998 ond ab 2004 en dr Slowakei Wisent ausgwildrd worra. Dia hend au Aaschluß an d Wisent vom Bieszczady-Nationalpark gfonda. Au en Rumänien 2012 ond 2013 send Wissen freiglassa worra.

Fir s Wiederaasiedla hod d Weltnaturschutzorganisation (IUCN) Regla aufgschdelld:

Zom Noochhelfa drmid d Wiederaasiedlong badded, werrad dia Aarda ondr Schuds gschdelld. Do isch oimal a Aufnahm en d Lischd vo de gfährdede Aarda (Rote Liste gefährdeter Arten) ond a Jagdvrbot. Grondlaga send internationale Abkomma wia s Washingtoner Artenschutzabkommen ond d Berner Konvention.

A Vorschduf fir s Ziel vo ara nadierlichera Omweld isch s Aalega vo Samabanka. D nexd Schduf isch s Erhalda vo Aarda en Bodanische Gärda ond en Zoo.

A weidrr Ibrgang isch s Geheg mid ama Zau drom. Ohne Zau drom muaß d Bewegongsfläch größr sei, weil s suschd mid de omliegende Endressa Differenza gea kaa.

S direkde Eisedsa en d Nadur wurd z. B. bei de Fisch gmachd.

Weil en Asie Glasaal a Delikatess sen, werrad se au donaa gschmugggld, was en manche Fäll zu ara Ondschdidsong vo Aaasiedlongsarboida wurd.



</doc>
<doc id="73265" url="https://als.wikipedia.org/wiki?curid=73265" title="Wiborada">
Wiborada

D Wiberat – das isch ihre althochdüütsch Name; die latynische Text vom Middelalter schrybe ne Wiborada – isch e Frau us em Thurgau gsi, wo im zäähte Joorhundert als Einsidlerin z Sanggalle gläbt het und am 1. Mai 926 dört döötet worden isch. Si gilt als chrischtlechi Märtyrerin, und si isch die erschti Frau, wo vom ene Papscht zur Heiligen erklärt worden isch. Uf däm Platz, wo si vermuetli s Läbe gloo het, stoot e Chile, wo früener e beliebte Pilgeroort im Land am Bodesee gsi isch.

Scho im zähte Joorhundert het der Sanggaller Dekan Ekkehard der Erscht d Gschicht vo der Heilige Wiberat ufgschribe, schynts uf bsundere Wunsch vom Bischof Ulrich vo Augschburg. Vo dere latynische Kwelle, der "Vita Sanctae Wiboradae," sind drü middelalterlichi Abschrifte bis hüt erhalte, aber nid öpe z Sanggalle, sondern eini z Stuttgart, eini z Augschburg und eini z London. Im elfte Joorhundert het der Sanggaller Mönch Herimann e zwöiti Fassig vo der Wiberat ihrere "Vita" ufgschribe, au uf Latynisch, und die isch i der Biblioteek vom Chlooschter Sanggalle; es git dervo i der Stiftsbiblioteek no jüngeri latynischi Abschrifte und us em 15. Joorhundert sogar zwöi düütschi Versioone, wo in einere s erschte Bild vo der Heilige gmoolet isch. 

Wenn d Wiberat uf d Wält cho isch, weiss me nit; das isch i de Kwelle niene-n ufgschribe. D Forschig het probiert usezfinde, wohär ass si cho isch, aber au do derfür git’s keini gnaue Informazioone. Es git e Tradizioon, si sig us der adeligi Familie vo de Klinge im Thurgau gsi, wo vo der Stammburg "Alteklinge" bi Wigeltinge cho isch und wo eine dervo vil spöter d Stadt Chlingnau am weschtleche Rand vom alte Thurgau, im hütigen Aargau, ggründet het, nume git’s do derzue keine Dokumänt; anderi dänke, si wär vo Konstanz gsi, was au nid sicher isch. Wie men em Name "Wiberat" aagseht, isch si en Alemannin gsi, und dass si us em Thurgau cho isch, wo denn no vil es grössers Gebiet gha het als der hütig Kanton Thurgau, darf men anää. Es isch en unsicheri Zyt gsi dozmol rund um e Bodesee, wo nach eme lange Stryt erscht grad 911 s grosse alemannische Herzogtum entstanden isch, und der Thurgau isch s Chärnland vo däm gsi.

Wie’s der Familie vo der Wiberat süscht ggangen isch, cha me nid säge. In ihrere Läbensgschicht list me, si heig e Schwöschter gha, wo Pliddruda gheisse het, und e Brueder, der Hitto, wo au uf Sanggalle cho sind. D Näme vo Vatter und Muetter sind aber nid überliferet. Die beide Fassige vo der Heiligegschicht verzelle en Huuffe Sache, wo me gseht, ass d Wiberat scho als chlyy und i der Jugend immer bsunders fromm gläbt heig; nume ghört das eifach zum literarische Styl vo de Heiligeviite, und me weiss nüt gnöiers über ires würkleche Läbe, bevor si is Dorf bim Chlooschter vom heilige Gallus ggangen isch. Wenn das gsi isch, cha me nume vermuete; vilecht het si scho am Ändi vom nüünte Joorhundert dört gläbt. I der erschte "Vita" list me, d Alemannin heig mit irem Brueder Hitto mol e Wallfaart nach Rom gmacht, aber süscht nüüt wyters vo sonere Reis. Si het, wie me list, em heiligen Ulrich, won er Chlooschterschüeler z Sanggalle gsi isch, vo der Vision verzelt, är wäärdi Bischof; und das isch würklech so choo, der Ulrich isch e grosse Leiter vom Bischtum Augschburg woorde.

Was d Gschichtskwelle denn als erschts präzys vo der Wiberat brichte, isch, ass si vier Joor lang sträng und fromm und askeetisch im Dorf Sankt George, wo hütt es Kwartier vo Sanngallen isch, gläbt het und derno ane 916 nid wyt wäg dervo het dörfe en "Inkluuse" wärde, wie’s i dere Zyt bi ganz bsunders fromme Fraue der Bruuch gsi isch. Der Bischof vo Konstanz, der Salomo, wo glychzytig au Apt vo Sanngalle gsi isch, het’s ere erlaubt. Das bedüütet, ass si sech wägen ihrem starche chrischtleche Glaube i der Nööchi vom Chlooschter im ene Hüsli het lo ymuure, wo kei Tüüre me gha het, zum ganz eleige sy. D Wältchronik vo der Rychenau seit das eso: "Apud Sanctum Gallum beata virgo Wiborada arcius inclusa est." Die Zälle, wo si jetz drin gläbt het, isch näbe der Chile vom Heilige Mang gstande, wo dozmol der Wiberat ire Brueder Hitto der Pfaarer gsi isch. Uf däm Platz öpen e halbi Stund vom Chlooschter isch hütt no d Sanggaller Mange-Chile.
So isch das zäh Joor lang ggange und d Wiberat isch immer ypschlosse gsi und het fromm gläbt. Denn isch öpis Schlimms bassiert, wo nid numen ihres Läbe, sondern das vo vilne Lüüt im dütsche Rych und au im alemannische Gebiet dramatisch veränderet het: S wilde Volch vo de Ungarn isch vo Oschte bis dohi choo und het s ganze Land bis uf Basel abe usplünderet, und es het vil Joor bruucht, bis se der König Otto ane 955 bi Augschburg het könne schloo. Lang vorhär, am 1. Mai ane 926, sind d Ungarn uf eim vo irne Raubzüüg uf Sanggalle cho, sicher zum s bekannte Chlooschter uuszraube. D Mönch sind, wil d Wiberat der Apt Engilbert wägere Visioon isch go warne, rächtzytig i d Wälder am Säntis usgwiche, dänk au mid allem wo möglech gsi isch vo de wärtvolle Sache us der Chile und em ganze Huus; d Schrifte us em Archyv und d Büecher het men i der Rychenau versteckt. Aber die frommi Wiberat isch trotz em Zuerede vom Apt ihrem Läbensstyl i der Klause tröi blibe. Wo se d Ungarn im Huus ohni Tüüre gfunde händ, sind si durch s Tach ynegstige und händ d Wiberat agriffen und schwär verletzt, so dass si gly dra gstorben isch. Me weiss s Datum so gnau, wil en Sanggaler Mönch das tragischen Ereignis im Profässbuech vom Chlooschter ufgschribe het.

Wo der Konvänt es bar Tääg spöter zrugg cho isch, het der Apt d Inkluusin fyrlech lo begrabe, und vil frommi Lüüt sind zu dere Dootemäss cho.

Im Bricht vo däm Heiligelääbe sind vil wundersami Sache ufgschribe, wo für d Mönch und d Lüüt Bewys gsi sind, ass d Wiberat e Märtyrerin und heiligi Person isch. So het men öpe gwüsst:

Wäge däm allem und no meh anderne Zeiche het me z Sanggallen und im ganze Thurgau die frommi Frau, wo scho vorhäär als Inkluuse bewunderet worden isch, gly rächt afo verehre. Im Chlooschter isch scho im Joor drufabe, ane 927, ihre Todestaag bsunders gfyret worde. Und das isch e Tradizioon bis wyt i d Nöizyt gsi, nume het me bi der ofizielle Heiligsprächig ane 1047 der 2. Mai als Todestag agluegt und zum feschte Fyrtig vonere ggnoo. Hüt no isch dä Fyrtig i der Liturgy vom Bistum Sanggalle obligatorisch.

I der Chlooschterchronik "Casus sancti Galli" schribt der Mönch Ekkehard der Viert dervo, wie der Kaiser Heinrich der Dritt und däm syni Frau Agnes gmacht händ, ass der Papscht Klemens der Zwöit d Wiborada als Heiligi anerchänt het. 

Z Sanggalle het d Gschicht vo der heilige Wiborada, wie men ere hüt au im Dialäkt seit, immer wider Fraue derzue brocht, au so nes heiligmässigs Läbe z wähle. Es bar sind wie sii zu der Mange-Chile als Inkluuse cho, die letschti vonne isch dört ane 1509 gstorbe. Und z Sankt George oben isch vom 16. Joorhundert bis 1834 s "Wiborada-Chlooschter" für Fraue gsi.

D Wiborada, wo me uf de Bilder gärn mit eme Buech zeigt, isch d Schutzpatronin vo de Bibliotekare und de Büecherfründ.



</doc>
<doc id="73266" url="https://als.wikipedia.org/wiki?curid=73266" title="926">
926



</doc>
<doc id="73282" url="https://als.wikipedia.org/wiki?curid=73282" title="Agnes von Rheinfelden">
Agnes von Rheinfelden

D Agnes vo Rhyfälde (* öpe 1065; † 19. Dezämber 1111) isch e Prinzässin us der adelige Familie vo Rhyfälde und spöter Herzogin vo Zääringe gsi.

Si isch als Dochter vom Herzog und König Rudolf vo Rhyfälde und vo der Adelheid vo Turin († 1079), der Dochter vom Graf Otto vo Savoie, uf d Wält cho. Als Chind het si mit der Familie uf der Burg Schtei uf der Insle im Rhy bi Rhyfälde gläbt. Dää Oort het den zum Sisgau ghört. Ane 1079 het d Prinzässin Agnes der Markgraf Berthold der Zwöit vo Zääringe ghürootet, wo öpe 1050 uf d Wält cho isch und au bis 1111 gläbt het. Ihri Schwöschter Adelheid († 1090) isch d Frau vom König Ladislaus vo Ungarn woorde.

Wo nach ihrem Vater († 1080 im Chrieg) ane 1090 au ihre Brueder, der Herzog Berthold, gstorben isch, het sii als Erbin zu de vile Güeter vo der Familie vo Rhyfälde chönne luege. Zu däm Psitz het vil Land am Rhy und im Schwarzwald und ännet em Jura im Aarburgund und bis zum Thunersee ufe ghört. S Gebiet zwüschedrin im Jura isch zwar vo anderne Heere kontrolliert worde, bsunders em Bischof vo Basel; bim Schtei z Rhyfälde isch aber die einzegi Brugg übere Rhy ggange wyt und breit, und das isch füre Wääg zwüsche de Landschafte im Norden und im Süüde wäsentlech gsi. Über die schöne und bedüütende Ländereie het jetz ihre Maa, der Zääringer Berthold, chönne mit regiere. Die Hürootsverbindig isch der wichtigscht Erfolg gsi für d Zääringer zum es grosses Fürschtetum z übercho. So isch es derzue cho, ass der Graf Berthold ane 1092 zum Herzog vo Schwoobe und Vogt vo Züri erhobe worden isch, und d Königsdochter Agnes isch do dermit d Herzogin im alemannische Gebiet gsi.

Es bar Oort so wie Buchsi, Seebärg und Huttwil im Oberaargau het d Agnes em Chlooschter Sant Peeter im Schwarzwald gschänkt, wo s nöie Huuschlooschter vo de Zääringer gsi isch. D Herzogin Agnes, wo s Land ggää het, gilt i der Chlooschtergschicht als eigentlechi Gründere vo däm Huus, wo si mit ihrem Maa ane 1093 gstiftet het. Wo der Herzog Berthold vo Zääringe und sini Frau Agnes ane 1111 churz nach enand gstorbe sind, het me se z Sant Peeter im Schwarzwald beärdiget. D Agnes isch die letschti vom grosse adelige Gschlächt vo de Rhyfälder gsi.

D Agnes und der Berthold hend nüün Chind gha: der Konrad, wo Herzog vo Zääringe gsi isch; der Berthold der Dritt, wo nach em Konrad Herzog worden isch, en andere Berthold, wo nume churz gläbt het, der Rudolf, d Agnes, wo der Graf Wilhelm vom Burgund ghürootet het, d Liutgard (isch au chly gstorbe), d Petrissa, wo der Friedrich vo Pfirt ghürootet het, d Liutgard und d Judith.



</doc>
<doc id="73283" url="https://als.wikipedia.org/wiki?curid=73283" title="2019">
2019




S Johr 2019 isch zum Gedänkjohr für 500 Johr Reformation i de Schwiz worde. Am 1. Jänner 1519 isch de Huldrych Zwingli Lütprieschter am Groossmünschter z Züri wore und da wörd as Aafang för d Entstehig vo de Reformierte Chile i de Schwiz aaglueged. Am 19. Jänner 2019 chunnt us däm Aalass en Spiilfilm mit em Name «Zwingli» i d Schwizer Kino.

S Förschtetum Liachtastaa fiiret es Jubiläum, 300 Johr "Ländle".





</doc>
<doc id="73286" url="https://als.wikipedia.org/wiki?curid=73286" title="Haut-Léon Communauté">
Haut-Léon Communauté

D Haut-Léon Communauté (bretonisch "Gorre-Leon Kumuniezh") isch e franzesische Kommunalverband im Département Finistère in dr Region Bretagne. Dr Gmaiverband isch zum 1. Jänner 2017 entatand us dr Fusion vu dr Kummunalverbänd Baie du Kernic un Pays Léonard un bstoht us 14 Gmaine. Dr Verwaltigssitz isch z Saint-Pol-de-Léon.

Zum Kommunalverband ghere die Gmaine:


</doc>
<doc id="73288" url="https://als.wikipedia.org/wiki?curid=73288" title="Monts d’Arrée Communauté">
Monts d’Arrée Communauté

D Monts d’Arrée Communauté (bretonisch "Menez Are Kumuniezh") isch e franzesische Kommunalverband im Département Finistère in dr Region Bretagne. Dr Gmaiverband isch zum 1. Jänner 2017 grindet wore us dr Fusion vu dr Communauté de communes des Monts d’Arrée un dr Communauté de communes du Yeun Elez un bstoht us 13 Gmaine. Dr Verwaltigssitz isch z Loqueffret.

Zum Kommunalverband ghere die Gmaine:


</doc>
<doc id="73290" url="https://als.wikipedia.org/wiki?curid=73290" title="Audrey Azoulay">
Audrey Azoulay

D Audrey Azoulay (* 4. Augschte 1972 z Paris) isch e französischi Beamtin und Politikerin. Si isch d Generalsekretärin vo der UNESCO.

D Audrey Azoulay chunt us ere Familie vo marokkanische Sepharde. Ihre Vater isch der Journalischt und Politiker André Azoulay, und d Muetter heisst Katia Brami und isch e Schriftstellere. D Azoulay isch z Paris ufgwachse und het der Master i der Betriibswirtschaftslehr, wo si a der Uni "Paris Dauphine" und a der Uni vo Lancaster studiert het. Derzue ane het si au no z Paris am Institut für Politischi Studie und a der École nationale d’administration studiert. Si isch verhürootet mit em François-Xavier Labarraque und het zwöi Chinder.

Nach em Studium het si i der Abteilig für audiovisuelli Meedie vom französische Kulturminischterium und spöter bim Rächnigshof vo der Regioon Île-de-France und sid 2006 am nazionale Filmzäntrum vo Frankrych gschaffet. Si isch au als Expertin über d Meedie für die Öiropäischi Kommissioon gsi.

2014 het se der Presidänt François Hollande im Elysée-Palascht zur Berooterin für Kultur und Kommunikazioon gmacht, und zwöi Joor spöter isch si i der französische Regierig Ministerin für Kultur und Kommunikazioon woorde.

Wo ane 2017 en nöie Generalsekretär für d UNESCO, wo der Sitz z Paris het, gsuecht worden isch, het Frankrych d Audrey Azoulay derfür vorgschlage, und am 13. Oktober 2017 het se der UNESCO-Exekutyvroot in ere Wahl, wo verschideni Lüüt us bar Länder Kandidate gsi sind, den au gwählt. Am 10. November het se d Generalkomferänz vo de UNESCO-Mitglider i däm Ampt bestätiget. Si het gseit, d UNESCO sell sech bsunders für d Fraurächt, füre Schutz vo de Kulturgüeter vor em Terrorismus, für d Schuele z Afrika und für d Stüürig vo der Digitalisierig ysetze.

D Audrey Azoulay isch zur Kommandörin vom französische Orde für d Künscht und d Literatur ernänt worde.



</doc>
<doc id="73292" url="https://als.wikipedia.org/wiki?curid=73292" title="Communauté de communes Pleyben-Châteaulin-Porzay">
Communauté de communes Pleyben-Châteaulin-Porzay

D Communauté de communes Pleyben-Châteaulin-Porzay (bretonisch "Kumuniezh kumunioù Pleiben-Kastellin-Porzhe") isch e franzesische Kommunalverband im Département Finistère in dr Region Bretagne. Dr Gmaiverband isch zum 1. Jänner 2017 grindet wore us dr Fusion vu dr Kommunalverbänd Région de Pleyben und Pays de Châteaulin et du Porzay un bstoht us 17 Gmaine. Dr Verwaltigssitz isch z Châteaulin.

Zum Kommunalverband ghere die Gmaine:


</doc>
<doc id="73293" url="https://als.wikipedia.org/wiki?curid=73293" title="Communauté de communes Presqu’île de Crozon-Aulne maritime">
Communauté de communes Presqu’île de Crozon-Aulne maritime

D Communauté de communes Presqu’île de Crozon-Aulne maritime (bretonisch "Kumuniezh kumunioù Gourenez Kraozon-Arvor ar Stêr-Aon") isch e franzesische Kommunalverband im Département Finistère in dr Region Bretagne. Dr Gmaiverband isch zum 1. Jänner 2017 grindet wore us dr Fusion vu dr Kommunalverbänd Communauté de communes de la Presqu’île de Crozon un Communauté de communes de l’Aulne Maritime. Dr Verwaltigssitz isch z Fouesnant.

Zum Kommunalverband ghere die Gmaine:


</doc>
<doc id="73295" url="https://als.wikipedia.org/wiki?curid=73295" title="Louise Michel">
Louise Michel

D Louise Michel (* 29. Mai 1830 ufem Schloss Vroncourt im Departemänt Haute-Marne; † 9. Jänner 1905 z Marseille) isch e französischi Lehrerin, Autorin, Feminischtin und Anarchischtin gsi.

D Clémence-Louise Michel isch d Dochter vo der Magd Marianne Michel, wo im Schloss Vroncourt im Departemänt "Haute-Marne" im Dienscht gstanden isch, gsi; als ihre Vatter chunt am eendschte der Soon vom Schlossherr vo Vroncourt in Froog. Ufgwachse isch si bi der Schlossfamilie, wo guet für se gluegt het und gmacht het, ass si vil cha leere. Wie si sälber seit, isch ere scho gly ufgfalle, wie schlächt ass es de ermere Lüüt uf em Land und au de Dier ggangen isch. Si het Mitgfüel mit de Buure und mit de ploogete Dier gha und wäge dämm d Ideeè vom Klassekampf übernoo, wo sech gäge die Starche und Mächtige müess richte.

Wo si ane 1850 d Prüefig bestande het zum e Lehrerin wärde, het me se zerscht wäge der politische Haltig niene aagstelt. So het si z Audeloncourt e freiheitlech usgrichteti Schuel gründet, und 1853 isch si denn doch anere Schuel z Paris agnoo worde. Wo ane 1871 Frankrych und denn au d Stadt Paris vo de Düütsche agriffe worden isch, het sech d Michel als Chrankeschwöschter um d Aktivischte vo der Pariser Kommune, wo im Gfächt verletzt worde sind, gchümeret, und denn isch si grad sälber zu der Nazionalgarde ggange und het im 61. Bataillon vom Kwartier Montmartre kämpft. Si het angaschierti Text gschribe zum d Lüüt derzue z bringe sech gäge s Unrächt z wehre, und si isch mit de revoluzionär gsinte Lüüt vo der Stadt bekant gsi. Der Schriftsteller Victor Hugo het ere es Gedicht gwidmet, wo se z Frankrych algemein bekant gmacht het.

Als Frau, wo sech dütlech für revoluzionäri Ideeè ysetzt, het se d Obrikeit immer wider verfolgt. Es Gricht het se 1871 is Chefi im alte Chlooschter Auberive gschickt und 1873 uf Nöikaledonie, die französischi Inslegruppe im Pazifik, verbannt. D Reis mit em Schiff dörthii het si mit der Nathalie Lemel gmacht, wo en Aktivischtin vo der Erschte Internazionale gsi isch, und dur das isch d Michel erscht rächt en engaschierti Anarchischtin und Antimilitarischtin woorde. Z Paris het me se aber nid vergässe, und bi de Lüüt het si «die root Wölfin» und au «die gueti Louise» gheisse. Wo si 1880 begnadiget worden und zrugg cho isch, heig si schynts grad wider s Volch ufghetzt und isch drum wider is Chefi choo. 1882 isch es sii gsi, wo de französische Anarchischte vorgschlage het, als nöis Symbol die "Schwarzi Fahne" aznää; und non es anders Zeiche für anarchistischi Sache isch von ihre zerscht bruucht worde: das mit der "Schwarze Chatz."

1888 het en Royalischt d Michel schwär verletzt, si isch aber wider gsund worde und scho 1890 wider mit revoluzionäre Vortreeg ufgfalle, und do het se der Staat ine Närveheilaastalt yfgwise. Spöter isch si uf London ggange, und 1895 isch si wider uf Paris zrugg cho. 1904 isch d Louise Michel ere Freimuurerloge byträte, wo si sech für d Frauerächt ygsetzt het; im nöchschte Johr isch si z Marseille gstorbe. Zu der Dootefyr z Paris, wo me vil Reede het chönne ghöre, eini dervo vo der Feminischtin Séverine, sige schynts 120.000 Lüüt cho. S Graab vo der Louise Michel isch ufem Fridhof vo Levallois-Perret.

Z Frankrych git’s 190 Schuele, wo der Name vo der Louise Michel trääge, und e Stazioon vo der Metro vo Paris heisst sid 1937 nach ihre; es isch eini vo nume drüü Metrostazione z Paris mit em Name nach ere Frau. Sid 2004 heisst der Platz, wo z Paris under der Chile "Sacré-Cœur de Montmartre" lyt, «Square Louise-Michel». Und i vilne französische Gmeinde gits Louise-Michel-Stroosse, so öpe z Stroossburg und z Maarsei.

Für d Anarchischte isch d Louise Michel es legendärs Vorbild. Und au d Arbeiterbewegig und linggi Politiker z Frankrych berüeffe sech gärn uf sii als eini vo de erschte, wo sech für ihri Sach ygsetzt heig. Am Frauetag 2013 het die militanti Dierbefreiigsbewegig dra erinneret, ass d Louis Michel au e Vorkämpferin vo ihrere Idee gsi isch.




</doc>
<doc id="73296" url="https://als.wikipedia.org/wiki?curid=73296" title="Quimper Bretagne Occidentale">
Quimper Bretagne Occidentale

D Quimper Bretagne Occidentale (bretonisch "Kemper Breizh Izel") isch e franzesische Kommunalverband im Département Finistère in dr Region Bretagne. Dr Gmaiverband isch zum 1. Jänner 2017 grindet wore us dr Fusion vu dr Kommunalverbämnd Quimper Communauté un Pays Glazik un dr Gmai Quéménévenun un bstoht us vierzeh Gmaine. Dr Verwaltigssitz isch z Quimper.

Zum Kommunalverband ghere die Gmaine:


</doc>
<doc id="73302" url="https://als.wikipedia.org/wiki?curid=73302" title="Natalie Imboden">
Natalie Imboden

D Natalie Imboden (* 4. Septämber 1970) isch e Schwyzer Bolitikeri (Grieni). Si isch syter 2010 Großreeti vum Kanton Bärn un syter 2015 Co-Bresidänti vu dr Griene Kanton Bärn.

D Imboden isch im Oberwalliser Bärgdorf Täsch ufgwachse. An dr Universitet Bärn het si Gschicht, Bolitik un Staatsrächt studiert. Vu 2001 bis 2010 het si s Grien Bindnis im Bärner Stadtbarlemänt verdrätte un isch 2006 bis 2014 Bresidänti vum Griene Bindnis gsii. Vyl Johr het d Imboden in dr Gwerkschaftsbranche gschafft, zem Byschpoel zwische 2007 un 2018 as Gwerkschaftssekreteeri fir d Unia. Syt 2018 isch si Generalsekreteeri vum Schwyzerische Mieterne- un Mieterverband. In däre Funktion setzt si si fir zahlbare Wohnruum in dr ganze Schwyz yy.

D Natalie Imboden läbt mit ihrem Partner un ihrem Suhn z Bärn.



</doc>
<doc id="73305" url="https://als.wikipedia.org/wiki?curid=73305" title="Trockenmauerwerk">
Trockenmauerwerk

E Trochemuur isch e Muur, wo nume mit Steine ohni Pflaschter zwüschedrin uufbigen isch.

Es isch die eltischti Aart, wie me mit Steine e Muur cha mache für Hüüser z boue oder zum am ene abheltigen Oort en flache Bode z haa. Me nimmt derfüür es bar Steibröcke so wie me se i der Natur cha uflääse, sind si z gross zum lüpfe mues me se verschloo; oder au Steine, wo me im Steibruch zwägmacht.

Ane 2018 het d UNESCO die tradizionelli Boukunscht vo dene Muure, so wie si in acht Staate von Öiropa vorchunt, i d Lischte vom Immaterielle Kulturerb vo der Mönschheit ufgnoo. Es goot um d Erfahrig mit dere uralte Technik, wo z Kroazie, z Züpere, z Frankrych, z Griecheland, z Italie, z Sloweenie, z Spanie und i der Schwiiz no läbig isch.

Sötigi Muure sind i der Kulturlandschaft a vilnen Oort z finde, öpen im Wallis bi de Wybäärge, wo men am steile Bärg Terrasse gmacht het, ass d Äärde nid abrütscht, und im Jura, wo me s «Weidmuure» uf d Gränze zwüsche de Matte stelt. I den Alpe het me uf de Bärge au so Gränzmuure bout und döört het me derby grad au no d Steine, wo vo de Bärge abegheit sind, vo de Alpmatte wäggruumet, ass dört meh Gras cha wachse für s Veh. Mit eifache Muure het men au d Wänd vo de alten Alphütte und vo de Pfeerch zum s Veh yzspeere gmacht.

Für vil alti Stroosse het men i de Bärge so ufgschichteti Muure bruucht.

Scho sid 2005 zelt d Landschaft vo de Wybäärgen am Gämfersee im Lavaux-Gebiet zum UNESCO-Wälterb; do sind aber vil Muure mit Pflaschter gmacht, und es sind also nid alles Trochemuure.

I der Architekturgschicht het me mit trochen uufgschichtete Muure ganzi Hüüser gmacht so wie bi de gwölbte Durmhüüser vo der Bronzezyt und öpen au bi de Stedt vo de Inka z Südamerika; es berüempts Wältkulturguet isch d Stadt Machu Picchu uf emene Bärg i den Ande. Au d Schächt vo de Soodbrünne sind tradizionell teils us trochnigem Muurwärch gsi.

D Kunscht isch die, dass me d Steine so ufenand leit, ass si über die ganzi Muur zämehebe und ass d Muur grad so tick isch dass si guet stoot, abr au nid z tick süscht bruucht me vil z vil Steine.

Muure us Steine mit Löcher zwüschedrin sind für d Böde und für d Biodiversität guet. S Wasser und d Luft cha liecht derdur goo, und i de Chlüft läbe vil chlyni Dier.

Trochnigi Muure mues men all Joor flicke und putze, ass si guet blybe. Und mid de chlyne Terrasse, wo s druff het, isch au d Arbet vo de Buure nid so liecht wie uf grosse Flechene. Drum sind die Strukture bi Meliorazionsprojäkt i vilne Gebiet verschwunde, und anderi sötigi Kulturlandschafte wärde gar nümme bruucht und es wachse druff Strüücher und Wald.

S Land Baade-Würtebärg het d Landschafte mit Trochemuure im Inträssi vom Naturschutz uf die "Rooti Lischte vo de Biotop" too, wil me se a vilnen Oorte nümme pflegt und für ne razionelleri Landwirtschaft kabut gmacht het.





</doc>
<doc id="73307" url="https://als.wikipedia.org/wiki?curid=73307" title="Schweizer Fussballnationalmannschaft der Frauen">
Schweizer Fussballnationalmannschaft der Frauen

D Schwiizer Nazionalmannschaft vo de Fraue im Schutte isch es Tiim vo Fraue im Schutte vom Schwiizerische Schuttverband.

D Mannschaft isch ane 1972 bildet worde. Ihres erschte Länderspiil ane 1927 het si z Basel gäge Frankrych gha, und das isch unentschide mit zwöi zu zwöi Gool usggange.

I der jüngere Zyt händ si 2011 gege d Russinne gwunne, derno aber gege Itaalie verloore. Am Züpere-Cöp 2010 und au 2013 sind d Schwiizer Fraue je ufe viert Platz und am Züpere-Cöp 2017 uf e erscht Platz choo. A der Wältmeischerschaft 2015 z Kanada isch s Tiim im Achtelsfinaal usgschide. 2016 het sech d Nazionalmannschaft s erschte Mol für en Öiropameischterschaft kwalifiziert.

I dr Wältranglischte vo dr FIFA sind d Schwiizer Schüttelerinne uf em sibezääte Platz (Juni 2018).

D Treener vo der Frauenazionalmannschaft sid 1972 sind gsi:

Gääge Düütschland
Gäägen Öschtrych



</doc>
<doc id="73310" url="https://als.wikipedia.org/wiki?curid=73310" title="Ida Frohnmeyer">
Ida Frohnmeyer

D Ida Frohnmeyer (* 31. Dezämber 1882 z Indie; † 29. Augschte 1968 z Basel) isch e Schwiizer Schriftstellerin gsi.

Si isch als Dochter vom Leonhard Johannes Frohnmeyer, eme düütsche Missionaar, und der Marie Wilhelmine Frohnmeyer, wo vo ledig Bührer gheisse het, z Calicut uf d Wält cho. Vatter und Muetter sind dozmol im Uuftrag vo der Basler Mission z Indie gsi. Ane 1886, wo si vieri gsi isch, isch d Ida Frohnmeyer zrugg id Schwiiz cho, wo si z Basel bi schottische Verwandte vo dr Familie gläbt het, wil ihri Eltere wider uf Indie ggange sind.

D Frohnmeyer isch mit em Hermann Hesse befründet gsi und het sid 1893 e Zyt lang bi däm sine Eltere z Calw gläbt, mit ihm sinere Schwöschter Adele het si sech bsunders guet verstande. Vo 1895 a isch si zwöi Joor lang z Cannstatt und denn z Stuttgart id Schuel, und het denn bis 1902 dört als Chindergärtnerin gschaffet und derno für drüü Johr z Schottland. Das het ere spöter ghulfe het, wo si änglischi Wärch übersetzt het. 1905 het si wider z Basel gläbt und isch bis 1918 dört Lehrerin gsi. Denn het si als Nochfolgerin vom Rudolf von Tavel d Stell als Redaktöörin bi der Zytschrift "Die Garbe" übercho, wo si bis ane 1957 bliben isch. Zäme mit der Martha Ringier het si derzue d Zytschrift «Schweizerische Jugendblätter» redigiert. 1933 isch si Bürgerin vo Basel worde. Si het sech für d Frauefroog und für Flüchtling engaschiert.

D Frohnmeyer het Romään, Gschichte, Gedicht, Theaterstück und Höörspiili gschribe, s eint und andere dervo i der Basler Mundart. Und si het au als Übersetzerin gschaffet und für es bar Schwiizer Schriftsteller dene ihri Manuskript, bevor me se trukt het, duregluegt und s Düütsch verbesseret. Es Stück vo der Frohnmeyer isch i der Mundartanthology Schwizer Schnabelweid abtrukt; es isch e churzi Dialäktgschicht, wo «Dr Stiglitz» heisst.







</doc>
<doc id="73314" url="https://als.wikipedia.org/wiki?curid=73314" title="Bernadette Lerjen-Sarbach">
Bernadette Lerjen-Sarbach

D Bernadette Lerjen-Sarbach (* 1942 z Visp) isch e Schwiizer Mundartschriftstellerin.

D Bernadette Sarbach het z Ingebohl im Kanton Schwyz d Uusbildig zu der Chindergärtnerin gmacht und denn vier Johr lang in ihrere Heimetstadt Visp im Wallis uf däm Pruef gschaffet.

1966 het si der Johann-Josef Lerjen ghürootet, wo am 28. September 1933 au z Visp uf d Wält cho und am 20. Novämber 1999, eis Johr nach synere Pänsionierig, gstorben isch. Är isch Kulturingenieur ETH und Geometer gsi, und wil er sid 1973 uf em Bündner Meliorations- und Vermässigsamt z Chur gschaffet het, het d Familie sid 1973 z Zizers gwohnt. S Lerjens händ vier Chind.

D Bernadette Lerjen-Sarbach schribt im Oberwalliser Düütsch. Ihri Text sind in Zytschrifte, mit Mundartbüecher und au im Radio bekannt worde; si goht uf Läsige und macht bi Internazionale Mundart-Schrybwärchstett mit. Der Musiker Heinz Holliger het zäh churzi Text vo ihre verdoont.

D Lerjen-Sarbach het der Förderprys vo der Martin-Peter Enderlin-Stiftig (1998) und der Bündner Literaturprys vo der Milly-Enderlin-Stiftig (2003) übercho.




</doc>
<doc id="73321" url="https://als.wikipedia.org/wiki?curid=73321" title="Marguerite d’Oingt">
Marguerite d’Oingt

D Margrit vo Icona, uf Französisch Marguerite d'Oingt, wo i der Burg vo Icona, em hütige "Oingt," im 13. Joorhundert uf d Wält cho und am 11. Februar 1310 z Poletains gstorben isch, isch e burgundischi Chlooschterfrau, Mystikerin und e mehrsproochigi Dichterin gsi.

Si isch als Dochter vom Guichard, em Grundherr vom Gebiet vo Icona ("Oingt") im undere Rhonetal, uf d Wält cho; wenn das gnau gsi isch, weis me nit. I sym Teschtamänt vo 1297 het der Guichard se erwäänt. I der gotische Chile vo Oingt, wo im Middelalter d Burgkapälle vo der Adelsfamilie gsi isch, sind schöni, ghaueni Konsole a de Wänd, wo Chöpf von es bar Lüüt zeige; es git Forscher, wo dänke, das sige Porträä vo Persoone us der Burgfamilie, und eine vo dene Steine zeigi d Margrit – das wär doch zimli sensazionell, wenn s würd stimme.

D Margrit isch Chlooschterfrau i der Kartause vo Poletains und sid 1288 d Priorin vo däm Chloschter gsi. Si isch am 11. Februar 1310 gstorbe. I der Gägend isch si bis zur Zyt vo der französische Revoluzion verehrt worde; die katolischi Chile het se aber nie ofiziell zur Heilige erklärt.

Nach der Marie de France, wo vo 1160 bis 1210 gläbt het, isch d Burgunderin Margrit vo Icona die zwöiteltischti Dichterin vo ganz Frankrych, wo me könnt; und vo ihre sind die erschte Wärch vo dr Literatur i der frankoprovenzalische Sproch, wo’s hüt no git. Si het im frankoprovenzalische Dialäkt vo Lyon gschribe. Die dritti berüempti französischi Schriftstellerin vom Middelalter isch denn d Christine de Pisan (1364-1430) gsi.

D Margrit vo Icona isch e bildeti Chlooschterfrau gsi, und si het zerscht öpis uf Latynisch gschribe: s Wärch "Pagina meditationum," wo is Joor 1286 datiert isch.

Ihri beide frankoprovenzalische Text sind:

S erschten isch d Gschicht vo der heilige Béatrice vo Ornacieux, wo au e Kartöiserin gsi isch. Das Buech und psunders s zwöite, der «Spiegel», sind mystischi Text, wo der religiöse Bsinnig vo de Chlooschterfraue sete z Hilf cho. Die beide Schrifte, wo zimli läng sind, het s Generalkapitel vo de Kartöiser formell zum Lääse i de Frauechlööschter akzeptiert.



</doc>
<doc id="73331" url="https://als.wikipedia.org/wiki?curid=73331" title="Barbara Klossner">
Barbara Klossner

D Barbara Klossner (* 16. Oktober 1980 z Diemtige) isch e Schwiizer Sängerin und Jodlerin. Si isch bekant under ihrem Künschtlername und Psöidonüm Miss Helvetia. Ihri Text sind meischtens uf Schwiizerdüütsch.

Si isch z Diemtige im Bärner Oberland ufgwachse und het scho i der Schuelzyt leere Singe und Jodle und Schwyzerörgeli spiile. Und si het au no Kweerflöte gleert und Underricht im Ballet gha. Vo 2000 bis 2008 het si z Gämf und e Zyt lang z Amerika gläbt, und es Johr lang isch si a d "Schuel für darstellendi Kunscht" z Luzärn ggange, und si het gleert dirigiere.

D Klossner spiilt bi der Gruppe "Ländlerfründinne vom Gämfersee" und het es bar Johr der Jodlerklub vo Gämf gleitet und 2009 der Gämfer Frauejodlerchor gründet. Si isch Lehrerin a der Musigschuel Saaneland-Obersimmetaal. Am Eidgnössische Jodlerfäscht 2008 isch si als Solischtin und au zäme mit ihrere Muetter im Duett und no as Sängerin mit em Jodlerklub "Alphüttli" ufträtte. 2017 het si s Lied «Mir si Unspunne» für s Unspunnefäscht gsunge.

2011 het si under ihrem Name Barara Klossner s Album "Alors, Allons-Y! Äbä Ä So!" useggää, und 2018 as "Miss Helvetia" s nöie Album "E Guete - Bon appétit" Mä het se es bar Mol im Schwiizer Färnseh chönne gseh und im Radio chönne ghööre. Und au im Ussland goot si go Konzärt ggää, öpe z Korea, z China, z Frankrych und z Belgie. Si spiilt d Hauptrolle im Jodel-Musical "Stilli Zärtlichkeite," wo 2017 uf d Büüni cho isch.



</doc>
<doc id="73337" url="https://als.wikipedia.org/wiki?curid=73337" title="Historisches Lexikon des Fürstentums Liechtenstein">
Historisches Lexikon des Fürstentums Liechtenstein

S Historischa Lexikon vom Förschtatum Liachtastaa (HLFL) ischt a Enzyklopädii, wo da Stand vom Wössa öber d Gschicht vom Liachtastaa darstella tuet.

Ma ischt im Liachtastaa uf d Idee vom ana Historischa Lexion koa, well ma i säbere Zit ir Schwiz deanna s Historisch Lexikon vo da Schwiz aagfanga hät zschriiba. Zwöschad 1988 und 2008 ischt gforscht und gschreba wora. Im Jänner 2013 send dänn zwoa truckti Bänd ussekoa.

Im 2015 hät s Liechtenstein-Institut mit da Digitalisiarig vom Wärk aagfanga, zum s o im Internet zuagänglech zmacha. I da Form vom eHLFL ischt as sit am 13. November 2018 online verfüagbar und ischt i da Form vom ana gschlossna MediaWikis ufbaut.



</doc>
<doc id="73343" url="https://als.wikipedia.org/wiki?curid=73343" title="Ida Ospelt-Amann">
Ida Ospelt-Amann

D Ida Ospelt-Amann (* 15. Februar 1899 z Vaduz; † 12. März 1996 au dört) isch e Mundartdichterin vo Liechteschtei gsi.

D Ida Amann isch ane 1899 als Dochter vom Franz Amann und vo der Elisabeth Amann, wo vo ledig Burtscher gheisse het, uf d Wält cho. Si het zwe Brüedere und vier Schwöschtere gha. Nach der Schuelzyt isch is Ussland ggange und het z Arosa, z Portorož und z St. Moritz gschaffet. 1917 isch si zrugg uf Vaduz, wo Vatter und Muetter der Gaschthoof „Adler“ übernoo händ, und si het mit ihrere Schwöster Emma i däm Betriib ghulfe. 1928 het si der Hermann Ospelt ghürootet. Mit iim zäme het si drü Joor lang i der "Pfälzerhütte" vom Düütschen und em Öschtrychischen Alpeverein, wo uf em Bättlerjoch a der Gränze zum Voradlbärgische stoot, und derno im „Grüneck“ z Vaduz gwirtet. D Familie vo der Ida und em Hermann Ospelt het sächs Chinder gha.

Näbezue het d Ida Ospelt-Amann Gedicht und anderi Schrifte i der Mundart vo Vaduz gschribe, wo zum Oberländische inerhalb vom Liechtesteiner Dialäkt ghört. Si het Sprüüch und Lieder us em Land gsamlet und vor Publikum und im Radio und em Färnsee vo ihrne Sache gläse, und 1991 sind Text vo der Ospelt uf ere Kassette usechoo. Si ghört zu de bekantischte Mundartautoore vo Liechteschtei und so sind au Stück vo ihre i der Mundartanthology Am Rhii abtrukt; eis dervo isch s rassige Gedicht «Uf dr Pfööwach».

D Stadt Vaduz het ere für s literarische Schaffe s Guldige Verdienschtchrüüz und d Eerebüergerschaft ggä, und vom Fürscht Franz Josef em Zwöite het si s Ritterchrüüz vom Fürschtlech-liechtesteinische Verdienschtoorden übercho. Si isch 1989 Eerenpräsidentin vom Fraueverein Vaduz worde, und si isch es Eerenmitgliid vo der Liechtenchsteiner Mundartstiftig gsi.




</doc>
<doc id="73373" url="https://als.wikipedia.org/wiki?curid=73373" title="Christina Obergföll">
Christina Obergföll

D Christina Obergföll (* 22. Augschte 1981 z Lohr) isch e ehmoligi dytschi Speerwärferi. Ihre grescht Erfolg isch dr Gwinn vu dr Goldmedallie bi dr Wältmaischterschafte 2013 z Moskau gsii.

D Christina Obergföll isch z Mohlburig as Dochter vum Pirmin Obergföll un syre Frau Evelyne ufgwachse. Si het e eltere Brueder, Carsten. Mit sechs Johr het si bim TUS Mohlburig mit Lychtathletik aagfange un het si no Drei-, Vier- un Sibe-Kampf bal uf dr Speerwurf kunzäntriert. Si het z Offeburg Abitur gmacht un an dr Universitet Fryburg Bewegigsbezogeni Gsundhaitsferderig studiert un derno an dr DHfPG z Saarbrücken Gsundhaitsmanagement un 2010 mit eme Master abgschlosse. Syt em Septämber 2013 isch si mit em ehmolige Speerwärfer un ihrem ehmolige Trainer Boris Obergföll geb. Henry ghyrote. Si hän zäme zwee Sihn, Marlon (* 2014), un Noah (* 2017).

Näbe ihre Goldmedallie het si au zwoo Silbermedallie bi Wältmaischafte, zwoo Silbermedallie bi Europamaischterschafte un zwoo Silbermedallie bi dr Olympische Spiil gwunne. Si isch bis hite (Stand 2018) di dytsch Rekordhalteri im Speerwurf, e Zytlang het si au dr Europarekord ghaa (70,20 m). Zäme mit dr Barbora Špotáková, dr Osleidys Menéndez un dr Maria Abakumowa ghert si zue däne Speerwärferne, wu meefach iber 70 Meter gworfe hän.

Unter em Trainer Werner Daniels isch d Christina Obergföll ab 1997 fir d "LG Offeburg" aadrätte un het bi re Greßi vu 1,75 m e Wettkampfgwicht vu 71 kg ghaa.

Scho as Juniori het si erschti Erfolg gfyyrt. Zwische 2000 un 2002 isch si dreimol in Folg Dytschi Junioremaischteri wore. Bi dr Juniorewältmaischterschafte 2000 z Santiago de Chile isch si uf Rang acht chuu. Anne 2004 isch si bi dr Olympische Spiil z Athen derby gsii, het si aber as Fuzehti in dr Qualifikation nit fir s Finale chenne qualifiziere.

Dr erscht groß Erfolg vu ihre Karriere isch dr Obergföll bi dr Wältmaischterschafte 2005 z Helsinki glunge, wu d Silbermedallie gwunne het, was e Iberraschig gsii isch. Bi ihrem zweete Versuech het si dr Speer uf 70,03 m gworfe un mit däre Laischtig e Europarekord ufgstellt. Si isch dodermit um des Zyt di ainzig Frau uf dr Wält näbe dr Kubanerin Osleidys Menéndez gsii, wu dr Speer uf e Wyti vu iber 70 Meter gworfe ghaa het.

Bis vor dr Saison 2007 het d Obergföll as formuubständig un ihre komplizierte Wurfschtil as gsundhaitli problematisch gulte. Derwylscht si in vyl Wettkämpf nume gringi Wytene gschafft het, hat ai glunge Wurf eso wyt chenne fliege, ass er dytli iber dr Megligkait vu andere Wärferne glägen isch. Konkerräntine wie d Steffi Nerius hän wäg däm ihri Form, wu si nit hän chenne uusrächne, gferchtet. Bim Saisonstart 2007 z Halle het si aber zaigt, ass si an ihre Tächnik zimli gschafft ghaa het. Mit dr zur däm Zytpunkt zwootbeschte Laischtig vu ihre Laufbahn het d Obergföll mit 68,08 m dr Wettbewärb dytli vor dr Nerius gwunne, wu as Zwooti 64,74 m gschafft het. Dodermit het d Obergföll scho im erschte Wettkampf vum Johr 2007 di vun ere sälbscht gworfe Johreswältbeschtlaischtig vu 2006 vu 66,91 m iberdroffe. Au bi dr andere Wettkämpf z Kassel un z Cottbus het d Obergföll vor dr Nerius gsiigt, un am 23. Juni het si bim Lychtathletik-Europacup z Minche ihre aigene Europarekord uf 70,20 m verbesseret. Zum erschte Mol in ihre Karriere het d Obergföll bi dr Dytsche Maischterschafte 2007 z Erfurt dr Titel gwunne mit ere Wyti vu 66,59 m. Bi dt Wältmaischterschafte 2007 z Ōsaka het si glych wie im Vorjohr Silber gwunne.

Im Olympiajohr 2008 het si ihre Titel am 5. Juli 2008 bi dr Dytsche Maischterschafte z Nürnberg verdaidigt. Mit 62,18 m het si im letschte Versuech vor dr Nerius gwunne, wu bis zue däm Zytpunkt gfiert het un mit 61,91 m uf dr zweet Blatz chuu isch Ihri Beschtlaischtig anne 2008 lyt bi 69,81 m. Die Wyti het si am 31. Augschte 2008 bim DKB-Cup-Finale z Elstal gworfe. Bis dert het si ne Saisonbeschtlaischtig vu 67,72 m vum Grand-Prix-Meeting z Ostrava ghaa. Do het si s ainzig Mol gege di aktuäll Wältmaischteri Barbora Špotáková vu Tschechie gwunne, wu b däm Wettkampf mit 66,91 m Zwooti woren isch.

Bi dr Olympische Spiil 2008 het si mit 66,13 m di drittbescht Wyti gworfe. Vor ihre sin d Barbora Špotáková, wu mit 71,42 m d Goldmedallie gwunne het un dodermit e neie Europarekord ufgstellt het, un d Marija Abakumowa vu Russland gläge, wu au wyter gworfe het wie dr bishärig Europarekord vu dr Obergföll. No dr noodreeglige Disqualifikation vu dr Abakumowa wäge Doping dur s IOC am 13. Septämber 2016 isch dr Obergföll d Silbermedallie zuegsproche wore. D Viertblatziert vu 2008, d Briti Goldie Sayers, het dodermit d Bronzemedallie iberchuu.

Im Wältmaischterschaftsjohr 2009 het d Christina Obergföll bi ihrem erschte Wettkampf z Halle ne seli guete Start verwitscht. Si het mit 68,40 m gwunne, d Wältjohresbeschtlaischtig. No nie in ihre Karriere isch si eso guet in e Saison chuu. Bis zue ihrem dritte Wettkampf, am 5. Juni z Baunatal, het die Wältjohresbeschtlaischtig allno Bstand ghaa. Au dr Wettkampf z Baunatal het si mit 67,48 m gwunne. Bi dr Haim-Wältmaischterschafte z Berlin isch si mit 64,34 m uf dr fimft Blatz chuu un isch dodermit hinter dr Erwartige zrugblibe.

2010 het d Obergföll bi dr Europamaischterschafte z Barcelona hinter ihre Verainskameradi Linda Stahl d Silbermedallie gwunne. Derzue het si z Elstal mit 68,63 m dr drittwytscht Wurf vum Johr un dr fimftwytscht Wurf vu ihre gsamte Karriere ghaa.

D Saison 2011 isch fir d Obergföll aafangs zimli guet verlofe, si het vier Diamond-League-Meeting gwunne un si mit ihrem vierte Siig z London dr vorzytig Gsamtsiig gsicheret. Derzue het si in fimf Wettkämpf iber 65 Meter gworfe. Dr wytscht Wurf isch ere bi dr Dytsche Maischterschafte z Kassel mit 68,86 m glunge, des isch ihre viertbescht je gworfe Wurf gsii un het ere ihre dritt national Titel un e Maischterschaftsrekord brocht. Ihre große Draum vun ere Goldmedallie bi dr Wältmaischterschafte z Daegu (Sidkorea) isch nit in Erfillig gange, mit 65,24 m isch si nume uf dr viert Blatz chuu.

D Obergföll het jetz mit em Sportpsicholog Hans Eberspächer zämegschafft. Bi dr Europamaischterschafte isch si mit 65,12 m Vizeeuropamaischteri wore, churzi Zyt, nodäm si z Wattenscheid mit 65,86 m scho zum vierte Mol Dytschi Maischteri woren un aafangs Monet bim Wärfer-Meeting z St. Wendel scho uf 67,04 m chuu isch. Bi dr Olympische Spiil z London het si mit 65,16 m scho zum fimfte Mol e intenationali Silbermedalie gwunne, hinter dr aktuälle Weltrekordleri, dr ehmolige Wältmaischteri 2007 un jetz zwaimolige Olympiasiigeri Barbora Špotáková.

Ab Mai isch d Obergföll bi allne Diamond-League-Meeting derby gsii, wu Speerwurf uusdrait wird. Mit Siig z Eugene, z New York un z Rom isch si schnäll an dr Spitz vum Diamond Race Ranking chuu. Au bim negschte Meeting z Paris am 6. Juli het si gwunne. Bi dr dytsche Maischterschafte ai Dag speter het si si dr Linda Stahl mieße gschlaa gee. Mit 61,74 m isch si wyt hinter ihre sunschtige Saisonlaischtige blibe. Mit ihrem fimfte Diamond-League-Siig in Folg bi dr Anniversary Games z London isch si am 17. Juli vorzytig as Siigeri vu dr Gsamtwärtig feschtgstande.

Dr grescht Erfolg vu ihre Karriere het d Obergföll bi dr Wältmaischterschafte z Moskau ghaa, wu si mit ere Wyti vu 69,05 m d Goldmedallie gwunne het.

Wäg ihre Schwangerschaft un dr Geburt vu ihrem Suhn het si ne Wettkampfpaus gmacht. Im Mai 2015 isch si in Sport retuurchuu. Bi dr Wältmaischterschafte z Peking isch si bim Siig vu dr Katharina Molitor mit 64,61 m Vierti wore.

Noch em russische Doping-Skandal het si d Obergföll im Mai 2016 fir e Speeri vu Russland bi dr Olympische Spiil z Rio de Janeiro uusgsproche. Drotz ass si bi dr Europamaischterschafte as DM-Vierti nit derfer derby syy, isch d Obergföll fir di Olympische Spiil as aini vu drei dytsche Starterne nominiert wore statt dr Katharina Molitor, wu derno versuecht het ihri Nominierig mit ere Verfiegig vum Gricht durezsetze. Bi dr Spiil isch si as beschti Dytschi mit 62,92 m uf dr acht Blatz chuu. Mit eme Siig bim ISTAF Berlin het si am 3. Septämber 2016 ihre Karriere en Änd gmacht.


D Obergföll unterstitzt dr Ferderverain fir chräbschranki Chinder e. V. Fryburg, wu si au Kuratoriumsmitglid isch. Derzue setzt si si gege Chinderarmuet z Dytschland un au in dr Wält yy (u. a. fir d Wälthungerhilf un UNICEF).

In ihre Haimetgmai Mohlburig isch anne 2013 e Stroß noch ere gnännt wore.



</doc>
<doc id="73431" url="https://als.wikipedia.org/wiki?curid=73431" title="Mialet">
Mialet

Mialet isch de Name vo däne Ortschafte z Frankriich:
Mialet isch de Familiename vo däne Persone:


</doc>
<doc id="73433" url="https://als.wikipedia.org/wiki?curid=73433" title="Riva Valdobbia">
Riva Valdobbia

Riifu – uf iteliänisch Riva Valdobbia und piemontesisch S’la Riva – isch en Oort und en ehemoligi Gmeind vo der iteliänische Provinz Vercelli.

S Dorf lyt im Tseschrutol a däre Stell, wo der Sytebach "Vogna" in Fluss Tseschra, wo uf iteliänisch "Sesia" heisst, ymündet. Äs isch es bar Kilometer unden a Im Land.

Am 22. Juli 2018 hend d Gmeinde vo Riifu und Im Land fusioniert. Die nöie Gmeind heisst "Alagna Valsesia."

Das Piet isch im Areal vom Naturpark "Parco naturale Alta Valsesia."

D Nochbargmeinde vo Riifu sind Im Land, Alto Sermenza, Campertogno, Greschonei, Mollia und Rassa.

Der Oort chunt s erschte Mol ane 1217 imene Dokumänt vor. S Taal isch im Middelalter vo Walser kolonisiert worde, wo us em Nochbertal vo Greschonei här cho und übere Riifupass ggange sind – der düütsch Naame "Riifu" chunt us em Walserdüütsch. Im Ortsteil "Rabernardo" isch s Walsermuseum.

Vo Riifu chunt schynts der berüempt Boumeischter Ulrich Ruffiner.



</doc>
<doc id="73434" url="https://als.wikipedia.org/wiki?curid=73434" title="Christiane Rösinger">
Christiane Rösinger

D Christiane Rösinger (* 6. Jänner 1961 z Raschti) isch e dytschi Musikeri un Schurnalischti.

D Christiane Rösinger isch z Heilze bi Raschti ufgwachse un anne 1985 uf Wescht-Berlin zoge. Mitti 1980er Johr iosch si dert im Umfäld vum „Fischbüro“ unterwägs gsii. Anne 1988 het si zäme mit dr Almut Klotz un em Funny van Dannen d Band Lassie Singers grindet, wu si 1998 ufgelst het. In däm Johr, 1998, het si au zäme mit dr Almut Klotz s Label Flittchen Records grindet. Syter anne 1998 isch d Christiane Rösinger dr Chopf vu dr Band Britta, wu si zäme mit dr Britta Neander un dr Julie Miess grindet het. Dernääbe schrybt si fir verschideni Zytige, u. a. taz, Tagesspiegel, Berliner Zeitung, „Berliner Seiten“ vu dr FAZ, vor allem iber Theme, wu s um Popmusik un Popkultur goht. Im Merz 2008 isch ihre erscht Buech, „Das schöne Leben“, uusechuu, wu si in churze autobiografische Täkscht vum Lääben uf em Dorf un vum Lääben in dr Stadt verzellt. Syt em Augschte 2008 schrybt si all Wuche ne Kolumne fir dr eschtrychisch Radiosänder fm4.
Im Oktober 2010 het d Rösinger ihre erscht Soloalbum „Songs Of L. And Hate“ vereffetligt, fd Arrangschmänt het dr Andreas Spechtl vu Ja, Panik gmacht.
Im Merz 2011 isch si mit em Album „Songs of L. and Hate“ fir dr Echo-Kritikerbryys nominiert gsii. 

In dr 1990er Johr het si all Wuche d Veraastaltigsraie "Flittchenbar" in dr "Maria am Ostbahnhof" gmacht. Syt Dezämber 2010 veraastaltet si die musikalisch Theme-Gala all Monet im Kreuzberger "Südblock".





</doc>
<doc id="73437" url="https://als.wikipedia.org/wiki?curid=73437" title="Immenblatt">
Immenblatt

S Groß Süügeli ("Melittis melissophyllum;" alemannischi Näme) isch e Pflanzeart us dr Familie vu dr Lippeblietler (Lamiaceae). D Gattig "Melittis" isch monotypisch, des haißt, si bstoot nume us aire Art.

Dr Gattigsname "Melittis" isch e Neibildig vum Linné fir die Pflanzenart, wu vorhär "Lamium montanum" oder "Melissae folio" gnännt woren isch. Är laitet si vum griechische μέλισσα "mélissa, (mélitta)" = Imme ab. S Art-Epitheton laitet si vu latynisch "mel" fir Hunig un dr latinisierte Form vum griechische Wort φύλλον "phyllon" = Blatt ab, was vum Huniggschmack vu dr verribene Bletter chunnt. Dr Name "melissophyllon" wird scho vum Vergil (Georgica 4,63) un em Plinius em Eltere (Naturalis historia Buech 20,116 un 21,149) fir s Süügeli bruucht.

S Groß Süügeli isch e mehjehrig Chrut mit eme chroblige Rhizom (Hemikryptophyt). D Pflanze cheme uf e Wuchshechi vu 20 bis 50 Zäntimeter. D Stängel sin ufrächt un stumpf vierchantig. D Stängel un Bletter sin dicht mit waiche Gliderhoor bsetzt. D Bletter sin 0,5 bis drei Millimeter lang gstiilt. D Spraiti isch aifermig, runzlig, uf bode Syte hoorig un am Rand grob gsägt bis gschnattet.

D Bliete sitze zue ai bis drei in dr obere Blattachsle un sin vylmol aisytswändig, d. h. si stehn zue aire Syte. Dr Chelch isch 1,5 bis zwai Zäntimeter lang, brait glockig, zeh-nervig un am Rand un uf dr Nerven churz, vylmol driesig, hoorig. D Chelchoberlippel isch dreizehnig bis ganzrandig un lenger wie di zweezehnig Unterlippel. D Chrone isch drei bis 4,5 Zäntimeter lang. Si isch usse zmaischt wyss, d Oberlippel wyss oder hällpurpur un inne pinktet. D Oberlippel lisch ganzrandig, fyn driesig hoorig. D Unterlippel het zaimscht e lychtig purpurlilane Mittellappe. Mänkmol, bsundersch z Sidtirol, isch d Chrone rainwyss. Dr Bluescht isch vu Mai bis Juni. 

D Dailfricht sin 3,5 bis vier Millimeter lang, glatt oder hoorig. Wänn si fycht sin, wäre si schlymig.

D Chromosomezahl lyt bi 2n = 30.

Mer cha die Unterarte unterschaide:

Die Unterarte wäre vu Fischer (2005) in Frog gstellt.

S Groß Süügeli wachst in warme Edellaubwälder in dr colline bis montane Hechestapfel. S wachst zmaischt uf mäßig frische, chalchhaltige, lucke un humose Lätte- un Laimbeede. S isch e Ornigskarakterart vu dr wermibundene Aichemischwälder (Quercetalia pubescentis).

D Verbraitig isch meridional/montan bis sidtämperat im ozeanische Europa. S Verbraitigsbiet goot vu dr Iberische Halbinsle, Frankrych un dr Britische Insle iber Dytschland, Schwyz un Italie iber Pole un di gsamt Balkanhalbinsle bis in s Baltikum un Zäntral- un Sidweschtrussland un zue dr Dirkei. 

Z Eschtrych chunnt s in allne Bundesländer vor usser z Vorarlbärg. Z Salzburg un z Tirol chännt mer s nume sidli vum Alpehauptchamm, nämli im Lungau un z Oschttirol.

Z Dytschland chunnt s in dr Bundesländer Bade-Wirttebärg, Bayern, Brandeburg, Nidersachse, Rhyland-Pfalz, Sachse, Sachse-Anhalt un Diringe vor, in dr nerdlige Bundesländer wird s as stark gfehrdet bis vum Uusstärbe bedroht yygschetzt.

Au in dr Schwyz isch s haimisch, wu s vor allem am Jura lang un im Tessin vorchunnt.

Bstaibt wird s Groß Süügeli dur Hummle un Schmätterling. Blietenekologisch handlet s si um proterandrischi Lippelblueme, wu Nektar fiere un no Hunig schmecke.




</doc>
