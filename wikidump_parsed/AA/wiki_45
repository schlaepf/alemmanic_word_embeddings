<doc id="73439" url="https://als.wikipedia.org/wiki?curid=73439" title="Karin Keller-Sutter">
Karin Keller-Sutter

D Karin Keller-Sutter (* 22. Dezember 1963 as "Karin Maria Sutter" z Nideruzwil; haimetberächtigt z Jonschwil und Cherchbärg) isch e Schwizer Politikeri (FDP) und isch am 5. Dezember 2018 in de Bundesrot gwählt worde.

D Karin Keller-Sutter isch z Wil im Kanton Sanggale zäme mit drü Brüedere im e ländliche, katholische Milieu ufgwachse. Si hät eri Schueljohr z Wil und z Neueburg absolviert. Dänn hät si sich a de Dolmetscherschuel z Zöri (DOZ) zur Öbersetzeri und Komferänzdolmätscheri usbilde loo. Noch em Diplom hät si as sälbständegi Komferänzdolmätscheri gschaffet. Si hät Studie i Politikwüsseschaft z London und a de Universität z Montreal gmacht, es Nochdiplomstudium i Pädagogik a de Uni Friburg absolviert und isch as Bruefsmittelschuellehreri tätig gsii.

Eri politisch Karriere hät si vo 1992 bis 2000 as Gmaindröti vo Wil agfange; im 1997 hät si de Gmaindrot präsidiert. Vo 1996 bis 2000 isch si Mitglid vom Kantonsrot vom Kanton Sanggale gsii und zwösched 1997 und 2000 Presidänti vo de FDP vom Kanton Sanggale. Sit erer Wahl am 12. März 2000 bis Endi Mai 2012 isch si Sanggaller Regierigsröti gsii. Si isch em Sicherhaits- und Justizdepartemänt vorgstande und isch Presidänti vo de Schwizer Justiz- und Polizeidirektorekomferänz (KKJPD) gsii. Im Johr 2006/07 und 2011/12 isch si Presidänti vo de Kantonsregierig gsii. Si hät sich för s neue Asyl- und Ussländergsetz und en konsequente Vollzug im Kanton Sanggale engagiert und hät Integrazionsveriibarige mit Ussländer iigfüert. Si hät en bsondere Schutz för Opfer vo hüsliche Gwalt und en polizeiliche Jugeddienst iigfüert. Under ere isch d Polizeipresänz im öffentliche Ruum erhöht wore. Si isch zwor för eri herte Massnahme kritisiert wore, isch aber för eri Aalige dezidiert iigstande.

Am 19. August 2010 hät si bekannt ge, as si för de Bundesrat kandidieri, wo wäg em Rücktritt vom Hans-Rudolf Merz frei woren isch. Bi de Bundesrotsersatzwahle 2010, wo am 22. September stattgfunde händ, isch si aber nöd gwählt wore.

Bi de Parlamäntswahle vom 23. Oktober 2011 isch d Karin Keller-Sutter im erste Wahlgang mit 64,56 Prozänt vo de Stimmen in Ständerot und am 28. November 2017 aistimmig zur Presidänti vom Ständerot för s 2018 gwählt wore. Sit 2018 isch si au Presidänti vo de EU-EFTA-Delegazion.

Under anderem isch si Vizepresidänti vo de "Sanggaller Stiftig för Internazionali Studie", sit 2012 im Vorstand vom Detailhandels-Verband "Swiss Retail Federation" (ab Juli 2013 Presidänti), Verwaltigsröti i de "Pensimo Fondsleitung AG" und sit Mai 2013 im Verwaltigsrot vo de Versicherigsgruppe Bâloise. Vo 2012 bis 2016 isch si Mitglid im Verwaltigsrot vo de NZZ-Mediegruppe.

Am 9. Oktober 2018 hät d Karin Keller-Sutter bekannt gee, as si nomol för de Bundesrot kandidieri. En Sitz im Bundesrot isch frei wore, wäg em Rücktritt vom Johann Schneider-Ammann, wo im 2010 a Stell vo ere i d Landesregierig gwählt woren isch. Bi de Bundesrotswahle am 5. Dezember 2018 isch si zur Nachfolgeri vom Johann Schneider-Ammann gwählt worde und isch dadermit di 9. Frau überhaupt, wo i de Bundesrot gwählt worde isch.

D Karin Keller-Sutter isch mit em Rächtsmediziner Morten Keller ghürote und läbt z Wil.




</doc>
<doc id="73441" url="https://als.wikipedia.org/wiki?curid=73441" title="Viola Amherd">
Viola Amherd

D Viola Amherd (* 7. Juni 1962 z Brig im Kanton Wallis) isch e Schwiizer Politikeri (CVP). Vo 2000 bis 2012 isch si Stadtpräsidenti vo Brig-Glis gsi und sit em 2005 isch si Mitglid vom Nationalrot. Bi de Bundesratswahl am 5. Dezember 2018 isch si im erschte Wahlgang zur Nochfolgerin vo de Doris Leuthard gwählt worde.

D Viola Amherd isch vo 1969 bis 1978 a d Primar- und d Sekundarschuele z Brig-Glis gange vom 1978 bis 1982 am Latingymnasium z Brig gsi, wo si im 1982 mit de Maturität Typ B abgschlosse het. Vo 1982 bis 1987 het si a de Universität Fryburg Jus gstudiird und s Studium mit em Lizentiat abgschlosse. Im 1990 het si s Notardiplom vom Kanton Wallis übercho und im 1991 s Aawaltsdiplom und s Aawaltspatänt. Sit em 1991 isch si Advokatin und Notarin mit emene eigete Büro z Brig-Glis gsi. 

Vo 1992 bis 2012 isch d Amherd Mitglid vom Brig-Gliser Stadtrot gsi, daderbi sit em 1996 als Vizepresidänti und ab em 2000 als Presidänti. Im 2005 isch si in Nationalrot nachegrütscht, wo de Jean-Michel Cina vo dete in d Walliser Kantonsregiirig gwechsled het. Si isch Mitglid i de Kommission für Vercheer- und Färnmeldewese, Mitglied vo de Kommission für Rechtsfroge, Mitglid vom Büro vom Nationalrot und sit em 2011 Vizepräsidenti vo de CVP-Bundeshusfraktion gsi. Zudem isch si im Präsidium vo de CVP Oberwallis.

Bi de Bundesrotswahle am 5. Dezämber 2018 isch d Amherd zur Nachfolgeri vo de Doris Leuthard gwählt worde, und si isch dadermit di acht Frau überhaupt, wo i de Bundesrot gwählt worde isch.

Bi de Wahle vom Bundesroot am 11. Dezämber 2019 het die Vereinigti Bundesversamlig d Viola Amherd mit 218 Stimme (vo 243) wider is Amt gwählt. Das isch schynts s zwöitbeschten Ergäbnis vo allne bishärige Bundesrootswahle.



</doc>
<doc id="73442" url="https://als.wikipedia.org/wiki?curid=73442" title="Heidi Z’graggen">
Heidi Z’graggen

D Heidi Z’graggen (* 1. Februar 1966), heimatberechtiged z Gùùrtnällä isch e Schwiizer Politikeri (CVP). Si isch Regiirigsrötin im Kanton Üüri.

D Heidi Z’graggen isch usbildeti Primarlehrere und het früehner z Sììlenä unterrichtet. Denebe het si Politikwüsseschafte a de Universitäte z Bärn und z Gämf gschtudiird. Nach em Lizenziat isch si Assischtentin an de Uni Bärn gsi und het im 2008 zum Thema "Professionalisirig vo Parlamänt im historische und internationale Verglich" promoviirt. Vo 2002 bis 2004 het si au Volkswirtschaftsleh und Staatskund anere private Handelsschuel z Bärn unterichtet.

Im 2004 isch si in de Regirigsrot vom Kanton Üüri gwählt worde und het d Juschtizdirektion übernoh. Bi de Wahle i de Johr 2008, 2012 und 2016 isch si ame bestätiged worde. Aafags 2010 het si bi de Ersatzwahl für en Ständerotssitz kandidiird, aber d Wahl gege de Markus Stadler verlore.

Bi de Bundesratsersatzwahl am 5. Dezember 2018 isch si als eine vo de beide offizielle Kandidatinne vo de CVP für d Nochfolg vo de Doris Leuthard vorgschlage gsi. Scho im erschte Wahlgang isch aber d Walliseri Viola Amherd gwählt worde.



</doc>
<doc id="73446" url="https://als.wikipedia.org/wiki?curid=73446" title="Herta Däubler-Gmelin">
Herta Däubler-Gmelin

D Herta Däubler-Gmelin (* 12. Augschte 1943 z Preßburg, Slowakei, as "Hertha Gmelin") isch e dytschi Jurischti un Bolitikeri (SPD). Si isch vu 1998 bis 2002 Bundesminischteri vu dr Juschtiz gsii un het vu 1972 bis 2009 em Dytsche Bundesdag aaghert.

D Herta Däubler-Gmelin isch e Dochter vum friejere Diplomat un Dibenger Oberburgermaischter Hans Gmelin. Syter 1969 isch si mit em Arbetsrächtler Wolfgang Däubler ghyrote. S hän zwai Chinder.

Noch em Abitur z Dibenga het d Herta Däubler-Gmelin z Dibenga un z Berlin Gschicht, Rächtswisseschaft un Bolitikwisseschafte studiert. Noch dr juristische Staatsexamina (1969 un 1974) un ere arbetsrächtlige Promotion (1975) zum Thema "Bildungsurlaub für Arbeitnehmer: ein Weg zur Verwirklichung des Grundrechts auf Bildung?" an dr Universitet Bremen, wu ihre Mann scho syt 1971 as Hochschuellehrer fir Arbetsrächt fungiert ghaa het, het si as Rächtsaawälti gschafft, zerscht z Stuegert, derno z Berlin. Anne 1995 isch si Honorar-Brofässeri mit eme Lehrufdrag am Otto-Suhr-Inschtitut vu dr Freie Universitet Berlin wore. Syt Oktober 2011 isch si Gaschtbrofässeri am Lehrstuel fir Sischtematischi Theology vu dr RWTH Aachen.

D Däubler-Gmelin isch zyter anne 1965 Mitglid vu dr SPD, wu si vu 1988 bis 1997 Stellverdrättendi Bundesvorsitzeri gsii isch. Si isch derzue au Schirmherri vum „Virtuelle Ortsverein“ (VOV).

Vu 1972 bis 2009 isch si Mitglid vum Dytsche Bundesdag gsii, wu si vu 1980 bis 1983 Vorsitzeri vum Rächtsuusschuss gsii isch. Vu 1983 bis 1993 stellverdrättendi Vorsitzeri vu dr SPD-Bundesdagsfraktion gsii un vu 1994 bis 1998 Sprächeri vu dr Arbetsgruppe "Rechtspolitik" un Juschtiziari vu dr SPD-Fraktion.

Vorsitzeri vum Uusschuss fir Verbruucherschutz, Ernehrig un Landwirtschaft isch si vu 2002 bis 2005 gsii, vu 2005 bis 2009 Vorsitzeri vum Uusschuss fir Mänscherächt un humaniteeri Hilf un vu 2008 bis 2009 Vorsitzeri vum Rächtsuusschuss vu dr Barlemäntarische Versammlig im Europarot.

D Herta Däubler-Gmelin isch anne 1998 as diräkt gwehlti Abgordneti vum Wahlkrais Dibenga un sunscht alliwyl iber d Landeslischt Bade-Wirttebärg in Bundesdag yyzoge.

Anne 2008 het d Däubler-Gmelin verchindet, ass si 2009 nimi fir dr Bundesdag wett kandiere, dodermit isch si mit Ablauf vu dr 16. Wahlperiod vum Dytsche Bundesdag am 27. Oktober 2009 us em Barlemänt uusgschide.

Ihri Kandidatur fir s Amt vu dr Vizebresidänti vum Bundesverfassigsgricht, wu uf heftige Widerstand vor allem vu dr CDU/CSU gstoßen isch, het si Ändi 1993 no barteibolitische Ussenandersetzige zrugzoge.

Am 27. Oktober 1998 isch si as Bundesminischteri vu dr Juschtiz in di vum domolige Bundeschanzler Gerhard Schröder gfiert Bundesregierig gruefe wore. In ihre Amtszyt het si si fir e grundlegendi Novellierig vum Burgerlige Gsetzbuech im Schuldrächt yygsetzt, wu schließli am 1. Jänner 2002 in Chraft drätten isch. Bi dr Neifassig vum Schuldrächt handlet s si um aini vu dr greschte Reforme vum BGB syt des in Chraft drätten sich am 1. Jänner 1900. Si het si au fir s Lääbespartnerschaftsgsetz yygsetzt, wu anne 2001 in Chraft drätten isch. 

Ass d Däubler-Gmelin gärn zuegspitzt formuliert het, het er er dr Spitzname „Schwertgosch“ yybrocht. Wu sim Wahlkampf gsait heb, dr amerikanisch Bresidänt Bush diei mit syre Ussebolitik vu innebolitische Brobläm ablänke, un des diei mer scho „seit Adolf Nazi“ chänne, isch d Däubler-Gmelin no dr Bundesdagswahl 2002 un dr aigene Aachindigung, ass si kai Minischteramt me wett, bi dr Regierigsbildig nimi vorgsääne wore un am 22. Oktober 2002 us dr Bundesregierig uusgschide.

As Honorarbrofässeri het d Däubler-Gmelin e Lehrufdrag am Otto-Suhr-Inschtitut vu dr Freie Universitet Berlin. Si laitet dert vor allem Veraastaltige in ihre Inträssebiet Internationali Beziehige un Mänscherächt. Sii het au Hauptseminar zue dr Theme Transitional Justice, Responsibility to Protect un Sidafrika ghalte. 

Im Wintersemeschter 2011/2012 het d Herta Däubler-Gmelin d Hemmerle-Broffässur vum Inschtitut fir kadolischi Theology an dr RWTH Aachen ghaa.

Anne 1989 het si zäme mit em Peter Becker di dytsch Sektion vu dr International Association of Lawyers against Nuclear Arms (IALANA) grindet.

Im SWR-Tatort "Bienzle und der heimliche Zeuge" vu 2001 het d Herta Däubler-Gmelin en Gaschtufdritt, wu si si sälber as Juschtizminischteri siilt. E Gaschtroll as Chorlaiteri het si scho 1992 in "Ein Mann für jede Tonart" gspiilt.

D Däubler-Gmelin isch Schirmherri vum Dytsche Hoschpiz- un Palliativverband.

Zäme mit em Leipziger Staats- un Verwaltigsrächtler Christoph Degenhart het si in ere Prässekumferänz vu dr Organisation „Mehr Demokratie“, wu si Kuratoriumsmitglid isch, – Mitti April 2012 d Verdrättig vun ere Bindnischlag vor em Verfassigsgricht fir dr Fall aa, ass es kai Referändum iber dr Europäisch Stabilitätsmechanismus (ESM) un dr Europäisch Fiskalpakt fir e satteri Huushaltsdisziplin in 25 vu dr 27 EU-Staate git. Am 29. Juni isch vum Bindnis „Europa braucht mehr Demokratie“ ihri gmainsam mit em Degenhart gschribe Chlagschrift yygee wore.

Zuesätzli engaschiert si si fir di dytsch un europäisch Jurischteniusbildig un Velkerverständigung im Byrot vu ELSA-Deutschland e. V. 

Syt em 24. Oktober 2014 isch si Ehrebresidänti vum Bundesverband ehrenamtlicher Richterinnen und Richter e. V.




</doc>
<doc id="73455" url="https://als.wikipedia.org/wiki?curid=73455" title="Chlaus-Chlöpfen">
Chlaus-Chlöpfen

S Chlaus-Chlöpfe isch e Bruuch, wo i der Zyt vor der Wienecht bsunders im Bezirk Länzbrg i der Schwiiz vorchunt. Das foot a deil Oorte scho am Ändi vom Oktober aa und goot eso bis am zwöite Donschtig im Dezämber.

Mit de länge Geisle wott me der Samichlaus wecke wo im Goffersbärg bi der Stadt Länzbrg woont, und für das tuet me so luut chlöpfe as me cha. Wenn s Oobig wird, chöme die junge Manne wo das guet chönne uf eme Platz zäme und mache der Reie noo oder au zäme ganz luuti Chläpf mit de Geisle.

Me macht das ussert z Länzbrg au no öpen i den Aargauer Gmeinde Ammerschwyl, Gaueschtei, Brunegg, Dintike, Eglischwyl, Halwyl, Huuse, Häntschikle, Hunzeschwyl, Mägewyl, Mörike-Wildegg, Niderlänz, Otmisinge, Robischwyl, Schofise, Seènge, Seon und Staufe.

Der Bruuch vom Geislechlöpfe isch süsch au in anderne Gebiet vo der Schwiiz, z Düütschland und z Öschtryych bekant. S Schwiizerischen Idiotikon het es bar Kwellen und Nowys zum Geislechlöpfe.



</doc>
<doc id="73462" url="https://als.wikipedia.org/wiki?curid=73462" title="Anne Cuneo">
Anne Cuneo

D Anne Cuneo (* 6. Septämber 1936 z Paris; † 11. Februar 2015) isch e Schwiizer Schriftstellerin und Reschissöörin gsi.

D Anna Cuneo isch z Paris uf d Wält cho; ihre Vatter Alberto Cuneo und d Muetter Lydia sind us Italie gsi. Em Afang vom zwöite Wältchrieg isch d Familie uf Mailand ggange. E Zyt lang het d Anna z Italie in Waisehüüser gläbt, bis si ane 1950 i d Schwiiz und uf Lausanne cho isch. I der Jugend het si au mol z London gläbt, und derno het si a der Uni Lausanne Sproochen und Gschicht studiert und het sech als Journalischtin wyterbildet.

Si het Schuel ggä und bi der Télévision suisse romande und bim Schwiizer Färnseh gschaffet; gwohnt het si denn z Züri.

D Cuneo het Gschichten und Romään gschribe, wo’s drin teils um Kriminalfäll und teils au um gschichtlechi Figuure goot. Die meischte vo ihrne Romään sind is Düütschen übersetzt worde, e Teil drvo isch bim Limet Verlag z Züri usechoo. 1980 het si agfange Film z dräie. Es sind Dokumäntarfilm über bekanti Schwiizer Persoone wie öpe der Friedrich Glauser, der Adrian Frutiger, d Anne-Marie Blanc, der Ettore Cella, der Ferdy Kübler und der Max G. Bollag.

Vo der Schwiizerische Schillerstiftig het d Anne Cuneo 1979 en Pryys übercho. Und si het au der "Anti-Prix" vom Wälschschwiizer Radio, der Kulturpryys vom Kanton Züri, d Uuszeichnig Prix Alpes-Jura und der Pryys vo der Waadtländer Kulturstiftig übercho. Z Frankrych isch si 2008 Ritter vom Ordre des Arts et des Lettres und 2013 Kommandöörin vom Ordre national du Mérite woorde.




</doc>
<doc id="73467" url="https://als.wikipedia.org/wiki?curid=73467" title="Alliance F">
Alliance F

D alliance F isch der gröscht Tachverband für Organisazioone vo Fraue i der Schwiiz.

Si het öpe 150 Mitgliiderverbänd und derzue öpe vierhundert Persoone als einzelni Mitgliider. Es isch e politischi Organisazioon, wo sech für d Situazioon vo de Frauen i der Gselschaft, der Familie und i der Pruefswält tuet angschiere.

Früener het d Organisaziooon Bund Schweizerischer Frauenvereine BSF gheisse. Der BSF isch ane 1900 vo 17 Vereine ggründet worde und är het sich für d Emanzipazioon vo de Frauen ygsetzt. Die wichtigschte Iniziantinne sind gsi: d Helene vo Müline vo Bärn, d Camille Vidart und d Pauline Chaponnière-Chaix vo Gämf, d Marguerite Duvillard-Chavannes vo Lausanne und d Emma Boos-Jegher und d Klara Honegger vo Züri. D vo Müline isch die erschti Presidäntin vom BSF woorde.

1903 isch der BSF em Internazionale Fraueroot byträtte.

Zäme mit em Schwiizerische Verband für s Frauestimmrächt SVF het der BSF ane 1918 der politisch Vorstoss understützt, ass i der Schwiiz s Frauestimmrächt sell cho. 1928 isch er bi der Organisazioon vo der Uusstellig SAFFA, der Schwiizerische Uusstellig vo der Frauenarbet, derby gsi – 1958 het er denn die zwöite SAFFA uf d Bei gstellt. Nach em Zwöite Wältchrieg het er vom Bund verlangt, ass d Fraue öpe bi de Gschäft vo der AHV und der Muetterschaftsversicherig müsse mitreede. Und jetzt het sech der BSF, wo vorhär e bürgerlichi Organisazioon gsi isch, politisch freier posizioniert, und so isch es glunge, au der Verband vo de Arbeiterinne "SP-Fraue" id Tachorganisazioon ufznää.

Sid 1970 isch der Verband under em Name Bund Schweizerischer Frauenorganisationen ufträtte. Und sid 1999 heisst si alliance F.






</doc>
<doc id="73469" url="https://als.wikipedia.org/wiki?curid=73469" title="Martine Kempf">
Martine Kempf

D Martine Kempf (* 9. Dezamber 1958 z Stroßburg) ìsch a frànzeescha Unternammera. Ìn ìhra Jugend ìsch sa bekànnt worra wial sa d Katalavox, a Sprocherkennungssytem, entwìckelt hàt.

D Martine Kempf hàt ìn dr Walldorf Schüel gleht, ìm Frànkrìch un ìn Ditschlànd. Sa beherrscht drèi Sprocha un spììlt drèi Müsikìnschtrumanta: Piano, Giiga, Fagott. Ànna 1980 hàt sa s Baccalauréat ìm frànzeescha Gymnàsium vu Athen bikumma.

Sa ìntressiart sìch àn Mathematik un Wìssaschàft, bsunderscht Àschtronomii; ìn dam Bereich hàt sa ìhra Studia ààgfànga. Nawesbii ìntressiart sì sìch aui àn Elektronik: wo sa küüm 22 Johr àlt gsìì ìsch, hàt d Martine Kempf ìhra erschta elektronischa Màschìnla entwìckelt: s COMELDIR MULTIPLEX.

Ìhra Vàter, dr Jean-Pierre Kempf († 2002), ìsch làhm gsìì un hàt a Auto benutzt wo dr Fàhrer numma d Hand brüücht. Ar hàt a Unternamma grìnda wo Auto fer Behìnderta harstellt.

Ànna 1983 hàt d Martine Kempf a Sprocherkennungsprogramm entwìckelt, gnennt „Katalavox“. Mìt dam System brüücht ma nìt amol kè Hand meh, numma noch d Stìmm. As blibt ìm gliicha Prìnzip às d Auto wo ìhra Vàter produziart, àwer mìt'ma Fortschrìtt: so känna noch mehr Behìnderta àn Autonomie gwìnna. Mìt dr Katalavox kààt ma a Rollstüehl ìn verschìdena Rìchtunga fiahra, numma dur d Stìmm.

Mìt dara Entwìcklung ìsch sa vììl vu da Media iglàda worra. Àls junga begàbta Erfìndera, wo gànz allei aso ebbis hàt känna harstella, ìsch sa ufgfàlla. Zwei Johr speeter, àm 31 Oktower 1985, hàt's plätzlig a ànder Ton ìn da Media gaa: d Katalavox sèig kè so tecknologischa Revolution, d System vu dr Konkurranz sèiga besser.

D Martine Kempf hatt a finànziella Hìlf vum frànzeescha Stààt erwàrta, sa hàt àwer nit bikumma. Noh dam ìsch sa ìm Oktower 1985 ìn d Silicon Valley, ìn Kàlifornia, gànga, ìhra Firma z grìnda.

D Katalavox hàt a Erfolgriicha Kàrriar ghàà, sa wìrd jetz meischtens vu da Chirurg benutzt.

Noh-n-em Rod vu sim Vàter ànna 2002 hàt d Martine Kempf si Unternamma ìwernumma, sa süecht ìmmer bessera Leesunga àss d Behìnderta Auto känna fàhra: zum Beispiel „Darios“, a Rìng unter em Lenkràd fer d Gwìndigkeit reegla, oder „Picado“, wo a Rückstellkràft ìn'ma Knopf àm Lenkràd gìtt. Ìhra Firma, KEMPF Inc. un KEMPF SAS, befìnda sìch jetz ìm Elsàss, ìn Kàlifornia un ìn Chinà.



</doc>
<doc id="73472" url="https://als.wikipedia.org/wiki?curid=73472" title="Marie Hart">
Marie Hart

D Marie Hart isch am 29. Novämber 1856 z Buchswiiler im Underelsas uf d Wält cho und am 30. April 1924 z Liebezäll im Nordschwarzwald, Württebärg, gstorbe. Si isch e elsässeschi Mundartschriftstellerin gsi.

D Marie-Anne Hartmann, wie si eigentlech gheisse het, isch d Dochter vom Louis André Frédéric Hartmann, emene Apiteeker z Buchswiiler, und vo der Lehrerin Emilie Wilhelmine Weber gsi. Die Familie isch refermiert gsi und het nüün Chinder gha; vo ihrere Zyt als Chind z Buchswiiler het d Marie-Anne Hartmann spöter im Buech "G’schichtlen un Erinnerungen üs de sechziger Johr" gschribe.
D Hartmann het d Lehrerinneschuel z Stroossburg, d "École Normale des Institutrices", psuecht und ane 1874 z Nancy d Uusbildig fertig gmacht. Derno isch si uf Dresden ggange und het dört a der Jäckel-Schuel Französisch ggä. Ane 1882 het si z Neiwiiler der Alfred Kurr (1841–1929), en ehemalige Offizier vo der württebärgischen Armee, ghürootet und mit ihm zäme zerscht z Melle im Vorarlbärg gläbt und drufabe wider im Elsass z Lìtzelhuuse und denn 1895 z Freilassing wyt ähne in Oberbayern. Ihri einzegi Dochter isch d Charlotte Kurr, wo 1892 uf d Wält cho isch.

Scho z Dresden het d Marie Hartmann agfange Sache schrybe, am Afang uf Französisch und denn zrugg z Bischwiiler au uf Düütsch; z Freilassing het si der Autorename "Marie Hart" agnoo. Und do het si in ihri Muettersprooch gwächslet und die nöchschte Büecher i der Underelsässer Mundart gschribe: es sind Romään, Erzählige, Theaterstück, Churzgschichte, Gedicht und Übersetzige. I verschidene Zytige, öpe der "Straßburger Post," het si Churzgschichte chönne lo truke. Si verzelt vom Läbe, wie’s früener gsi isch im Hanauerland und in ihrem Heimetort, wo si derfür der Fantasyname "Dachswiiler" bruucht, und ihres Wärch gilt als öpis vom Beschte vo der elsässische Prosa; der Raphael Fendrich seit, ihres Schaffe sig aber halt doch no wenig erforscht. Der Hart ihri Büecher sind sid 1911 bim Verlag Greiner und Pfeiffer z Stuttgart usecho.

Ane 1908 isch si wäge der schwirige wirtschaftlige Laag vo ihrem Maa wider uf Buchswiiler zruggcho, und do het si es Schuelheim gleitet. Wo der Erscht Wältchrieg ume gsi isch, het der Alfred Kurr, wil er e Dütsche gsi isch, müesse us Frankrych, wo s Elsass jetz derzue ghört het, furt ggo. Und so isch au d Marie Kurr-Hartmann wider wägg, si isch mit em Maa uf Liebezäll im Nordschwarzwald, wo’s für d Familie Kurr nid eifach gsi isch. D Erinnerig a d Heimet, wo si verlore het, het s wytere Schaffe vo der Dichterin prägt. Am 30. April 1924 isch d Marie Hart dört gstorbe.

D Schrifte vo der Hart zeigen öpis dervo, wie’s de Elsässer ggangen isch, wo ihres Land is Spannigsfäld zwüsche Dütschland und Frankrych grooten isch, z’erscht mit em Dütsch-französische Chrieg vo ane 1870 und denn wägem Erschte Wältchrieg. Ihre Roman "Üs unserer Franzosenzit" het die französischi Zensur verbotte. Im Buech "Ues minre alte Heimet" schribt d Marie Hart:

D Elsässer Dichterin vo vor hundert Johr isch no hüt guet bekant. Z Buchswiiler cha me am Huus, wo d Marie Hartmann uf d Wält cho isch, e rooti Steidafele gseh mit der Schrift: "Im Städtel isch en altes Hüs, Do kenn ich mich wie nirigs üs… Marie Hart, hier geboren 29. XI. 1856 […]." Und im Oort stoot sid 1991 der "Marie Hart-Brunne" und sid 2005 d Figuuregruppe "d Gänsemagd;" die Brunneszene isch us Bronze und si beziet sech ufe erscht Roman vo der Hart: "Marguerite ou La petite gardeuse d’oies." Z Buchswiiler chame uf em "Circuit Marie Hart" dur d Stadt goo uf de Spuure vo der Dichterin; und s Kulturzäntrum vo dört hät ihre Name: es heisst "Centre culturel Marie Hart."

Im Bürgerhuus vo Bad Liebezäll het me 1978 d "Marie-Hart-Stube" ygrichtet; z Mutzig und au z Stroossburg git’s e "Marie Hart-Strooss."

1997 isch e Film über s Läbe vo der Elsässerin usechoo und ane 2006 het’s z Buchswiiler en Uusstellig über sii ggä: "Marie Hart, une femme, un destin, une époque (1856–1924)." Der Nachlass vo ihre isch ufdeilt i die Sache, wo im Museum vom Hanauerland z Buchswiiler sind, und die andere i der Unibiblioteek vo Frankfurt am Main, wo se d Dochter Charlotte Kurr als Depositum vo der Erwin von Steinbach-Stiftung hiiggää het.

Uf em Marie Hart-Brunne z Buchswiiler cha men ihre Spruch läse:

<poem>
</poem>





</doc>
<doc id="73473" url="https://als.wikipedia.org/wiki?curid=73473" title="Nau (Nachrichtenportal)">
Nau (Nachrichtenportal)

Nau isch es Nochrichteportal i der Schwiiz.

Es isch es Internet-Medium, wo ane 2017 agfange het Nochrichte professionell zämezstelle und über sini Online-Plattform z’verbreite. Der Verlag ghört der Firma "Livesystems Holding AG;" das isch es Undernääme, wo mit Wärbig s Gält verdient; es isch ane 2007 ggründet worde.

Für "nau.ch" schaffe öppe füfzg Journalischte, wo Informazioone us de Regioone und vo der Politik vo der Schwiiz recherchiere und aktuelli Mäldige druus mache. Vo dären Arbet chunt au der Name vom Medium: "Nau" isch d Abchürzig für die drü Wörter «neu», «aktuell» und «underhaltend».

Me cha d Mäldige vo "Nau" uf Bildschirm in öfentleche Vercheersmiddel, i Tankstelleshop und Fitnesszänter und mit eren App au uf mobile Gräät läse.



</doc>
<doc id="73474" url="https://als.wikipedia.org/wiki?curid=73474" title="Protestaktionen der Gelbwesten">
Protestaktionen der Gelbwesten

D Proteschtàktion vu da gaala Schilè (uf frànzeesch "Mouvement des Gilets jaunes") ìsch a politischa Bewegung wo sìch spontàn ìm Frànkrìch ìm Oktower 2018 ufgstellt hàt. Ursprunglig ìsch a gaaler Schilè a Sìchersheitsplunder wo jeder Fàhrer ìn sim Auto müeß hàà. Ìn dara Zitt hàt dr Präsidant Emmanuel Macron a unbeliabta Màßnàhma gnumma: a Erheerung vu da Tax uf s Benzin. Dur d soziàla Netzwarka ìsch a Proteschttàg orgànisiart worra: àm Sàmschtig 17. Novamber 2018 sìn Litt mìt gaala Schilè uf da Stroßa un Kritzunga gànga, fer d Auto ààhewa, àls Proteschtàktion. Àn da naachschta Sàmschtig ìsch dia Àktion witterscht gànga.

Ìm Septamber 2018 hàt d frànzeescha Regiarung bschlossa àss d Tax uf s Benzin, bsunderscht uf s Gàseel, heerer sotta wara. S Zwack vu dara Stiira ìsch d Finànziarung vu dr ekologischa Verwàndlung. Ìn'ma Kontext wo vìel Autofàhrer Diesel-Waga han, ìsch dia Màßnàhma schlacht ààgnumma worra. A Protescht-Video vu dr Jacline Mouraud, uf YouTube, hàt a groß Publikum bikumma.

Dr Präsidant Emmanuel Macron, stàrk a Johr nohdam àss'r gwählt worra ìsch, ìsch vu manka Frànzoosa nìt so beliabt: ar wìrd ààgsah wia-n-a „Präsidant fer d Riicha“, denn ar hàt zum Beispiel d Stiira uf d Vermeega àbgschàfft.

D erschta Blockiarung hàt àm Sàmschtig 17. Novamber 2018 stàtt gfunda. S Symbol vu da Demonschtrànta ìsch s gaala Schilè, da liichta Kìttel wo ma àn'ma Umfall müeß ààlega fer besser gsah wara. Gsetzlig hàt jeder Fàhrer mìndschens ei gaaler Schilè ìm Wàga.

Dur soziàla Netzwarka (wia Facebook, Twitter...) han sìch Demonschtrànta vum gànza Frànkrìch orgànisiart fer sìch uf da runda Platz ìn dr Mìttla vu da Kritzunga („rond-points“ uf Frànzeesch) traffa. Vu do har han sa dr Strom vu da Waga mehr oder weniger blockiart.

Àn dam erschta Sàmschtig ìsch's scho zìmlig grobb hargànga: z Pont-de-Beauvoisin ìsch a Fràui verfàhra worra, z Arras ìsch a Mànn umgrennt worra un schwar verletzt ìn dr Spitàl kumma.

Wahrend dr Wucha noochhar sìn teil Kritzunga noch besetzt gsìì, vu Demonschtrànta wo Tàg un Nàcht uf em rond-point bliiwa. Trotz dr Steerung fer d Fàhrer, wìrd schiint's dia Proteschtàktion güet ààgnumma vum Volk.

Àn jedem Sàmschtig gìtt's a schwarera Blockiarung às unter dr Wucha. A pààr „gaala Schilè“ gehn uf Pàris ge demonschtriara, do hàt's gewàltiga Àktiona gaa, Vàndalismus, bsunderscht àm Sàmschtig 1. Dezamber 2018.

Dr Präsidant Macron hàt expliziart àss'r sina politika Rìchtunga nìt wìll schàngschiara, trotz em Protescht vu teil Litt.

Dur d Proteschtàktiona vum 1. Dezamber hàt's z Pàris vìel Schàda gaa. Litt han uf em Arc de Triomphe mìt Fàrb gschrììwa, s Gràb vum unbekànnta Soldàt, Symbol vu da Kriagsopfer, hàt dur teil Demonschtrànta gega Vàndalismus müeßa gschìtzt wara, mehrera Waga sìn verbrennt worra, teil Gschafter sìn kàpütt gmàcht worra. Bi da Àgrìffer sìn nìt numma gaala Schilè gsìì, àwer aui Krapüll wo derzüe kumma ìsch, numma fer vàndalisiara.

Saller tàg sìn z Pàris 412 Persona verhàfta worra un 133 verletzt, dervu 23 Polizischta.

Àm Mantig 3. Dezamber sìn Schialer vu Gymnàsium bi da gaala Schilè derzüekumma. D Schialer wann aui demonschtriara, gega verschììdena Reforma wo sìe betrìfft.

Àm 4. Dezamber 2018 hàt dr Premier Ministre Édouard Philippe verkìndigt àss d Stiira uf s Benzin uf 6 Monet speeter verschoba wara. Dia güeta Nèikeita hàt zwàr wenig Wìrkung ghàà, dr Protescht hàt nìt àbgnumma. Àm 5. Dezamber 2018 hàt dr Präsidant verkìndigt àss dia Stiira definitiv ufgaa wìrd.

Àm 10. Dezamber 2018 hàt dr Präsidant a Red ghàlta, mìt vìel Diplomatii gega s Frànzeescha Volk. Ar hàt sìch fer teil unheefliga Bemerkunga wo-n-'r gsajt hàt entschuldigt un ar hàt mehrera nèia Màßnàhma fer Ààfang 2019 versprocha: d Àrweiter, wo dr SMIC (minimal Lohn) verdiana, wara 100 Euro mehr pro Monet bikumma; as wara kè Stiira uf d Ìwerstunda àbzoga; d Pànksionniarta, wo weniger às 2000 Euro pro Monet verdiana, wara kè CSG-Stiira meh zàhla; wenn a Unternamma a Bonus àn da Leehn vu Dezamber 2018 derzüemàcht, wara kè Stiira àn dam Bonus àbzoga.

Àm 18. Dezamber 2018 sìn d Demonschtrànta vu dr Polizèi oder vu da Schàndàrma zwunga worra, ìhra Lager uf da Kritzunga z àbmùntiara. D Holzhìtta sìn àlso àbgrìssa worra un d Gaala Schilè han dr Plàtz wìder frèi gloo, trotz àss d meischta ìmmer noch unzfrììda sìn.


</doc>
<doc id="73476" url="https://als.wikipedia.org/wiki?curid=73476" title="Elisabeth Ackermann">
Elisabeth Ackermann

D Elisabeth Ackermann (* 18. Juni 1963 z Däärwil) isch e Schwiizer Politikerin z Basel.

Si chunt vo Däärwil und isch au dört ufgwachse. Si het zerscht d Wirtschaft studiert und isch derno a d Basler Musighochschuel ggange. Denn het si als Gitarelehrerin gschaffet. Si isch ghüroote und het zwöi Chind.

Scho as chly het si sech für politischi Sache inträssiert, und si het i der Anti-AKW-Beweegig mitgmacht. Si het ghulfe z Basel d Partei GAP ggründe; das isch di "Grüen Alternatyv Partei" gsi, wo spöter druus die Grüeni Partei vo Basel-Stadt worden isch. Für die Grüene isch si Inspäktoorin vo de d Chlyklasse z Basel und Schuelröötin vom Gymnasium am Münschterplatz gsi. 2006 het se s Basler Stimmvolk in Basler Grossroot gwählt. Ane 2015 isch si d Presidäntin vom Groossroot gsi.

Am 23. Oktober 2016 händ se d Basler i d Kantonsregierig gwählt, und derzue ane au grad no is Ampt vom Regierigspräsidium.



</doc>
<doc id="73477" url="https://als.wikipedia.org/wiki?curid=73477" title="Lena Christ">
Lena Christ

D Lena Christ isch am 30. Oktober 1881 z Glonn uf d Wält cho und am 30. Juni 1920 z Münche gstorbe. Si isch e Schriftstellerin vo Bayern gsi.

D Lena Christ isch die unehelichi Dochter vo der Köchin Magdalena Pichler (1860–1928) gsi; der Karl Christ vo Mönchsroth het d Vatterschaft anerchänt. Si het as Chind bi der Groosstante Magdalena Pichler gläbt und bi dere schynts e schöni Jugendzyt gha, wie si spöter gseit het. Denn het ihri Muetter der Josef Isaak ghürootet und isch uf Münche ggange; und d Lena het au dörthi müesse goo und i der Wirtschaft vo Vatter und Muetter ushälfe. Si isch vo der Muetter plogt und für herti Arbet bruucht worde, so het sis in ihrem Läbenspricht gschribe. Ane 1901 het si der Anton Leix ghürootet; die beide händ drü Chind gha, aber nach es bar Johr isch d Lena vo ihrem Maa furtggange, wil dä so liederlig gläbt het und zuenere so grob gsi isch.

Zum Gält z verdiene het d Lena Christ Schrybarbeten übernoo, und eso het si der Autor Peter Jerusalem glehrt könne, wo si nach der Scheidig vom erschte Maa den ghürootet het. Der Schriftsteller Ludwig Thoma het ere ghulfe, ihri autobiografischi Schrift "Erinnerungen einer Überflüssigen" z publiziere, wo si drin ihres schwäre Läbe bi der Muetter und bi ihrem Maa offe verzelt. I de nöchschte Johre het si mit guetem Erfolg no anderi Büecher gmacht, wo si öpen au d Zyt z Bayern im Erschte Wältchrieg beschrypt. D Christ isch für Lääsige id Lazarett vo de Chriegsverletzte ggange; bi somene Psuech het si au einisch en Soldat troffe, wo si wägen-em denn ihrem Maa, em Jerusalem, furtgloffen isch. Si het jetz aber es schwärs Lääbe gha, si het d Tuberkulose übercho und isch wäge chrumme Gschäft vor Gricht gstande; do het si sech mit Hilf vo ihrem erschte Maa am 30. Juni 1920 mit numme Nüünedryssgi sälber s Läbe gnoo.

D Lena Christ luegt me hütt als e bedüütendi düütschi und bairischi Schriftstellerin aa, grad wil si düütsch und düütlech wie sälten öper vom schwirige Läbe vo de eifache Lüüt i der Stadt am Afang vom zwänzigschte Johrhundert verzelt. Mängmol het si au öpis i der bairische Mundart gschribe. Vo drüü vo ihrne Büechr git’s en Film.




</doc>
<doc id="73479" url="https://als.wikipedia.org/wiki?curid=73479" title="Willy Ziegler">
Willy Ziegler

Dr Guillermo «Willy» Ziegler-Varga, ou «Zilly» gnennt (* 9. Juni 1935; † 3. Dezember 2017), isch e Schwizer Galerist gsi.

Dr Ziegler het 1983 mit sinere Frau Maria z Baar ZG d "Z-Galerie" gründet und het so über Johrzähnt d Zuger Kulturszene mitprägt. De Künschtler und het sini Z-Galerie dür galeristischi Betreuig zum Durchbruch verholfe. Näbe lokaler Kunscht het er bsunders Wärch vo modärne spanische Künstler wie em Josep Guinovart, em Joan Miró und em Antoni Tàpies gsammlet. Nach ere Erchrankig het sini Frau Maria Ziegler d Leitig vo der Galerie überno. A sinere Hommage 2018 si unter anderem Wärch vom Franz Bucher, em Eduardo Chillida, em James Coignard, em Zoran Mušič, em Hans Potthof, em Alex Sadkowsky und em Giuseppe Santomaso usgschdellt worde.


</doc>
<doc id="73482" url="https://als.wikipedia.org/wiki?curid=73482" title="Dionysius (Bischof von Rom)">
Dionysius (Bischof von Rom)

Dr Dionysius († 26. Dezämber 268) isch Bischof vum Rom vum 22. Juli 260 bis zue sym Dod gsii. 
D Chilche un s Chloschter vu San Dionigi alle Qattro Fontane un San Silvestro in Capite z Rom sin em gweit.

Dr Dionysius isch wahrschyns z Griecheland uf d Wält chuu, wänn, waiß mer nit. Sy Name maint „em Dionysos gweit“ (griech./latyn.). As remische Presbyter het er bi me theologische Stryt iber d Giltigkait vu dr Daifi dur Häretiker mitgmacht.

Wun er 260 no dr Verfolgige dur dr Chaiser Valerian gwehlt woren isch, het er d Ufgob gha, di remisch Chilche, wu um die Zyt im Kaos glägen isch, nei z organisiere. 

Är het mit em vu dr Chilche as Irrlehr verurdailt Subordinatianismus kämpft, wu im Gegesatz zum Monarchianismus gstande isch, wu dr Calixt I. dergege kämpft ghaa het: In dr Zyt vu sym Pontifikat hän si egyptischi Kleriker wäge Stryt um di rächt Lehr an ihn gwändet. Är het e Synod zämegruefe, wu dr Sabellianismus un dr Subordinatianismus verurdailt het. D Bschliss vu däre Synod het er em Dionysius vu Alexandria in ere Lehrschrift mitdailt. Dodin het er em "Gschaffesyy vum Logos" sy "Zyygtsyy" vis-à-vis gstellt: Dr Logos („s Wort“) cha nit wore syy, wel s sunscht e Zyt hätt mieße gee, wu s kai Logos gee het; är isch aber alliwyl gsii, wel er im Vater isch un em Vater sy Logos, Macht un Wyyshait isch, wu Gott nie gee hätt ohni. Dr Dionysius vu Alexandria het derno syni chrischtologisch Aaschauig vu dr "Gschepfligkait vum Logos" widerruefe un het in ere uusfierlige Schrift d Lehr vu dr remische Synod ibernuu. In ihre het er d Ebigkait vum Logos un sy Wääsesainhait mit em Vater betont. Mit däm Yylänke isch dä theologisch Stryt iberwunde gsii.

Dr Dionysius het an d Chilche vu Kappadokie, wu vu Gote verwieschtet wore sin, großi Gäldsumme gschickt, go die wider ufböue un di Gfange freichaufe. D Neiornig vu dr Chilche un dr Fride mit em Chaiser Gallienus het dr remische Chilche e rueigi Zyt brocht. Dr Dionysius isch dr erscht Bischof vum Rom, wu definitiv nit as Märtyrer gstorben isch. Är isch am 26. Dezämber 268 gstorbe.


Z San Paolo fuori le Mura isch er mit Tunika, Pallium un Tonsur dargstellt, in dr Sixtinische Kapäll isch er im Ornat mit Buech in dr Raie vu dr Papschtfreske zaigt.




</doc>
<doc id="73483" url="https://als.wikipedia.org/wiki?curid=73483" title="Eusebius (Bischof von Rom)">
Eusebius (Bischof von Rom)

Dr Eusebius (griech.: "dr Gottesferchtig"; † 17. Augschte 309 uf Sizilie) isch fir churzi Zyt Bischof vu Rom gsii.

Noch em Liberianische Papschtkadelog isch er vum 18. April bis 17. Augschte 309 Bischof vu Rom gsii.

Dr Stryt, wu unter em unter Marcellus I. aagfange het, iber d Widerufnahm vu dr Chrischte, wu in d Zyt vu dr Verfolgig dur dr Diokletian abgfalle sin, isch unter ihm wytergange. Dr Eusebius isch fir e Rugchehr vu dr Abgfallene noch ere Bueßzyt yydrätte. Dr Stryt dodriber, het zue uurueje un Gwalt gfiert. Dr Chaiser Maxentius het ihn un sy Gegner Heraklius no Sizilie verbannt, wu dr Eusebius gstorben isch. Sy Lych isch wahrschyns anne 311 uf Rom brocht un in dr Calixtus-Katakomb vergabe wore. No sym Dod isch s Bischofsamt e Zytlang vakant gsii.

E Dail Quälle setze sy Dod un dodermit au sy Amtszyt ai Johr speter aa. Doderno wär er anne 310 Bischof vu Rom gsii un au in däm Johr gstorbe.

Är wird as Märtyrer un Hailige verehrt. Sy Feschtdag isch dr 17. Augschte (friejer dr 26. Septämber).




</doc>
<doc id="73484" url="https://als.wikipedia.org/wiki?curid=73484" title="Cajus (Bischof von Rom)">
Cajus (Bischof von Rom)

Dr Cajus oder Gajus (* z Dalmatie; † 22. April 296) isch vum 17. Dezämber 283 bis zum 22. April 296 Bischof vu Rom sii.

Är isch dr Suhn vum Gajus oder – no syre Nichte, dr Hailige Susanna vu Concordia – e Verwandte vum Chaiser Diokletian gsii. Unter syre Laitig hän d Chrischte e Zytlang e rueigeri Zyt ghaa zwische dr Verfolgig unter em Valerian un unter em Diokletian. 
Ußer dr Informatione im "Liber Pontificalis" waiß mer wenig iber en.

Gabinus isch dr Name vum Vater vu dr Hailige Susanna. Wäge däm nimmt mer aa, ass dr Cajus dr Unkel vu dr Hailige Susanna gsii isch.

In syre Amtszyt het d Chrischteverfolgig wider zuegnuu, drotz ass neii Chilche un Fridhef hän chenne böue wäre. Wahrschyns isch er nit as Märtyrer gstorbe, wel d Chrischteverfolgig unter em Diokletian het erscht anne 303 aagfange, also noch em vermuetete Dod vum Cajus, un dr Diokletian isch uf sym Wäg zum Chaiser dr Chrischte gegeniber nit immer fyndli yygstellt gsii. As Bischof vu Rom het dr Cajus verfiegt, ass e chimftige Bischof zerscht Lektor, Exorzischt, Akolyth, Subdiakon, Diakon un Prieschter mueß gsii syy.

Em Cajus sy Grab, wu au sy Siigelring dine gsii isch, isch mit dr originale Grabinschrift in dr Calixtus-Katakombe z Rom entdeckt wore. Anne 1631 isch sy vermuetete Amtssitz in e Chilche umgwandlet wore, wu aber 1880 em italienische Verdaidigungsminischterium het mieße wyche, syni Reliquie sin derno in d Kapäll vu dr Familie Barberini iberfiert wore.
Sy Mahndag isch, zäme mit däm vum Soterus, dr 22. April. In dr Chunscht wird dr Hailig Cajus mit dr Tiara mit eme Bild vum Hailige Nereus dargstellt. Är wird in dr Hauptsach z Dalmatie un z Venedig verehrt. Z Floränz isch em d Chilche San Gaggio geweiht.




</doc>
<doc id="73485" url="https://als.wikipedia.org/wiki?curid=73485" title="Heraklius">
Heraklius

Dr Heraklius isch e Gegepapscht anne 309 oder 310 gsii. Offiziälle Bischof vu Rom in sällere Zyt isch dr Eusebius gsii. Beedi sin vum Chaiser Maxentius uf Sizilie verbannt wore.



</doc>
<doc id="73486" url="https://als.wikipedia.org/wiki?curid=73486" title="Miltiades (Bischof von Rom)">
Miltiades (Bischof von Rom)

Dr Miltiades oder Melchiades (hebr.-lat.: "dr Chenigli"; au "Meltiades", "Melciades", "Milciades", "Milziade" oder "Miltides"; † 10. oder 11. Jänner 314) isch vum 2. Juli 310 bis zum 10. oder 11. Jänner 314 Bischof vu Rom gsii.

Drotz em Name isch dr Miltiades wahrschyns Nordafrikaner gsii, iber syni Biografy waiß mer aber wenig. 

In d Zyt vu syre Amtszyt isch am 30. April 311 s Toleranzedikt vum Galerius erloo wore, dodermit hän mit regionale uusnahme unter em Maximinus Daia d Chrischteverfolgige im Remische Rych ufghert. Wu dr Konstantin am 28. Oktober 312 iber sy Gegner Maxentius gsiigt ghaa het, isch s zwische sällem un em Licinius zue dr Mailänder Veryybarig chuu, wu d Glychstellig vu allne Religionen im Remische Rych brocht het. Dr Lateranpalascht isch um die Zyt de facto in dr Bsitz vu dr Bischef vu Rom chuu, de jure aber erscht anne 800 dur di Konstantinisch Schänkig, wu as Felschig entlarvt woren isch. 

In dr Chilchegschicht isch dr Miltiades wichtig doderdur, ass er versuecht het, dr Stryt mit em Donatismus z lese. Är het s Schidsgricht im Lateran glaitet zum dr Stryt zwische dr Bischef Caecilianus vu Karthago un Donatus vu Casae Nigrae schlichte, wu am 2. Oktober 313 dr Caecilianus rehabilitiert het un d Donatischte zur Versehnig mit em Caecilianus ufgforderet het.

Syni Reliquie lige in dr Calixtus-Katakombe in dr sognännte "Region vum Papscht Papstes Miltiades".

Syni Mahndäg sin in dr kadolische Chilche dr 10. Jänner un in dr orthodoxe Chilche dr 10. April.




</doc>
<doc id="73487" url="https://als.wikipedia.org/wiki?curid=73487" title="Marcellinus (Bischof von Rom)">
Marcellinus (Bischof von Rom)

Dr hailig Marcellinus († 304) isch noch em Liberische Kadelog am 30. Juni 296 zum Bischof vu Rom gwehl wore. Im "Martyrologium hieronymianum", dr "Depositio episcoporum" oder au dr "Depositio martyrum" wird er nit gnännt.

Em Marcellinus sy Episkopat het unter em Chaiser Diokletian aagfange, wu aber nonig mit syre Chrischteverfolgig aagfange het. Är het em Chrischtedum Freihaite gee, un d Chilche isch gwachse. Dr Cäsar Galerius het d Haidebewegig gege d Chrischte aagfiert un het dr Diokletian schließli 302 gege s Chrischtedum chenne ufbringe. Zerscht hän chrischtligi Soldate d Armee mieße verloo, speter isch chilchlige Bsitz konfisziert un chrischtligi Biecher sin verbrännt wore. No zwai Fyyr in sym Palascht het dr Diokletian zue hertere Maßnahme griffe: Chrischte hän mieße ihre Glaube widerruefe un si sin zum Dod verurdailt wore.

Dr "Liber Pontificalis" – wu uf d Schrift "Was dr Hailig Marcellinus gmacht het" zruggoht, eme hit verlorene Täxt – brichtet, ass in dr Zyt vu dr Verfolgig dur dr Diokletian dr Marcellinus dr Dod as Märtyrer gfunde het. Speter isch e Stryt driber entstande, eb dr Marcellinus nit in Wohret em Glaube abgschwore gha het go sy Lääbe rette. Dää Stryt isch bis in s 6. Johrhundert gfiert wore.

Dr Marcellinus isch dr erscht Bischof vu Rom, wu mer dr Titel "papa" (Papscht) het chenne noowyse. Sälber het er si aber nit eso gnännt.

Noch em "Liber Pontificalis" isch dr Marcellinus am 26. April 304 in dr Priscilla-Katakombe vergrabe wore, uf der Via Salaria, 25 Däg no sym Martyrium. Dr Liberisch Kadelog nännt dr 25. Oktober. Noch ere lengere Sedisvakanz isch dr Marcellus I. no ihm chuu, wu mänkmol mit em verwächslet woren isch wäg dr ähnlige Näme.




</doc>
<doc id="73488" url="https://als.wikipedia.org/wiki?curid=73488" title="Marcellus I.">
Marcellus I.

Dr Marcellus I. († 309) isch wahrschyns vu Mai 307 bis 309 Bischof vu Rom gsii.

Är isch noch em Marcellinus chuu, no dr lengschte Sedisvakanz vu dr Papschtgschicht, wu vier Johr lang gange isch. Dr Marcellus het d Ufgob ibernuu, d Chilche no dr diokletianische Chrischteverfolgig nei z organisiere un ufzböue. Noch em "Liber Pontificalis" het er 25 Titelchilche yygrichtet. Är het e Coemeterium in dr Via Salaria vis-à-vis vu dr Priscilla-Katakombe böue.

Wel er fir strängi Strofe gegeniber abgfallene Chrischte in dr Zyt vu dr vergangene Verfolgige yydrätten isch, isch er 309 unter em Chaiser Maxentius wäge Tumult vu Rom verbannt wore. Är isch im nämlige Johr gstorbe un in dr Calixtus-Katakombe vergrabe wore.

Är wird mit dr Attribut Esel un Chripfe dargstellt.

Syni Mahndäg sin dr 16. Jänner (kadolisch) un 7. Juni (orthodox).




</doc>
<doc id="73489" url="https://als.wikipedia.org/wiki?curid=73489" title="Emil Balmer">
Emil Balmer

Der Emil Balmer (* 15. Februaar 1890 z Laupe; † 6. Februaar 1966 z Bëërn) isch en Archiwaar und bëërntüütsche Mundaartautoor gsy, wo-n-e groossi Zaal Verzeligen und Luschtspiil gschribe hät, sälber im Theaater uufträtten isch und Reschy gfüert hät. Zäme mit dem Otto vo Greyerz, em Simon Gfeller und em Kari Grunder ghöört er 1915 zu de Gründer vom Bëërner Heimetschutz-Theaater. E wichtigs Wëërch von em isch au s Buech "Die Walser im Piemont".

De Balmer isch en Soon vom Abraham Friedrich Balmer und synere Frau Elise gsy. Wo de Balmer föifi gsy isch, hät er syn Vatter verloore, und d Mueter hät in und syni Gschwüsterti eläigen uufzoge. D Primaar- und d Sekundaarschuel hät er z Laupe bsuecht, nachanen isch d Familie vo Laupen i d Stadt Bëërn züglet.

Er hät dänn z Nöieburg d Handelsschuel gmachet und isch drufabe z Bëërn in Dienscht vo de Poschtverwaltig yträtte. Er hät au s Fachzügnis für Französisch und Italienisch abgläit, und e halbs Jaar isch er z Floränz gsy. Aafangs Dryssgerjaar isch er dänn Archivaar im Bundesarchyv woorde.

S Bëërnpiet isch em lieb und tüür gsy, aber au s Löötschetaal hät er guet gchänt; s Tessyn, wo-n-er amig i der «Alte Poscht» z Ascona gwont hät, isch em e zwäiti Häimet woorde, und z Itaalie hät er si au wool gfüült. Em Schwyzer Süüdkantoon hät er sys Buech "Sunneland" gwidmet, und Italienisch isch wie syni zwäit Mueterspraach gsy, eso guet hät ers chöne. Über syni Bsüech i de piemonteesische Walserdöörffer staat une mee.

Z Bëërn hät mer de Balmer guet gchänt – mit sym zündroote Nägeli im Chnopfloch, sym graaue Tätschhuet und bi Rägewätter mit synere Peleryne. Ghüraate hät er nie, sys Häim hät er mit synere Schwöschter Emma täilt. Di letscht Rue hät er im Familiegraab z Laupe gfunde.

Aagfange schrybe hät de Balmer 1914. Wie-n-er 1945 i de Zytschrift "Schwyzerlüt" schrybt (wider abtruckt i de "Schwyzerlüt" vo 1966), isch er doozmaal dur d Landesuusstelig gloffe, wo nach em Uusbruch vom Eerschte Wältchrieg wie toot daaglägen isch, und hät syni truurigen Ydrück im "Bëërner Tagblatt" publiziert – doo na uf Hoochtüütsch. Im glyche Jaar isch de Vierezwänzgjëërig im «Dörflitheater» vo der Uustelig s eerschtmaal sälber uufträtte. Und im Jaar drufabe isch er dänn deby gsy, wo s «Berner Heimatschutz-Theater» gründet woorden isch. Bim Spile vo de Stuck vom Simon Gfeller, vom Otto vo Greyerz und vom Kari Grunder isch em d Liebi zur schwyzertüütsche Mueterspraach eso richtig vertwachet, und er hät vo doo aa fascht nu na uf Bëërntüütsch gschribe. 1922, mit zwäiedryssgi, hät er syn eerschte Band Verzeligen useggëë: "Zytröseli".

De Balmer isch en Häimettichter gsy. Tüütli wird die häimetverbunden Ystelig imenen Artikel, wo-n-er im Bund publiziert hät; deet ghäissts öppe:

De Balmer häts mit de Lüüt guet chöne und hät ene vil und lang zuegloset – und dënen ires Prichte isch i syni Büecher ygflosse. De Paul Eggenberger schrybt i sym Naachrueff (i zimli hoochtüütsch underläitem Bëërntüütsch):

Syni Verzeligen und Theaaterstuck (die hät er grad sälber inszeniert) händ vil Erfolg ghaa – der Arnold H. Schwengeler mäint i sym Naachrueff, de Balmer seg de «gefeiertste und erfolgreichste Autor der Berner Mundartbühne» gsy. De Balmer isch äine von letschte gsy, wo na en Täil vo dëre gwaltige Mundaartwälen gsy isch, vo um 1900 loosprochen isch. De Beat Jäggi schrybt drum i sym Naachrueff:

De Balmer hät vom Gämfersee bis zum Bodesee us syne Gschichte voorgläse. Daadrüber hät er au im Bund gschribe, und äi Stell wä-mer druus bringe, wil me daa au gseet, wie prächtig farbig sys Schwyzertüütsch gsy isch:

De Balmer isch Mitgliid gsy vom Bëërner Schriftstellerveräin (BSV).

En «Bärgfründ» vom Balmer, de Hans Prato, hät em emaal verzelt, das me deet z Itaalie, wo syn Vatter, de Josef Prato, hëërchäm, nämli z Alagna, au tüütsch redi – und esoo hät syni Liebe zu de Süüdwalser iren Aafang gnaa. Er isch dän e paarmaal zwüschet 1923 und 1938 und na äimaal nach em Chrieg 1948 uf Gressoney, Alagna, Rima, Rimella und Gurin gfaare. Über die Räise, Bigägnige, s Süüdwalsertüütsch und s deetig Bruuchtum hät er i verschidene Zytige prichtet. Das dadruus 1949 es Buech – nämli "Die Walser im Piemont" – woorden isch, isch dreine Mane z verdanke, wo doo scho gstoorbe gsy sind: em Albert Baachme, em Otto vo Greyerz und em Emanuel Friedli. Die drei händ de Balmer scho i de Dryssgerjaar pätte, er seli syni Uufzäichnige doch zämeträägen und imene Buech usegëë.

E gleerti Abhandlig isch das nööd, wie de Balmer sälber im Voorwoort schrybt, au ekäis Sachbuech wie das, wo de Paul Zinsli 1968 publiziert hät. Der Autor säit: «Ich beschränkte mich […] auf die getreue Schilderung der Sprache und des Brauchtums, wie sie Auge und Ohr an Ort und Stelle wahrgenommen haben.» Und me mues säge: Zum Glück hät de Balmer nöd e «gleerti Abhandlig» gschribe! Es isch e ganz e përsöönlichs Buech, wo mänschlichi Bigägnige zum Theema hät. Es isch mit eso vil Wërmi gschribe, und es hät eso vil Zitaat drin, eso vil Lieder, Gedicht, Gibätt, Gschichten und Brüüch, das me bim Läse gschnäll inezoge wird. Au Fotene häts, so das en Täil vo dëne Lüüt, wo daa von ene d Reed isch, äim au vor d Auge trätted. De Balmer isch grad na rächtzytig choo, zum das ales chönen uufschrybe – hüt chönt me s mäischt nüme ghööre. De Zinsli hät i sym "Walser Volkstum" vo 1968 dän au starch us em Balmer sym Buech gschöpft und daademit dezue byträit, das all die Lüüt (wo ja na tüüff im 19. Jarhundert uf d Wält choo sind!) nöd vergässe ggange sind. Das de Balmer d Süüdwalser as Schwyzer aalueget, isch natüürli de Zyt gschuldet – hüt wuur me das nüme soo säge.

Im Zäntrum vom Buech staat Alagna, wo-n-en syn Fründ Hans Prato und dëm syn Vater Josef anevermittlet händ – reschpäktyve di drei Schwöschtere vom Josef Prato, nämli d Erminia, s Anni und s Tildi Prato, dezue ane s Bártuli, d Joane, d Catljena, s Cácali, d Marta, s Papi, d Angelo-Tonne, d Gibbs-Tonne, d Eleonora – ales Fraue, wo de Balmer i s Hëërz gschlosse hät und umgcheert. Au Rima nimt vil Platz y; deet ane händ en d Alagnerine vermittlet, und aatroffe hät er d Rina Giulietti, iri beede Tanten Annamaria und Mádalne und iri beede jüngere Schwöschtere Leje und Leneli. Die Gedicht und Lieder, wos deet ghööred, sind natüürli zumene groosse Täil vom Pietro Axerio – äis, "Varrotni Liabe," gaat (wie de Balmer spööter erfaare hät) uf de Chamisso zrugg, und dëë häts us em Nöigriechisch überträit! Eb ächt em Balmer syni Pricht i de Zytige d Clara Stockmeyer druff praacht händ, im glyche Jarzäänt au uf Rima z gaa? Di andere Kapitel sind weniger përsöönlich. Z Gressoney isch es hauptsächli de Valentin Curta gsy, wo-n-er sich mit em aagfründt hät – Jaargang 1861, nu das de Läser vo dëm Artikel wäiss, das de Balmer na ganz anderi Gänerazioone hät chönen uusfrööge! Z Rimella hät em de Gaudenzio Strambo Uuskumpft ggëë – das isch dëë gsy, wo 1929 für s Fonogrammarchyv Züri d Faable vom Fuchs und em Raab uf Rimellertüütsch voorträit hät. Zu syneren Enttüüschig hät de Balmer z Rimella fascht ekäi Lieder und Saage chönen uufschrybe (dëë Schatz hät dän eerscht de Marco Bauen i de 1960er-Jaar ghobe). Z Gurin hät em d Familie vo de Wiirti Ersilia über s Doorff und d Spraach prichtet. Pumatt chunt nu ganz churz voor – deet überen isch er 1921 vom Walis uus gwanderet, wo-n-en s Theema Walser aber nanig intressiert gha hät, und z Macugnaga, z Issime, z Saley und z Aager isch er nie gsy (vo dëne vier Oort hät er äinewääg nu vom eerschte gwüsst, das es e Walserkolony isch).

De Balmer hät mit em Röötelstift zäichnet und Aquarell gmaalet. Syni Büecher hät er drum grad sälber chönen iluschtriere. Mee über syni Kunscht hät der Autoor vo dëm Artikel aber nöd usegfunde.


Umgcheert hät er sym Häimetstettli Laupen en Brune gstiftet, der «Abetringeler-Brunne». S Abetringelen isch en lokaale Silväschterbruuch, wo die verchläidete Chind und Jugetliche mit Tringele (Trychle) s Stedtli abe schäled.

Verzelige

Theaaterstuck

Anders

D mäischten Aagaabe zum Läben und zum literaarische Schaffe sind isch us em Heft "Schwyzerlüt" vo 1966 usegnaa, es bitzeli au us de verschidene Läxika; s Kapitel über d Räise zu de Süüdwalser gründet tiräkt i dëm Buech.

Wyteri Literatuur über der Emil Balmer:


</doc>
<doc id="73490" url="https://als.wikipedia.org/wiki?curid=73490" title="Liberius (Bischof von Rom)">
Liberius (Bischof von Rom)

Dr Liberius (lat. fir „dr Frei“; * z Rom; † 24. Septämber 366) isch Bischof vu Rom vum 17. Mai 352 bis zum 24. Septämber 366 gsii.

Sy Pontifikat isch vum arianische Stryt bregt gsii. Är het urspringli d Position vum Athanasius gege dr Arianismus verdrätte. Wun er dää Standpunkt drotz Drohig nit ufgee het, het en dr arianerfryndli Constantius II., ellainige Chaiser syt 353, anne 355 uf Thrakie verbannt un dr Felix II. zum Gegepapscht gmacht. In dr Verbannig het dr Liberius derno aber Zuegständnis gmacht un het emänd sogar dr Athanasius verurdailt, dodruf het er 358 wider uf Rom chenne retuurchuu. Vier Brief, wun er im Exil verfasst het, sin erhalte.

Dr Liberius isch legitim Papscht, wu nit hailiggsproche wore isch. Mer vermuetet, ass sy Reliquie in aim vu dr Sytenaltär vu dr Basilika Hll. Philippus un Jakobus yybettet sin.

No dr Iberliferig het dr Liberius uf em Esquilin noch eme „Schneewunder“ am Morge vum 5. Augschte 358 d Basilika Santa Maria Maggiore böue loo.

Syni Mahndäg in dr Liturgy sin in dr remisch-kadolische Chilche dr 23. Septämber, in dr orthodoxen Chilche dr 27. Augschte.




</doc>
<doc id="73491" url="https://als.wikipedia.org/wiki?curid=73491" title="Annegret Kramp-Karrenbauer">
Annegret Kramp-Karrenbauer

D Annegret Kramp-Karrenbauer (geboreni "Kramp;" * 9. Augschte 1962 z Völklingen), vlymol au mit ihre Initiale "AKK" gnännt, isch e dytschi Bolitikeri vu dr CDU un syt em 7. Dezämber 2018 d Bundesvorsitzeri vu dr Bartei. Si isch vu Augschte 2011 bis Februar 2018 Minischterbresidänti vum Saarland gsii un vu Juni 2011 bis Oktober 2018 Landesvorsitzeri vu dr CDU Saar. Syt Novämber 2010 isch si Mitglid im CDU-Bundesbresidium. Vu Februar bis Dezember 2018 isch si Generalsektreteeri vu dr Bartei gsii. Am 10. Februar 2020 het si aagchindet, ass si im Lauf vum Johr dr Barteivorsitz abgit un uf d Chanzlerkandidatur verzichtet.

D Kramp-Karrenbauer isch vu 2000 bis 2011 Minischteri in dr Regierig vum Saarland unter em Minischterbresidänt Peter Müller (CDU) in verschidene Ressort (Inners, Bildig, Sozials) gsii. Vu Merz 1998 bis no dr Bundesdagswahl 1998 isch si Mitglid vum Dysche Bundesdag gsii, vu dr Landdagswahl im Saarland im Septämber 1999 bis zu Merz 2018 Abgordneti im Landdag vum Saarland.

D Annegret Kramp isch z Völklingen uf d Wält chuu un z Püttlingen mit fimf Gschwischter ufgwachse. Ihre Vater Hans isch Sonderschuellehrer gsii, ihre Mueter Else Huusfrau. Bis 1973 isch si uf d Viktoria-Grundschuel Püttlingen gange, ab 1973 uf s Marie-Luise-Kaschnitz-Gimnasium z Völklingen, wu si 1982 s Abitur gmacht het. Vu 1982 bis 1990 het si Bolitik- un Rächtswisseschafte an dr Universitete z Trier un z Saarbrücken studiert. S Studium het si anne 1990 mit em akademische Grad Magistra Artium in dr Fächer Bolitikwisseschaft un Effetli Rächt abgschlosse.

Vu 1991 bis 1998 isch si Grundsatz- un Blanigsreferänti vu dr CDU Saar gsii, wu dr domolig Bundesumweltminischter Klaus Töpfer gfiert het. 1999 isch si persenligi Referänti vum Peter Müller gsii, em Vorsitzer vu dr CDU-Landdagsfraktion un spetere Minischterbresidänt vum Sarland, wu si in dr Junge Union chänneglehrt ghaa het.

D Annegret Kramp-Karrenbauer isch remisch-kadolisch un syt 1984 mit em Bärgböuingenieur Helmut Karrenbauer ghyrote. S Eebaar Kramp-Karrenbauer het drei Chinder, zwee Sihn, Tobias (* 1988) un Julian (* 1998), un e Dochter, Laurien (* 1991) un läbt z Püttlingen.

D Kramp-Karrenbauer isch anne 1981 in d CDU yydrätte, wu si vu 1985 bis 1988 zum Landesvorstand vu dr Jungen Union Saar ghert het, unter anderem isch si stellverdrättendi JU-Landesvorsitzeri gsii. 1985 het si dr Vorsitz vum CDU-Stadtverband Püttlingen ibernuu.

Vu 1999 bis 2012 isch si Landesvorsitzeri vu dr Frauen-Union Saar gsii, un syt 2001 isch si aini vu fimf stellverdrättende Bundesvorsitzerne vu dr Frauen-Union.

Am 16. Novämber 2010 isch si bim CDU-Bundesbarteidag z Charlsrue mit 57,45 Brozänt in s CDU-Bundesbresidium ufgruckt. Am 4. Dezämber 2012 isch si uf em CDU-Bundesbarteidag z Hannover mit 83,86 Brozänt as Mitglid im CDU-Bundesbresidium bstetigt wore. Bim Bundesbarteidag am 9. Dezämber 2014 z Köln het si mit 85,16 Brozänt s bescht Ergebnis vu allne Bresidiumsmitglider iberchuu. Am 6. Dezämber 2016 isch si uf em CDU-Bundesbarteidag z Essen mit 85,24 Brozänt wider as Bresidiumsmitglid bstegtigt wore.

Am 28. Mai 2011 isch d Kramp-Karrenbauer mit eme Mee vu 97,02 % zur neie Vorsitzeri vu dr CDU Saar gwehlt wore. As erschti Frau in däm Amt het si Noofolg vum Peter Müller aadrätte, wu dää Verband vorhär 16 Johr lang gfiert ghaa het.

Am 26. Februar 2018 het e Sunderbarteidag vu dr CDU si in Noofolg vum Peter Tauber zur Generalsekreteeri vu dr CDU gwehlt. Mit eme Ergebnis vu 98,87 % het si di hegscht Zuestimmig kriegt, wu s je in dr Gschicht vu dr Bartei fir des Amt gee het. Am 7. Dezämber 2018 isch si as Noofolgeri vu dr Angela Merkel zur Barteivorsitzeri vu dr CDU gwehlt wore.

Vu 1984 bis 2000 un nomol vu 2009 bis 2011 isch d Kramp-Karrenbauer Mitglid im Stadtrot vu Püttlingen un dert vu 1989 bis 1994 un 1999 bis 2000 Bygordneti gsii. Am 1. Merz 1998 isch si fir dr Klaus Töpfer in 13. Bundesdag noogruckt, isch aber mi em Zämechuu vum 14. Dytsche Bundesdag am 26. Oktober 1998 wider us em Barlemänt uusgschide. Vu Septämber 1999 bis Merz 2018 isch si Mitglid vum saarländische Landdag gsii. Vu 1999 bis 2000 isch si barlemäntarischi Gschäftsfiereri vu ihre Fraktion gsii.

Vu 2000 bis 2004 isch si Minischteri fir Inners un Sport im Saarland gsii – mit Ändi dryssg isch si dodermit di erscht dytsch Inneminischteri in dr Gschicht vu Dytschland gsii. As Vorsitzeri vu dr dytsche Sportminischterkumferänz het si d Grindig vu dr Nationale Anti-Doping-Agentur (NADA) firschi dribe. Vu 2004 aa isch si Minischteri fir Familie, Fraue un Sport im Saarland gsii. Noch ere Kabinettsumbildig het si am 3. Septämber 2007 as Noofolgeri vum Jürgen Schreier s Minischterium fir Bildig, Familie, Fraue un Kultur ibernuu. Im Rame vu dr Bildig vu dr Jamaika-Koalition im Saarland isch si am 10. Novämber 2009 Landesminischteri fir Arbet, Familie, Sozials, Preväntion un Sport im Kabinett vum Minischterbresidänt Peter Müller wore. Im Amtsjohr 2008 isch si turnusgmäß Bresidänti vu dr Kultusminischterkumferänz gsii.

Syt Juli 2011 isch d Kramp-Karrenbauer Mitglid vu dr Konrad-Adenauer-Stiftig e. V. Im nämlige Johr isch d Kramp-Karrenbauer Schirmherri vu dr Jugedbewegig vu dr Talat-Alaiyan-Stiftig wore. Si isch Mitglid im Zäntralkomitee vu dr dytsche Kadolike (ZdK).

Vu 2011 bis 2014 isch d Kramp-Karrenbauer au Bevollmächtigti vu dr Bundesrepublik Dytschland fir kulturälle Aaglägehaite im Rame vum Verdrag iber di dytsch-franzesisch Zämenarbet gsii. E Schwärpunkt het si doderby uf di berueflig Bidig glait. Zem Byschpel sin zum erschte Mol dytsch-franzesischi Uusbildungsnäscht yygrichtet wore.

Anne 2015 isch d Kramp-Karrenbauer aistimmig zur Bresidänti vum Dytsche Volkshochschuel-Verband gwehlt wore.

Am 22. Jänner 2011 het dr Peter Müller sy Rugzug vum Amt vum Minischterbresidänt un au vum CDU-Landesvorsitz aagchindet un isch as Richter zum Bundesverfassigsgricht gwächslet. Är het d Kramp-Karrenbauer as Noofolgeri fir baidi Ämter vorgschlaa. D Koalitionspartner FDP un Grieni hän Zuestimmig signalisiert. Am 2. Mai 2011 het si d Jamaika-Koalition druf gainigt, d Kramp-Karrenbauer bi re Sundersitzig vum Landdag am 10. Augschte 2011 zur Minischterbresidänti z wehle. D Kramp-Karrenbauer isch an däm Dag aber iberraschend im erschte Wahlgang gschyteret, wu si mit 25 vu insgsamt 51 Stimme zwoo weniger kriegt het, wie d Koalition Mandat im Landdag ghaa het. Dr SPD-Gegekandidat Heiko Maas het au 25 und dodermit zmindescht ai zuesätzligi Stimm us em Koalitionslager iberchuu. Ai Abgordnete het si enthalte. Erscht im zweete Wahlgang het d Kramp-Karrenbauer mit 26 Stimme s erforderli Mee iberchuu un isch dodermit zur erschte Minischterbresidänti vum Saarland gwehlt wore. Fir dr Maas sin wider 25 Stimme gsii. Wel dodermit wider zmindescht ai Abgordnete vu dr Koalitionsbarteie fir dr Gegekandidat gstimmt ghaa het, isch s zue gegesytige Verdächtigunge zwische FDP un CDU chuu. In dr neie saarländische Landesregierig het d Kramp-Karrenbauer as neii Minischterbresidänti in Personalunion au s Amt vu dr Juschtizminischteri ibernuu.

Wu dr Horst Hinschberger un au sy Noofolger Christian Schmitt wäge barteiintärne Ussenandersetzige as Fraktionsvorsitzer vu dr FDP Saar zrugdrätte sin un dr Christian Kühn sy Kandidatur fir d Noofolg zrugzoge het, het d Kramp-Karrenbauer dr liberal Koalitionspartner scho im Dezämber 2011 gschulte un uffe gsait, ass des e Lascht fir d Landesregierig sei. Wu dr Vorsitz vu dr FDP-Landdagsfraktion wytersch vakant bliben isch, het d Kramp-Karrenbauer am 6. Jänner 2012 verchindet, ass d Jamaika-Koalition wäg em Stryt um s Personal in dr FDP ufglest wird. Ass si des am Dag vum alljehrlige Dreichenigsdräffe vu dr Liberale gmacht het, isch vun e Dail Bolitiker as Affront gege d FDP agsääne wore.

No Vorgspräch mit em SPD-Landesvorsitzer Heiko Maas het d CDU unter dr Kramp-Karrenbauer e Großi Kolaition welle mache. Im Lauf vu dr schwarz-rote Sondierigsgspräch het d SPD vorzogeni Landdagswahle im Saarland parallel zue dr Bundesdagswahl 2013 ins Spiil brocht, was d CDU abglähnt het. An däre Frog sin d Gspräch am 19. Jänner 2012 gschlisse. D Kramp-Karrenbauer het derno ne vorzogeni Neiwahl vum Landdag. Dr saarländisch Landdag het si am 26. Jänner 2012 mit em erforderlige Zwaidrittelmee ufglest. Am 11. Februar 2012 isch d Kramp-Karrenbauer uf ere CDU-Landesdelegierteversammlig z Saarbrücken mit 98 Brozänt zue dr CDU-Spitzekandidati gwehlt wore.

Drotz ass d Sundierigsgspräch vu CDU un SPD fählgschlaa sin, hän d Kramp-Karrenbauer un dr Heiko Maas aagchindet, ass si no dr vorzogene Wahl e Großi Koalition wän bilde, derno mit gchlerte bolitische Verhältnis. Wel si CDU und SPD in Umfroge ne Chopf-an-Chopf-Ränne (je 33–34 Brozänt) gliferet hän, het si s Inträssi uf s Abschnyde vu dr boode große Bartei bi dr Wahl grichtet, un wär vu derno in däm aavisierte Regierigsbindnis dr Minischterbresidänt stellt. Am Wahloobe vum 25. Merz 2012 isch s zuen ere Iberraschig chuu: D CDU vu dr Kramp-Karrenbauer het 35,2 Brozänt iberchuu un si im Verglych zue dr Landdagswahl 2009 sogar um 0,7 Pinkt verbesseret. D CDU isch iiber dr Umfrogezahle gläge, wu vu dr Mainigsforschigsinschtitut zletscht ermittlet wore sin, un het derzue d SPD dytli dischtanziert, wu nume uf 30,6 Brozänt chuu un dodermit schwecher gsii isch wie vu Umfroge vorhärgsait. Drotz ass dr Maas dr Fierigsaaspruch het mieße ufgee, ass er Minischterbresidänt in ere Große Koalition wird, het er gsait, ass er au as Juniorpartner in ere vu dr Kramp-Karrenbauer gfierte Landesregierig Verantwortig ibernimmt.

Am 24. April 2012 hän si d CDU un d SPD uf e gmainsame Koalitionsverdrag un dr Zueschnitt vum chimftige Kabinett gainigt. E jedi Bartei het in dr neie schwarz-rot Landesregietig drei Minischterämter iberchuu. S Wisseschaftsressort het d Kramp-Karrenbauer in Personalunion ibernuu. Scho vorhär hän d Barteidäg vu dr chimftige Regierigspartner dr Koalitionsverdrag aistimmig (CDU) bzw. mit eme große Mee (SPD) bstetigt. Im Landdag vum Saarland het di groß Koalition mit 37 vu 51 Sitz e Zwaidrittemee ghaa. Am 9. Mai 2012 isch d Kramp-Karrenbauer mit 37 Stimme as Minischterbresidänti widergwehlt wore. Mit dr glyche Stimmezahl isch derno ihre Kabinett bstetigt wore. Bi bode Abstimmige het s 12 Gegestimme un zwoo Enthaltige gee.

Fir d Landdagswahl am 26. Merz 2017 isch d Kramp-Karrenbauer am 17. Septämber 2016 mit 98,4 Brozänt zur Spitzekandidati ernännt wore. D CDU het d Wahl mit 40,7 % dytli vor dr SPD gwunne un si dodermit um 5,5 Pinkt verbesseret. Mit 24 Sitz im neie Landdag hä d Chrischtdemokrate s absolut Mee nume um zwai Mandat verbasst. Us dr Sicht vu vyl Beobachter het dr Wahlsiig vu dr Kramp-Karrenbauer dr Eufory um dr domolig SPD-Chanzlerkandidat Martin Schulz en Änd gmacht un het em Wahljohr d Richtig gwise. Wäge däm hän Dail vu dr Medie im Rugblick d Aasicht verdrätte, ass d Kramp-Karrenbauer dr "Schulz-Zug" aaghalte heb. CDU un SPD hän si entschlosse, ihre Regierigsbindnis furtzsetze. No dr Zuestimmig dur di jewylige Barteidäg hän am 16. Mai 2017 d Barteivorsitzerne Kramp-Karrenbauer fir d CDU un Anke Rehlinger fir d SPD dr uusghandlet Koalitionsverdrag unterzaichnet. Scho am negschte Dag isch d Kramp-Karrenbauer im Landdag mit 41 Stimme zum dritte Mol zur Minischterbresidänti gwehlt wore, dr Zahl vu dr Abgordnete vu dr beede Koalitionspartner. S Kabinett isch im Aaschluss mit glycher Stimmezahl bstetigt wore. In dr vun ere gfierte Landesregierig het d Kramp-Karrenbauer in Personalunion derzue au s Amt vu dr Minischteri fir Wisseschaft un Technology ibernuu.

Wel d Kramp-Karrenbauer im Aaschluss an ihri Wahl zur CDU-Generalsekreteeri im Februar 2018 ändgiltig in d Bundesbolitik gwächslet isch, het si ihre Rugdritt as Minischterbresidänti mit Wirkig zum 28. Februar 2018 um 23:59 Uhr verchindet. Ihre Noofolger as Minischterbresidänt im Saarland isch dr Tobias Hans wore. D Kramp-Karrenbauer het freiwillig uf s Ibergangsgäld verzichtet, wun ere im Saarland as ehmoligi Minischterbresidänti aigetli fir bis zue zwai Johr zuegstande hätt.

Uf em Bundesbarteidag vu dr CDU am 26. Februar 2018 z Berlin isch si mit 98,87 Brozänt vu dr Stimme zur Generalsekreteeri vu dr Bartei gwehlt wore. Fir des Amt het si d CDU-Vorsitzeri Angela Merkel am 19. Februar 2018 nominiert ghaa. Wu si ihre Amt as Generalsekreteeri aadrätte het, het s Bresidium un dr Bundesvorstand vu dr CDU aistimmig ihre Vorschlag aagnuu, bis Dezämber 2020 e nei Grundsatzbrogramm fir d Bartei uuszschaffe. In eme erschte Schritt het d Kramp-Karrenbauer doderfir im Rame vun ere "Zueloos-Tuur" mit iber 40 Termin in 16 Wuche mit CDU-Mitglider us allne Landesverbänd dischpetiert iber d Froge un Aalige vu dr Barteibasis.

Wu d CDU-Bundesvorsitzeri Angela Merkel am 29. Oktober 2018 aagchindet het, ass si bi dr Wahl zur Bundesvorsitzeri nimi wett aadrätte, het d Kramp-Karrenbauer wie au dr Jens Spahn un dr Friedrich Merz d Absicht aagchindet, fir d Noofolg vu dr Merkel an dr Spitz vu dr Bartei z kandidiere. Am 5. Novämber 2018 het dr Landesvorstand vu dr CDU Saar d Kramp-Karrenbauer aistimmig as sy Kandidati fir dr Bundesvorsitz bim Bundesbarteidag am 7. un 8. Dezämber 2018 nominiert. Dr Bundesvorstand vu dr Frauen-Union het si am Dag druf au vorgschlaa. D Kramp-Karrenbauer het aagchindet, ass si ihre bishärig Amt as Generalsekreteeri unabhängig vum Uusgang vu dr Abstimmig iber dr Bundesbarteivorsitz bim Barteidag abgit.

Bim Bundesbarteitag am 7. Dezämber 2018 z Hamburg het si d Kramp-Karrenbauer in dr Stichwahl mit em absolute Mee vu 517 vu 999 Stimme (51,75 %) gege dr Friedrich Merz duregsetzt, wu uf 482 Stimme (48,25 %) chuu isch. Scho im erschte Wahlgang isch si mit 450 Stimme vor em Merz (392) un em Spahn (157) in Fierig gläge.

Im Zämehang mit em Stryt um d Wahl vum FDP-Bolitiker Thomas Kemmerich zum Minischterbresidänt vu Diiringe mit Stimme vu CDU un AfD het d Kramp-Karrenbauer am 10. Februar 2020 aagchindet, ass si im Lauf vum Johr dr Barteivorsitz abgit un uf d Chanzlerkandidatur verzichtet.





</doc>
<doc id="73492" url="https://als.wikipedia.org/wiki?curid=73492" title="Vitaa">
Vitaa

D Vitaa, mìt ìhrem rìchtiga Nàmma "Charlotte Gonin" (* 14. März 1983 z Milhüüsa), ìsch a frànzeescha R&B-Sangera. Sa ìsch bekànnt worra wo sa mìt dr Diam’s àm Liad „Confessions nocturnes“ mìtgmàcht hàt. Àndra beriahmta Kìnschtler han ìn Pàrtnerschàft mìt dr Vitaa gsunga: dr Maître Gims, dr Jul, dr Claudio Capéo oder dr Stromae.

D Charlotte Gonin ìsch ìn dr Gegend vu Lyon ufgwàchsa. Sa hàt Betrììbswìssaschàft gstudiart, àwer sa hàt sìch mehr àn Müsik ìntressiart. Sa hàt àls garn dr Marvin Gaye gloost, un aui dr Jacques Brel un dr Francis Cabrel.

Mìt 15 Johr àlt hàt d Vitaa ìhra erschta Konzert gaa, un sa hàt dr Rap-Sanger Mounir lehra kenna. Dr Mounir hàr dernoh fer ìhra komponiart. Speeter t sa dr Komponischt Akos un dr Rap-Sanger Dadoo ààtroffa.

Noh ìhra Studia hàt sìch d Vitaa àn ìhra müsikàlischa Kàrriar gewìdmet. Ànna 2001 hàt sa mìt em Dadoo s Liad „Pas à pas“ gsunga. Ànna 2003, wo sa s Liad „Oublie“ ufnìmmt, hàt sa d Diam’s ààtroffa; dàs hàt a nèier Schwung zu ìhra Kàrriar gaa. D zwei Sangera sìn Frìnd worra un han mìtnànder s Liad „Confessions nocturnes“ gsunga.

Àm 5. Hornung 2007 ìsch s erschta Album vu dr Vitaa „À fleur de toi“ üssakumma. ’s ìsch a großer Erflg gsìì: scho wahrend sinera erschta Wucha ìsch dàs Àlbum N°1 vu da Verkàuif gsìì, mìt 60 385 Exemplàra.

D Vitta hàt zwei Kìnder: dr Liham un dr Adam.




</doc>
<doc id="73496" url="https://als.wikipedia.org/wiki?curid=73496" title="Beatriz de Dia">
Beatriz de Dia

D Beatriz de Dia isch e Grääfin us der adelige Familie vo Dia gsi; si het am Ändi vom 12. Jorhundert und bis im früene 13. Johrhundert gläbt; si chönt öpen ums Johr 1175 uf d Wält cho und öpe 1225 gstorbe sii. Me könt se no hüt als eini vo de bedüütende okzitanische Liederdichterinne und Komponischtinne vom Middelalter.

D Grääfin Beatriz vo Dia isch usere Familie gsi, wo me nit vil dervo weiss. Dia isch e Gmeind im französische Departemänt Drôme im undere Rhonetal; hüt heisst der Oort uf Französisch Die, der alt Mundartname vo der Stadt isch "Dia" i der regionale Sprooch, em Vivaro-Alpinische. D Beatriz isch d Frau gsi vom Wilhelm vo Poitiers. Me verzelt von ere, ass si in Troubadour Raimbaut vo Orange verliept gsi sig, wo us em adelige Gschlächt vo de Montpellier gsi isch, und ass si für iin e teil vo ihrne Lieder dichtet heig. So het’s au d Schriftstellerin Fortunée Briquet im 18. Johrhundert gseit. Anderi bhaupte, si hätt der Wilhelm Adhémar verehrt.

De Fraue, wo Lieder gschribe händ, het me i der Provence "Trobairitz" gseit, und d Beatriz vo Dia isch eini vo de bekantischte vo dene. Au si het wie de mänliche Troubadour über die höfischi Liebi gschribe.

D Irmtraud Morgner het ane 1974 der historisch Roman "Leben und Abenteuer der Trobadora Beatriz nach Zeugnissen ihrer Spielfrau Laura" useggää. 

Me könt hüt vo der provenzalische Dichterin no vier Lieder:




</doc>
<doc id="73497" url="https://als.wikipedia.org/wiki?curid=73497" title="Katherine Maher">
Katherine Maher

D Katherine Roberts Maher (* 18. April 1983 z Wilton, Connecticut) isch en amerikanischi Mänätscherin. Si isch sid 2016 d Gschäftsfüererin vo der Wikimedia-Stiftig, wo z San Francisco dehei isch.

D Maher het vo 2002 bis 2003 am Institut für Arabisch vo der Amerikanischen Uni z Kairo und vo denn bis 2005 a der Nöi York Universität studiert. Denn het si für d Wältbank, für s National Democratic Institute, für d UNICEF und d Organisation "AccessNow.org" gschaffet. Derno isch si bi der Wikimedia Stiftig als "Chief Communications" agstelt gsi, und ane 2016 isch si as Nochfolgerin vo der Lila Tretikov d Geschäftsführerin vo der Stiftig worde.


</doc>
<doc id="73499" url="https://als.wikipedia.org/wiki?curid=73499" title="Helga Rüdiger">
Helga Rüdiger

D Helga Rüdiger (Pseudonym "Johanna Plähn;" * 1939 z Landsberg am Lech) isch e dytschi Dialäktdichteri.

D Helga Rüdiger isch z Landsberg am Lech uf Wält chuu. Wu si ne halb Johr alt gsii isch, sin ihri Eltere uf Lindou zoge. Dert isch si ufgwachse un het dert au dr Dialäkt glehrt. Fir d Antology „welleweg, selleweg“ vu dr Muettersproch-Gsellschaft het si 1996 iber ihri Chinderjohr gschribe:
Si isch Handarbetslehreri wore un wohnt mit ihrem Mann Harold (* 1935 z Stolp/Pommern) z Würzburg. Ihre Mann isch Brofässer fir Chemy an dr dertige Universitet gsii.

D Helga Rüdiger isch Mitglid bi dr Muettersproch-Gsellschaft un schrybt Gedicht uf Seealemannisch. Im Johr 2000 isch unter em Titel „Kumm, mir gond um d’Insel“ e Buech mit Gedicht un Värs vun ere uusechuu. Derzue het si ainzelni Sache in Anthologie un Zytschrifte vereffetligt. Fir ihre Gedicht „Huimet, Huimweh“ het si anne 2015 dr erscht Bryys bim Wettbewärb Lohrer Murre in dr Kategory Gedicht gwunne. Derzue schrybt si iber

unter em richtige Name

as "Johanna Plähn"



</doc>
<doc id="73506" url="https://als.wikipedia.org/wiki?curid=73506" title="Colligny-Maizery">
Colligny-Maizery

Colligny-Maizery ìsch a frànzeescha Gmein ìm Arrondissement () ìm Département Moselle ìn dr Region Grand Est (bìs 2015 Region Lothrìnge).

D Nochbergmeine sìn Retonfey, Silly-sur-Nied, Courcelles-Chaussy, Pange, Laquenexy, Marsilly, Ogy un Montoy-Flanville.

Colligny-Maizery ìsch àm 1. Jüni 2016 grìnda worra. Sa kummt vu dr Fusion vu da Gmeina Colligny un Maizery.

 vu Colligny-Maizery ìsch . Colligny-Maizery gheert zum Kommünàlverbànd .

Dr tràditionell Dialekt (Patois) vun Colligny-Maizery ghert zem Lorrain.


</doc>
<doc id="73507" url="https://als.wikipedia.org/wiki?curid=73507" title="Aloys Wilhelm Schreiber">
Aloys Wilhelm Schreiber

Dr Aloys Wilhelm Schreiber (* 12. Oktober 1761 z Bihl; † 21. Oktober 1841 z Oos) isch e dytsche Lehrer, Brofässer fir Eschteetik, Hofhischtoriker, Schriftsteller un Raisebuechautor gsii.

Dr Schreiber isch am 12. Oktober 1761 z Bihl uf d Wält chuu um an nämloge dag in dr Bfarrei Kappelwindeck daift wore. Sy Vater Ignaz Schreiber (†1787) isch Chaufmann un Zumftmaischter vu dr ertlige Chreemerzumft gsii. Sy Mueter isch d Maria Katharina Seuther (1737-1819) gsii. Dr Schreiber isch dr eltscht Suhn vu nyyn Chinder gsii. As Chind isch er uf s Gimnasium z Bade gange. Ab 1781 het dr Schreiber an dr Universitet Fryburg uf Wunsch vu syne Eltere Theology studiert. Ab 1784 het er as Brofässer fir Eschteetik an sym friejere Gimnasium glehrt, 1788 het er des ufgee un isch Hofmaischter un Huuslehrer in dr Familie vum Groof vu Westphalen-Fürstenberg z Mainz wore, wu um des Zyt Kurmainzer Staatsminischter gsii isch. Im Johr 1790 isch er mit em junge Groof uf Stroßburi un an d Oschtsee graist. Im Summer 1791 het dr Aloys Schreiber uusdehnti Raise am Rhy lang gmacht. Die Erfahrige het er in vyl Raisebricht ufgschafft. 1801 het dr Schreiber e Lehrufdrag as Brofässer vu dr klassische Literatur am Lyzeum z Bade ibernuu. Am 22. Jänner 1804 het er dr Kurfirscht Karl Friedrich vu Bade in eme Schrybe um dr Lehrstuel fir Eschteetik an dr Universitet Haidelbärg bäte, wun er derno bis 1813 ghaa het. Anne 1807 het dr Schreiber zum Dokter vu dr Filosofy promoviert. Um die Zyt het en e Fryndschaft mit em Heinrich Voß, em Suhn vum Johann Heinrich Voß verbunde. Anne 1809 isch er zum Dekan vu dr filosofische Fakultet z Haidelbärg ernännt wore. Im Johr 1813 isch dr Schreiber Hofhischtoriograf z Charlsrue wore un het dodermit sy Stell z Haidelbärg gchindet. Dert het er intänsivi Fryndschafte zum Friedrich Weinbrenner un zum Johann Peter Hebel bflägt. Am 16. Septämber 1825 isch dr Schreiber in Pänsion gange un 1826 wider uf Oos retuurzoge. Dert isch er am 21. Oktober 1841 gstorbe.

Am 3. Februar 1787 hän dr Schreiber un d Maria Anna Joubert (1770–1852) z Oberöwisheim ghyrote. Am 8. Februar 1788 isch dert s erscht Chind, d Maria Anna Elisabeth, uf d Wält chuu. Insgsamt het dr Aloys Schreiber mit syre Frau sechs Sihn (dodrunter dr Mathematiker Guido Schreiber (1799-1871)) un e Dochter ghaa. Drei vu ihre Chinder sin scho ase chlai gstorbe.

Dr Schreiber het sy Lääbe lang gschribe, as Schrifsteller, as Sammler vu Lied un Sage un as Rusgeber un Autor vu Zytschrifte. Är het si in verschidene Genre versuecht. As Lyriker un Dramatiker het dr Schreiber nit chenne iberzyge, dritz ass er as begabt un talentiert gulte het, wänn au nit as Genie.

Sy brait Wisse het dr Schreiber guet in Sachbiecher chenne umsetze un d Theme aaschauli darstelle. Bsundersch erfolgrych sin d Raisebschrybige am Rhy lang gsii. 1806 isch s Burch "Malerische Ansichten des Rheins von Mainz bis Düsseldorf" uusechuu, un ai Johr speter di franzesisch Ibersetzig "Voyage pittoresque sur le Rhin depuis Mayence jusqu'à Düsseldorf". Die Biecher sin gärn gläse wore vu Lyt, wu graist sin. Wäge däm gälte die Wärch as e Vorlaifer vu dr Raisefierer vum Karl Baedeker mit kulturhistorischem Wärt.

In anderi wichtige Wärch het er iber d Gschicht vu Dytschland un vor allem vu Bade gschribe. Derzue het er Gschicht un Sage gsammlet.

Fir s Buech „Allemannische Lieder und Sagen“ vu 1817 het er 33 Gedicht un ai Sag im alemannische Dialäkt vu Kappelwindeck verfasst.














</doc>
<doc id="73509" url="https://als.wikipedia.org/wiki?curid=73509" title="Ancy-Dornot">
Ancy-Dornot

Ancy-Dornot ìsch a frànzeescha Gmein ìm Arrondissement () ìm Département Moselle ìn dr Region Grand Est (bìs 2015 Region Lothrìnge).

Ancy-Dornot ìsch àm 1. Janner 2016 grìnda worra. Sa kummt vu dr Fusion vu da Gmeina Ancy-sur-Moselle un Dornot.

 vu Ancy-Dornot ìsch . Ancy-Dornot gheert zum Kommünàlverbànd .

Dr tràditionell Dialekt (Patois) vun Ancy-Dornot ghert zem Lorrain.


</doc>
<doc id="73510" url="https://als.wikipedia.org/wiki?curid=73510" title="Ogy-Montoy-Flanville">
Ogy-Montoy-Flanville

Ogy-Montoy-Flanville ìsch a frànzeescha Gmein ìm Arrondissement () ìm Département Moselle ìn dr Region Grand Est (bìs 2015 Region Lothrìnge).

D Nochbergmeine sìn Noisseville, Retonfey, Maizery, Colligny, Marsilly, Coincy un Vantoux.

Ogy-Montoy-Flanville ìsch zum 1. Janner 2017 grìnda worra. Sa kummt vu dr Fusion vu da Gmeina Ogy un Montoy-Flanville.

 vu Ogy-Montoy-Flanville ìsch . Colligny-Maizery gheert zum Kommünàlverbànd .

Dr tràditionell Dialekt (Patois) vun Ogy-Montoy-Flanville ghert zem Lorrain.


</doc>
<doc id="73515" url="https://als.wikipedia.org/wiki?curid=73515" title="Margret Hölle">
Margret Hölle

D Margret Hölle, wo am 2. April ane 1927 z Nöimarkt uf d Wält cho isch, isch e bairischi Mundartdichterin.

Si isch mit em Name "Margarete Sträußl" z Nöimärt i der Oberpfalz uf d Wält cho; das isch e Groossi Chreisstadt und s Zäntrum vom bairische Regierigsbezirk Nöimärt zwüsche Rägeschburg und Nürnbärg. D Sträußl het e chaufmännischi Lehr gmacht und derno vo 1946 aa z Nürnbärg und z Münche der Pruef vo der Schauspiilerin gleert. Und denn het si als Radiosprächerin für e Bairisch Rundfunk gschaffet. Z Münche het si der Mooler Erich Hölle ghürootet.

1956 het d Margret Hölle agfange Gedicht schrybe, wo me in Zytschrifte und Büecher cha läse und im Radio und im Färnsee het chönne ghööre. S erschte Buech vonere isch ane 1976 usechoo, wo d Hölle füfzg Johr alt gsi isch. Teil Gedicht sind vo Komponischte verdoont und als Lieder useggää worde, middlerwyle sind es bar dervo scho fasch so en Aart Volchslieder. D Hölle het ihri Sache i der alte Mundart vom Fränkische Jura gschribe, em Oberpfälzische, wo si zeigt, ass die Sprooch vil rycher und aktueller isch as es d Lüüt i de grössere Stedt mängmol dänke; und s eint und s andere het d Hölle au uf Hochdüütsch gschribe, öpe der "Oberpfälzer Psalm," wo si drin s Land wo si häär chunt tuet zeige. D Dichterin isch bi der Süddüütsche Autorevereinigung "Münchner Turmschreiber" derby.

Ane 1990 het d Margret Hölle der "Kulturprys vo der Stadt Nöimärt i der Oberpfalz" übercho, 1996 der "Friedrich-Baur-Prys für Literatur" vo der Bairische Akademie vo de schöne Künschte, 1998 der "Nordgauprys," 2003 der "Bairisch Poetetaler" vo de Münchner Turmschryber, 2004 der "Kulturprys vom Bezirk Oberpfalz" und 2009 der "Literaturprys vom Oberpfälzer Jura."

D Gedicht vo der Margret Hölle wärde für ihri chreftigi und farbigi Sprooch und für die schöne poetische Bilder grüempt; me het d Oberpfälzerin au scho "Grande Dame der Dialektliteratur" gseit; und im Bairische Färnsee isch si mol mit em Pionier vo der alemannische Dichtig vergliche worde: «...wer sich der Mühe des möglichst lauten Lesens unterzieht, wird mit Sprach- und Lautfügungen überrascht, die an die berühmten Mundartverse Peter Hebels erinnern.»





</doc>
<doc id="73517" url="https://als.wikipedia.org/wiki?curid=73517" title="Thomas Burth">
Thomas Burth

Dr Thomas Burth (* 21. Februar 1934 z Radolfzell; † 22. Februar 2000 z Meisele) isch e dytsche Schriftsteller gsii.

Dr Thomas Burth het Textilchaufmann glehrt un isch derno Lehrer an ere chaufmännische Beruefsschuel wore. Speter het er as Marketinglaiter bi re Schopfemer Bank gschafft. Är het au in dr Wärbebranche gschafft un het Proschpäkt, Plakat, Logo un Websyte gstaltet.

Wun er no Ufenthalt z Kaiserslautern un z Heidenheim wider uf Sidbade retuurchuu isch, het er zerscht z Bankholze uf dr Höri gläbt, anne 1982 isch er in s Wiisedal uf Schopfe zoge. In dr letschte Johr het er z im Rhyfäldemer Stadtdail Meisele gwohnt.

Anne 1989 het er mit em Markus Manfred Jung di "Internationale Mund-Art Literatur-Werkstatt Schopfheim" grindet. Är isch Mitglid im Literatur Forum Südwest, im Internationale Dialektinstitut (IDI) un im Internationale Bodesee Club gsii.

Är het zmaischt uf Seealemannisch gschribe. Iber sy Alldagssproch un sy Schrybsproch het er mol gsait: 

Derzue het er in Anthologie un Zytschrifte publiziert: 

Anthologie






</doc>
<doc id="73519" url="https://als.wikipedia.org/wiki?curid=73519" title="Panera (Luven)">
Panera (Luven)

D Panera isch bis ane 2018 die höchschti Danne vo der Schwiiz gsi.

Der Baum isch im Bündnerland, i der Surselva, in ere Waldliechtig nordweschtlech vom Dorf Luven, wo zu der Gmeind Ilanz/Glion ghört, gstande.

Scho ane 1915 isch die Danne de Naturforscher ufgfalle, wil si ungwöhnlech schön und glychmässig gwachsen und bsunders gross gsi isch; si isch denn scho 33 Meter hööch gsi. 1971 het me se as "Schwiizer Naturdänkmool" gschützt. Iire Name het d Danne vom rätoromanische Wort "la panera" gha, das heisst uf Düütsch “Brotgstell”, me het iiri Chroone mit em Grüscht, wo me dra i der Chammere s Broot ufhänkt zums vor de Müüs z schütze, vergliche; do drfoo het der Andrea Schorta im Artikel "Curuna" vom Dicziunari Rumantsch Grischun öpis gschribe.

Der Baum isch meh as füfzg Meter hööch worde, also grad so wie en Chiledurm, und sin Stamm isch ganz unde fascht zwöi Meter tick gsi, es het sächs Lüüt bruucht, zum drumume en Chreis mache. Me dänkt, d Danne sig öpe zwöihundert Johr alt gsi. Si het bi de Lüüt au "die grüeni Frou" gheisse. Am 29. Dezämber 2015 het me z Luven es Volchsfäscht äxtra für d Panera gmacht, hundert Joor sid me s erschte Mol von ere list, und es het Brot, Glüewy und Punsch ggää.

Ane 2017 het me gmerkt, ass d Panera chrank isch, vertröchnet und fasch alli Noodle loot glo gheie; der Buechtruker het se agriffe. Trum het se der Forschtdienscht vo Ilanz/Glion am 12. Dezämber 2018 umggloo. Bi däm Ereignis, wo d Gmeind drumume es Programm mit Gedicht und Vorträäg organisiert het, sind vil Lüüt go zueluege und vilne Medie wien em romanische Färnsee und der Tagesschau vom Schwiizer Färnsee und em "TV Südoschtschwiiz" isch das wichtig gnue gsi zum drüber prichte. Au uf Youtube cha me zueluege, wie d Danne umgheit. Der Baumstamm wott me uf em Spiilplatz a däm Oort näbem Schuttfäld histelle, und so blibt no lang öpis doo vo der alte "Panera."




</doc>
<doc id="73520" url="https://als.wikipedia.org/wiki?curid=73520" title="Évellys">
Évellys

Évellys (bretonisch "Eveliz") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

D Nochbergmaine sin Noyal-Pontivy un Saint-Thuriau im Nordweschte, Kerfourn im Norde, Crédin im Nordoschte, Réguiny im Oschte, Moréac im Sidoschte, Plumelin im Side, Guénin im Sidweschte un Pluméliau im Weschte.

Évellys isch as "Commune nouvelle" zum 1. Jänner 2016 entstande dur d Fusion vu dr Gmaine Moustoir-Remungol, Naizin un Remungol.

 vu Évellys isch . Évellys ghert zum Kommunalverband .

Dr traditionell Dialäkt vu Évellys ghert zum Bretonisch.


</doc>
<doc id="73521" url="https://als.wikipedia.org/wiki?curid=73521" title="Selina Chönz">
Selina Chönz

D Selina Chönz (* 4. Augschte 1910 z Samaade; † 17. Februar 2000 au dört) isch e Schwiizer Autorin gsi.

Si isch d Dochter vom Anton M. Meyer und der Marie Louise geb. Ronzi gsi und z Samaaden im Engadin uf d Wält cho. Si het z Bärn der Pruef vo der Chindergärtnerin gleert und denn z Zuoz gschaffet. Derno isch si z Züri als Lehrerin für Chindergärtnerinne agstelt worde, und 1939 het si der Iachen Ulrich Könz (1899–1980) ghürootet. Will ere s Rätoromanische vil wäärt gsi isch, het si der Familiename, wo si z Guarda und wider z Samaade gläbt het, uf "Chönz" abggänderet. D Familie, wo z Guarda gsi isch, het 1940 der Sohn Steivan Liun übercho.

Si het mit em Root vom Men Rauch ane 1940 agfange Büecher schrybe, und zwar im Oberengadiner Romanisch, em Putèr.

Ihres bekantischte Wärch isch der "Uorsin," e Gschicht, wo si in Värsform verzelt und wo me uf Düütsch under em Titel "Schällenursli" könnt. D Chönz het sech für die Figuur vomene Nochbersbueb z Guarda, em Not Schlegel, lo inspiriere. Der Künschtler Alois Carigiet het d Bilder für das Chinderbuech gmoolet, wo z Züri im Schweizer Spiegel Verlag usecho isch. Der Carigiet het im Buech es Huus us em Dorf Guarda zeichnet, wo hüt "Schällen-Ursli-Huus" heisst; das alte Dorf isch eis, wo bsunders guet erhalte isch und wo trum 1975 der Wakkerprys übercho het. Und au im Buech "Flurina und das Wildvögelein," wo d Schwöschter vom Ursli d Hauptrolle spiilt, und im Bilderbuech "Der grosse Schnee" het’s Helgeli vom Carigiet.

Die beliepte Chinderbüecher sind ines bar Sprooche übersetzt worde. Si gälte as Klassiker vo der Bilderbuechliteratur, wie der Tilman Spreckeisen seit. Bim Verlag "editionmevinapuorger" z Züri, wo rätoromanischi Autoore vertritt, chöme die nöie Uuflage vo dene Büecher use.

Im Underschiid zu der Düütschschwiiz het d Autorin in ihrem Taal, em Engadin, zu ihre Läbzyte schynts wenig Erfolg gha mit ihrne Gschichte. Am 17. Februar ane 2000 isch d Selina Chönz z Samaade gstorbe.

D Gschicht vom Schällenursli und vom Engadiner Bruuch "Chalandamarz" isch sider scho zwöimol im ene Film zeigt worde, z’erscht ane 1964 vom Ulrich Kündig und jetz wider 2015 vom Xavier Koller, und die bekanti Gschicht cha me vo 2018 bis 2019 au als Chindermusical go luege. S Forum Schwiizer Gschicht vom Nazionalmuseum z Schwyz het 2018 en Uusstellig über e Alois Carigiet zeigt, und dört au Sache vo der Selina Chönz zeigt. D Mevina Puorger het derby über d Bündner Autorin und s Engadiner Romanisch gredt. Middlerwyle macht men au im Engadin mit der Chönz ihre Gschichte Turismus-Wärbig; eso het men öpe i der Gmeind Schuls en "Erlebnisweg Flurina und das Wildvögelein" i d Landschaft gleit ("Senda d’Aventüra flurina"), wo me underwägs churzi Gschichte vom Mäitli und ihrem Brueder Ursin cha lääse, und em Carigiet sini Zeichnige findet me uf alne mögliche Bündner Suveniir.




</doc>
<doc id="73523" url="https://als.wikipedia.org/wiki?curid=73523" title="Maurus Gerner-Beuerle">
Maurus Gerner-Beuerle

Dr Maurus Wilibald Gerner-Beuerle (* 28. Jänner 1903 z Huuse; † 10. Augschte 1982 z Bremen) isch e dytsche evangelische Theolog, Bfaarer un langjehrige Domprediger am Bremer Dom gsii. Är het as wichtige Verdrätter vu dr Volkschilche noch em Zweete Wältchrieg gulte. Derzue het as Autor un Dichter Biecher gschribe, zum Dail au uf Alemannisch.

Dr Maurus Wilibald Beuerle isch z Huuse im Wiisedal as Suhn vum evangelische Ortsbfaarer Oskar Beuerle un däm syre Frau Ella geboreni Kupfer, uf d Wält chuu. Ärisch z Huuse ufgwachse un no dr Volksschuel uf Oberrealschuel z Schopfe (hite Theodor-Heuss-Gimnasium) gange. Anne 1921 isch er vun ere Verwandte vu dr Mueter, dr Sophie Christina, geboreni Gerner un Witfrau vum Maurus Betz, adoptiert un het ab do dr Doppelname "Gerner-Beuerle" gfiert.

Noch em Abitur het er e Zyt lang as Muurer un Zimmermann gschafft. Ab 1923 het er an dr Universitete Heidelberg, Kiel, Dibenga un Marburg Theology studiert. Ai Semschter isch er as Uusduschstudänt z Finnland gsii. Noch em Abschluss vu sym Studiums isch er wäge ere Chranket im Sanatorium uf Tafaas in dr Schwyz gsii un het derno as Huuslehrer uf Schloss Elmau z Oberbayern gschafft. Dert het er sy speteri Erna Moritz (1905–2004) us em oldeburgische Nordenham chänneglehrt. Si het uf Schloss Elmau as Huusdochter gschafft.

Syni Kandidatezyt het er z Haidelbärg un sy Vikariat z Wertheim un z Charlsrue gmacht. Anne 1931 isch er in syre Haimetchilche – dr evangelische Chilche z Huuse, wu sy Vater dodmol no as Ortsbfaarer amtiert gaa het – ordiniert wore. Är het verschideni Bfaarstelle z Bade ibernuu un het vor allem as Diasporabfaarer z St. Bläsi gwirkt. Anne 1938 isch er mit syre Familie d Hansestadt Bremen zoge. Do isch er zerscht Pastor an dr Hohentorsgmai in dr Bremer Neustadt gsii. Anne 1946 isch er as Domprediger an dr Bremer Dom St. Petri gruefe wore un het des Amt bis zue syre Pänsionierig 1971 ghaa.

Näbe sym Beruef as Seelsorger un speter im Ruestand het dr Gerner-Beuerle Gedicht gschribe, näbe hochdytsche vor allem au Gedicht im alemannische Dialäkt vum Wiisedal. Derzue het er e baar Prosawäärch gschribe un het au religiees-wältaaschauligi Schrifte un Breedige uusegee. Är het si vor allem mit em „Verhältnis vu Naturwisseschaft un Religion“ ussenandergsetzt, e Hauptthema vu syne Breedige un Schrifte.

Dr Maurus Gerner-Beuerle het z Bremen „als Mitglied eines vielfarbigen Dompredigerkollegiums die Möglichkeit zu eigener theologischer Ausrichtung“ im Sinn vun ere „freiheitlichen kulturprotestantischen Theologie“ gnutzt. Är het as „bedeutender Bremer Domprediger“ gulte un ain vu dr „maßgeblichen Vertreter jener Volkskirche, die sich nach 1945 wieder etablierte“.

Dr Gerner-Beuerle isch ghyrote gsii mit dr Erna Moritz un het mit ihre mehreri Chinder ghaa. Är isch im e Familiegrab uf Riensberger Friidhof vergrabe.

Fir sy dichterisch Werk sich dr Gerner-Beuerle 1971 mit dr Johann-Peter-Hebel-Plakette uuszaichnet wore.





</doc>
<doc id="73524" url="https://als.wikipedia.org/wiki?curid=73524" title="Frieda Mayer">
Frieda Mayer

D Frieda Mayer (* 27. Oktober 1867 z Düenge; † 22. Juli 1943 z Kircha) isch e dytschi Dialäktdichteri us em Hotzewald gsii. Si het lengeri Zyt z Konschtanz gläbt un speter im schwebische Kircha.

Anne 1912 het si unter em Titel „Nimm mi mit, wenn d’lache wit!“ e Buech mit alemannische Gedicht vereffetligt.




</doc>
<doc id="73527" url="https://als.wikipedia.org/wiki?curid=73527" title="Sedisvakanz">
Sedisvakanz

Sedisvakanz ( "vacantia", mittellatynisch, „s Freisyy, Läärsyy“; "sedis" isch dr Genitiv zue "sedes" „Stuel“, also aigetli „Freisyy vum Stuel“, zmaischt widergee mit „lääre Stuel“) haißt d Zyt un dr Zuestand wänn dr Stuel vum Papscht oder eme Bischof nit bsetzt isch, wel dr Amtsdreger us em Amt gschide, aber no kai Noofolger yygfiert isch. Dr Uusdruck "vacantia sedis" wird in dr latynische Fachliteratur bruucht. Im Corpus Iuris Canonici (CIC) chunnt dr Uusdruck nit vor; dert sin Zyt un Umstand vu dr Sedisvakanz umschribe mit em Uusdruck "sede vacante" („derwylscht dr Sitz frei isch“). Mit em lääre, uubsetzte oder verwaiste Stuel isch d Kathedra gmaint, dr Lehrstuel vun eme Bischof, im Fall vum Papscht d Kathedra vum Bischof vu Rom. D Vakanz vum Hailige Stuel fangt aa mit em Dod oder em Amtsverzicht (Abdikation) vum Papscht. E freiwillige Amtsverzicht het s in dr Gschicht vu dr kadolische Chilche nume zwaimol gee, 1294 (Coelestin V.) und 2013 (Benedikt XVI.).




</doc>
<doc id="73528" url="https://als.wikipedia.org/wiki?curid=73528" title="Stephan I. (Bischof von Rom)">
Stephan I. (Bischof von Rom)

Dr Stephan I. († 2. Augschte 257) isch vum 12. Mai 254 bis zue sym Dod Bischof vu Rom gsii. Är isch us em remische Julier-Gschlächt chuu. Sy Name stammt us em Griechisch un maint „där mit em Chranz“.

D Amtszyt vum Stephan isch e relativi Friideszyt fir d Chilche gsii, zwische dr Verfolgige unter em Decius un em Valerian. Dr Stephan isch vor em aigetlige Uusbruch vu dr valerianische Verfolgig gstorbe. Ass er dr Märtyrerdod glitte het, isch e Legänd; im remische Kaländer vu 354 wird er im Verzaichnis vu dr verstorbene Bischef gnännt un nit im Verzaichnis vu dr Märtyrer. 

Dr Stephan het si im sognäänte Chetzerdaifstryt mit em Cyprian vu Karthago un em Firmilian vu Caesarea verstritte. Im Gegesatz zue däne, wu vu eberem.wu vun eme Häretiker daift woren isch, e neii Daifi verlangt hän, het dr Stephan d Widerdaifi abglähnt. Au dr Dionysius vu Alexandria het do die Haltig verdrätte. Dur sy hertig Haltig däre Frog het dr Stephan fascht e Bruch mit dr Chilche z Afriak un im Oschte riskiert. Erscht no sym Dod isch dr Stryt vu sym Boofolger Sixtus II. byglait wore. Langfrischtig het si in dr kadolische Chilche aber d Position vum Stephan duregsetzt.

Wu no dr decische Verfolgig d Frog akut woren isch, wie mer mit dr Chrischte umgoht, wu in dr Zyt vu dr Verfolgig dr haidnische Getter gopferet ghaa hän ("lapsi"), het dr Stephan e Haltgverdrätte, wu sällene entgegechuu sich. Är het si au derfir yygsetzt, ass d Bischef vu León un vu Astorga wider yygsetzt wäre, wu wäge Uuglaube in dr Zyt vu dr Verfolgige uugstoße wore sin, wu s aber speter greit het. Des het dr Stephan in scharfe Gegesatz zur dr Verdrätter vu rigoristische Positione brocht, vor allem zum Novatian. Im Chetzerdaifstryt un au in dr Frog vu dr Bueßdisziplin het dr Stephan mit Noodruck uf em Vorrang vum remische Bischof bstande un ass di remische Tradizione vorbildi seie. Är isch e mächtige Verfächter vu dr Unuflesligkait vu dr Eh un Erfinder vum Verlobigsring gsii, wu vum chimftige Mann dr chimftige Frau gschänkt wird zum s gegesytig Dreji-Verspräche sterker z mache.

D Legänd vu sym Märtyrerdod wird in dr Legenda aurea verzellt: Dr Papscht Stephanus soll vu dr Soldate vum remische Chaiser Valerian gfange gnuu un in Tämpel vum Gott Mars brocht wore syy. Statt em Mars opfere heb er zue Gott bättet, ass dääne Zaiche git gege dr haidnisch Glaube vu d Remer. D Statue vum Mars un dr Tämpel sei druf vun eme Bltiz gschlisse wore. Dr Papscht Stephanus sei zue dr Katakombe gflichtet, wu di hailig Lucia gruet heb. Wu ne d Häscher vu Chaiser dert gfunde hebe, heb er grad d Mäss vor em Altar gläse. Di remische Soldate hebe ne an däm Ort gchepft.

Sy Mahndag isch dr 2. Augschte. Bygsetzt isch er in dr Calixtus-Katakombe, d Reliquie vu sym Haupt wird im Dom z Speyer verehrt.




</doc>
<doc id="73529" url="https://als.wikipedia.org/wiki?curid=73529" title="Erika Hössli">
Erika Hössli

D Erika Hössli, wo ane 1944 uf d Wält cho isch, isch e Lehrerin, Heilpädagogin und Mundartschriftstellerin us em Rhywald im Bünderland.

Si chunt vo Hinderrhy, em Dorf z’oberscht im Rhywald, und isch dört ufgwachse. Si het as Primarlehrerin und Heilpädagogin gschaffet und e Zyt lang z Dürnte gläbt. Si het under em Name "Erika Zinsli-Hössli" publiziert, öpen au d Biiträg, wo vonere i der Anthology "Walservolch" ane 1974 abtrukt worde sind; ihre Soon isch der Zürcher Theateraktivischt Samuel Zinsli. Me hät si denn känt under am Name "Erika Börlin-Hössli," und denn "Erika Hössli Börlin," und meischtens eifach as "Erika Hössli." Si isch pänsioniert und läbt z Splüügä im Rhywald.

Näbe der Pruefsarbet het sech d Erika Hössli scho früe um d Sprooch und s Läbe vo de Walser im Bünderland gchümmeret. Und si het au über ihri Reise i frömdi Länder prichtet: si isch z Marokko, i der Türkei, im Jemen, z Indie, z Nepal, im Himalaya, im Tibet und i der Mongolei gsi. In ihrne Büecher schrybt si meischtens Walserdütsch, e Teil vo de Sache au uf Hochdüütsch. Si isch eini ve de bekante Walser-Autorinne vo der nöiere Zyt näbe der Anna Maria Bacher (* 1947) und der Bernadette Lerjen-Sarbach (* 1942).

D Hössli gitt im Bündnerland Mundartküürs i der Walsersprooch; wytume bekant sind d Schrybwärchstett von ere, wo d Bündner Walservereinigung organisiert; me cha dört kreatyv und mit Fantasy probiere im Dialäkt schrybe. Im Wörterbuech "Äs Ääli" verzelt d Hössli uf literarischi Aart und mit ere farbige Sprooch vo alte Walserwörter, wo hüt vil Lüüt chuum me bruuche. Si het gmerkt, ass es rächts Schuelbuech für die Sprooch fäält, und drum het si, wo 1987 s Rhywalder Mundertwörterbuech usecho isch, grad eifach sälber so nes Arbetsheft vom Walserdüütsch gmacht; es heisst "Ds Mümpfeli." D Kapitel i däm Heft, wo d Walservereinigung Graubünden ane 1989 useggää het, sind ganz us em Läbe gnoo und zeige d Walsersprooch as das was si isch: öpis Läbigs i der Gägewart. Der Jürg Bleiker und der Richard Hänzi händ gseit, das sig en Pionierarbet uf däm Gebiet gsi.

D Erika Hössli macht au Gedicht und si schrybt Text für Zytschrifte wie öppe d "Terra Grischuna," si verzelt gärn vo de Walser und goot uf Lääsige so wie ane 2016 uf em föifte mundartMai z Altstetten im Rhyntel und am sächste "mundartMai" am 15. Mai 2018 z Schääörabüal im Chläiwalsertal. Im Buech "Tausend Blicke" mit Fotine, wo der Emil Brunner vo Chinder im Bündnerland gmacht het, sind Text vo der Hössli; si het mit es bar Lüüt gredt, wo me as chlyy uf de Bilder vom Brunner gseht, und schrybt dervo i däm Fotibuech.

D Autoorin het mit em Kurt Wanner (* 1943), wo au vom Rhywald cho und vili Johr der Sekretär vo der Bündner Walservereinigung gsi isch, zäme gschaffet, und mit em Wanner und der Silja Walter het si 1984 s Rhywalder Freiliechttheater "Das Walserschiff" gschribe, wo drinn d Gschicht vo de Walser mit em dozmol plaanete Chraftwärch Rhywald verchnüpft isch.

D Bündner Regierig het der Erika Hössli ane 2008 wägen ihrem vilsytige Schaffe bsunders für d Walser Kultur der kantonal Anerchännigspryys gää.




</doc>
<doc id="73530" url="https://als.wikipedia.org/wiki?curid=73530" title="Leta Semadeni">
Leta Semadeni

D Leta Semadeni, wo am 26. Oktober 1944 z Schuls uf d Wält cho isch, isch e Schwiizer Dichterin, wo uf Romanisch und uf Düütsch schrypt.

Si isch d Dochter vom Lehrer und Autoor Jon Semadeni und isch am Hochalpynen Institut z Ftan id Schuel ggange. Si het d Germanistik studiert und als Lehrerin z Züri und denn z Zuoz gschaffet. Derzue ane isch si e Zyt lang bim Romanische Radio und Färnsee für d Kultursändig "Il balcun tort" zueständig gsi.

In ihrem Schaffe als Dichterin isch d Zwöisprochikeit immer öppis wichtigs, d Sprooch wächslet allpott vom Romanisch zum Düütsch und umgcheert, das heisst, d Autorin tuet d Tegschte grad sälber i beidne Sprooche ufsetze. So zelt me d Leta Semadeni zu de bedüütende Autoore vom Bündnerland i der Gägewart. Ane 2011 het si der Bündner Literaturpryys und au der Pryys vo der Schwiizerische Schillerstiftig und 2016 der Schwiizer Literaturpryys übercho.





</doc>
<doc id="73546" url="https://als.wikipedia.org/wiki?curid=73546" title="Val d’Oust">
Val d’Oust

Val d’Oust (bretonisch "Traoñ-an-Oud") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

d Gmai lyt am Fluss Oust. D Nochbergmaine sin Guillac, Montertelot un Ploërmel im Norde, Monterrein im Nordoschte, Caro im Oschte, Saint-Abraham im Sidoschte, Sérent im Side, Lizio im Weschte un Saint-Servant im Nordweschte.

Val d’Oust isch as "Commune nouvelle" zum 1. Jänner 2016 entstande dur d Fusion vu dr Gmaine Le Roc-Saint-André, Quily un La Chapelle-Caro.

 vu Val d’Oust isch . Val d’Oust ghert zum Kommunalverband .

Dr traditionell Dialäkt vu Val d’Oust ghert zum Bretonisch.


</doc>
<doc id="73547" url="https://als.wikipedia.org/wiki?curid=73547" title="Theix-Noyalo">
Theix-Noyalo

Theix-Noyalo (bretonisch "Teiz-Noaloù") isch e franzesischi Gmai im Département Morbihan in dr Region Bretagne.

D Gmai ghert zum un zum Arrondissement .

D Gmai lyt am Golf vu Morbihan. D Nochbergmaine sin Vannes im Nordweste, Treffléan im Norde, Sulniac im Nordoschte, Lauzach im Oschte, La Trinité-Surzur im Sidoschte, Surzur im Side, Le Hézo im Siweschte un Séné im Weschte.

Theix-Noyalo isch as "Commune nouvelle" zum 1. Jänner 2016 entstande dur d Fusion vu dr Gmaine Theix un Noyalo.

 vu Theix-Noyalo isch . Theix-Noyalo ghert zum Kommunalverband .

Dr traditionell Dialäkt vu Theix-Noyalo ghert zum Bretonisch.


</doc>
<doc id="73548" url="https://als.wikipedia.org/wiki?curid=73548" title="Felix II. (Gegenpapst)">
Felix II. (Gegenpapst)

Dr Felix II. († 22. Novämber 365 z Portus Romae) isch vu 355 bis 358 Bischof vu Rom vu dr remisch-kadolische Chilche gsii un wird dailwys as Märtyrer un Hailige aagluegt.

Im Allgmaine duet mer en ender as Gegepapscht aaluege, nit as rächtmäßige Papscht. Wäge dr unterschidlige Aasichte in däre Frog wird dr rächtmäßig Papscht Felix II. vylmol as „Felix II. (III.)“ notiert. Au fir dr Papscht Felix III. wird des eso gmacht: „Papscht Felix III. (IV.)“. Im Fall vu dr gegesätzlige Mainig wird „Felix III. (II.)“ aagee bzw. fir dr speter Amtsdreger: „Papscht Felix IV. (III.)“. Wichtig isch also di niderer Zahl fir d Nummerierig, wu vu dr kadolische Chilche bruucht wird.

D Zyt isch bregt gsii vu Ussenandersetzige um d Aahänger vum Arianismus, wu schyns e starki Unterstitzig bi der wältlige Herrscher ghaa hän, derwylscht vyl Chilchefierer die Richtig ender abgläänt hän. Wu dr Liberius vum Chaiser Constantius II. verbannt woren isch, weler s Urdail vum Chaiser zue dr Verbannig vum Athanasius nit het welle mitdrage, isch dr Felix II. 356 vum Archidiakon zum Bischof vu Rom glupft wore. Är isch wäge däm in d Gschicht as ain vu dr Gegepäpscht yygange.

Sy Wahl isch gege d Winsch vum Klerus un au gege s Volk duregfiert wore. Prälate, wu zum Hoof ghert hän, hän d Chrenigszeremony duregfiert. Derwylscht si dr Klerus bal em Felix aagschlosse het, isch er vum Volk aber alsfurt abgläänt wore.

Anne 357 het dr Constantius em Bitte vu yyflussryche remische Dame noogee, dr Liberius us dr Verbannig z hole. Dr Constantius het e Edikt erloo, ass beedi Bischef glychbrächtigt zäme herrsche solle, dr Liberius isch bi syre Aachumft z Rom aber vu allne Schichte eso gfyyrt wore, ass dr Felix Rom waidli verloo het.

Iber sy räschtli Lääbe waiß mer wenig, un d Zyygnis driber widerspräche enander. Wahrschyns het er di maischt Zyt vu sym räschtlige Lääbe uf syne Gieter bi Portus Romae verbrocht. Är isch dert am 22. Novämber 365 gstorbe. Syni Reliquie lige in dr Chilche "Santa Maria Immacolata" z Ceri (Cerveteri), wu bis ins 19. Johrhundert au ihm gweit gsii isch.

Dr Felix II. isch in d Lischt vu dr Märtyrer ufgnuu wore, s waiß aber nieme me, wurum. Villicht isch er mit eme afrikanische Märtyrer verwächslet wore, wu au Felix ghaiße het. In dr Zyt vum Gregor XIII. isch driber dischpetiert wore, eb mer dr Felix in d Ryaie vu dr ordelige Päpscht soll ufnee. Go ne Antwort uf die Frog finde, isch sy Lyych exhumiert wore, zum Spure vu Wunder finde. S haißt, uf sym Lyyb seie d Wort "Papscht un Märtyrer" gfunde wore, aber die ibernatyrlige Beleg steh im Widerspruch zue dr eltere Quälle vu dr Chilche. Wäge däm wird dr Felix II. regulär hite nit as Papscht aagluegt. Sy Verehrig as Hailige wird au uf e Verwächslig mit eme afrikanische Märtyrerbischof Felix zruggfiert. 

Sy Fyyrtig isch dr 29. Juli.



</doc>
<doc id="73551" url="https://als.wikipedia.org/wiki?curid=73551" title="Angelique Kerber">
Angelique Kerber

D Angelique „Angie“ Kerber ([]; * 18. Jänner 1988 z Bremen) isch e dytsch Tennisspiileri. Si spiilt syter anne 2003 as Profi. Ihri bishär greschte Erfolg as Ainzelspiileri sin d Siig bi dr Australian Open un dr US Open 2016 un z Wimbledon 2018. Derzue het si bi dr Olympische Spiil 2016 d Silbermedaille gwunne. Noch em Siig bi dr US Open isch d Kerber am 12. Septämber 2016 as erschti Dytschi syt 1997 d Nr. 1 vu dr Wältranglischt wore.



</doc>
<doc id="73554" url="https://als.wikipedia.org/wiki?curid=73554" title="Eulalius">
Eulalius

Dr Eulalius († 423) isch e Gegepapscht gsii, wu vu 418 bis 419 glychzytig mit em Bonifatius I. regiert het. Vor syre Wahl isch er Archipresbyter am Lateran gsii.

Är isch am 27. Dezämber 418 vun eme Dail vum remische Klerus as Noofolger vum Papscht Zosimus gwehlt wore, ai Dag speter vu dr Meehait dr Bonifatius. Wu dr Eulalius vum Chaiser Honorius as rächtmäßige Bischof vu Rom bstetigt woren isch, het dr Bonifatius mieße Rom verloo. Uf Dränge vu dr Aahänger vum Bonifatius het dr Chaiser e Sinod yygruefe, wu aber zue kaire Ainigung vu dr Bischef gfiert het. Dodruf isch dr Eulalius uf Rom retuurgange. Dr Chaiser het derno dr Bonifatius as Bischof bstetigt. Dr Eulalius het am 29. April 419 vu Rom uf Antium mieße flichte. Noch em Dod vum Bonifatius 422 hän d Aahänger vum Eulalius wider versuecht, ihn as Gegebischof ufzstelle, är het des aber abgläänt.


</doc>
<doc id="73555" url="https://als.wikipedia.org/wiki?curid=73555" title="Christoph Landolt">
Christoph Landolt

Dr Christoph Matthias Landolt (* 21. Merz 1966 z Züri) isch e Schwyzer Sprochwisseschaftler un Redakter am Schwyzerische Idiotikon. Syt em Februar 2019 fungiert dr Landolt as Redaktionslaiter.

Dr Christoph Landolt chunnt us ere alte Zürcher Wyyhändlerfamilie. Uf s Vaters Syte isch dr Forschtwisseschaftler Elias Landolt e Ururgroßvater, dr friejer Zürcher Stadtbresidänt Emil Landolt e Großunkel zuen em gsii, un uf s Mueters Syte isch dr Johannes Meyer-Rusca e Urgroßvater gsii.

No dr Matura het er an dr Universitet Züri zerscht mit Germanischtik aagfange. Derno het er s Fach gwächselt un Verglychendi germanischi Sprochwisseschaft (bim Stefan Sonderegger), Nordischi Filology un Allgmaini Gschicht studiert. Vu Merz 1991 bis Ändi 1996 het er am Idiotikon as Studäntischi Hilfschraft gschafft, syt 1997 isch er Redakter am Idiotikon – as Nochfolger vu dr Ruth Jörg. Bi Ufenthalt z New York un z Oxford het er si mit em Jiddisch bscheftigt. Syni Forschigsschwärpinkt sin Sprochgschicht un Dialäktology, Lexikology, Morfology, Sintax un Sprochwandel, derzu au jiddischi Sproch.

Dr Landolt isch assoziiertes Mitglid vum Linguistik Zentrum Zürich (LiZZ) un Mitglid vu dr berotende Fachkommission vum Phonogrammarchiv vu dr Universitet Züri, vu dr Nomenklaturkommission vum Kanton Züri un vum Schwyzerische Dudenuusschuss. Derzue isch er Vorstandsmitglid vu dr Gsellschaft fir dytschi Sproch un Literatur z Züri.

Fascht 15 Johr lang, vu 2004 bis 2019, het si dr Landolt ehrenamtli in dr Zürcher Schwubliothek engaschiert, ere Bibliothek fir homosexuälli Literatur un Film, wu 1985 grindet woren isch.

Syt April 2019 isch er Mitglid vu dr Bezirkschilchepfläg Züri.

Fir di Grienliberal Bartei het dr Landolt bi dr Zürcher Gmairotswahle am 9. Februar 2014 kandidiert.

Dr Christoph Landolt isch ghyrote un läbt mit sym Mann z Züri.








</doc>
<doc id="73557" url="https://als.wikipedia.org/wiki?curid=73557" title="Milizac-Guipronvel">
Milizac-Guipronvel

Milizac-Guipronvel (bretonisch "Milizag-Gwiproñvel") isch e franzesischi Gmai im Département Finistère in dr Region Bretagne.

D Gmai ghert zum un zum Arrondissement .

D Nochbergmaine sin Tréouergat im Nordweste, Plouguin im Norde, Coat-Méa im Nordoschte, Bourg-Blanc im Oschte, Brest im Sidoschte, Guilers im Side, Saint-Renan im Siweschte un Lanrivoaré im Weschte.

Milizac-Guipronvel isch as "Commune nouvelle" zum 1. Jänner 2017 entstande dur d Fusion vu dr Gmaine Milizac un Guipronvel.

 vu Milizac-Guipronvel isch . Milizac-Guipronvel ghert zum Kommunalverband .

Dr traditionell Dialäkt vu Milizac-Guipronvel ghert zum Bretonisch.


</doc>
<doc id="73558" url="https://als.wikipedia.org/wiki?curid=73558" title="Plounéour-Brignogan-Plages">
Plounéour-Brignogan-Plages

Plounéour-Brignogan-Plages (bretonisch "Plouneour-Traezh-Brignogan") isch e franzesischi Gmai im Département Finistère in dr Region Bretagne.

D Gmai ghert zum un zum Arrondissement .

Plonéour-Brignogan-Plages lyt am Ärmelkanal. D Nochbergmaine sin Plouider im Side un Kerlouan im Weschte.

Plounéour-Brignogan-Plages isch as "Commune nouvelle" zum 1. Jänner 2017 entstande dur d Fusion vu dr Gmaine Brignogan-Plages un Plounéour-Trez.

 vu Plounéour-Brignogan-Plages isch . Plounéour-Brignogan-Plages ghert zum Kommunalverband .

Dr traditionell Dialäkt vu Plounéour-Brignogan-Plages ghert zum Bretonisch.


</doc>
<doc id="73559" url="https://als.wikipedia.org/wiki?curid=73559" title="Saint-Thégonnec Loc-Eguiner">
Saint-Thégonnec Loc-Eguiner

Saint-Thégonnec Loc-Eguiner (bretonisch "Sant-Tegoneg-Logeginer") isch e franzesischi Gmai im Département Finistère in dr Region Bretagne.

D Gmai ghert zum un zum Arrondissement .

D Nochbergmaine sin Guiclan, Taulé, Sainte-Sève, Pleyber-Christ, Plounéour-Ménez, Commana, Saint-Sauveur un Guimiliau.

Saint-Thégonnec Loc-Eguiner isch as "Commune nouvelle" zum 1. Jänner 2016 entstande dur d Fusion vu dr Gmaine Loc-Eguiner-Saint-Thégonnec un Saint-Thégonnec. .

 vu Saint-Thégonnec Loc-Eguiner isch . Saint-Thégonnec Loc-Eguiner ghert zum Kommunalverband .

Dr traditionell Dialäkt vu Saint-Thégonnec Loc-Eguiner ghert zum Bretonisch.


</doc>
<doc id="73560" url="https://als.wikipedia.org/wiki?curid=73560" title="Anastasius I.">
Anastasius I.

Dr hailige Anastasius I. (griech. "dr Ufgfahre"; * z Rom; † 19. Dezämber 401) isch vum 27. Novämber 399 (noch em Prosper Tiro vu Aquitanie 398) bis Dezämber 401 Papscht vu dr kadolische Chilche gsii.

Iber s Lääbe un Wirke vum Anastasius I. waiß mer nume wenig. Nume drei Brief sin erhalte, wun er dr Origenes din verurdailt. Zue syne Frynd zelle dr hailig Augustinus, dr hailig Hieronymus un dr hailig Paulinus vu Nola. Churz vor sym Dod het er e Konzil uf Rom yygruefe.

Dr Hieronymus verzellt, dr Anastasius sei dr Vater vu sym Noofolger Innozenz I. gsii.

D Reliquie vum hl. Anastasius sin anne 846 zäme mit däne vu symNoofolger Innozenz vum sächsische Grof Liudolf uf Gandersheim brocht wore, wu si bis hite in dr Krypta vu dr ehmolige Stiftschlche rueje. 

Sy Mahndag isch dr 19. Dezämber.




</doc>
<doc id="73566" url="https://als.wikipedia.org/wiki?curid=73566" title="Bonifatius I.">
Bonifatius I.

Dr Bonifatius I. (lat. "dr Wohltäter"; † 4.Septämber 422 z Rom) isch vum 28.. Dezämber 418 bis zum 4. Septämber 422 Papscht vu dr kadolische Chilche z Rom gsii. Sy Vater het Jocundus oder Secundius ghaiße.

Dr Bonifatius, wu bi syre Wahl scho alt un chrank gsii isch, isch villicht in dr Zyt vum Pontifikat vum Damasus I. zum Presbyter gweit wore. Är isch zäme mit em Archidiakon Eulalius am 28. Dezämber 418 gwehlt wore; dr Bonifatius vu dr Presbyter un dr Eulalius vu dr Diakonebartei. Dr Eulalius isch aber im Merz/April 419 verbannt, un dr Bonifatius vum Chaiser Honorius zum rächtmäßige Papscht ernännt wore.

Ärr het versuecht, dr Chilchefride widerhärzstelle, un het Dekret vu sym Vorgänger Papscht Zosimus an dr Ortsbischef vu Gallie widerruefe. Aber au är het dr Appellationsstryt mit dr nordafrikanische Chilche nit chenne bylege.

Wu dr Chaiser Theodosius II. anne 421 Illyricum unter d Jurisdiktion vum Patriarch vu Konstantinopel gstellt het, het dr Bonifatius mit Hilf vum Chaiser Honorius gschaft, ass des zruggnuu woren isch. Mit sym Frynd Augustinus het er geg d Pelagianismus kämpft.

Di erscht (chaiserli) Papschtwahlornig, ass chimftig bi re nit aidytige oder zwyfelhafte Papschwahl e Neiwahl dur dr remisch Klerus het mieße stattfinde, isch aber ohni praktischi Bedytig blibe.

Sy kadolische Mahndag isch dr 25. Oktober.



</doc>
<doc id="73571" url="https://als.wikipedia.org/wiki?curid=73571" title="Emil Landolt">
Emil Landolt

Der Emil Landolt (* 23. Septämber 1895 z Züri; † 18. April 1995 am glychen Oort) isch en Schwyzer Politiker vo de FDP gsy. Vo 1949 bis 1966 hät er as Stadtpresidänt vo Züri ggamtet.

De Landolt isch as Soo vomene Wyhändler und as eltischte vo vier Bueben i der Ängi uufgwachse. Gstudiert hät er Jus, und i dëre Zyt isch er i de Studänteverbindig «Carolingia», wo zum «Falkestäinerbund» ghöört, aktyv gsy. 1922 isch er bi de kantonaalzürcherische Finanzdiräkzioon go schaffe, 1923 isch er Auditor am Bezirksgericht Wintertuur woorde, 1925 kantonaale Stüürsekritëër z Züri und acht Jaar spööter de Sekritëër vo de Zürcher Handels-Chamere. Ab 1935 isch er dänn de Presidänt vo der Oberrekurskommissioon vom Kanton Züri gsy.

1942 isch er uf Voorschlaag vo der FDP in Zürcher Stadtraat gwëëlt woorde, wo-n-er d Läitig vom Schueldepartemänt übernaa hät. 1949, wo de Stadtpresidänt Adolf Lüchinger plötzli gstoorben isch, hät en s Volch zu dëm sym Naachfolger gwëëlt. De Landolt isch gly schuurig populëër gsy, und me hät em nu «de Stapi» gsäit. Er häts halt guet mit de Lüüt chöne, hät guet chöne schnöre (drum hät er scho i de Verbindig de Piername "Schnörrli" ghaa), isch mit allne früntli gsy (ganz nach sym Motto «sind lieb mitenand»), hät ekän Name vergässe, wo-n-er emaal gwüsst hät – und er hät au s Glück ghaa, in ere Zyt chöne würke, wos nu obsi ggangen isch. Über im syni Sprüch sind vil Anekdooten im Umlauff gsy. Äin Witz isch esoo ggange: Wo mer en gfrööget hät, was er dezue mäini, wä-mer es Zürisee-Schiff uf «Emil Landolt» tauffi; doo hät er gsäit, das wel er aso lieber nööd, suscht sägi mer amene schööne Sunntig, wänn s Schiff vo der Uusfaart uf Züri zrugg chäm: «E lueg au, wie der Emil Landolt wider emaal vole dethëër chunt!» – 1966 isch er dänn zruggträtte; syn Naachfolger isch de Sigmund Widmer woorde.

De Landolt hät sich au suscht angaschiert. Ab 1933 isch er Presidänt vo de «Gmäinnützige Gesellschaft Ängi» gsy, ab em glyche Jaar Mitgliid vom Zäntraalvoorstand vo de «Schwyzerische Gmäinnützige Gsellschaft» und vo 1938 bis 1979 dëren ire Zäntraalpresidänt. Zöiftig syt 1915, isch er vo 1933 bis 1937 de Zouftschryber und vo 1937 bis 1962 de Zouftmäischter vo de «Zouft zur Zimmerlüüte» gsy.

Eere hät er grad e paar überchoo: 1965 isch er as «Schildner» i d «Gsellschaft vo de Schildner zum Schnäggen» uufgnaa woorde, d Brite händ en zum «Commander of the Order of the British Empire» ernännt, und d Franzoose händ en zum «Officier de la Légion d’honneur» gmachet.

Der Emil Landolt isch en Änkel gsy vom Foorschtwüsseschafter Elias Landolt, de Vatter vom Geobotaaniker Elias Landolt und en Grosunggle zum Spraachwüsseschafter Christoph Landolt. Er isch fascht hunderti woorde, und bigrabe lyt er uf em Fridhoof Manegg.





</doc>
<doc id="73572" url="https://als.wikipedia.org/wiki?curid=73572" title="Xaver">
Xaver

Xaver isch e männleche Vorname.

Er isch im düütschsproochige Piet sid em 16. Joorhundert beliebt; denn isch der Heilig Franz Xaver, wo vo Spanie gsi isch und vo 1506 bis 1552 gläbt het, bi üüs populäär worde. Der Franz Xaver het sin Name vo der Burg "Javier" gha, wo no hüt i der nordspanische Provinz Navarra stoot; dört isch er uf d Wält cho. Ursprünglig chunt der Burgname vom baskische Name "Etxaberri," wo «Nöihuus» bedüütet.

Am Afang het der Vorname z Spanie "Xavier" gheisse und me het ne mit emene Afangs-X gschribe, was men uf spanisch aber seit. Wo me der Heilig i der Zyt vo der Gägereformaziooon au i de düütschsproochige Gägende het lehre gchönne – und ne als Schutzpatron gäge schlächts Wätter und d Pescht verehrt het –, het me der Afangsbuechstabe denn do wie süsch im Düütsche au als "X" usgsproche.

"Xavier" isch d Schrybwys im Französische blibe, latinisiert isch es "Xaverius" und im Iteliänische "Saverio."

Der Namenstag vom Franz Xaver isch der 3. Dezämber. Vom Heilige het’s grad im alemannische Piet i vilne katolische Chile gmooleti Bilder und gschnitzleti Figuure. Z Luzärn isch d Jesuitechile ufe Name vom Franz Xaver gweit.

Vo der Namensgschicht im Schwyzerdüütsche brichtet der Artikel "Xaver" vom Schwiizerischen Idiotikon: as Vorname isch der Xaver i de katolische Länder vo der Schwiiz und au z Basel beliebt, list me dört, und es git dervo i de verschidene Kantöön vil Namensforme wie öpe "Xaveri, Xäver, Xavi, Veri" oder "Vereli;" und me findet au Orts- und Fluernääme wo dervo abgleitet sind.




</doc>
<doc id="73573" url="https://als.wikipedia.org/wiki?curid=73573" title="Coelestin I.">
Coelestin I.

Dr Coelestin I. (lat. "dr Himmlisch"; † 27. Juli 432) isch vum 10.Septämber 422 bis zum 27. Juli 432 Papscht un Bischof vu Rom gsii. Är zellt zue dr Hailige un het di chilchli Lehr vu dr Maria as „Die, wu Gott uf Wält brocht het“ noohaltig gferderet.

Dr Coelestin I. isch vor syre Wahl zum Papscht Diakon z Rom gsii. In syre ganze Amtszyt het er versuecht, in Froge vu dr Jurisdiktion s remisch Appellationsrächt gege di nordafrikanische Chilche durezsetze, die hän si aber erfolgrych widersetzt. Dr Konflikt isch in dr Hauptsach doderdur zum Änd chuu, wel d Vandale Nordafrika eroberet hän. Dr Bischof Augustinus vu Hippo isch vum Coelestin unterstitzt wore gege dr Semipelagianismus.

Im Stryt mit em Nestorius un syne Aahänger het si dr Bischof Kyrill vu Alexandria an dr Coelestin gwändet, wu im Augschte 430 uf ere remische Sinod d Lehr vum Nestorius abglähnt het un sällem d Exkommunikation aadroht het. S Konzil vu Ephesos, Ändi Juni 431, wu di drei Legate vum Coelestin presidiert hän, het dr Nestorianismus mit dr uusdrucklige Zuestimmig vum Papscht verurdailt. 

Dr Coelestin het si vor allem in dr Mission (au dr innerchilchlige) verdient gmacht. Wel si dr Pelagianismus in dr Zwischezyt au uf Britannien uusdehnt ghaa het, het er anne 429 dr Bischof Germanus vu Auxerre in di nerdli Provinz gschickt. Zwai Johr speter isch dr domolig Diakon Palladius zur Mission ins haidnisch Irland gschickt un zum Missionsbischof ernännt wore. Vum Coelestin sin 16 Brief iberliferet. Är isch e Verdrätter vu dr chilchlige Primatsidee gsii, wänn au vor allem z Afrika ohni großi Erfolg.

Unter em Papscht Coelestin I. isch di beriemt remisch Chilche Santa Sabina böue wore, wu no ne Zedereholzdiire us sym Dodesjohr 432 mit dr eltschte Darstellig vum gchryzigte Chrischtus uswyst.





</doc>
<doc id="73574" url="https://als.wikipedia.org/wiki?curid=73574" title="Suhre">
Suhre

D Suure (au "Suhre") isch e Fluss i der Schwiiz. Si goot bi Suursi us em Sämpachersee und denn durs Suuretaal uf Suur abe und mündet bi Aarau i d Aare.

Si isch 34 Kilometer läng und für d Aare eben e Näbefluss, wo vo Süüde, also vo rächts, ymündet. S Suuretaal isch zimli flach, und so lyt zwüschem Afang vom Flusslouf bis zur Mündig nummen e Höhenunderschiid vo 142 Meter. S ganzen Yzugsgebiet vo der Suure hät 368 Kwadratkilometer.

Der Bach foot nit mid ere eigene Kwellen aa, wo s Wasser früsch us em Bode chiem; nei, dä Punkt won er afoot isch eigentlech der Uuslouf vom Sämpachersee, und me chönt hüdrologisch die bar ganz churze Bech oben am See au als Oberlöif vo der Suure aluege, der lengscht vo dene wär die "Grossi Aa," wo sälber im oberschte Deil au en andere Name het: es isch der "Sellebodebach," und dä chunt vo Härdmänigen obenabe (Gmeind Neuechirch).

Der See lyt i der wyte Tuele hinder ere Gletschermoräne, und dur dä schmal Hoger het d Suure e Durchbruch uf der Weschtsyte vom See; das isch im Piet vo der Luzärner Gmein Oberchöuch. Vo dört goot der Flusslouf zmitz dur Suursee dure und denn durs flache Taal uf Trienge, wo der luzärnisch Deil vom Wääg ufhört; undedra isch der Aargou, die erschte aargauische Dörfer a der Suure sind Attelwil und Moslerb. Bi Staffelbach muess der Fluss wider dur en alti Moräne, und denn chunt er bi Schöftle is wytlöifige Agglomerazioonsgebiet vo der Stadt Aarau. Bi Underämpfälde nimt er s Wasser vom gröschte lingge Sytebach, der Üerke, zu sich, bi Schöftle d Ruederche und bi der Badi vo Suur der läng rächt Sytefluss, d Wyna. Bi der Klääralaag vo Aarau isch er denn bi der Aaren unde.

I der Gschicht isch der Fluss schynts ane 1035 s erschte Mol in ere Kwellen erwäänt: "Suron".



</doc>
<doc id="73590" url="https://als.wikipedia.org/wiki?curid=73590" title="981">
981



</doc>
<doc id="73592" url="https://als.wikipedia.org/wiki?curid=73592" title="Patton Oswalt">
Patton Oswalt

De Patton Peter Oswalt ( * 27. Januar 1969 z Portsmouth, Virginia) isch en US-amerikanische Schauspiiler un Komiker.

Er het zerscht d Krimiautorin Michelle McNamara ghürootet, und wo die ane 2016 gstorben isch, het er es Joor spööter d Meredith Salenger ghürootet.

Dr Oswalt het Büecher gschribe und Comics gmacht. Me kännt en us de Film, won er mitgspiilt het, wie öpe "Starsky & Hutch", "Magnolia" und "Blade:Trinity". Er isch au i de Sitcom "King of Queens" ufträtte.

Im Animazioonsfilm "Ratatouille" isch är d Stimm vo de Wanderratte Rémy.


</doc>
<doc id="73593" url="https://als.wikipedia.org/wiki?curid=73593" title="D Zäller Wiehnacht">
D Zäller Wiehnacht

D Zäller Wienacht isch es Singspiil us der Schwiiz, wo Motyv vo der Wienechtsgschicht zeigt.

Der Komponischt Paul Burkhard het’s uf Schwyzerdüütsch gschribe, und es isch i der Chile vo Zäll, emene Dorf im Tösstal bi Winterthur, ane 1960 s erschte Mol ufgfüert worde.

Das Theaterstück, wo d Gschicht verzelt, wie der Heiland uf d Wält cho isch, könnt me i vilne Länder; es isch scho i öppe zwänzg Sproochen übersetzt worde; uf Änglisch heisst’s "Swiss Nativity". Es baar vo de schöne Lieder mit de guete Melodie vom bekante Operette-Komponischt Burkhard sind i der nöie Mundart-Chilemusig achoo und gälte scho als religiösi Volchslieder; me singt se au ohni szenischi Uffüerig. So isch s Zäller Wiehnachtsspiil eis vo den erfolgrychschte Wärch vo der alemannische Literatur.

Der Zürcher Komponischt Paul Burkhard isch wytume für syni Operette bekant gsi, bsunders für s Stück Der schwarze Hecht usem Joor 1939; und ei Nummere dört druus ghört zu de beliebtischte düütsche Lieder überhaupt; es isch s "O mein Papa," wo öpen au z Ängland un d z Amerika en Hit worden isch. Sid 1959 het der Burkhard z Zäll gwohnt. Me verzelt sech, scho gly sige der Pfaarer, e Huusfrau und e Fabrikant vo däm Dorf zuenem choo und heige ne frogt, ob är ächt nid für d Schuel es Wienechtsspiil chönt mache. Die Idee het em Burkhard gfalle, und eso isch s Singspiil entstande, wo me scho a der Wienecht anne 1960 i der Chile vo Zäll zeigt het. Mit de modärne Mundarttegscht und der schöni Musig isch das Stück algmein guet achoo, und i vilne Gmeinde vo der Schwiiz und au i anderne Länder het me’s spöter im Apfänt immer wider ufgfüert.

D Handlig vo der "Zäller Wiehnacht" foot i der Gägewart a und bringt es baar Szene, wo me sech rund um d Geburt vom Jesuschind amene Oort bi Bethlehem im Heilige Land vorstellt.

Grad am Afang singe d Schauspiiler – es sind alles Chinder – s Lied "«Das isch de Schtärn vo Bethlehem»," wo hüt i der Schwiiz eis vo de wichtigere Wienechtslieder isch. Denn rede si mit enand über d Wienecht und drüber, was si do i däm Spiil chönten uffüere. Me gseht de öppis, wo lang vor em Jesus sinere Geburt passiert isch: en Ängel, der Gabriel, chunt zu der Maria und seit ere, si chöm es Chind über. Do singe si uf der Büüni s zwöite Lied: "«Kei Muetter weiss, was irem Chind wird gscheh»," und das isch jo ne Sach, wo bi allne Mönschte wohr isch.

Jetz isch der bsunder Stärn zu säbere Zyt aber au in anderne Länder vom Oriänt z gseh gsi, und so mache sech wie men us der Bible weiss die drüü Könige ufe Wääg dörthi, wo s Liecht ihne verusgoot. Do derzue git’s s Lied "«Au für eus wird de Heiland gebore»," und me merkt, das chind isch für alli Völker uf d Wält choo.

I der Zyt vo Josef, Maria und Jesus isch s Land vo den Isrealite scho lang e Teil vom grosse römische Rych gsi, wo aber no vo eigete Könige regiert worden isch. I der Bible chunt bi der Geburtsgschicht vom Jesus der Herodes als König vo Jerusalem vor (au wenn hüt klar isch, ass dää scho im Joor 4 vor der Zytwändi gstorben isch). S Zäller Spiil zeigt is em Herodes syn Königshof mit em zimli wilde Lied "«Mir händ’s glatt bim König Herodes»". Zu däm chöme jetz die drü frömde Bsuecher us em Morgeland, wie’s der Stärn ihne agää het, und si froge der Herodes, wo dä nöi gebornig König gnau sig; der Stärn heig ne azeigt, das müess nöime bi Bethlehem näbe Jerusalem sy. Won er das ghört wird der Herodes hässig, und er befilt, me sell alli chlyne Chinder vo Bethlehem go tööde.

Uf em Land weiss me vo all däm nüüt, i der nöchschte Szeene schloofe d Hirten ufem Fäld, und Ängel chöme für se cho singe: "«Wached uuf, schlafed nöd!»" D Hirte merke, ass bi ihnen öpper wichtigs uf d Wält chöm, und si überlege sech, was si nem chönte go bringe; eine chunt uf d Idee, ihm es Schöfli z gää, und er singt do dervo, und die andere mache’s em noo und singe reihume vo ihrne Gschänk.

Ersch jetz gseht me wider der Josef und d Maria, wie si uf em Wääg sind uf ere Strooss. Alli Lüüt z Galiläa und i de anderne Gägende vom Heilige Land müesse für d Volchszäälig, wo Rom wott mache, a ihre Heimetoort goo. Die beide händ kei Glück, si finde z Bethlehem nienen en Platz imene Gaschthuus und es blibt ne nume no e schäbige Stall näbenusse zum übernachte: es isch der Stall vom Hotel "Stärne," und do chunt jetz s chlyne Jesuschindli, der Soon vo der Maria, is Spiil. S Theaterstück bringt derzue es aktuells Thema: es chöme verschideni Persoone, wo am Rand vo der Gselschaft läbe, uf d Büüni und in Stall cho luege, wie der Heiland uf d Wält cho isch. Und au em Paul Burkhard sis Lied zu däm Ereignis "«Was isch das für e Nacht»," wo me dervo singt, wie wichtig die Geburt für d Möntschen isch, gilt hüt als es guets Wienechtslied.

Denn chöme nomol alli Figuure füre und singe zäme öppis vo de schöne Lieder, und eso hört s Wienechtsspiil vo Zäll uuf.


I dene acht Lieder bringt der Komponischt vil meh weder nume grad d Geburt vom Erlöser uf d Büüni. Es het drinn gueti Gedanke zum Läbe vo de Möntsche ganz algemein, und drum ghört me s Stück und d Gsäng bis hütt a der Wienecht i vilne Länder. Teil Lieder sind sogar i offizielli Chilegsangsbüecher cho, wo’s jo süscht leider numme ganz wenig Mundarttegscht drin het. Der Paul Burkhard loot eim mit syne eifache Värs lo gspüüre, ass das eim au öppis agoot wie die alte Könige, wemme bim Zuelose oder bim sälber Singe vom "Schtärn vo Bethlehem" uf der schöne Melody i der letschte Stroofe so Wort ghört wie die:

<poem>
«Lobed und danked eusem Schtärn
Folged im naa und folged gärn!
Eimal dänn winkt er eus und treit
Überen eus i d Ewigkeit.»
</poem>




</doc>
<doc id="73601" url="https://als.wikipedia.org/wiki?curid=73601" title="Agogik (Musik)">
Agogik (Musik)

Agogik (vo ) benamst d Kunscht vo dè lychtè Voänderung vum Tempo im Raamè von èm musigalischè Vordraag bzw. Musig-Stüggle.

D Leeri vo dè Tempovoänderungè wörd nõch èm Rymann Hugo Agogik dauft. Dè Rymann hèt sèllèn Begriff 1884 i d Musigschprõch ygfüürt.

D Änderungè ligèd ußerhalb vo dè mechanischè Tempowärt (Metronom) un sin Bschtanddeil vo dè musigalischè Interpretation durch dè Dirigänt odder dè Solischt. Sèll drǜfft vo allem uff feinschti Temponuancè innerhalb vo musigalischè Phrasè bi melodischè odder harmonischè Höhepüngt, wo dè Vordraag uusdruggsvoll glidèrè un läbbig machè. So chönnèd großi Intervallschprüng è bitzeli mee Zit bruuchè wiè chlyneri Schritt, un harmonischi Vorhalt odder dè erschti Don von èrè Zweier-Bindung wörrèd oft è wèng länger zogè.

Größeri Tempoänderungè cha dè Komponischt durch Uusfüürungsaawysungè i dè Partidur aazeigè, z. B.
evtl. au mit tǜpischè Zuèsätz wiè: "poco" (‚è bitzeli‘), "" (‚peu à peu‘), odder "ma non troppo" (‚nit z vill‘) .

Diè künschtlerisch bedingtè Tempovoänderungè chönnèd zämmè mit dè Lutschtärkiänderungè gmacht wörrè. Beidi zämmè bildet dè Chèrn vo dè Vordraagskunscht von èm Musiger un mit èm wǜrkungsvollè Gebruuch zeigt sich sini musigalischi Uusdruggsfähigkeit un künschtlerischi Geischtes- un Empfindungsryyfi.
Oft füürèd sèlli größerè Tempovoänderungè vo eim (evtl. durch Metronomaagaabè bezeichnètè) Uusgangstempo in è neus Tempo. In è Huufè Fäll isch d Beschlünigung von èm Tempo abber Interpretationssach.

' (italiènisch für ‚schnèller wörrè‘) un ' benamsèd s allmäälichi Beschlünigè von èm Tempo wôrend èm Stugg.

S Gegendeil vom Accelerando isch s ', wo s suksessyve Volangsamè vom Tempo in èm Stüggle bezeichnèt. Variantè vom Decelerando sin s ' (italiènisch für ‚voschpötè‘) odder (italiènisch für ‚vozögèrè‘).

S (italiènisch für ‚zrugghaaltè‘) isch im Unterschyd zum Ritardando è abrupti, sofortigi Tempovolangsamung.

Well sowoll Ritardando wiè auch Ritenuto mit rit. mèngmòl abchürzt wörrèd, cha s zuè voschiddènè interpretatorischè Versionè cho. Sèll cha mò oft vohindèrè, idèm mò s wôrschinlicheri Ritardando voruussetzt. È baar Komponischtè bruuchèd au d Abchürzung "riten.", um Vowechslungè z vomydè.


</doc>
<doc id="73615" url="https://als.wikipedia.org/wiki?curid=73615" title="Premia">
Premia

Premia isch de Name vo däne Ortschafte:


</doc>
<doc id="73654" url="https://als.wikipedia.org/wiki?curid=73654" title="Dynamik (Musik)">
Dynamik (Musik)

Mit Dǜnamik wörd i dè Musig d Leeri vo dè Dòn(lut)schtärki (phǜsikalisch: Lutheit) benamst. Dõdeby unterscheidet mò

Dǜnamikaawysungè i dè Notè sin meischtens i dè italiènischè Sprõch; sit èm 19. Johrhundert findet sich abber au Aagabè i dè jewyligè Sprõch vo dè Komponischtè.

Unterschydlichi Donschtärki wörrèd uff dè voschiddènè Musiginschtrumänt unterschydlich uusgfüürt: bi Stryychinschtrumänt wörd dè Drugg, d Gschwindigkeit vum Bogèschtrich, sowiè d Stryychschtell voändèrèt, Blôser variyrèd dè Drugg un d Stärki vum Luftschtròm. D Dǜnamik vo dè Zupf- un Schlaginschtrumänt wörd, wiè au bim Klavyr, durch d Härti vum Aaschlag bschtimmt. Bi dè Blòsinschtrumänt sin diè minimali un maximali Lutschtärki, also s piano-pianonissimo un s forte-fortissimo durch s Uusbildè vo dè Stehèndi Wällè bzw. durch s schlècht klingènde Schränzè, also nichtlineari Obberdöön im Frequènzschpektrum, ygschränkt. 

I dè modärnè Notation wörd d Donschtärki mit kursivè Buèchschtabbè un Zeichè unter m Notèsischteem aagää. Nu bi Musig für d Gsangsschtimmè wörd d Dǜnamik normalerwys übber m Notèsischteem aagää, wôrend unter m Notèsischteem dè Gsangstegscht stòt.

Deilwys, bsunders i dè (quasi „hǜperexpressivistisch“ notyrtè) Musig von è Huufè Spòtromantiker (wiè z. B. Gustav Mahler) odder au è baar Expressionischtè, wörd diè gwünschti Donschtärki odder Uusdruggsänderung au durch uusgschribbèni Aawysungè wiè „fürrè bringè (hervorbringen)“, „è bitzeli zarter (etwas zärter)“ odder au engl. „bring out“ etc. aagää. Sèll isch au hüt no Braxis. Au hüüfig vowendèti bzw. dè Grunduusdruggsschtärki (wiè forte odder pianissimo) no zuègsetzti Uusdruggsbezeichnungè wiè dolce odder "marcato" gän zuèsätzlichè Hyywys übber diè vum Komponischtè gwünschti Vordragsart un dõdemit au d Dǜnamik. Mit ma non troppo chönnèd zuèdèmm Dǜnamikbezeichnungè lycht abgmildèrèt wörrè (z. B. „forte ma non troppo“ für è bitzeli abgmildertes Forte)

Dǜnamischi Bezeichnungè chönnèd au substantivisch bruucht wörrè: „S Forte“ cha sèllè Deil von èm Musigschtüggle benamsè, wo mit großer Lutschtärki vorzdrägè isch. Glychzitig cha mò von èm „gwaltigè Orchestercrescendo“ schwätzè.

Wôrend byschpillswys d Donhöchi gnau feschtglait isch (in Hz), sin d Dǜnamikparameter subjektiv un nit gnau feschtglait. D Dǜnamikschtufè "piano" cha in èm andrè Kontegscht gnauso lut gschpillt wörrè wiè è "mezzoforte." Bi dè richtigè dǜnamischè Uusfüürung von èm Musigschtüggle chunnt s immer uff diè richtigi kontegschtuali Proportionyrung aa.

Diè Donschtärkè, wo am hüfigschtè i dè òbèdländischè Musig bruucht wörrèd, sin mit folgendè italiènischè Abchürzungè benamst (gordnèt vo so lyslig bis so lut wiè s gòt):

formula_1


Mit èm Buèchschtabbè formula_4 wiè "mezzo" („mittel“, „halb“) wörd d Aawysung abgschwächt: formula_5 ("mezzoforte") bedütet „mittellut“ un isch öppiser lysliger wiè formula_3, wôrènd formula_7 ("mezzopiano", „mittellyslig“) öppis "luter" wiè formula_2 isch.

Zuè dè Steigerung vo formula_3 un formula_2 cha dè Buèchschtaab vodoppelèt wörrè: formula_11 heißt "fortissimo" („zimli lut“) un formula_12 "pianissimo" („zimli lyslig“). I dè Musig bis 1800 sin sèll d Lutschtärkiekstreem, i dè Romantik sin au no formula_13 ("fortissimo possibile", "fortissimo forte", "forte fortissimo" odder "fortississimo") un formula_14 ("pianissimo piano", "piano pianissimo" odder "pianissimo possibile") dèzuè chò, sèltè wörrèd no mee Buèchschtabbè zämmè pfrymlèt: Pjotr Iljitsch Tschaikowski schriibt i sinèrè "Symphonie Pathétique" a dè luteschtè Stell formula_15 un a dè lysligschtè Stell formula_16 vor, György Ligeti bruucht deilwys sogar è achtfachs piano bzw. forte, sèbbi Nuancè sin abber kaum uusfüürbar, well s denn mit 8 formula_3, 8 formula_2, formula_19 un formula_7 dotal 18 Lutschtärkèquäntle git.

Wègèm schwyrigè Drôffè vo villnè Lutschtärkèwärt wörrèd i dè gschpilltè Musig hützdaag übblicherwys nu Aagaabè vo formula_14 bis formula_13 notyrt, s git ergo 8 Lutschtärkiquäntle. Bsunders d Lutschtärki i dè Fortedǜnamik cha denn mit Akzènt-, Marcatozeichè odder mit zuègfüègtè formula_23 odder formula_24 (also zum Byschpill formula_25, odder formula_26) no gschteigèrèt wörrè.

S Wort crescendo ("cresc.", „wachsè“) schriibt è peu à peu aaschwèllendi Lutschtärki vor. S Gegèdeil dèvò isch s decrescendo ("decresc."), wo d Lutschtärki kontinuyrlich abschwillt. diminuendo ("dim.", „chlyner wörrè“ resp. "voschwindè") isch fascht glych wiè s decrescendo, chan abber au Abschwellè bis zum völligè Voschwindè bedütè. Oft stòt dènõch è Dǜnamikbezeichnung, mit dèrrè d Voänderung uffhört un d Schlußlutschtärki vo dè Voänderung definyrt.

Statt dè Bezeichnungè "cresc." oder "decresc." git s oft sognannti "Gablè", wo vo dè lyseschtè bis zuè luteschtè Stell uff gòt, odder umkeert vo dè luteschtè zuè dè lysligschtè Stell zuèmacht. Für s diminuendo wörd sèll Gablè normalerwys nit vowendèt.
Für s Lysligerwörrè bis zuè dè Lutlosigkeit (al niente, „bis zum Nüt“) bzw. s Luterwörrè us èm Nüt (dal niente) stôn glegèntlich Gablè, wo zuèmachèd bzw. uffmachèd, wo a dè Spitzè è formula_27 hän odder abber èn chlynè Chrais drägèd.
D Aawysung subito ("sub.", „blötzlich“, „sofort“) volangt èn schlagartigè, öfter als übberraschendè Effèkt ygsetzt bi Übbergäng vo einèrè Stufè zuè nèrè andèrè: "subito piano" z. B. bedütet èn blötzlichè Übbergang vo lut zuè lyslig.
Mit più ("mee") un meno ("wènniger") wörd è Voänderung gegèübber dè aktuèll gültigè Dǜnamikschtufè benamst. "più forte" bedütet è stärkers Forte wiè bis dört hy, "meno piano" bedütet "wènniger piano", d. h. è bitzeli wènniger lyslig. Abwychungè vo sèllèrè Uuslegung git s z. B. bim Hugo Dischtler, wo "meno piano" wiè "wènniger wiè piano", d. h. no lysliger, interpretyrt haa möcht.


Sèlli Abchürzungè wörrèd für wittèri Nuancè vo vill Komponischtè mit drei Buèchschtabbè kombinyrt, wo vo dè dǜnamischè Grundschtuèfè chömmèd. Möglichi Bezeichnungè sin formula_26, formula_35, formula_36, formula_37. In Vobindung mit dè graphischè Zeichè für Akzänt gits èn Huufè Möglichkeitè vo dǜnamischè Begriff, wo für dè Musiger oft nu mit èm großè Stylwǜssè odder mit Rüggsicht uff d dè Autograph voschtändlich sin.

Zimli hüüfig git s musigalischi Akzänt in Form vo spezièllè Zeichè, wo s > für "marcato" ("akzentuyrt" odder "bedont") "un ^ für "martellato" ("stark akzentuyrt" odder "ghämmert")"." stòt. È Notè mit > chunnt èm formula_25 glych, wôrend è Notè mit ^ ènèm formula_29 entschprèchè dǜèn. Zeichè wiè > eignèd sich im Gegèsatz zuè dè letschtè uffgfüürtè Schriftzeichè für è baar akzentuyrtè Notè am Stugg un nit spezièll für einzelni Notè. Abrupti Akzänte wiè >, ^," wiè au formula_25 odder formula_29 hebbèd d Grunddǜnamik (z. B. mezzopiano, mezzoforte odder forte) nit uff, wo dèvor gää worrè isch, sèllèwäg muè diè urschprünglichi Dǜnamik nõch dè abruptè Akzänt au nit nommòl aagää wörrè.

Ußerdèmm findet mò i dè Literadur hüüfig d Bezeichnung "subito" (abchürzt "sub."; ital.: uff dè Stell) in Vobindung mit èrè regulärè Dǜnamikaagaab. Mit èm subito cha zum Byschpill mit "sub. p" aazeigt wörrè, dass blötzlich "piano" z spillè isch, au wenn dèvor "forte" o. Ä. vorgää gsi isch.

Am Aafang vo dè Baroggzit hèt d Dǜnamik als musigalischer Parameter no wènnig Gwicht ghaa; s isch hauptsächlich im mündlich tradyrtè Styl vo dè Musiger übberlõ worrè, wo lysliger odder lutter z spillè gsi. Dǜnamikaagaabè im Ufffüürungsmatriaal sin seltè un hèn hüfig Abwychungè vo dè Reglè bezeichnèt. Früènère Byschpill für dè Gebruuch vo Dǜnamikaagaabè sin d "Sacrae Symphoniae" vom Giovanni Gabrieli (1597), s "Israelsbrünnlein" vom Johann Hermann Schein (1623) odder d Musicalischi Exequiè vom Heinrich Schütz (1635). Diè dǜnamischè Aagaabè hèn dèzuè diènt, s gsamte Ensemble lutter odder lysliger musizyrè z lõ. Im Spòtbarogg isch denn gnauer differenzyrt worrè, öppè wenn d Bratschè im zweitè Satz vom Vivaldi sim "Früèlingskonzèrt" "forte" z spillè hèn – um diè bellèndè Hünd nõchzmachè –, wôrend dè Räscht vom Orcheschter un d Soloviolinè "piano" spillèd. I dè Wärch vom Johann Sebaschtian Bach wörd mit dè Dǜnamik aazeigt, a wellèrè Stell è Stimm hinter è anderi zrugg gõ hèt odder hinnè fürrè z cho hèt.

Regischterwechsel uff Cembalo un èrè barogger Orglè odder dè Wechsel zwǜschè Concertino un Tutti im Concerto grosso hèn zuè nèrè Lutschtärki un Klangfarb gfüürt, wo übbergangslos im laufendè Stugg gwechslèt wörrè hèt chönnè, sèll Vofaarè hèt am Aafang vum 20. Johrhundert dè Begriff "Terrassèdǜnamik" brägt. Sèbbi isch i dè Folgi simpler uff diè gsamt Musig im Barogg aagwendèt worrè. Uss hütiger Sicht isch sèll nǜmmi haltbar; historischi Quällè zeigèd, dass au Baroggsänger un -inschtrumentalischtè mit dǜnamischè Abschtufungè un Übbergäng s Stugg interpretyrt hèn, vo dè bewusstè Artikulation vo einzelnè Dön bis hy zuè größerè Bögè.

I dè Vorklassik hèt d Dǜnamik è neui Bedütung chriègt. S Cembalo isch vom "Fortepiano" vodrängt worrè, wellès i dè Laag gsi isch – wiè s sin Nammè uusdruggè duèt – durch Variation vum Aaschlag au d Lutschtärki z beyflussè. Öppè zitglych hèt sich durch d Monnèmer Schuèl è bisher nit kennti Präzision im Orcheschterschpyl usè krischtallisyrt, wo s möglicht gmacht hèt, dǜnamischi Effäkt wiè è "pianissimo" un "fortissimo" unisono odder s berüèmte „Monnèmer Crescendo“ mit èm ganzè Orcheschter umzsetzè.

Bim Ludwig van Beethoven hèt d Dǜnamik endgültig dè Rang von èm eigèschtändigè musikalischè Parameter chriègt, für wellèn präzisi Spillaawysungè geltè duèn. I sinè Partiturè hèt er näbbè dè Grunddǜnamik èn Huufè Uusdruggsmittel bruucht, wo vorher nit odder nu seltè ygsetzt worrè sin: regelmäßig vowendèti Lutschtärkiekstreem formula_12 un formula_43, oft in uumittelbar näbbènand wägèm Kontrascht, Crescendo vom gsamtè Orcheschter übber vill Tägt drübber wäg, Crescendo vom formula_2 zum formula_43 innerhalb vo eim einzigè Tagt, Crescendo mit aaschlièßendem "formula_46", Decrescendo mit aaschließendem formula_43, Akzänt uff dè „schwachè“ Taktzitè (z. B. uff d Schläg 2 un 4 im Vyrvyrteltagt usw.

D Romantik hèt als Neuerung lediglich è witteri Steigerung vo dè Ekstreeme mit sich brocht (s. o.).




</doc>
<doc id="73655" url="https://als.wikipedia.org/wiki?curid=73655" title="Surselva (Begriffsklärung)">
Surselva (Begriffsklärung)

Surselva (rätoromanisch für «oberhalb vom Wald») isch de Name vo däne geografischen Objekt:
Lueg au:


</doc>
<doc id="73662" url="https://als.wikipedia.org/wiki?curid=73662" title="Gefährdete Tiere und Pflanzen">
Gefährdete Tiere und Pflanzen

Vo de oogfähr 40.000 Viechr- und Pflanzaarda en dr Schweiz schdandad faschd 10 Prozent uf de Lischda vo de bedrohde Arda. Bei de Säugetier send s 33 Prozent - bei de Reptilien sogar 75 Prozent.

En dera Lischd sen lang ned alle Pflanza ond Viechr mo en Gfaar sen, aufgfiehrd. Wamma meh seha will, kaa ma se mid de Nochweis leichd fenda.
Bei de Buachschdaba mo koine Aidräg hen, bassierd nix! 


Zom Aafang




Zom Aafang


Zom Aafang

Zom Aafang







Zom Aafang


Zom Aafang



Zom Aafang



Zom Aafang


Zom Aafang



Zom Aafang


Zom Aafang 


Zom Aafang


Zom Aafang





Zom Aafang


Zom Aafang


Zom Aafang



</doc>
<doc id="73668" url="https://als.wikipedia.org/wiki?curid=73668" title="Matthijs van Zwieten de Blom">
Matthijs van Zwieten de Blom

De Matthijs van Zwieten de Blom (* 1970) isch en Schwiizer Pfarrer. Er isch sit em 1. Jänner 2019 Presidänt vom Pfarrkapitel vo de Reformierte Landeschile Aargau.

Er isch as gebürtige Niderländer i de Schwiiz ufgwachse und het z Züri d Matura gmacht. Vo 1990 bis 1997 het er a de Universitäte vo Amsterdam und Züri Theologii gschtudiert und vo 2001 bis 2006 a de Uni Bärn Betriibswirtschaft.

Sit em 1998 schaffed er als Pfarrer, zerscht in verschidnige Chilegmeine im Kanton Bärn, unter anderem z Linech und z Diemtige, und sit em September 2011 im Aargau, won er sini Pfarrstell in de Chilegmeind Rei het. (mit de Gmeinde Rüfenach, Villige, Remige und Würelinge und em Brugger Ortsteil Lauffohr und Siggetal-Station).

Im Oktober 2018 isch dr Matthijs van Zwieten de Blom zum Presidänt vom aargauische Pfarrkapitel gwählt worde, als Nochfolger vom Rudolf Gebhard. 



</doc>
<doc id="73669" url="https://als.wikipedia.org/wiki?curid=73669" title="Ingrid Alexandra von Norwegen">
Ingrid Alexandra von Norwegen

D Ingrid Alexandra, d'Prinzessin vo Norwege (* 21. Jänner 2004 in Oslo), isch d'Tochter vom norwegische Chronprinz Haakon und siinere Ehefrau, de Chronprinzessin Mette-Marit. Sii isch es Mitgliid vom Huus Schleswig-Holstein-Sonderburg-Glücksburg, enere Nebelinie vom Huus Oldenburg.

D'Prinzessin Ingrid Alexandra isch am 21. Januar 2004 im Rikshospitalet in Oslo gebore wurde und isch s'erst gmeinsame Chind vom Chronprinz Haakon und de Chronprinzessin Mette-Marit vo Norwege. 

D'Prinzessin heisst Ingrid weg de Grossmuetter vo de Mette Marit und weg de Königin Ingrid vo Dänemark (1910–2000). Und Alexandra isch si tauft worde, will de König Olav V. vo Norwege (1903–1991) früener mal Prinz Alexander vo Dänemark gheisse het.

D'Ingrid Alexandra isch am 17. April 2004 i de Schlosschile vom Königliche Schloss in Oslo tauft worde. Iiri Göttis und Gottene sind de König Harald V. vo Norwege, de Chronprinz Frederik vo Dänemark, d'Chronprinzessin Victoria vo Schwede, de König Felipe vo Spanie, d'Prinzessin Märtha Louise vo Norwege und iiri Grossmuetter, d'Marit Tjessem.



</doc>
<doc id="73670" url="https://als.wikipedia.org/wiki?curid=73670" title="Wigger (Fluss)">
Wigger (Fluss)

D Wiggere isch e Fluss, wo dur d Kantöön Luzärn und Aargau flüsst.

Si isch e Näbefluss vo der Aare. Ihri Lengi isch 41 Kilometer.

Der Bach "Änziwiggere" foot bim Bärg Napf aa und louft dur s Tal uf Hergiswil bi Willisau abe. Dört chunt der Sytebach "Buechwiggere" derzue, und jetz heisst der Fluss nume no "Wiggere". Er flüsst uf Dagmersälle, Reide und Zofigen abe und mündet zwüsche Rootrischt und Arbig i d Aare.




</doc>
<doc id="73692" url="https://als.wikipedia.org/wiki?curid=73692" title="Daniel Lüönd (Musiker)">
Daniel Lüönd (Musiker)

Dr Daniel Lüönd (* 2. Septämber 1959; † 4. Jänner 2019) isch e Schwyzer Bassischt gsii.

Dr Daniel Lüönd het uf em Stoos gläbt un het syt em 16. Lääbesjohr Kontrabass gspiilt.

Vum Martin Nauer het sy Brueder Alois Lüönd di alte Dänz vum Josef Stump chenne lehre, wu dr Nauer vum Balz Schmidig iberliferet kriegt ghaa het, wu no mit em Josef Stump sälber gspiilt ghaa het. Um 1966 het dr zweet Brueder Paul Lüönd s Schwyzerörgeli glehrt. Dodruf isch um 1970 s Schwyzerörgeliduo Lüönd entstande, wu bi Verain un chlaine Fescht ufgspiilt het.

Anne 1976 het dr jingscht vu dr Mosi-Bríeder dr Bass glehrt. Derwäge isch derno s Schwyzerörgelitrio Mosibuebä entstande. In dr 1970er Johr het s e baar Mol mit em Rees Gwerder un em Paul Lüönd gspiilt. D Formation Mosibuebä het s vu 1976 bis 2014 gee un isch in dr Zwischezyt mit em Daniel Gwerder un em Philipp Schuler zue me Schwyzerörgeliquartett versterkt wore. Alli Dänz vum Josef Stump un em Balz Schmidig un di aigene sin vu Musiker zue Musiker wytergee wore, Note het s fascht nit gee un d Musiker hään au kai Note chenne läse. Mittlerwyli git s e baar Notehefter vu dr Mosibuebä un vum Paul Lüönd. Am 19. Merz 2014 sin d Mosibuebä wäg dr Chranket vum Paul Lüönd ufglest wore, am 3. April 2014 isch er gstorbe. Dodruf isch d Mosi-Musig grindet wore. As Gaschtwiirt uf em Stoos isch dr Daniel aber chuum no unterwägs gsii, het aber als an dr Stubete im Gaschthuus Balmberg zue dr Inschtrumänt grife.

Dr Daniel Lüönd isch mit drei Brieder im Mosi z Ingäbohl im Kanton Schwyz ufgwachse. Är het Zimmermann z Brunnen glehrt. Speter het er mit syre Frau Elisabeth s Gaschthuus Balmberg uf em Stoos ibernuu un het dert gwiirtet un gchocht. Anne 2011 isch dert d Mosi-Bar ufgmacht wore. Em Daniel Lüönd sy Suhn David, wu au Miski macht bi dr Balmbergörgeler, het d Wiirtschaft vir em Dod vu sym Vater ibernuu.

Derzue git s e Hufe CD, wu d Mosibuebä mit ainzelne Titel druf sin.



</doc>
<doc id="73693" url="https://als.wikipedia.org/wiki?curid=73693" title="Valserberg">
Valserberg

Der Fallerbärg (uf de Schwizer Landcharte "Valserbärg") isch e Bärgpass im Bündnerland.

Übere Bärg goot der gwoont Wääg vom Rhywald uf Falsch im Falschertaal. Me dänkt, ass über dä Bärgpass au scho d Walser im Mittelalter usem Taal vom Hinderrhy is Falschertaal cho sind.

Es git kei Strooss übere Fallerbärg, numme en Fuess- und Soumwääg. Dää foot bim Dorf Hinderrhy a und goot dur d Alpe "Casana" und "Piänätsch" stotzig z duruff. Es sind grad nüünhundert Meter vo Hinderrhy ufe Bärg, wo d Passhöchi uf 2502 Meter über Meer isch.

Ännedra goot der Bärgwääg nid so stotzig s "Peil," es Sytetaal vom Falschertal, duruus über d Alpweide "Chella" und "Zum Hirt" und vo dört denn s Port ab zum Bärgdörfli "Wallatsch," wome äntwader der Wääg grad abe uf "Innerpeil" und dure Peilwerwald oder graad füra uf "Tschifera" goot. Beid Wääg chöme denn grad uf "Platz" abe; das isch s Hauptdorf vo Falsch. Das Dorf lyt 1250 Meter wyter unde weder der Fallerbärg.

Wie d Lüüt vo Falsch früener der Fallerwääg bruucht händ zum ihri Sache im Süüde go hole, verzellt d Walser Schriftstellere Paula Jörger i der walserdüütsche Gschicht "D Valler Bäärgtreger," wo d Walservereinigung Graubündä anne 1974 useggä het; anne 1942 het d Jörger do drüber uf hochdüütsch scho i der Zytschrift "Schweizer Volkskunde" gschribe.

Hüt chame uf em «Grosse Walserwääg» und ef em «Walserwääg Graubünde», wo beidi a d Wanderige vo de Walser i früenere Joorhunderten erinnere, dört dure goo.




</doc>
<doc id="73694" url="https://als.wikipedia.org/wiki?curid=73694" title="Ächerlipass">
Ächerlipass

S Ächerli isch e Bärgübergang zwüsche Chärns (Obwalde) und Dalewil (Nidwalde).

Über s Ächerli, wo südlech vom Stanserhorn lyt, goot e Strooss, wo der höchscht Punkt uf 1457 Meter über Meer isch. De Kulminazionspunkt lyt uf Gebiet vo Obwalde, d Alp Ächerli (1395 m) uf nidwalder Bode. D Passstrooss isch 17,7 Kilometer läng. Si isch schmal, aber uf de ganze Strecki teeret. Vo Wisserle, emene Ortsteil vo Chärns, isch d Strecki för Fahrzüg mit 32 Tonne beschränkt zum ufe fahre. E Beschränkig vo 8 Tonne und es Carfahrverbot gilt zwüsched Dalewil und Wirzweli. Uf de ganze Passstrooss gilt för di meischte Fahrzüg es Aahängerverbot.


</doc>
<doc id="73696" url="https://als.wikipedia.org/wiki?curid=73696" title="Alois Lüönd">
Alois Lüönd

Dr Alois Lüönd (* 16. Augschte 1951) isch e Schwyzer Schwyzerörgeler.

Dr Alois Lüönd läbt z Ingäbohl un spiilt syt em 16. Lääbesjohr Schwyzerörgeli.

Um 1968 het er bim Bernhardin Schmidig, gnännt ds'Lunnis Bäredi, em Brueder vum Franz Schmidig, e baar Stuck chenne lehre.

In dr 1970er un 1980er Johr het er mit em Martin Nauer, gnännt dr Örgelidoktor, ufgspiilt. Vum Martin Nauer, em Vater vum glychnamige Musiker, het dr Alois Lüönd di alte Dänz vum Josef Stump chenne lehre, wu dr Nauer vum Balz Schmidig iberliferet kriegt ghaa het, wu no mit em Josef Stump sälber gspiilt ghaa het. Um 1966 het dr zweet Brueder Paul Lüönd s Schwyzerörgeli glehrt. Dodruf isch um 1970 s Schwyzerörgeliduo Lüönd entstande, wu bi Verain un chlaine Fescht ufgspiilt het.

Anne 1976 het dr Daniel Lüönd, dr jingscht vu dr Mosi-Bríeder, dr Bass glehrt. Derwäge isch derno s Schwyzerörgelitrio Mosibuebä entstande. In dr 1970er Johr het s e baar Mol mit em Rees Gwerder un em Paul Lüönd gspiilt. D Formation Mosibuebä het s vu 1976 bis 2014 gee un isch in dr Zwischezyt mit em Daniel Gwerder un em Philipp Schuler zue me Schwyzerörgeliquartett versterkt wore. Alli Dänz vum Josef Stump un em Balz Schmidig un di aigene sin vu Musiker zue Musiker wytergee wore, Note het s fascht nit gee un d Musiker hään au kai Note chenne läse. Mittlerwyli git s e baar Notehefter vu dr Mosibuebä un vum Paul Lüönd. Am 19. Merz 2014 sin d Mosibuebä wäg dr Chranket vum Paul Lüönd ufglest wore, am 3. April 2014 isch er gstorbe. Dodruf isch d Mosi-Musig grindet wore. 

Dr Alois Lüönd isch mit drei Brieder im Mosi z Ingäbohl im Kanton Schwyz ufgwachse. Är het Elektromonteur glehrt un schafft hit bim Kanton. Är isch ghyrote un het vier Chinder

Derzue git s e Hufe CD, wu d Mosibuebä mit ainzelne Titel druf sin.


Ä fründlichä Blick, Am Schiltänünimärcht, Am Stanser Hosälupf, Bim Roli im Metsch, Chrütergeischt, Dr Trychlästimmer vom Mosi, E Schwyzerkaffi bim Nöldel z'Montica, Erinnerig ad'USA-Schwingerreis, Erinnerung an Götti Vinzenz, Es heiteret ja scho, Es isch ja nüt passiert, Fondue-Abig bim Benno, Für Stumpä Sebäli-Fän, Gänd em brav, Hüt wird's spat, Im Niderz obä, Im Oberigs, Irish Mosi, Schattähalb, Schwalbe-Flirt, Über's Gätterli, Stubete z'Partnun, Ä Schorle Wysse, Rigi Hell, Stoos-Fronalpstock.



</doc>
<doc id="73697" url="https://als.wikipedia.org/wiki?curid=73697" title="Paul Lüönd">
Paul Lüönd

Dr Paul Lüönd (* 15. April 1950 z Ingäbohl; † 3. April 2014 au dert) isch e Schwyzer Schwyzerörgeler un Bolitiker gsii.

Dr Paul Lüönd het z Ingäbohl gläbt un syt eppe 1968 Schwyzerörgeli gspiilt. In dr 70er Johr het er a baar Mol mit em Rees Gwerder chenne ufspiile un eso au vyl Stuck lehre. Ab 1970 het er au mit sym Brueder Alois Lüönd as Schwyzerörgeliduo ufgspiilt. 

Vum Martin Nauer, em Vater vum glychnamige Musiker, het vor allem dr Alois au di alte Dänz vum Josef Stump chenne lehre, wu dr Nauer vum Balz Schmidig iberliferet kriegt ghaa het, wu no mit em Josef Stump sälber gspiilt ghaa het. 

Anne 1976 het dr Daniel Lüönd, dr jingscht vu dr Mosi-Bríeder, dr Bass glehrt. Derwäge isch derno s Schwyzerörgelitrio Mosibuebä entstande. In dr 1970er Johr het s e baar Mol mit em Rees Gwerder gspiilt. D Formation Mosibuebä het s vu 1976 bis 2014 gee un isch in dr Zwischezyt mit em Daniel Gwerder un em Philipp Schuler zue me Schwyzerörgeliquintett versterkt wore. Alli Dänz vum Josef Stump un em Balz Schmidig un di aigene sin vu Musiker zue Musiker wytergee wore, Note het s fascht nit gee un d Musiker hään au kai Note chenne läse. Mittlerwyli git s e baar Notehefter vu dr Mosibuebä un vum Paul Lüönd, feschtghalte vum Reto Grab. Derzue het dr Paul no mit dr Retomons & Waschi GmbH un dr Zündhölzli-Musig mitgspiilt. Am 19. Merz 2014 sin d Mosibuebä wäg dr Chranket vum Paul Lüönd ufglest wore, am 3. April 2014 isch dr Paul Lüönd gstorbe.

Unter dr Laitig vum Reto Grab sin mit dr Mosi-Musig 2 CD mit dr Musik vum Paul produziert wore.

Dr Paul Lüönd isch fir Ingäbohl as Verdrätter vu dr SVP im Schwyzer Kantonsrot ghockt. Sy Noofolg het sy Dochter Cornelia aadrätte.

Dr Paul Lüönd isch mit drei Brieder im Mosi z Ingäbohl im Kanton Schwyz ufgwachse. Är het vu 1972 bis zur Pänsionierig bi dr Firma Auf der Maur z Schwyz as Maschinischt gschafft. Är isch ghyrote gsii un het zwai Chinder ghaa. Am 3. April 2014 isch dr Paul Lüönd noch er schwäre Chranket sgtorbe.

Derzue git s e Hufe CD, wu d Mosibuebä mit ainzelne Titel druf sin.


Alberts Geburtstagsfäscht, Bi ruch und guät, Biemscht-Chuächä & Greubi-Chrapfä, Bim Pius uf em Urmiberg, Bim Xaveri im Täli, Black Finger, Chilbimorgä im Alperösli, Cornelia, De Banjo-Otti, Edith und Stefan Schaller, Einzug der Greifler in Bulle, Genosse Gnos, Häppys Alka-Seltzer, He du Leni, Heinz Eggenberger-Marsch, Heja Volvo, Hudli-Demokratie, Is Tobitschä z'Ingenbohl, James uf dr Näbelfahrt, Kilchbergsieger Eugen Hasler, Der kleine Andreas, Kranzschwinger Andreas Lüönd, Retomons und Waschi GmbH, Richard Jackson, Stöösler Nachtläbe, Strudeli und Strätteli z'Bellinzona, SVP Kantonsrätin, s'Wellgruebi-Tänzli, Trochä Feuserlä, Üsä Werner z'Morschach, Vater Bodmer-Marsch, Zoll vom Hochmoor, Zürcher/Schmidig-Örgeli, Ä fulä Hund, Am Feldweg, Am Leewasser, De Prediger, Dr Eggälär, Fit mit Fynn, Ambri Fan-Club Muotathal, Brunner Hobby-Schäfer, Daniel Gwerder-Marsch, David's Mosi-Bar ufem Stoos, De Hermann gahd dur d'Chälä ufä, Elin Sandra, Im Hundenen-Zoo, Mosi-Nord, Landschriber Schibig, Manuela und Martin in Kanada, Stockäntä-Schottisch, Streng geheim, Thomas Scherrer-Schottisch, Trychler-Freud, Über Wylen, Vater's Tesinger-Trychlä, z'Ingenbohl da isch eim wohl, z'ringelume, Zwärggeissä-Polka.



</doc>
<doc id="73698" url="https://als.wikipedia.org/wiki?curid=73698" title="Walserberg">
Walserberg

Walserberg isch de Name vo däne geografische Objekt:
Lueg au:


</doc>
<doc id="73699" url="https://als.wikipedia.org/wiki?curid=73699" title="Stammheim ZH">
Stammheim ZH

Stamme (amtlich hoochdütsch "Stammheim") isch e politischi Gmeind vom Kanton Züri. Si lyt im Bezirk Andelfinge und ghört zur Region Zürcher Wyland.

D Gmeind isch ufe 1. Jänner 2019 nöi entstande, wo sech die früenere Gmeinde Oberstamme, Understamme und Waltelinge (mit Guntelinge, wo bis 2009 en eigeni Zivilgmeind gsi isch) und dezue ane au d «Schuelgmeind Stammertaal» zunere Einheitsgmeind zämetoo händ.

Es isch die eerscht grooss Gmeindfusion im Kanton Züri mit öppe änlech grosse Gmeinde. Oberstamme hät eleigen öppe 1200 Ywooner, Unterstamme öppe 900 und Waltelinge öppe 650.

Im Vorprojäkt für die Gmeindfusioon, wo ane 2014 agfange und i de Dörfer vil z rede ggää hät, händ sech die Stimmberächtigte vo de betroffene Gmeinde im Septämber 2015 düütlech (mit öppe 70 Prozänt Jo-Stimme) defüür entschide, ass d Fusionsgsprööch söled afaa. Dänn isch d «Stüürigsgruppe Fusioon Stamme» ygsetzt worde, wo under der Leitig vom Kantonsraat und Oberstammer Gmeindspresidänt Martin Farner gstanden isch und wo zäme mit de vier Gmeinde (und mit der Hilf vom kantonale Gmeindamt z Züri) alli relewante Fraage kläärt und – wie’s s kantonale Gmeindgsetz wott – en «Zämeschlussvertrag» usgschaffet hät; dää isch dänn de Stimmberächtigte vo dene vier Gmeinde vorgläit woorden und bi der Abstimmig vom 24. Septämber 2017 überal durechoo:

Am 4. März 2018 isch dänn wie im Vertrag dänkt i de lokalen Abstimmige d Gmeindornig für die nöi Gmeind agnaa worde.

De Zürcher Regierigsraat hät drufabe am 16. Mai 2018 de Zämeschlussvertrag für gültig erkläärt, so dass die nöi Gmeind am Nöijaar 2019 hät afo bestaa. Da dermit isch vo Syte vom Kanton au der nöi Gmeindname agnaa worde, und s nöi gmachte Gmeindswappe isch sider definitiv.

Der Ortsname «Stammheim» für di nöi Gmeind isch mit der Publikazioon vom 24. Juli 2018 dur s Bundesamt für Landestopografy z Bärn amtlech. Da deby hät d Gmeind au ihri nöi offizielli Gmeindnummeren überchoo: D BFS-Nummer vo Stamme isch 292.

S nöi Gmeindwappe zeigt es Bild, wo äänlech wie die alte Wappe vo Ober- und Understamme usgseet: es Stück vom ene Baumstamm mit abgschniddenen Escht uf emene eifarbige Hindergrund – S Waltelinger Wappe hät öppis anders: es Chleeblatt und e Pfluegschaar, und die Symbol chömed wie au s Guntelinger Wappebild im nöie Gmeindwappe nüme vor. Gnau gnaa glyycht s früsche Wappe zimli dem vo Oberstamme, eifach mit de umgcheerte Farbe Root uf Gääl (oder, wie d Heraldiker säged: uf Guld) und chly andere Forme vom Holztütschi. D Stiftig "Schwiizer Wappe und Fääne" hät gseit, es chöm im Züripiet eener sälte vor, ass es nöis Gmeindwappe gmacht wird, und si hät s Stammer Wappe äxtra komentiert und für guet aglueget.

D Gmeindversammlig hät am 25. Oktober 2018 die nötige Vorschrifte für die nöi Gmeind pschlosse, öppe was s Personal, d Gebüüre wo d Gmeind verlangt, oder d Wasserversorgig agaat. Und am 2. Jänner 2019 isch im Saal vom Landgaschthoof «Schwärt» z Oberstamme, bimene glas Wy wie’s de Bruuch isch, di eerscht Bächtelisgmeindsversammlig vo ganz Stamme gsi, die eerscht Gmeind under der Leitig vo de nöie Stammer Presidäntin Beatrice Ammann (* 1962); d Ammann chunt vo Oberstammen und schaffet am Flughafe vo Züri, und si isch am 25. Novämber 2018 als Parteilosi is Gmeindpräsidium gwäält woorde. Am 25. Novämber 2018 isch die parteilosi Seklehrerin Anita Fleury (* 1958) vo Guntelinge als Presidäntin vo der nöie Schuelpflääg vo Stamme gwäält worde.

Bis Änds 2018 isch de Werner Haltner (FDP) Gmeindpresidänt vo Unterstamme, de Martin Farner (FDP) dèè vo Oberstamme und de Kantonsrat Martin Zuber (* 1954, SVP) dè vo Waltelinge gsi.

D Verwaltig vo de nöie Gmeind inklusiv de Schuelverwaltig isch z Understamme im alte Gmeindhuus, wo under kantonalem Dänkmalschutz staat, und im Zääntehuus grad näbedra; es sind zwäi schööni alti Rigelhüüser. Gmäss em Zämeschlussvertrag hät mes für d Gmeindbürger vo de drüü alte Politische Gmeinde so gmacht, ass die ab 2019 Bürger vo de nöie Gmeind Stamme sind.

Ussert de Schuele händ sech im Stammertal scho früener au anderi Organisazioone zämetaa, öppe d Turner, wo sid 1915 als "Turnveräin Stammertaal" uufträttet, der Musigverein Stamme, wo’s sid 1868 git, und d Füürweer oder d Spitex, und Waltelinge und Guntelinge ghöre scho lang zu de refermierte Chilegmeind Stamme.

Zur Gmeind Stamme ghööret d Dörfer Under- und Oberstamme, Waltelinge und Guntelinge. Dezue chömed d Wyyler Girsberg, Furtmüli und Wyle, und im groosse Landwirtschaftsgebiet sind vil einzelni Puurehööf verströit. D Gmeind hät 2746 Ywooner und en Flechi vo 2393 Hektare. Es isch die nüüntgrööscht Gmeind vom Kanton (Stand 2019).

S Piet vo Stamme lyt ganz im Nordoschte vom Kanton so fasch wie en territoriali Halbinsle vo dem; es isch numen uf der Weschtsyte uf ere churze Strecki mit de Zürcher Nachburgmeinde Trutike und Ossinge und eso mit em übrige Kantonspiet verbunde. Uf de andere Abschnitt zringsetum isch bi wytem der gröscht Deil vo der Gmeindgränze au grad d Kantonsgränze zum Tuurgi. D Thurgauer Nachburgmeinde sind Basadinge-Schlatige im Norde, Wagehuuse im Nordoschte, Hütwyle im Oschte und Nüüfere im Südoschte.

D Landschaft vo Stamme und Waltelinge hät drüü grossi Gebiet: i de Middi s Stammertal, wo d Verlengerig vom Seetal z Hüttwylen isch; ganz oben im Oschte vom Gmeindpiet sind d Räschte von ere alte Gletschermoräne vom Thuur- oder vom Rhygletscher. Grad hindedra lyt im ehemolige Zungebecki vom Gletscher de Nussbommersee mit em Ried drumume. D Gmeindgränze lyt a dem sim Ufer. Dur s Stammertal flüüsst der Mülibach, wo wyter une im Tuurgi Geisslibach heisst und bi Diessehofe in Rhy mündet. S Tal isch zimli flach, vo ganz obe bi "Fäldere" bis zu de Furtmüli abe hät s uf der Lengi vo füüf Kilometer nume grad en Höhenunderschiid vo drissg Meter. Au im Nordweschte vom Gmeindpiet cha mer Überräscht vo Morääne gseh, öppe bi der Furtmüli und bim Hoger vom Schloss Girsbèèrg. Die uuffellige Güpf lueged d Geologe als "Drumlin" und au as Räschte vo Middelmoräne aa. Die vil einzelne Hügel händ Näme wie "Staagbüel, Schübebüel" und "Zälglibuck".

Im Nordoschte vom Stammertal liged d Höger vom Stammerbärg, es breits Bärgmassiv, wo zwäihundert Meter höcher isch as s Taal. Drufobe isch im Wald d Burgstell "Stammerbärg" und en Uussichtsdurm, und der Hang zum Tal abe, wo schön gäge Süüde und Südweschte luegt, isch das bekante guete Wyygebiet vo Stamme. Ganz im Norde ghört es chlyses Stuck vom Tal am Furtbach mit "Appelhuuse" no zu Stamme.

Im Südoschte vom Stammertal lyt d Hügelzone vo Waltelinge und Guntelinge mit vil chlyne Wälder und Puureland dezwüsche. Ufem Hügel über em Dorf Waltelinge isch s Schloss Waltelinge. Die Landschaft isch us Schotterschichte vo der Yschzyt ufbout.

Der d Gmeind gaat d Baanlinie vo Winterthur uf Staa, mit ere Haltstell z Unterstamme.

Au wänn Stamme im Zürcher Wyland lyt, isch i de Gmeind eis vo de wenige Hopfe-Aabaugebiet i de Schwiiz.

D Schuelgmeind Stammertal isch i der hütige Form 2006 entstande, wo d Stammertaler Gmeinde der frünere Oberstuefeschuelgmeind au d Primarschuele übergää händ. Si leitet de Chindergarten und d Primarschuele und d Sek, wo z Understammen isch; dört betröit si au d Schuelbiblioteek und d Ludoteek.




</doc>
<doc id="73700" url="https://als.wikipedia.org/wiki?curid=73700" title="Valsertal">
Valsertal

Valsertal oder Valser Tal isch de Name vo däne geografische Objekt:
Lueg au:


</doc>
<doc id="73701" url="https://als.wikipedia.org/wiki?curid=73701" title="Stammheim">
Stammheim

Stammheim bedüütet:



</doc>
<doc id="73702" url="https://als.wikipedia.org/wiki?curid=73702" title="Walsertal">
Walsertal

Walsertal isch de Name vo däne geografische Objekt:
Lueg au:


</doc>
<doc id="73703" url="https://als.wikipedia.org/wiki?curid=73703" title="Vals">
Vals

Vals cha aini vo däne Bedütige ha:

Geografii:

mit eme Nameszuesatz:
Lueg au: 


</doc>
<doc id="73716" url="https://als.wikipedia.org/wiki?curid=73716" title="Annalena Baerbock">
Annalena Baerbock

D Annalena Charlotte Alma Baerbock (* 15. Dezämber 1980 z Hannover) isch e dytschi Bolitikeri (Bindnis 90/Di Griene). Syt em 27. Jänner 2018 isch si näb em Robert Habeck Bundesvorsitzeri vu dr Griene.

D Baerbock isch syter anne 2013 Mitglid vum Dytsche Bundesdag. Vu 2012 bis 2015 isch si Mitglid vum Barteirot vu Bindnis 90/Di Griene un vu 2009 bis 2013 Vorsitzeri vum Landesverband Brandeburg gsii. Bolitisch ghert si zum „Realo“-Fligel vu ihre Bartei.

D Baerbock het as Chind z Schulenburg, eme Ortsdail vu Pattensen, bi Hannover gläbt. In ihre Familie, dodrunter boodi Schweschtere un zoo Kusyyne, isch si uf eme alte Buurehof ufgwachse. Scho as Chind het si Greenpeace gferdet.

Si isch z Hannover uf d Humboldtschuel gange. In ihre Schuelzyt isch si Klassesprächeri gsii un het fir e Schuelerzytig gschribe. Im Alter vu 16 Johr isch si ai Johr lang uf ere Schuel im US-Bundesstaat Florida gsii

D Baerbock het Trampolingumpe as Laischtigssport dribe.

In ihre Juged het si welle Chriegsreporteri gee un het vor ihrem Wächsel in d Boltik au as Schurnalischti gschafft. S Thema Chrieg un Fride isch s au gsii, wu si derzue brocht het, bi dr Griene yyzdrätte. As studierti Velkerrächtleri het si si bsundersch mit em Kosovochrieg persenli stark uusenandergsetzt. Doderby het si si no aigene Aagobe vor allem d Frog gstellt, eb Handle (z. B. Uuslandsyysätz vu dr Bundeswehr) oder Nithandle in Chriegssituatione di besser Lesig sei.

Noch em Abitur het si vu 2000 bis 2004 Bolitikwisseschaft un effetli Rächt an dr Universität Hamburg studiert un mit eme Bachelor abgschlosse. Vu 2004 bis 2005 het si Velkerrächt an dr London School of Economics studierte un mit eme Master in Public International Law (LL.M.) abgschlosse. In ihre Zyt z Ängland het si d Terroraaschleg am 7. Juli 2005 z London erläbt.

Vu 2005 bis 2008 isch si Mitarbaiteri vu dr Europaabgordnete Elisabeth Schroedter un vu 2008 bis 2009 Referänti fir Usse- un Sicherhaitsbolitik vu dr Bundesdagsfraktion vu Bindnis 90/Di Griene gsii. Anne 2009 het si an dr FU Berlin ihri Promotion in Velkerrächt aagfange, wu syter 2013 ruet.

D Baerbock isch dur e Praktikum uf Brandeburg chuu, wu si au ihre spetere Mann chänneglehrt ghaa het. Si isch ghyrote, het zwoo Dechtere un läbt z Potsdam.

D Baerbock isch syter anne 2005 Mitglid vu Bindnis 90/Di Griene. Vu 2008 bis 2013 isch si Sprächeri vu dr Bundesarbetsgmainschaft Europa gsii, ab Oktober 2008 het si em Brandeburger Landesvorstand vu dr Bartei aaghert. Am 14. Novämber 2009 isch d Baerbock näb em Benjamin Raschke zue aire vu zwai glychbrächtigte Vorsitzenrne vum Landesverband Brandeburg gwehlt wore.

Si isch vu bis Novämber 2012 Vorstandsmitglid vu dr Europäischen Griene Bartei gsii un het vu Novämber 2012 bis Novämber 2015 em 16-chepfige Barteirot vu Bindnis 90/Di Griene aaghert. No ihrem Yyzug in Bundesdag het si uf dr Landesdelegiertekumferänz im Novämber 2013 nimi fir s Amt vu dr Landesvorsitzeri kandidiert.

No dr Bundesdagswahl 2017 isch d Baerbock Mitglid vum Sondierigsteam vu Bindnis 90/Di Griene fir e megligi Jamaika-Koalition mit dr CDU/CSU un dr FDP un do Mitglid vu dr Sondierigsgruppe fir d Bolitikfälder Europa, Klima/Energy/Umwält un Landwirtschaft/Verbruucherschutz gsii.

D Baerbock isch am 27. Jänner 2018 uf dr Bundesdelegiertekumferänz z Hannover näb em Robert Habeck zur Barteivorsitzeri gwehlt wore. Si het si gege d Anja Piel vum linke Barteifligel mit 64 % vu dr Stimme duregsetzt un giltet wie au dr Habeck as „Realo“. Ass jetz baidi Sitz vum glyche Fligel bsetzt wore sin, isch e Novum gsii, wel syt dr 1980er Johr dr Barteivorsitz alliwyl zwische dr baide Lager ufdailt gsii isch. Baidi sträben aber e pragmatischi Positionierig unabhängig vu däre Fligellogik aa.

Bi dr Bundesdagswahl 2009 het d Baerbock as Diräktkandidati im Bundesdagswahlchrais Frankfurt (Oder) – Oder-Spree un uf em Lischteblatz 3 vu dr Brandeburger Landeslischt vu dr Griene kandidiert, isch aber nit gwehlt wore.

Am 26. Jänner 2013 isch d Baerbock zur Diräktkandidati fir dr Bundesdagswahlchrais Potsdam – Potsdam-Mittelmark II – Teltow-Fläming II zur Bundesdagswahl 2013 gwehlt wore. Mit 87,9 Brozänt isch si derzue bi dr griene Landesdelegiertekumferänz am 2. Merz z Potsdam zur Spitzekandidati vu ihre Bartei gwehlt wore. Mit 7,2 % vu dr Erschtstimme in ihrem Bundesdagswahlchrais isch si iber d Landeslischt vu Bindnis 90/Di Griene in Bundesdag yyzoge.

In ihre erschte Legislatur im Bundesdag (2013–2017) isch d Baerbock klimabolitischi Sprächeri vu dr Bundesdagsfraktion vu Bindnis 90/Di Griene un Mirtglid vum Uusschuss fir Wirtschaft un Energy un vum Uusschuss fir d Aaglägehaite vu dr Europäische Union un au stellverdrättend Mitglid im Umwältuusschuss gsii. In dr Legislaturperiod 2013–2017 isch d Baerbock derzue au Mitglid vu dr dytsch-polnische Barlemäntariergruppe, stellverdrättendio Vorsitzeri vum Fryndeschrais Berlin–Taipeh un stellverdrättend Mitglid vu dr Barlemäntarische Versammlig vum Europarot.

Am 26. Novämber 2016 isch d Baerbock mit 99 Brozänt uf dr griene Delegiertekumferänz z Potsdam zur Spitzekandidati vu ihre Bartei zur Bundesdagswahl 2017 gwehlt wore. Am 23. Jänner 2017 isch si au zue dr Diräktkandidati vu dr Bindnis 90/Di Griene Brandeburg im Bundesdagswahlchrais Potsdam – Potsdam-Mittelmark II – Teltow-Fläming II gwehlt wore. Bi dr Bundesdagswahl 2017 isch d Baerbock uf 8,0 % vu dr Erschtstimme in ihrem Wahlchrais chuu un isch wider iber d Landeslischt in Bundesdag yyzoge.

Im April 2016 het d Baerbock e Burgschaft fir di legal Yyrais vun eme syrische Chriegsflichtling ibernuu im Rame vu dr Inititative vu dr „Flüchtlingspaten Syrien“.
Si isch Vorsitzeri vum Verain "Hand in Hand Potsdam e. V.", wu si Mänsche in dr Flichtlingshilf engaschiere. D Baerbock isch derzue au Mitglid in dr iberbarteilige „Europa-Union Deutschland“.



</doc>
<doc id="73718" url="https://als.wikipedia.org/wiki?curid=73718" title="Pio Corradi">
Pio Corradi

Dr Pio Ante Corradi (* 19. Mai 1940 im Kanton Basel-Landschaft; † 1. Jänner 2019) isch e Schwyzer Kameramann un Fotograf gsii.

Em Pio Corradi sy Großvater, e Staihauer us em italienische Mantua, isch uf Buckte uusgwanderet. Syni zwee Sihn hän s Böugschäft, d Corradi GmbH, wytergfiert. Dr Pio Corradi isch mit fimf Gschwischter ufgwachse. Sy Mathematiklehrer het em s Fotografiere vermittlet, bi me dreimonetige Kurufenthalt uf Tafaas het er erschti Aschpäkt vum Filme chänneglehrt.

Dr Pio Corradi isch zerscht zwai Johr lang uf d Chunschtgwärbschuel (hite: Hochschuel fir Gstaltig un Chunscht) z Basel gange un het derno Fotograf glehrt. Anne 1964 isch er uf Züri zoge un isch Kameraassischtänt vum Nicolas Gessner, em Georges Alexath, em Robert D. Garbade, em Grigori Wassiljewitsch Alexandrow un andere wore. 

Ab 1972 het er as freie Kameramann gschafft un e Hufe nationali un internationali Spiil- un Dokumentarfilm gmacht, zem Byschpel "Höhenfeuer" (1985, Reschy: Fredi M. Murer), "Candy Mountain" (1987, Reschy: Robert Frank), "Reise der Hoffnung" (1990, Reschy: Xavier Koller), "Donusa" (1991, Reschy: Angeliki Antoniou), "Das Wissen vom Heilen" (1997, Reschy: Franz Reichle) oder "Balkan Melodie" (2012, Reschy: Stefan Schwietert). Derzue het er 2006 sälber Reschy in "Poetry in motion – Pierre Favre" gfiert.

Im Merz 2018 isch dr Corradi fir syni Kameraarbet am Dokumentarfilm "Köhlernächte" (Reschy: Robert Müller) mit em Schwyzer Filmbryys uuszaichnet wore. Aafangs 2019 isch er noch ere Chräbschranket im Alter vu 78 Johr gstorbe.







</doc>
<doc id="73723" url="https://als.wikipedia.org/wiki?curid=73723" title="Regula Rytz">
Regula Rytz

D Regula Rytz (* 2. März 1962 z Thun) isch e Schwiizer Politikerin. Si isch Nationalröötin und d Presidäntin vo der Grüene Partei vo der Schwiiz.

D Regula Rytz isch d Dochter vomene Architekt und vonnere Musikerin, si het 1983 am Semer z Thun s Lehrerpatänt übercho und bis 1989 Schuel ggää. Derno het si a der Uni Bärn Gschicht, Soziology und Staatsrächt studiert und anne 1997 s Lizänziat gmacht. 

Vo 1993 bis 1998 isch si die Politischi Sekretärin vom "Grüene Bündnis Bärn" gsi und 2001 isch si d Zentralsekretärin vom Schwiizerische Gwärkschaftsbund woorde. Vo 1994 bis 2005 isch si im Bärnische Grosse Root gsi und vo 2005 bis 2012 het si zu der Stadtregierig vo Bärn ghört. 

2011 isch d Rytz füre Kanton Bärn i Nationalroot gwählt woorde, und 2015 grad wider. Anne 2019 het si füre Ständeroot kandidiert.

Am 21. April 2012 het me d Regula Rytz und d Adèle Thorens Goumaz zäme als Co-Presidäntinne vo der Grüene Partei vo der Schwiiz gewählt, und das isch bis 2016 eso ggange, wo d Rytz die einzegi Presidäntin vo der Partei worden isch.

D Rytz isch i der Schwiizer Öfentlechkeit und i de Medie guet präsänt zum d Aalige vo de Grüene go verträtte öppe wenn s ume Schutz vom Klima, um d Energypolitik oder ume Naturschutz und um soziali Frooge goot. Si macht im Vorstand vo der Alpeninitiative und i däm vom "Lötschbärgkomitee" und in andernen Organisazioone mit.

Bi de Wahle vom Schwiizer Bundesroot am 11. Dezämber 2019 isch d Rytz vo de Grüene als offizielli Kandidatin ufgstellt gsi; si isch aber vo der Vereinigte Bundesversamlig nit gwählt worde.



</doc>
<doc id="73724" url="https://als.wikipedia.org/wiki?curid=73724" title="Robert Habeck">
Robert Habeck

Dr Robert Habeck (* 2. Septämber 1969 z Lübeck) isch e dytsche Bolitiker (Bindnis 90/Di Griene) un Schriftsteller. Syt em 27. Jänner 2018 isch er näb dr Annalena Baerbock Bundesvorsitzer vu dr Griene.

Anne 2009 isch dr Habeck iber d Landeslischt vu dr Griene zum erschte Mol in Schleswig-Holsteinische Landdag yyzoge un isch Fraktionsvorsitzer wore. Bi dr vorzogene Neiwahl 2012 isch er as Spitzekandidat vu syre Bartei aadrätte. No däre Wahl het dr Habeck bis 2017 as stellverdrättende Minischterbresidänt un Minischter fir Energywändi, Landwirtschaft, Umwält un Ländlige Ruum im Kabinett vum Torsten Albig amtiert. No dr Landdagswahl 2017 isch er am 28. Juni 2017 wider zum stellverdrättende Minischterbresidänt un Minischter fir Energywändi, Landwirtschaft, Umwält, Natur un Digitalisierig im Kabinett vum Daniel Günther ernännt wore. No syre Wahl zum Bundesvorsitzer vu syre Bartei het er s Amt vum stellverdrättende Minischterbresidänt abgee un s Amt als Minischter noch er Ibergangszyt im Septämber 2018.

Dr Habeck het sy Abitur 1989 an dr Heinrich-Heine-Schuel z Heikendorf gmacht. Noch em Zivyldienscht bim domolige "Hamburger Spastikerverein" – hit "Leben mit Behinderung Hamburg Elternverein" – heter anne 1991 e Studium mit dr Fächerkombination Filosofy, Germanischtik un Filology an der Albert-Ludwigs-Universitet z Fryyburg aagfange, un isch no dr Zwischebriefig 1992/1993 an dr Universitet Roskilde z Dänemark gwächslet.

Anne 1996 het er dr Abschluss as Magischter an dr Universitet Hamburg mit ere Abhandlig zue dr Gedicht vum Casimir Ulrich Boehlendorff (1775–1825), wun er ai Johr speter au ne Buech driber vereffetligt het. Vu 1996 bis 1998 het dr Habeck e Promotionsstudium an dr Universitet Hamburg absolviert un isch 2000 zum Dokter vu dr Filosofy mit ere Arbet iber "literarischi Eschtetizitet" promoviert wore.

Anne 1996 het dr Habeck d Schriftstelleri Andrea Paluch ghyrote. Noch eme Suhn hän si 1999 Zwilling iberchuu, un d Familie isch uf Lüneburg un 2001 uf Flensburg zoge. 2002 isch der ihre viert Suhn uf d Wält chuu. D Chinder sin uf e ertligi dänischi Schuel gange. Dr Habeck schwätzt fließend Dänisch.

Syter 1999 schaffe dr Robert Habeck un d Andrea Paluch as freii Schriftsteller un vereffetlige gmainsam. In Interview hän si betont, ass ihri dopplet Autoreschaft e bewusste Entschaidig fir e gmainsame Lääbesentwurf sei. Näbe Chinderbiecher un Ibersetzige vu änglischer Lyrik hän si zäme d Roman "Hauke Haiens Tod" (2001), "Der Schrei der Hyänen" (2004), "Der Tag, an dem ich meinen toten Mann traf" (2005), "Zwei Wege in den Sommer" (2006), "Unter dem Gully liegt das Meer" (2007) un "SommerGIG" (2009) vereffetligt.

In dr Roman vum Habeck, wun er mit dr Andrea Paluch verfasst het, siit mer dytli ne skandinavische un änglische Literaturyyfluss. E Motiv, wu in dr Roma all Ritt chunnt, isch d Frog no dr Yyfliss, wu me Mäsch brege, un em Spannigsverhältnis vu Freihait un Determination. Im Dezämber 2008 isch s erscht Theaterstuck vu dr baide mit em Titel "Neunzehnachtzehn" iber dr Matrosenufstand im Kieler Theater urufgfiert wore. Anne 2008 isch dr Roman "Der Tag, an dem ich meinen toten Mann traf" verfilmt wore.

Anne 2002 isch dr Habeck Mitglid vu Bindnis 90/Di Griene wore. Vu 2002 bis 2004 isch er Chraisvorsitzer z Schleswig-Flensburg gsii, 2004 isch er Landesvorsitzer z Schleswig-Holstein wore. Im Johr 2006 het dr Habeck as Bysitzer fir dr Bundesvorstand kandidiert, isch aber unterläge. 2008 isch er Spitzekandidat fir di Griene bi dr Kommunalwahl im Chrais Schleswig-Flensburg gsii un isch im Augschte Fraktionsvorsitzer im Chraisdag Schleswig-Flensburg wore.

Anne 2009 sin dr Habeck un d Monika Heinold zue Spitzekandidate bi dr schleswig-holsteinische Landdagswahl gwehlt wore. Dr Habeck isch iber d Landeslischt in Landdag yyzoge un isch Fraktionsvorsitzer vu syre Bartei wore. Bi dr vorzogene Landdagswahl 2012 isch dr Habeck wider Spitzekandidat wore.

No dr Wahl 2012 isch er zum stellverdrättende Minischterbresidänt un zum Minischter fir Energywändi, Landwirtschaft, Umwält un ländligi Ryyn ernännt wore. No dr Bildig vun ere Jamaika-Koalition vu CDU, FDP un Griene no dr Landdagswahl 2017 isch er am 28. Juni 2017 im Kabinett Günther wider zum Minischter für Energywändi, Landwirtschaft, Umwält ernännt wore, jetz mit dr zuesätzlige Ufgobebiet Natur un Digitalisierig. Im Mai 2018 het er sy Ruggdritt yygee, wel mer no dr Barteistatute vu Bindnis 90/Di Griene nume fir e Ibergangszyt vu acht Monet e Barteiamt un e Ministeramt glychzytig derf haa. Dää Schritt isch erscht dur e Satzigsänderig megli wore, wu uf eme Barteidag vu dr Griene im Jänner 2018 bschlosse woren isch, vorhär isch au eso ne Ibergangszyt nit zuelässig gsii. Am 31. Augschte 2018 isch dr Habeck us em Kabinett z Schleswig-Holstein uusgschide.

Sy Noofolger as Minischter isch ab Septämber 2018 dr Jan Philipp Albrecht wore, neii stellverdrättendi Minischterbresidänti isch scho ab Februar 2018 d Monika Heinold wore.

Im Mai 2015 het dr Habeck verchindet, bi re Urwahl vu dr Griene fir d Spitzekandidatur fir d Bundesdagswahl z kandidiere. E Bewärbigsred fir d Kandidatur um e Sitz in dr Doppelspitz vum Bundesvorstand het er uf em Landesbarteidag vu dr Griene z Neumünster im April 2016 ghalte. In dr Wahl het er in dr Medie zerscht as Ussesyte gulte, het aber 35,74 % vu dr Stimme iberchuu un isch dodermit nume knapp em Cem Özdemir unterläge, wu si mit 35,96 % as männlige Dail vu dr Doppelspitz duregsetzt het.

No dr Bundesdagswahl 2017 isch er ain vu dr griene Unterhändler bi dr Sondierigsgspräch fir e Jamaika-Koalition, wu no dr Ablähnig dur d FDP abbroche wore sin.

Am 27. Jänner 2018 sin dr Habeck un d Annalena Baerbock zue Bundesvorsitzerne gwehlt wore.




</doc>
<doc id="73728" url="https://als.wikipedia.org/wiki?curid=73728" title="Stefanskirche Hirzenbach (Zürich-Schwamendingen)">
Stefanskirche Hirzenbach (Zürich-Schwamendingen)

D Stefanschile Hiirzebach isch e refermierti Chile z Züri.

Si staat im Stadtchräis zwölf, em Kwartier Schwamedinge. Ass das Stadtgebiet ganz im Nordoschte vo Züri i säbere Zyt früsch überboue woorden isch gseet me de Adrässe vo de Chilen aa: die staat zmitzt i de Stadthüüser ine näb de Chrüüzig vo de Altwiisestraass und de Luchswiisestraass, won a die alte Fluernääme vo dem Areal erinered.

Wo d Stadt Züri i de zwäite Helfti vom 20. Jaarhundert gschnäll gwachsen isch, hät di refermiert Chilegmeind Schwamedinge pschlosse, zu de alte Dorfchile vo Schwamendinge ane zwäi nöji Chile z boue. Die eint isch ebe d Stefanschile im Gebiet Hiirzebach und die ander d Chile Saatle im Aukwartier näben Öörlike und de Waliselestraass.

D Chile vo Hiirzebach isch uf d Plään vo den Architäkte Max Aeschlimann und Armin Baumgartner poue woorde. Ane 1955 isch si fertig gsii. D Chile isch im modèèrne Boustyl gstaltet und hät, wie’s dozmol bi vilne Projäkt gmacht worden isch, en polygonale Grundriss und drüber e grosses Tach wien es Zält. De Gloggedurm mit em Zyt draa händ d Architekte frei näb d Chile hiigstelt.

Für s Gmäindläben i de nördleche Stadtdäil vo Züri isch jewyle die «ökumeenisch Gebätsnacht» öppis schööns, won es baar vo de Chilegmäinde und Pfarreie vo de underschidleche Landes- und Freichile mitenand organisiered, öppe d Chrischtkatholike vo Züri, di Evangeelisch-methodistisch Chile Züri Nord, die Refermierte vo Hiirzebach, Öörlike, Seebach und Saatlen und di römisch-katolische Pfarreie Hèèrz Jesu vo Öörlike und Sankt Gallus vo Schwamedinge zäme mit de serbisch-orthodoxe Pfarrei Maria im Schloof oder de Heilsarmee Züri Nord.

D Stefanschile isch zèèrscht en Dochterchile vo de alte Schwamedinger Chile gsii, sid anne 1966 git’s aber z Hiirzebach en eigeti refermierti Chilegmäind. Wo uf s 2019 hii di nöi gmäinsam Chilegmeind vo ganz Züri entstanden und defüür de alt refermiert Stadtverband ufglööst worden isch, hät Hiirzebach – so wie suscht nu na d Chilegmeind Witike – nöd mitgmacht; as evangelisch-chirchlechi Gmäind hät si wele sälpständig blybe und si hät sech gège das Projäkt gweert, und am Änd hät di refermiert Zürcher Chilesynoode das, wo si d Gründig vo de Stadtzürcher Chilegmäind gnämiget hät, au akzeptiert. Mit em Zämenarbetsvertraag vom 28. Septämber 2018 sind die drüü Chilegmäinde – Züri, Hiirzebach und Witike – überychoo, wie si in ere Übergangsfaase vo de näggschte Jaar zäme weled gutschiere und ass men über di gmäinsaam Zuekumpft spöter wider sell rede.




</doc>
<doc id="73730" url="https://als.wikipedia.org/wiki?curid=73730" title="Einheitsgemeinde">
Einheitsgemeinde

En Einheitsgmeind isch de Name för e bstimmti Form von ere Gmeind in es paar Bundesländer vo Dütschland, z Öschtriich und i de noo Kantön vo de Schwiz.

I de Schwiz isch «Einheitsgmeind» echli en schwammige Begriff, wo nüd i allne Kantön und au nüd alewiil i der Alltagssproch gliich bruucht wird.

I de wälsche Schwiz sind Einheitsgmeinde scho länger d Regle. I de meischte Kantön vo de Dütschschwiz aber cha jedi Gmeind im Raame vo de Kantonsverfassig und em kantonale Gmeindsgsetz sälber entscheide, weli Form as si will betriibe. I de Kantön Appezell Usserrhode, Glaris und Thurgau aber sind d Einheitsgmeinde mit ere Revision vo de Kantonsverfassig för verbindlich erchläärt worde. Mängmol möcht e Gmeind ihri Strukture vereifache und bildet drumm en Einheitsgmeind. Da passiert ame im Raame von ere Fusion vo zwee oder mehrere politische Gmeinde: Wänn scho Verhandlige wäg de Fusion gfüert wörid, cha au en Integrazion vo de Schuelgmeinde i di nöi politisch Gmeind öberleit wöre, wie im Bischpil vo Stamme im Züripiet.

I dene Kantön, wos näbe de Iiwohnergmeinde au no Bürgergmeinde git, chönne sech die beide Körperschafte, wenn die Stimmberächtigte das bschliesse, zun ere Einheitsgmeind zämetue. Wenn zwöi oder meh Iiwohnergmeinde fusioniere, gits für die beträffende Bürgergmeinde äntwäder d Möglechkeit, sech au grad mit der nöie Iiwohnergmeind zun ere Einheitsgmeind z vereinige, oder denn us de verschidene alte Bürgergmeinde e nöji für s ganze grössere Gebiet z mache, so wie s bi der "Bourgeoisie" vo Sitte und dere vo Les Agettes im Wallis gsi isch, wo die beide politische Gmeinde vo dene Ort fusioniert händ, oder wie öppen im Fall vo Mutschälle diskutiert wird.


</doc>
<doc id="73731" url="https://als.wikipedia.org/wiki?curid=73731" title="Karl Rösch">
Karl Rösch

Dr Karl Rösch (* 6. Augschte 1912 z Winterschwyler; † 25. Februar 2001 z Löörech) isch e dytsche Buur, Chinschtler un Dichter gsii.

Dr Rösch isch z Winterschwyler as Suhn vun eme Sattlermaischter uf d Wält chuu.

Mit elf Johr het er bi archäologische Uusgrabige dr Mooler Hermann Daur vu Ötlige chänneglehrt. Däm het er bim Moole iber d Achsle gluegt, Scho frie isch sy chinschtlerisch Talänt uusechuu, Mit 13 Johr het er e Blaan vum Baan vu syre Haimetgmai zaichnet un scho mit 16 Johr het er sy erscht Bild verchauft. No dr Schuel het er aber uf Dränge vu syne Eltere erscht emol z Löörech e Lehr gmacht as Sattler, ass er speter dr Bedrib vum Vater het chenne ibernee.

Im Chrieg isch dr Karl Rösch as Soldat z Russland gsii un in Gfangeschaft chuu. Sy Mooltalänt het em ghulfe z iberläbe, mit Zaichnige, wun er mit Chole gmacht het. Anne 1949 isch er retuur chuu vu Sibirie.

Im Februar 1950 het er sy Verlobti, d Liesel Koger, ghyrote, d Dochter vum Ötliger Burgermaischter, wun er scho vor em Chrieg chänneglehrt ghaa het. Si sin zäme in s Huus vu dr Schwiigereltere z Ötlige zoge un hän dr Buurehoof ibernuu. 

Mer chännt en im Markgreflerland as Landschaftsmooler. Är het vyl in samfte Paschtellteen gmoolt, Hauptmotiv vy syre Chunscht isch aber nit nume sy Haimet gsii, nai, är het au syni Chriegserfahrige ufgschafft in Bilder un het d Gfohr fir d Wält dur Atomwaffe un Umwältverwieschtig thematisiert. Vor allem in dr 1970er Johr sin eso expressionistischeri Wärch mit apokalyptische Ziig entstande.

Är het au gschriibe, unter anderem Gedicht uf Alemannisch. Gedicht un Gschichte vun em sin in dr Anthology "Usezupfts usem Alemannische" (1983) un spter in sym Biechli "Zwüsche gestern un morn" uusechuu.

Dernäbe isch dr Rösch vyl Johr im Gmairot vu Ölingen gsii un au Mitglid im Gsangverain, wun er Zweete Vorsitzer gsii isch.

Anne 1988 isch sy Frau gstorbe. Är sälber het d Tuberkulose iberwunde un het 25 lang mit Chählchopfchräbs gläbt, het am Änd nume no chenne flischtere. Bis ins hoch Alter het er no gmoolt un gschribe un uf em Buurehof mitghulfe. Syni letschte Bilder sin e baar Wuche vor sym Dood entstande. Am 25. Februar 2001 isch er im Alter vu 88 Johr gstorbe,

Im Johr 2009 isch im Roothuus z Winterschwyler unter em Titel „Karl Rösch Retrospektive“ ne Uusstellig mit Wärch vum Rösch ziagt wore. Zue sym 100. Geburtsdag 2012 het s Ötlinger Museum „Dorfstube“ ne Uustellig mit Wäärch vun em zaigt.



</doc>
<doc id="73734" url="https://als.wikipedia.org/wiki?curid=73734" title="Zivilgemeinde">
Zivilgemeinde

D Zivilgmeind isch e Form von ere Gmeind, wo s früener im Kanton Züri ggä het.

Es sind sälbständigi Körperschafte für Ortschafte und Dörfer gsi, wo im Gmeindbann von ere grössere politische Gmeind gläge sind. Si sind aber diräkt em Bezirksroot und em Regierigsroot Rächeschaft schuldig und also nid der lokale politische Gmeind understellt gsi. Entstande sinds i der Zyt vo der Helvetik, wo di alte Dorfgnosseschafte uufgspalte worde sind i privaträchtlechi Korporatione und öffentlechrächtlichi Zivilgmeinde.

Wichtigi örtlechi Uufgabe vo dene Ortsteil sind no im 20. Johrhundert öppe d Versorgig vo de Ligeschafte mit Wasser und Stroom gsi. Vor em Gmeindsgesetz vo 1875 sinds für alli materielle Uufgabe vonere Gmeind zueständig gsi.

Im 19. Joorhundert het s im Kanton Züri meh als vierhundert Zivilgmeinde ggä. Mit em Gmeindsgsetz vo 1929 het mer aber ekei nöii me dörfe gründe, und im 20. Johrhundert sind die meischte uufglöst worde. Die politische und administrative Uufgabe vonne sind a die beträffende politische Gmeinde und Schuelgmeinde – oder d Einheitsgmeinde ggange.

Mit der nöie Zürcher Kantonsverfassig, wo anne 2005 vo de Stimmende agnoo worden isch, sind die letschte Zivilgmeinde bis is Joor 2010 verschwunde; es sind zletscht nur no öppe zwänzg Gmeinde gsi, zum Bischpiil:



</doc>
<doc id="73736" url="https://als.wikipedia.org/wiki?curid=73736" title="Charlotte Böhler-Müller">
Charlotte Böhler-Müller

D Charlotte Elisabeth „El“ Böhler-Müller (* 5. April 1924 z Buxa) isch e dytschi Autori, Chinschtleri un Schurnalischti. Mer chännt si au unter em Chirzel "ChBM".

D Böhler-Müller isch as jingschts vu nyyn Chinder uf d Wält chuu. Ihri Eltere sin Beck gsii, ihre Vater isch gstorbe, wu si sibe Johr alt gsii isch.

Im Zweete Wältchrieg isch si mit 17 Johr as Luftwaffenochrichtehälferi zum Militeerdienscht verpflichtet wore. Anne 1945 isch si wider haimchuu. Anne 1947 het si ihre spetere Mann Egon chänneglehrt. Si hän ghyrote un sin uf Chränzech zoge. Si hän mitenander vier Chinder iberchuu, zwee Sihn un zwoo Dechtere.

Si het ase chlai aafange Akkordeon spiile un speter au Klavier. Scho in junge Johr het si au alliwyl e Notizbuech derby ghaa, wu si Gedicht dryygschribe het, mer heb si scho dodmol „s Maidli mit em Bleistift“ gnännt. Syt dr 1950er Johr het si sälber kumpenierti Schlager verchauft, derzue het si Chanson, Marschmusikun au Suite gschribe. Si het as Modezaichneri gschafft un syter 1960 as freii Schurnalischti, unter anderem iber 30 Johr lang fir di Oberbadisch Zytig.

Syt 1980 het si iber 30 Biecher vereffetligt, mit Gedicht, näbe hochdytsche au in ihrem haimsche schwebische Dialäkt aber au im Hochalemannisch vu Chränzech. Vyl vu ihre Biecher sin autobiografisch.

Dernäbe moolt si Bilder.





</doc>
<doc id="73737" url="https://als.wikipedia.org/wiki?curid=73737" title="Arealstatistik der Schweiz">
Arealstatistik der Schweiz

D Arealstatistik vo de Schwiiz isch e Dokumäntazioon, wo s Bundesamt für Statistik sid anne 1979 all zwölf Joor macht.

Mit dere Statistik tuet me zeige, wie ass der Bode im ganze Piet vo der Schwiiz usgseht, öb s Hüüser druff het oder Wälder oder Gwässer und so wyter. Zum das go mache bruucht s Bundesamt für Statistik, wo z Nöieburg dehei isch, Luftfotine, wo s Bundesamt für Landestopografy – d "swisstopo" – regelmässig ufnimmtt. D Daate vo der Arealstatistik nützen au em GIS, em nazionale Geografischen Informazionssystem; und si sind für alli Ämter vom Bund und vo de Kantöön zuegänglech, wo mit der Landschaft oder süscht mit de geografische Struktuure vom Land z tue händ.

D Statistik zeigt für d Schwiiz, für d Kantonspiet und d Bezirk und d Gmeinde d Gliderig vo der Landschaft. Si underscheided vier Arte:

D Informazioone vo der nazionalen Arealstatistik chame online über s Internet go lääse. Do gseht men öppe, ass bi der Landwirtschaft d Gsamtflechi vo de Alpweide grösser isch weder die vom andere Puureland i de Tääler und im Middelland unde. Und me chan au anderi Sache verglyche zum d Landschaftsstruktuure vo der Schwiiz verstoo: So isch im Kanton Züri die gsamti Flechi vo de Sidlige scho fasch halb so groos wie s Puureland wo s no het; im Kanton Gämf isch das Verhältnis sogar 2:3. Im Bärnbiet isch derby s Puureland öppe acht mol gröösser weder d Flechi vo de Ortschafte zämegnoo. Im Kanton Baselstadt het s, was nid erstuunt, nume no wenig landwirtschaftlich pruuchs Land, es isch dört föif mol weniger gross weder s überboute Gebiet.

Wemme d Statistik vo de Gmeinde i de groossen Agglomerazioonszonen aaluegt, so merkt me, ass es vili dervo gitt, wo nume no en chlyne Deil vo ihrem Bode landwirtschaftlich nutzbars Kulturland isch.

Umgcheert zeige d Tabälle vo der Arealstatistik d Verheltnis i dene Bärggmeinde, wo es riisigs Gebiet drumume isch, wo nid Wald druff isch und wo nid cha zu Kulturland gmacht wärde; d Zahle ändere jewyle bi Gmeindfusioone. Um 2010 sind es baar Gmeinde mit de gröschte setige Flechine gsi: Zernez, Scuol, Zermatt und Bagnes mit je öppe 200 Kwadratkilometer «unproduktive» Bode, Glarus Süd mit 183, Guettanne mit 173, Fieschertal mit 164, Bregaglia mit 159, Evolène und Anniviers mit je öppe 140, Surses mit 126, Lavizzara mit 100 oder Silene mit 95 Kwadratkilometer.



</doc>
<doc id="73745" url="https://als.wikipedia.org/wiki?curid=73745" title="Fahne">
Fahne

E Faanen isch es rächteggigs oder kwadratischs Tuech, wo us farbigem Stoff gmacht isch und wome meischtens an ere Faanestange amacht oder nöime ufhänkt. Mä cha ne amenen Oort fescht ufstelle und an es Huus hänke oder au umeträäge oder uff Faarzüüg uufstecke.

S Wort «Faane» chunt vom althochdüütsche “fano” und em germanische “fanon”, wo eifach «Tuech» und denn au «Faane” bedüütet het. Es entspricht em latynische “pannus”. Im Französische isch es au eso, wo s Wort "drapeau" für «Faane» vom altfranzösische "drap," wo Tuech bedüütet, chunt.

Im Middelalter isch s Wort «gonfanon» für d Chriegsfaane gebrüüchlech gsi. Zu der Gschicht vom Wort und vo der Sach «Faane» cha me vil Beleeg bim Schwyzerischen Idiotikon finde. S Idiotikon bringt au die wytere Bedüütige vom Wort, so wie öppe wenn me wott zeige ass men über öppis stuunet: «Potz heitere Faane!» S Wort isch i der alemannische Mundart und Literatur, wie wyter obe im Värs vom Schiffli, früener mit em männleche Gschlächt – «der Faane» – bruucht worde, erscht under em Yfluss vom Hochdütsche und vo der Schriftkultur hets i der nöieren Umgangsprooch au im Schwyzerdüütsche fasch algemein die wyblechi Form agnoo.

Die farbige Tüecher sind uuffelligi visuelli Sache im öfentleche Ruum. Me bruucht d Fääne als Zeiche für d Länder und dene ihri Teilglider und s Milidäär, und i dene Fäll ghöre si zu de Hoheitszeiche. Au Gmeinde, Organisazioone und privati Gruppe wie öppe d Veräin kännese. Als Zeiche vo der Gmeinschaft tuet me s Bild vom Faane, so wie me s au für d Wappe und d Sigel macht, formell und prezys beschrybe und offiziell für gültig erkläre; bi de Länder bassiert das i der Staatsverfassig oder imene Gsetz, bim Milidär dur staatlechi Vorschrifte und bi den anderne Organisazioone dur Pschlüss vom höggschte Gremium.
Wäge der grosse symbolische Bedüütig vo de Fääne lueget me ganz gnau druuf, wie me se macht und bruucht, und das wird i der Öfentlechkeit kritisch beobachtet; wenn do öpperem e Fääler bassiert, cha das unagnäämi diplomatischi Konsekwänze haa. Drum het sech us langer Gwoonet use s internazionale Faanerächt (hochdüütsch und ofiziell: «Internationales Flaggenrecht») entwicklet.

Es git tradizionelli Rituaal für wichtegi Momänt im «Läbe« vo de Fääne, zum Bischpiil tuet me se teils wenn si früsch gmacht si fyrlech daufe; und es gälte prezysi Protokoll derfüür wie me se uufhänkt, wie si am Morge ufzogen und am Oobig wider ygholt wärde und wänn as me Fääne darf bruuche, me stellt i vilne Fäll en Faanewach derzue, d Soldaate loot me der Faaneneid lo schwööre. Und die Tüecher siind a vilnen Oort es Elimänt vo de Dootefyre, wo me ne früener au «Seelefääne» gseit het.
Es git Fääne sit der antike Zyt, grad bi der römischen Armee sind «Fäldzeiche» us Stoff wichtig gsi, me het ne «vexillum» gseit, und sid em Konstantin em Groosse au «labarum». Me gseht se uf Bilder us der römische Zyt, öppen uf em Relief vo der Trajanssüüle z Rom. Wemme sones symbolischs Zeiche verloore het, isch das e schlimmi Nöiigkeit gsi; der römisch Schriftsteller Ammianus het i sinere Römische Gschicht mol dervoo prichtet, d Alemanne heigen es Fäldzeiche von ere römische Einheit eroberet.

I der middelalterliche Herrschaftsornig, wo d Regle vom Leenswääse gälte, het der König zum Zeiche für d Verantwortig über en Regioon em Leenstreeger e Faane fyrlech übergää.

Im spoote Middelalter het me a teil Oorten underschide zwüsche de grosse «Hauptbanner» (s Wort chunt vom gootische “bandwa”) – das sind die grosse Fääne vom Uuszug gsi, und der ganz Druppekörper het denn grad der glych Name «Banner» übercho – und de chlynere «Fäänli», das sind die mindere Faane vo einzelne Druppedeil gsi. Der Faaneträäger vom Hauptbanner vonnere Stadt isch der «Venner» oder «Fäänrich» gsi, e bedüütendi Person i der kommunale Organisazioon vo de alte Stedt z Europa. Vo do här isch «Fähndrich» zum ene wyt verbreitete Familiename worde.

Fääne vo de Ryterdruppe heisse «Standarte», und das Wort, wo scho anne 1080 s erschte mol in ere Urkunde erwäänt wird, giltet au für die chlynere milidärische Faanezeiche und vo dört für chlyni Fääne vo teil Sportklüb.

Bi vilne Religioone bruucht me Fääne für verschideni Sache, z Asien öppe als Verzierig vo de Tämple und für Gibättfane im Buddhismus, und bi de Chrischte kännt me se bsunders als Prozässionsfääne.
Für vil Undernääme vo der Wirtschaft, für gselschaftlechi Gruppe, politischi Parteien und Opposizionsbewegige sind Fääne es Elimänt vo ihrem visuellen Uuftritt. I der Konsumgsellschaft sind öppe Wärbefääne wyt verbreitet, und im Internet bruucht me der Begriff vom «Banner» für Wärbefäischter ufem Bildschirm.

Im Sport chöme Fääne i vilne Variante und für ganz verschideni Zwäck vor. Bi grosse sportleche Wettkämpf wärde d Fääne vo de Länder, wo d Gwünner härchöme, bi der Siigereerig uufzoge und me spiilt derzue d Nazionalhimne; bi de modäärnen Olimpische Spiil isch der Momänt, wo der gross IOC-Faane id Arena treit und mit der IOG-Melody uufzoge wird, der simbolisch Afang vo der Wettkampfzyt; d Lüüt wo bi de Wettkämpf zueluege mache de Sportler Muet wenn si Fäänli i de Landesfarbe schwänke. I der Fäänkultur vo grosse Tschuttklüb sind Fääne Teil vo de «Choreos» im Stadion. Und aler modärnere Technik z Trotz ghöre im modärne Motorsport Fääne als Signalmiddel immer no zum Ritual. Nit z vergässe d Banner und Fäänli, wo d Sponsoore dermit Wärbig mache a dänen Oort, wo vill Lüüt hiichöme und s Färnsee zueluegt.

Bi de groosse Musiggruppe ghöre Fääne derzue, wenn d Musikante in ere Paradeformazioon ufträtte und Marschmusig spiile; das chunt vo der Tradizioon vo de Milidärmusige usem 19. Joorhundert und het au öppis mit der uralte Gschicht vo de religiöse Prozässioone z tue. So Musigverein bringe bi de Fäschtumzüüg Abwächslig is zimli asträngende stundelange Waarten und lauffe; me ghöört se scho wytem ide Gasse, und bi de erschte Töön und wemme afe dr Faane über de Chöpf gseht säge d Lüüt, wo scho lang am Stroosserand warte: «jetz chömesi!» So Musige mit iirne Fääne laufen öppe bi de Jugendfäscht und am am Sächsilüütenumzug z Züri mit, wo men au d Zouftfääne umetreit.

Im maritime Vercheerswääse isch es für d Schiff nach internazionale Regle vorgschribe, ass si en Faane ufzieh zum faare; dört seit men en uf hochdüütsch «Flagge»; I den alemannische Mundarte chunt das Wort suscht numen als Frömdwort usem Hochdüütsche vor. S nautische Flaggesyschteem, wo us der Zyt chunt lang bevor s Funkgräät gää het, gwüss scho sid der antike Schifffahrt, isch en aspruchsvolli Zeichesprooch, wo bit guetem Liecht au uf grossi Dischtanz funkzioniert.

Zum algemein vertroute Bild vom Schiff mit em Faane git’s em schööne schwiizerdüütsche Chinderväärs vom Zürcher Schriftsteller Konrad Bänninger (1890–1981); das Gedicht vom isch mit sinere eifache und frööliche Melody i der Schwiiz es bekants Chinderlied:
<poem>
"I han e chlyses Schiffli,"
"i gahne mit zum See"
"und gib em dänn es Püffli,"
"dänn fahrt s devo, juhee!"
"Im Schiffli staht en Fahne,"
"de fladeret hin und her,"
"es tuet mi ganz dra mahne,"
"wie wänn s es Dampfschiff wär."
</poem>

Bärgstyger, wo s erschte mol uf ene Bärg chöme, stecke dört gärn es Fäänli uf mit em Wappebild vom Land, wo si här chöme, und machen e Foti vo Siich und däm nazionale Zeiche. De erschten Astronauten uf em Mond het men an amerikaneschi Faane mitggä zum se dört nach der Landig, wo am 17. Juli 1969 gsi isch, fyrlech i Bode stecke, und die russeschi Marine het vor es baar Joor mit emene U-Boot ufem Bode vom Nordpol e russeschi Faane agmacht zum Zeiche, ass Russland d Bodeschetz usemPolarmeer für siich wett hole.

D Wüsseschaft vom Faanewääse isch d "Vexillology". Sid em Middelalter het me d Fääne wie die andere Hoheitszeiche und d Wappe algemein dokumäntiert und abzeichnet ass me die Symbol bi offizielle Begägnige mit Lüüt us anderne Länder und grad au im Chrieg wider könnt het. D Fachlüüt für die grossi Wält vo dene Symbol sind d Herold gsi. Die "Schwiizerisch Gselschaft für Faanekund" isch anne 1967, die "Düütschi Gselschaft für Flaggekund" 1995 gründet worde. Si sind Mitglider vom Internazionale Bund fo de Faanegselschafte, der VIAF, wo 1967 ufem Kongräss vo de Faanekundler z Züri gründet worden isch.

I der Schwiiz und im Süddütsche und au i anderen Gägende isch s Faaneschwinge e volchstümleche Bruuch. Es git middlerwyle au scho Wältmeischterschafte im Faanehööchschwinge; anne 2016 isch so en Wettkampf z Tauberbischofsheim gsi.

Mit de Fääne verwandt sind anderi farbegi Tüecher wie öppe d Wimpel, wo au als optischi Signal würke. Chlyni Wimpel us agmooletem Bläch stelt men als Verzierig uf d Brunnestöck; uf alte Brünne het’s i vil Stedt im düütschsproochige Ruum d Figur vom Faane- oder Bannertreeger. Der «Wätterfaane» isch au e sones Stück Bläch, wo hööch ufemene Turm agmacht isch und sech cha dräje wenn der Wind cheert; er isch hüüffig i der Form vonere Tuechfaane wo fladeret usgschnitte.





</doc>
<doc id="73749" url="https://als.wikipedia.org/wiki?curid=73749" title="Konrad Bänninger">
Konrad Bänninger

Der Konrad Bänninger (* 15. Septämber 1890 z Züri; † 25. Augschte 1981 z Bülach) isch e Schwiizer Dichter gsi. 

Der Konrad Bänninger isch anne 1890 im Ängikwartier z Züri uf d Wält cho. Er het s Lehrerseminar psuecht und a der Uni Züri d Sprooch Sanskrit studiert. Dänn het er als Lehrer z Uschter gschaffet, und vo 1925 aa het er als freie Schriftsteller z Züri und e Zytlang au z Wien und z Schottland gläbt und spööter wider als Seklehrer gschaffet.

Em Bänninger sini Gedicht und filosofischen Uufsetz, wo fasch alls uf Hochdüütsch gschriben isch, sind gly wytume bekant gsi.

Es Mundartgedicht vo ihm isch der :

<poem>
"I han e chlyses Schiffli,"
"i gahne mit zum See"
"und gib em dänn es Püffli,"
"dänn fahrt s devo, juhee!"
"Im Schiffli staht en Fahne,"
"de fladeret hin und her,"
"es tuet mi ganz dra mahne,"
"wie wänn s es Dampfschiff wär."
</poem>



</doc>
<doc id="73750" url="https://als.wikipedia.org/wiki?curid=73750" title="Zwinglikirche">
Zwinglikirche

Das isch d Lischte vo de Zwinglichile. Das sind d Chile, wo der Name vom Zürcher Reformator Ulrich Zwingli (1484–1531) gnoo isch.



</doc>
<doc id="73755" url="https://als.wikipedia.org/wiki?curid=73755" title="Rheinaue">
Rheinaue

Rhyaue isch


«Rheinaue» oder «Rheinauen» heisse die geografische Sache:



</doc>
<doc id="73757" url="https://als.wikipedia.org/wiki?curid=73757" title="Schloss Schönau (Bad Säckingen)">
Schloss Schönau (Bad Säckingen)

S Schloss Schönau isch es Huus i der Stadt Säckinge im Landchrais Waldshuet vo Baade-Württebärg.

S Schloss isch im 17. Joorhundert vom Hans Chaschper vo Schönau bout worde. Scho im 17. und derno im 19. Joorhundert het mes zimli umbout. Anne 1928 het d Stadt Bad Säckinge das Huus gchauft und drinn s «Hochrhymuseum» ygrichtet.

Im Museum cha me Sache us der Stadt sälber und vo der Regioon am Hochrhy go aluege. Es het es Zimmer, wo em Dichter Joseph Victor von Scheffel gwidmet isch. Dört sind au däm sini Büecher z gseh, und do derby d Uusgabe vom "Trumpeeter vo Säckinge"; die Gschicht het mit em Schlössli Schönau z tue. I däm het’s sid em Joor 1985 au es chlyses "Trumpeetemuseum," wo d Gschicht vm Instrumänt, der Trumpeete, zeigt.

Rundum s Huus isch e Park mit alte Böim, Brünne, emene Kakteegarte und emene Teehüüsli.




</doc>
<doc id="73758" url="https://als.wikipedia.org/wiki?curid=73758" title="Rheinaue Rietheim">
Rheinaue Rietheim

S Piet Chly Rhy isch es Naturschutzpiet am Rhy im Kanton Aargau.

Es lyt im Gmeindbann vo Riete drüü Kilometer oberhalb vo Choblez.

A däre Stell het der Rhy früener en natürliche Sytearm gha, wo drumume en füechti Auelandschaft entstanden isch. Im 20. Joorhundert hät me das Areal ufgschüttet und entwässeret, wil vorhär immer wider s Kulturland näbedra überschwemmt worden isch.

I de Joore 2014 und 2015 hät der Kanton zäme mit em Verein Pro Natura e Deil vom Land am alte Sytenarm bim Projäkt vom «Aueschutzpark Aargau» wider in en naturnoche Zuestand zruggbout, mit nöie Gwässer und mit Areal, wo’s früsches Chiis hät und wo sech mit der Zyt wider en Auelandschaft cha entwickle. S nöie Naturschutzpiet hät e Flechi vo 35 Hektare. Es isch is nazionale Verzeichnis vo de bedüütende Schwiizer Auelandschaften ufgnoo.

Chly underhalb vom "Chly Rhy" isch die wildi Flussstrecki vom Choblezer Lauffe.

Im Schutzpiet stoot an alte Bunker vo der Schwiizer Armee, wo me en Uussichtsplatz druuf gmacht het; und es git en nöie hölzige Uussichtsdurm. 



</doc>
<doc id="73760" url="https://als.wikipedia.org/wiki?curid=73760" title="Bernhard Lasotta">
Bernhard Lasotta

Dr Bernhard Michael Lasotta (* 16. Jänner 1969 z Hailbrunn; † 11. Jänner 2019 au dert) isch e dytsche Bolitiker (CDU) un Dokter gsii. Vu 2001 bis zue sym Dod isch er Mitglid vum Landdag vu Bade-Wirttebärg gsii.

Noch em Abitur am Hohenstaufen-Gimnasium z Bad Wimpfen un em Wehrdienscht het er an dr Universitet Haidelbärg aafange Medizin studiere. Anne 1997 het er s Studium mit em ´Staatsexamen abgschlosse. Von 1997 bis 1999 war er Arzt im Praktikum am Heilbronner Klinikum am Gesundbrunnen. Syni Dissertation het er um des Zyt am Inschtitut fir Medizinischi Biometry un Informatik vu dr Universitet Haidelbärg gschribe, wun er 1999 zum Dokter vu dr Medizin promoviert woren isch. S Thema vu syre Arbet het ´"Beschreibung und Vergleich der Spontanerfassungssysteme für unerwünschte Arzneimittelwirkungen" ghaiße. Ab 1999 isch dr Lasotta Assischtänzdokter ´an dr Klinik fir Aneschthesy un operativi Intänsivmedizin vu dr SLK-Klinike Hailbrunn wore. Nääbeberuefli het er e baar Semeschter Bedriibswirtschaftslehr mit Schwärpunkt Chrankehuuswirtschaft an dr Verwaltigsakademy Rhyy-Necker z Manne studiert.

Em Bernhard Lasotta sy bolitischi Karriere het anne 1985 mit sym Yydritt in di Jung Union aagfange. Vu 1989 bis 2009 isch er Stadtrot z Bad Wimpfen un Vorsitzer vu dr gmainsame vu CDU un Freie Wehler im Gmaitrot gsii. Vu 1994 bis 2009 isch er stellverdrättende Burgermaischter vu dr Stadt Bad Wimpfen gsii. Ab 2004 isch er Miglid im Chraisdag im Landchrais Hailbrunn un syter 2005 Vorsitzer vum CDU-Chraisverband Hailbrunn gsii.

Bi dr bade-wirttebärgische Landdagswahle 1992 un 1996 isch er Zweetkandidat vu dr CDU im Wahlchrais Neckarsulm gsii. Bi dr Wahl am 25. Merz 2001 isch er as Noofolger vum Hermann Mühlbeyer im nämlige Wahlchrais as Eerschtkandidat vu dr CDU aadrätte un het s Diräktmandat gwunne. Bi dr negschte Landdagswahl am 26. Merz 2006 het er sy Mandat mit 46,4 Brozänt vu dr Stimme chenne verdaidige, glych wie au am 27. Merz 2011 mit 40,7 Brozänt un am 13. Merz 2016 mit 25,8 Brozänt .

In dr 15. Wahlperiod vu 2011 bis 2016 isch er im Landdag Mitglid vum Ständige Uusschuss un vum Uusschuss fir Integration gsii un stellverdrättend Mitglid in dr Uusschiss fir Finanze un Wirtschaft un fir Arbet un Sozialornig, Familie, Fraue un Seniore. Derzue isch er integrationsbolitische Sprächer vu dr CDU-Fraktion gsii.

Dr Bernhard Lasotta isch remisch-kadolisch gsii. Är het z Bad Wimpfen gwohnt, isch ghyrote gsii un Vater vu zwai Chinder. Nech ere schwäre Chranket isch er fimf Däg vor sym 50. Geburtsdag gstorbe.



</doc>
<doc id="73761" url="https://als.wikipedia.org/wiki?curid=73761" title="Region Littoral">
Region Littoral

D Regioon See, uf französisch: Region Littoral, isch eini vo de vier grosse Regioone, wo der Kanton Nöieburg sit em 1. Jänner 2018 dri ufdeilt isch.

Die Regioone sind nit wie in anderne Fäll e Zwüscheebeni zwüsche de Gmeinde und em Kanton, sondern nume es Instrumänt für d Statistik vom Kanton Nöieburg und für d Wahle.

I der Region "See" sind die früenere Bezirk Boudry und Nöieburg zämegfasst. Si het 16 Gmeinde:




</doc>
<doc id="73762" url="https://als.wikipedia.org/wiki?curid=73762" title="Region Montagnes">
Region Montagnes

D Region Bäärg, uf französisch: Region Montagnes, isch eini vo de vier grosse Regioone, wo der Kanton Nöieburg sit em 1. Jänner 2018 dri ufdeilt isch.

Die Regioone sind nit wie in anderne Fäll e Zwüscheebeni zwüsche de Gmeinde und em Kanton, sondern nume es Instrumänt für d Statistik vom Kanton Nöieburg und für d Wahle.

I der Region "Bäärg" sind die früenere Bezirk La Chaux-de-Fonds und Le Locle zämegfasst. Si goot im Nordweschte bis an Doubs und a d Landesgränze vo der Schwiiz zu Frankryych.

Si het zää Gmeinde:


</doc>
<doc id="73763" url="https://als.wikipedia.org/wiki?curid=73763" title="Region Val-de-Ruz">
Region Val-de-Ruz

D Region Val-de-Ruz isch eini vo de vier grosse Regioone, wo der Kanton Nöieburg dri ufdeilt isch.

Die Regioone sind nit wie in anderne Fäll e Zwüscheebeni zwüsche de Gmeinde und em Kanton, sondern nume es Instrumänt für d Statistik vom Kanton Nöieburg und für d Wahle.

D Region "Val-de-Ruz" isch deckigsgliich mit em früenrige Bezirk Val-de-Ruz. Si het zwöi Gmeinde:



</doc>
<doc id="73764" url="https://als.wikipedia.org/wiki?curid=73764" title="Region Val-de-Travers">
Region Val-de-Travers

D Region Val-de-Travers isch eini vo de vier grosse Regioone, wo der Kanton Nöieburg sit em 1. Jänner 2018 dri ufdeilt isch.

Die Regioone sind nit wie in anderne Fäll e Zwüscheebeni zwüsche de Gmeinde und em Kanton, sondern nume es Instrumänt für d Statistik vom Kanton Nöieburg und für d Wahle.

I der Region "Val-de-Travers," wo d Landschaft im obere Taal vo der Areuse umfasst, isch der früener Bezirk Val-de-Travers uufggange. Si het drüü Gmeinde:



</doc>
<doc id="73786" url="https://als.wikipedia.org/wiki?curid=73786" title="Schwäbische Feste">
Schwäbische Feste

D schwäbische Feschdle, au "Hockedse" – wann se kloi sen – ghoisa, sen a wichdige Aaglegahoid. Se sen fir d Pfleg vom Zsemmahald, de lokale Identität wichdig. Dr Ondrschied zua Feschdivals isch au, dass d ganz Familie drbei sei kaa – vom Kend bis zu am Ähne. Organisiera dend des moischdns d Vrei zsemma mid de Vrwaldonga vo de Gmoinda.

D Feschd hend se ofd aus Märkd wia am Gallimarkt en Mainburg (seid 1397) endwiggld. Ois vo de älderee Feschd isch seid 1878 dr Augchsburger Plärrer mid ara meh als dausend Joor Tradizioo odr dr Cannstattr Wasa, mo seid 1818 abghalda wurd. Heid werrad emmr meh Feschdle nei odr wiedr aagfanga. Drbei geid s emmr amol Dischbud, weil s nadierle au om s eschdimiers ond om s vrdeana gohd.

D aufgfiehrde Feschdle sen nadierle blos a Auswahl. 





Koine Aidräg

Zom Aafang



Manche Termin, mo vo Oschtere abhenig sen, kennad au en da März falla.































Zom AafangZom Aafang vom Kalendr


Zom Aafang


</doc>
<doc id="73788" url="https://als.wikipedia.org/wiki?curid=73788" title="Alabama">
Alabama

Alabama isch e Bundesstaat vo de Veräinigte Staate vo Amerika. Er isch eine vo de Süüdstaate vo den USA und isch im Joor 1819 as dr 22. Bundesstaat ufgnoo worde.

Der Staat Alabama goot vom Gebirg vo den Apalachen im Norde bis an Golf vo Mexiko im Süüde.

Der grooss Fluss vom Land isch der Alabama River.

Sid Joortuusige sind alti Völker im Land gsi, wo i de grosse Wälder am Alabama-Fluss gläbt händ.

Im 16. Joorhundert sind nodisno Gruppe vo Europäer vom Meer häär is Land cho.

Der Bundesstaat isch lang vo der Landwirtschaft prägt gsi, wo die wyssi Oberschicht ihri Ländereie uf grosse Plantaasche mit afroamerikanische Sklave bebout het. Me het psunders d Bouele produziert. D Diskriminierig vo de Schwarze isch z Alabama bis in d 1970er Joor ggange. Der Bürgerrächtler Martin Luther King het sid 1954 als Paschtor vonnere Baptischegmeind i der Hauptstadt vo Alabama gwohnt.

Im amerikanische Bürgerchrieg isch Montgomery e Zyt lang d Hauptstadt vo de Südstaate gsi.

Der Name „Alabama“ chunt vom ene Mundartwort von ere Indianersprooch, em Muskogee. Es het ursprünglech öppe “die, wo Greser und Chrüüter sammle” bedüütet. D Franzoose, wo i däm Piet sind go sidle, händ vo däm Wort der Volksname „Alibamons“ für en Deil vo de Indianer prägt.

S Volch vo de Alabama isch anne 1540 s erschte Mol im ene Dokumänt vom ene Europäer erwäänt.

Der Staat Alabama het es baar populäri Näme; me seit em öppe "Cotton State," was «Boueleland» bedüütet, oder "Heart of Dixie," das isch: s «Häärz vom Süüde».

Alabama het 4.779.736 Ywohner (Stand: Zensus 2010). Do dervo sind öppe 70 Prozänt Wyssi, öppe 26 Prozänt Schwarzi, 2,3 Prozänt Hispano, 1 Prozänt Asiate und nume no 0,4 Prozänt Indianer.

Die gröschte Stedt vo Alabama sind:


Im Bundesstaat Alabama sind d Landwirtschaft, d Forschtwirtschaft und d Autoinduschtry wichtegi Branche.

Der Meereshafe vo Mobile, i der Bucht vo Mobile, isch eine vo de gröschte Häfe vo den USA am Golf vo Mexiko.




</doc>
<doc id="73795" url="https://als.wikipedia.org/wiki?curid=73795" title="Takt (Musik)">
Takt (Musik)

Dè Tagt (vom ‚Berüèrung‘, ‚Schupfer‘) isch i dè Musig è zytlichi Gruppyrung vo dè Notè in èm Musigschtüggle (z. B. "der erste Takt des Stücks", "der letzte Takt"). È Stüggle wörd also durch d Täkt glydèrèt. Wenn alli odder diè meischtè Tägt von èm Stüggle odder Abschnitt diè glych Gruppyrung odder Tagtart hèn, denn wörd sèll au als "Tagt" vom Stüggle odder Abschnitt benamst ("sèll Stüggle stòt im Dreivyrteltagt").

Dè Tagt (d Tagtart) von èm Stüggle beschriibt i dè Regel è Muschter vo glychè Grundschlääg un Zellzitè, mit dènnè diè grundlegèndi zitlichi Struktur vom Stüggle entschtòt. D Rhǜthmè vum Stüggle entschtön durch diè wechsèlndè Notenwärt, wo mit dè Zellzitè von èm Tagt zämmèkeièt odder abber vo dè Schlääg abwychè chönnèd. Gfüült wörd dè Tagt i dè europäischè Musig durch regèlmäßigi Bedonungè vom Grundschlaag, wo au als "Puls" benamst wörd.

D Tagtart definyrt sich übber d Zaal vo dè Puls- odder Grundschlääg, wo zuè nèm Notèwärt ghörèd. Asè sin in èm ⁴/₄-Tagt vyr Grundschlääg odder Zellzitè im Wärt von èrè Vyrtelnotè. Diè obber Zaal vo dè Tagtaagaab zeigt d Aazaal vo dè Schlääg bro Tagt aa, diè unteri Zaal bedütet dè Notèwärt vo dènnè Schlääg un isch als reziprok gmeint. 

Zuèdèm wörd ènèrè Tagtart meischtens ei metrischi Struktur, also è Bedonungsordnung zuègwisè (dõhèr au dè Nammè Akzèntschtuèfètagt; méngmòl wöörèd sèllèwäg d Wörter "Tagt" un "Metrum" glychbedütend bruucht). Im Fall von èm ⁴/₄-Tagt wär sèll byschpillswys:
odder au nu
Bschtimmti Musigschtyl wiè öppè dè Swing bruuchèd dõgegè è Backbeat-Bedonung, also:

Daniel Gottlob Türk hèt diè Zämmèhäng 1789 als „die richtige Einteilung einer gewissen Anzahl Noten, welche in einer bestimmten Zeit gespielt werden sollen“ un „das Verhältnis, nach welchem in der Musik eine Anzahl von Noten in einem gewissen Zeitraum eingeteilt wird“ beschribbè.

Mò unterschydèt:


Witter wörrèd unterschiddè:

Früèner hèt mò dreideilige Tagtartè au Tripeltagt gsait. Vo dè uugraadè Tagtartè wörred i dè klassischè mitteleuropäischè Musig nu diè dreideiligè Tagtartè regèlmäßig bruucht (z. B. ³/₁, ³/₂, ³/₄, ³/₈ oder ⁹/₈), sèll isch bi Musig uss andrè Kulturchrais anderscht greglèt, z. B. i dè südoschteuropäischè Musig, wo uugraadi Tagtartè i dè Volksmusig un Popmusig vill hüüfiger ygsetzt wörrèd. 

D Waal von èrè Tagtart isch èn wichtigè Faktor im Kompositionsbrozèss, vor allem well si nit nu Uffschluss übber s Grundzitmaß, sondern au übber Spylschtyl, Bedonung odder Tempo gää cha. D Waal vo dè Tagtart cha, ganz äänlich wiè bi dè Uuswaal vo dè Grunddonart von èm Stüggle, vo vill Faktorè abhängè; näbbè persönlichè Präferenzè, lifèrèd au Musigtǜpus, Genre un Gattung uusschlaggäbendi Gschtaltungsvorlagè.

Dütlich dominyrènd isch hützdaag d Tagtart ⁴/₄, welli mit großem Abschtand dè högschtè Vowendungsgrad i dè hütigè, popularmusigalisché Stilischtikè hèt; wiè öppè Pop, Rock, Funk etc. uusmacht, abber au schu i dè ältèrè, õbèdländischè Chunscht- un Unterhaaltungsmusig vo früèner zimli hüfig vorchò. Witteri Tagtartè, wo ebbèfalls relativ hüfig vorchömmèd, sin z. B.: ²/₄, ³/₄, ⁶/₄, ⁶/₈, ⁹/₈, ¹²/₈ odder ²/₂.

Für vill hischtorischi Gattungè gältèd zuèdèmm hüfig traditionèlli Tagtartè; asè stön Polka, Märsch, Ragtime meischtens in 2/4; Walzer, Scherzi, Menuett im 3/4; Mazurkè, Barkarolé, Jigs, Tarantellas im 6/8; Madrigaal, Motettè, Kantatè vo dè Renaissance im 4/2 bzw. 3/2. Generèll ehnder schnèll-konzipyrti, klassischi Musig isch dõgegè hüfig im ²/₂ (au "'alla breve"' Tagt) gschribbè. Im witterè Volauf vo dè Musiggschichtè gsellt sich dõdèzuè au è baar ehnder unglychmäßigi, spannungsgladeni Tagtartè, wiè öppè 5/4 odder 7/8 dèzuè, wo sitdèmm nit seltè im Jazz, i dè Filmmusig odder sogar im Pop z findè sin. Kompositionè mit serièller Musig (ab dè zweitè Hälfti vom 20. Jh.) hèn hüfig nòmmòl dütlich exotischèri Tagtartè bruucht. Beides isch au hüfig uss kompositionstechnischer Sicht notwèndig, um diè musigalischè Proportionsreièparameter richtig drin iè bringè z chönnè (luèg au d Artikel Polymetrik un Polyrhǜthmik), abber spillerisch oft hart a dè Gränz vum braktisch übberhaupt Machbarè.

Zuèsätzlich sött au noch gsait wörrè, dass dè Nenner au Uffschluss übber s aapeilte Tempo von èrè Komposition gää cha; asè dütet è 8 nit seltè uff è ehnder furioses Zitmaß (wiè öppè im Liszt sim 'Mephistowaltzer No.1', odder im 'Islamey' vum Balakirev, beidi im 3/8). Zuèdèm wäält mò für langsam-witgängigi Stüggle au ehnder 6/4, für schnelleri, tänzerischi widderum ehnder s Zitmaß 6/8 – au wenn sèll au widder keini 'in Stei gmeißlèti Notè' sin un au gnau konträr zum graad erwääntè Byschpill ghändlèt wörrè cha. È 2 im Nènner cha ußerdèmm uff è ehnder langsams, zimli "schwèrgängigs" Zitmaß hydütèd (wiè im Barber sim 'Adagio for Strings', wo im 4/2 stòt). Au sèlli Reglè hèt sini Uusnaamè, wo uus Stüggle mit èrè halbè Notè im Nènner bschtön un entwedder uss dè Renaissance stammèd odder als 2/2, bzw. 'alla breve' notyrt sin. Well Letschteres au uff vill Märsch zuèdrǜfft, keerèd sich i dèmm Fall (Milidär-/traditionèlli Blõsmusig) d Uusnaam zuè dè Reglè un umkeert.

Èn Ufftagt isch dè Aafang von èrè musigalischè Phrasè mit einèrè odder mee Notè, wo nit uff dè Zellzit Eins aafangè duèt. Dè Ufftagt lyt meischtens uff unbedontè Notè vor dè erschtè bedontè Notè (z. B. im ⁴/₄-Tagt also vor èm Schlag Eins odder Drei, ergo uff Zwei, Zwei+ usw.). Im Gegèsatz dèzuè wörd im Jazz dè Ufftagt öfter stärker bedont wiè dè Haupttagt. I dè Zit vo dè Klassik hèt dè Jérôme-Joseph de Momigny (1762−1842) dè Ufftagt schu als bevorzugts Elemènt vo dè Phasyrung aagluègt un èn sèllèwäg au bedont. Dè Ufftagt isch èn unvollschtändigè Tagt, sèll heißt im Ufftagt git s nit alli Grundschlääg wiè i dè suschtigè Tägt. Sèbbi Schlääg, wo im Ufftagt wèg glò wörrèd, bildèt dè Schlusstagt, z. B. isch dè Schlusstagt bi nèm Ufftagt uff Drei+ im ⁴/₄-Tagt zweièhalb Schlääg lang.

In Lièder diènt dè Ufftagt dèzuè, dè sprachlichi Bedonung un dè musigalischè Tagt mitènand in Yklang z bringè. Èn Huufè Lièder fangèd mit èm Ufftagt aa; i dè folgendè Byschpill isch diè erscht Bedonung unterschtrichè:

I dè traditionèllè europäischè Musig hörèd ganztagtigi Stüggle ganztagtig uff; im Bedarfsfall wörd mit èrè Pausè vor dè erschtè odder nõch dè letschtè Notè uffgfüllt. Sèlli Füllpausè

I dè Notèschrift wörrèd d "Tägt" durch sènkrächti Tagtschtrich abgränzt. Bis gegè Èndi vum 16. Johrhundert isch d Musig meischtens ooni Tagtschtrich notyrt (luèg au Mensuralnotation).

Hüfig wörrèd d Tägt von èm Musigschtüggle im Notèbild durchnummeryrt, entwedder am Aafang vo jeddem Sischteem, nõch èrè feschtè Aazahl vo Täkt (i dè Reglè all zee odder füüf Tägt) odder am Aafang vo neuè Abschnitt, wo durch èn Doppelschtrich abdrènnt wörrèd.

D "Tagtart" wörd in Form von èm Bruch mit Zeller un Nenner, abber ooni Bruchschtrich gschribbè (luèg unteres Bild für èn ³/₄-Tagt) un stòt als Tagtaagaab am Aafang von èm Musigschtüggle nõch Schlüssel un Vorzeichè. Dè Nenner lait fescht, wellè Notèwärt ènèrè Zellzit entschpricht. Dè Zeller zeigt d Aazaal vo dè Schlääg odder Zellzitè pro Tagt aa.
Witter sin uss dè älterè Mensuralnotation d Schriibwyysè für dè ⁴/₄-Tagt sowiè für dè ²/₂-Tagt (alla breve) öfters bruucht. Annèdubaki isch dé dreizitige odder „perfèkte“ Tagt, wo als Simbool für d drinidarischi (dreieinigi) Vollkommèheit gschtandè isch, mit ènèm Chrais kennzeichnèt worrè, dè zweizitige (unvollchommeni odder „imperfèktè“) Tagt degegè mit èm Halbchrais.

Bi Tagtwechsèl wörd diè neu Tagtaagaab i s Notèsischteem gschribbè; oft wörd dèvor èn Doppelschtrich gsetzt. Wörrèd voschiddèni Tagtartè i dè alternyrendè odder belièbigè Reièfolg bruucht, asè isch es normal, sèbbi Tagtartè eimòl hinterènand am Aafang vum Notèsischteem z notyrè un d Tagtartwechsèl im Stüggle nit all hegg aazzeigè. Ändert sich d Tagtart zimli hüüfig, cha d Tagtaagaab am Aafang vum Sischteem wägkaiè.

Beim Dirigyrè wörd dè Tagt mit dè Füürhand (i dè Reglè also rächts) durch è Schlagfigur aazeigt. D Schlagfigur cha-n-au mit dè andrè Hand (normalerwys links) vostärkt wörrè, wenn dè Dirigänt beidhändig glych dirigyrt, ergo wörd dè Tagt mit beidne Händ vorgää. Wenn s Stugg perfèkt sitzt, wörd dè Tagt vom Percussion-Regischter un/odder vo dè Begleitregischter akustisch aazeigt, sèllèwäg bruucht dè Dirigänt beidi Händ, um d dǜnamischi, agogischi odder metrischi Hyywyys z gää un cha einèwäg dè Tagt nǜmmi mit dè Händ aazeigè. 

Hischtorischi Zitaat:




</doc>
<doc id="73796" url="https://als.wikipedia.org/wiki?curid=73796" title="Alexander Issajewitsch Solschenizyn">
Alexander Issajewitsch Solschenizyn

Der Alexander Issajewitsch Solschenizyn (* 11. Dezämber 1918 z Kislowodsk; † 3. Augschte 2008 z Moskau) isch an vo de wichtigste russischsprochige Schriftsteller im 20. Joorhundert gsii.

Der Solschenizyn het z Rostow am Don d Schuel bsuecht und dänn dört Mathematik und Füsik studiert. Anne 1940 het er d Natalja Alexejewna Reschetowskaja ghürootet. 1941 isch er in Chriegsdienscht yzoge worde. Noch em Chrieg het er der "Orde vom Grosse Vatterländische Chrieg" übercho, aber me het en äinewäg vo 1945 bis 1953 im ene Gfangenelager lo sy; und derno het en der Staat aber grad in en chlyne Ort z Kasachstan verbannt. Wo das ume gsi isch, het der Solschenizyn sid 1957 als Lehrer gschaffet.

Der Schriftsteller het derno es baar Büecher gschribe. Wo 1973 s Wärch "Der Archipel Gulag" usecho isch, het en d Polizei grad wider gfange gnoo, und er isch is Ussland abgschobe worde. Er het dänn z Dütschland und au mal z Schtèèrnebèèrg im Schwizer Kanton Züri gläbt. Am lengschte isch er z Amerika im Exil gsi. Anne 1990 het er z Russland wider sini bürgerleche Rächt zruggübercho, und so isch er 1994 dörthii zrugggange.

Anne 1970 het der Alexander Solschenyzin der de Nobelpriis för Literatur öbercho.



</doc>
<doc id="73798" url="https://als.wikipedia.org/wiki?curid=73798" title="Cortaillod-Kultur">
Cortaillod-Kultur

D Cortaillod-Kultur isch en urgschichtlechi Kultur i der Schwiiz gsi.

Bi den Archäologe gilt dä Name für en Kulturgruppe, wo i der Zyt vor öppe sächsehalb bis föifehalb Joortuusige bestande het. Me het i vilne Fundplätz vo der Weschtschwiiz bis zum Zürisee Überräschte vo Dörfer us dere Zyt entdeckt. Dä Fundoort, wo der Name härchunt, lyt bi der Ortschaft Cortaillod am Nöieburgerse. D Hüüsergruppe sind vo de Lüüt dozmol gärn am Ufer vo de Seeè ufgstelt worde. Die eltischti sötigi Sidlig isch am Zugersee bi Cham gstande.

I der Oschtschwiiz ääne isch ungfäär zu säbere Zyt und no chly spööter d Pfyner Kultur gsi.

Me weiss, ass d "Cortaillod"-Dörfer vo der Jagd, vom Fische und au scho vom Puure gläbt händ, mit Achere und Veezucht. Me het Wärchzüüg und Gräät us Schtei, Holz, Gweih und Lätt bruucht, und au Fääli, Tüecher und Schnüer; d Cheramik het deils ganz eifachi Verzierige gha, und nodisno isch s Chupfer als Material für Wärchzüüg und für Schmuck uufcho.



</doc>
<doc id="73800" url="https://als.wikipedia.org/wiki?curid=73800" title="Internationales Uhrenmuseum">
Internationales Uhrenmuseum

S Internazionale Zytmuseum, uf französisch "Musée international d'horlogerie MIH," isch äs Museum i der nöieburgische Stadt La Chaux-de-Fonds. 

Das modärne Museum isch 1974 uufggange. Äs isch us Beton zum gröschte Deil underirdisch im ene Park vo der Stadt La Chaux-de-Fonds bout. Äs isch es stedtischs Museum, wo d Gschicht vo de Zyt erforscht und zeigt. Das sind Ggräät, wo me dermit d Zyt tuet abmässe.

I der Samlig vom Museum sind vil Sache us Schwiizer Zytfabrigge z gseh, öppen au vo der Gschicht vo der Nöieburger "Pendüle". Und äs het au Wärch vo ussländische, psunders vo französisdche Zytmacher derby.

Vorem Museum stoot im Park äs grosses Lüütwärch, e "carillon," wo mit ere Zytschaltig verbunden isch.

D Museumswärchstatt tuet au Zyt kontroliere und flicke; das isch s "Centre de restauration en horlogerie ancienne".

S Internazionale Zytmuseum tuet im "Centre d'études L'Homme et le Temps" Dokumänt und Büecher vo der Gschicht vo de Zytmässig hüete.



</doc>
<doc id="73803" url="https://als.wikipedia.org/wiki?curid=73803" title="Fournet-Blancheroche">
Fournet-Blancheroche

Fournet-Blancheroche isch e Gmeind im französische Departemänt Doubs.

Si lyt im Chreis «Mömpelgart» und a der Landesgränze zu der Schwiiz wisawi vom Piet vo der nöieburgische Stadt La Chaux-de-Fonds. Das isch zmitzt im nördleche Bärgland vom Jura, und uf der Südsyte und im Oschte, a dr Schwiizer Gränze, chunt der Gmeindbann, wo 13 Kwadratkilometer gross isch, bis abe is gäche Tobel vom Doubs, wo dört dur de Stausee vo Biaufond flüsst; dä het’s ggää, wo s "Société des Forces Motrices du Refrain" anne 1909 uf em Platz am Fluss, wo früener en alti Müli und spööter en Saagi gstanden isch, d Staumuur "Barrage du Refrain" für nes Chraftwärch bout het. Sid em Bou vo däm Wärch goot e schmali Strooss bi "Le Refrain" zum Fluss abe, und im 2010ni isch bi der Muur es nöis Maschinehuus anecho. Ussert am Fluss unde git’s keini Gwässer ufem Bode vo der Gmeind, wil s Wasser im vercharschtete Chalch versikeret; das gseht me guet a de vile Dolyne und de baar Wasserlöcher uf em höche Platoo bi de Dörfer obe.

D Gmeind het vil Waldgebiet. Im Kulturland sind d Dörfer und d Wyler "Fournet, Blancheroche, Le Mont Pré, Philibert" und "Le Refrain". Vo Fournet uus goot e Strooss dr stotzig Bärg abe zu der Zollbrugg am Doubs und wyter uf Chaux-de-Fonds.

D Nochbergmeinde vo Fournet-Blancheroche sind Bonnétage, Frambouhans, Les Écorces und Charquemont im Französische und i dr Schwiiz Les Bois und La Chaux-de-Fonds.


</doc>
<doc id="73804" url="https://als.wikipedia.org/wiki?curid=73804" title="Rainer Stadelmann">
Rainer Stadelmann

Dr Rainer Stadelmann (* 24. Oktober 1933 z Eadi; † 14. Jänner 2019) isch e dytsche Egyptolog gsii.

No sym Abitur z Neuburg an der Donau anne 1953 het dr Stadelmann Egyptology, Altorientalischtik un Archeology an dr Universitet Minche studiert. In dr Johr 1955 un 1956 het er vier Monet an dr Uusgrabige am Sunnehailigdum vum Userkaf z Abusir dailgnuu. Im Summer 1957 het er sy Studium an dr Universitet Haidelbärg furtgsetzt un 1960 in Egyptology iber "Syrisch-Palästinensische Gottheiten in Ägypten" promoviert. Bis 1967 isch er wisseschaftlige Assischtänt z Haidelbärg gsii un het si dert 1968 habilitiert. Ab 1968 isch dr Rainer Stadelmann wisseschaftlige Diräkteor am Dytsche Archeologische Inschtitut Kairo (DAIK) gsii, vu 1989 bis 1998 isch er dert dr Erscht Diräkter gsii. An dr Universitet Haidelbärg isch der syt 1975 Honorarbrofässer gsii.

Dr Rainer Stadelmann het an vyl Grabige dailgnuu, zem Byschpel z Elephantine, z Theben un z Dahschur. Är isch korreschpondierend Mitglid vu dr Académie des Inscriptions et Belles-Lettres gsii.



</doc>
<doc id="73806" url="https://als.wikipedia.org/wiki?curid=73806" title="Sonnenuhr">
Sonnenuhr

Es Sunnezyt isch es Zyt, wo mit em Sunneliecht azeigt, was für ne Tageszyt ass es isch.

Das Zyt gseht so uus: Bi der normale Form het s i der Middi en Stäcke, wo am Bode oder amene Huus agmacht isch, und drumume e halbrunde Chreis vo Margge uf dere Syte, wo der Schatte vom Stäcke higoot – wänn d Sunne tuet schyne. Die Zeiche sind d Zifferedafele vom Zyt und es het immer eis für jedi Stund; das git en Skala. Wie s Bild vommene Zyt usgseht, ergit sech wäge de astronomische Konstelazioon und us der geografische Laag und em Platz, wo s stoot; es git flachi und rundi, grossi und chlyni Zifferedafele, und der Schatte vom Stäcke isch eigentlech der Zeiger vom Sunnezyt, wo sech bewegt fasch wie dä vo de mechanische Zyt. Meischtens macht me d Sunnezyt an ere Huuswand a, wil me se eso vo wytem gseht.

Gnau gnoo luegt me bi der Funkzioon vo vilne Sunnezyt nume uf en einzige Punkt; das isch s Ändi vom Stäcke oder bi andere Forme en chlyni Chugele; die heisst der «Nodus», und präzys dört wo däm syn punktförmige Schatte higoot cha me d Zyt mässe.

Me chan au umgcheert es Loch imene Bläch oder emene Stei mache und luege, wo der Sunnestraal derdur higoot, und so tuet d Sunne mit däm Punkt vo ihrem Liecht ufem Ziffereblatt d Zyt azeige.

D Sunnezyt könnt me scho sid der antike Zyt, wo der Sunneschatte vo de alten Ägipter, de Mesopotamier und de Chineese gmässe worden isch; der Vitruv het i sine Büecher vo de Sunnezyt und au vom "Turm vo de Wind" z Athen, wo hüt no stoot und wo grad acht so Zyt a sine Muure het, gschribe, und der römisch Kaiser Auguschtus het anne 10 vor Chrischtus ufem Marsfäld z Rom en Obelisk us Ägipte lo ufstelle und mit däm sym Schatte d Tageszyt agluegt. Sunnezyt sind no lang brucht worde, wo me für d Zytgloggetürm vo de Stedt scho die mechanische Zyt gha het, und es git se jo no hüt. So Sunnezyt cha me a Chile, a Schlösser und au a chlynere private Hüüser gseh. Bi vilne vonne sind zu de Stundezeiche no Figuure und Ornamänt ufgmoolet, und es git au Wärch mit Sinnsprüüch derby, wo öppe mit em Sunneliecht oder eifach mit der Zyt z tue händ.

Es git vil Aarte vo Sunezyt; modärni Konstrukzioone zeige no meh Sache als nume grad d Tageszyt, öppe d Jooreszyt, wo d Sunne immer wider underschidlech hööch überem Horizont stoot, und au der Stand vo de Stärnzeiche.

S Fachgebiet wo mit de Sunnezyt z tue het isch d Gnomonik.



</doc>
<doc id="73808" url="https://als.wikipedia.org/wiki?curid=73808" title="Zihl">
Zihl

D Zyl, wo uf Französisch "Thièle" oder "Thielle" heisst, isch e Näbefluss vo der Aare.

Si foot i der Ebeni öschtlech vo der Stadt Orbe im Kanton Waadt aa; dört chöme der Fluss Orbe und der Talent zäme, und vo do a heisst s Gwässer ebe Zyl.

D Orbe-Ebeni isch «melioriert» worde, und sider isch d Zyl numeno e Kanal, wo schnurgrad dur s Land louft und nume grad bim Flugplatz vo Ifferte en liechte Rank macht; i der Stadt Ifferte goot der Kanal im Norde vo der Altstadt dure und chunt mit es baar Ränk nach ere Lengi vo nüün Kilometer zum Nöieburgersee. Näbedra laufe no der Oschtkanal und der Weschtkanal und der Bach "Le Mujon" us der Ebeni zum See übere.

Zum Flusslouf vo der Zyl zelt eigentlech au no der Wääg vom Nöieburgersee näbe La Tène dure in Bielersee und unden a dämm d Strecki vom Bielersee bi Nidau bis a d Aaren abe. Hüt seit me dene Gwässerabschnidd nümme eifach Zyl, wil si bi de beide Juragwässerkorrekzioone starch uusbaggeret und deils verleit worde sind; es sind jetz druus zwee Kanääl worde, der "Zylkanaal" oben am Bielersee und der "Nidau-Büüre-Kanaal" vo däm See uf Büüren abe; und näbe dene loufe deils no d Flussbett vo der alte Zyl über s Land. Bi Cressier isch der alt Louf "Vieille Thielle" es schöns und rychs Naturschutzpiet, und der Bode näbedra heisst jetz "entre les deux Thielles".

Bi Thielle isch e Brugg für d Strooss vo Bärn uf Nöieburg und bi Epagnier en Ysebaanbrugg übere Zylkanal. Bi Cressier isch en Hafe für Frachtschiff am nöieburgische Ufer vo der Zyl. Em Fluss no git’s Fuess- und Fahrwääg.


</doc>
<doc id="73810" url="https://als.wikipedia.org/wiki?curid=73810" title="Talent">
Talent

Talent chan eini vo däne Bedütige ha:


Persone:
witers:


</doc>
<doc id="73811" url="https://als.wikipedia.org/wiki?curid=73811" title="Orbe">
Orbe

Orbe isch de Name vo däne geografische Objekt:
Orbe isch de Familiename vo däne Persone:


</doc>
<doc id="73812" url="https://als.wikipedia.org/wiki?curid=73812" title="Monika Schnaitmann">
Monika Schnaitmann

D Monika Eugenie Schnaitmann (* 10. Jänner 1952 z Ulm) isch e dytschi Bolitikeri (Bindnis 90/Di Griene) un isch vu 1992 bis 1996 Mitglid vum Landdag vu Bade-Wirttebärg un vu 1997 bis 2001 Landesvorsitzeri vu dr Griene z Bade-Wirttebärg gsii.

D Schnaitmann het anne 1971 s Wirtschaftsabitur gmacht. Vu 1971 bis 1975 het si an dr Pedagogische Hochschuel Reidlenga Änglisch, Pedagogik u Evangelischi Theology studiert. Derno het si Evangelischi Theology an dr Universitet Dibenga studiert. Z Sendelfenga het si s Vikariat gmacht. Aafanga 1980er Johr het si d Schnaitmann gwaigeret, en Soldat in Uniform z dröue, dodruf het si Brobläm mit dr Chilche kriegt. Vu 1987 bis 1992 het si as Seelsorgeri an eme Alte- un Bfläägehaim z Dibenga gschafft. Vu 2003 bis 2017, no ihre bolitische Karriere, isch si Bfaareri z Bodelshausen gsii. 

Ihri erschte bolitische Schritt het d Schnaitmann bei dr Jungen Union z Albstadt-Ebingen gmacht, si isch vu 1968 bis 1972 Mitglid vu dr Jungen Union gsii. Iber d SPD isch si schließli 1984 zuer dr Griene chuu.

In dr Johr 1984 bis 1992 isch si Mitglid vum Chraisdag vu Landchrias Dibenga gsii. Vu 1992 bis 1996 isch si Abgordneti vum Landdag vu Bade-Wirttebärg gsii un isch dert zueständig gsii fir Schuelbolitik un Chilchefrooge. Bi dr Landdagswahl 1996 het si ihre Chraisverband nimi fir dr Landdag ufgstellt, derfir d Sabine Schlager. Vu 1997 bis 2001 isch si zäme mit em Reinhard Bütikofer (bis 1999) un em Andreas Braun (syt 1999) Landesvorsitzeri vu dr Griene z Bade-Wirttebärg gsii. Anne 1999 isch si in Dibenger Chraisdag retuur gchehrt. Dert isch si Mitglid im Verchehrsuusschuss, stellverdrättend Mitglid im Sozialuusschuss un Verwaltigsreeti vu dr Chraissparkass Dibenga gsii.

Anne 2004 het d Schnaitmann ihre bolitische Karriere en Änd gmacht.


D Monika Schnaitmann isch ghyrote un het zwee Sihn un ai Dochter. Ihre Mann Gerhard het bis zue sym Ruestand as Nochverchehrsexpert bi dr Nochverchehrsgsellschaft Bade-Wirttebärg gschafft un isch sälber im Dibenger Gmairoot bolitisch aktiv gsii.



</doc>
<doc id="73813" url="https://als.wikipedia.org/wiki?curid=73813" title="Martina Braun">
Martina Braun

D Martina Braun (* 3. April 1960 z Furtwangen im Schwarzwald) isch e dytschi Bolitikeri (Bindnis 90/Di Griene) un syt 2016 Mitglid vum Landdag vu Bade-Wirttebärg

Anne 1976 het d Braun e dreijehrigi Lehr zur Pharmazeutisch-tächnische Assischtenti (PTA) an dr Beruefsfachschuel z Fryybeg gmacht. Derno het si fimf Johr lang in verschidene Abedeeke gschafft. Syt 1983 fiert si zäme mit ihrem Mann en Biobuurehoof im Furtwangen Ortsdail Linach.

Vu 1999 bis 2009 isch d Braun stellverdrättendi Ortsvorsteheri vu Linach gsii. Anne 2008 isch si in d Bartei Bindnis 90/Di Griene yydrätte. Syt 2009 isch d Martina Braun Chraisreeti im Schwarzwald-Boor-Chrais, syt 2012 dert au im Vorstand vum Chraisverband vu dr Griene. Anne 2011 het si zum erschte Mol fir ihri Bartei as Diräktkandidati im Landdagswahlchrais Villinge-Schwenninge kandidiert. Im Zug vu dr Landdagswahl 2016 het si si geg dr bishärig Verdrätter vum Wahlchrais, dr Karl Rombach (CDU), chenne duresetze un het mit 31,6 % vu dr Wehlerstimme s Erschtmandat gwunne, s erscht fir di Griene. 

In ihre Landdagsfraktion isch d Martina Braun Sprächeri fir dr Ländlig Ruum. Si laitet dr Arbetschrais Ländlige Ruum un Verbruucherschutz vu dr Fraktion un isch Mitglid im glychnamige Uusschuss un au im Petitionsuusschuss. Ihri Themeschwärpinkt sin Nochhaltigi Landwirtschaft un Mobilitet im Ländlige Ruum.

D Martina Braun isch syter anne 1983 mit em Roman Braun ghyrote un isch Mueter vu drei Chinder.



</doc>
<doc id="73816" url="https://als.wikipedia.org/wiki?curid=73816" title="Mondfinsternis">
Mondfinsternis

Bi re Mondfinschternis goht dr Mond dur dr Schatte, wu di vu dr Sunne aaglychtet Ärd in Weltruum wirft. Des findet statt, wänn Sunne, Ärd un Mond gnau uf aire Linie lige.

Dr Schatte vu dr Ärd het e chraisfermige Chärnschatte, wu d Sunne vu dr Ärd ganz zuedeckt isch, umgee vun eme chraisringfermige Halbschatte, wu d Sunne dailwys verdeckt isch. In dr Umgangssproch wird "Mondfinschternis" dä Fall gnännt, wu dr Mond ganz oder dailwys dur dr Chärnschatte lauft. Derno isch dr chraisfermig Schatte vu dr Ärd uf dr Mondschybe dytli z sääne. Mer unterschaidet zwische "totale" un "partiellen" Finschternis je nodäm, eb dr Mond ganz oder nume dailwys in Schatte goht. Pro Johrhundert het s im Durschnitt rund 154 sonigi Chärnschattefinschternis. In dr Aschtronomy zellt mer au die Eraignis zue dr Mondfinschternis, wu dr Mond nume dur dr Halbschatte lauft. Die Halbschattefinschternis finde villicht 88-mol pro Johrhundert statt.

Wel si bi re Mondfinschternis d Sunne un dr Mond vu dr Ärd uus gsääne mien vis-à-vis stoh, cha die nume im volle Mond yydrätte. Dur d Naigig vu dr Mondbahn gege d Ärdbahn pändlet dr Mond vu dr Ärd uus gsääne am Fixstärnhimmel um d Ekliptik. Bi jedem Umlauf goht dr Mond zwaimol dur die Ebeni vu dr Ärdbahn. Gschiit des innerhalb vu wenige Stund vor oder noch em volle Mond, git s e Mondfinschternis.

Im volle Mond stoht dr Mond in Opposition zue dr Sunne. Är isch doderby zmaischt nit in dr Ebeni vu dr Umlaufbahn vu dr Ärd um d Sunne (Ekliptik), wel d Ebeni vu dr Umlaufbahn vum Mond um guet 5° gegeniber dr Ekliptik gnaigt isch. Nume wän dr Mond im volle stoht un aim vu dr beede Schnittpinkt vu Ekliptikebeni un Mondbahn (Mondchnepf) noch isch, git s e Mondfinschternis.

Vun ere Mondfinschternis bis zum negschte volle Mond vergoht rund ai synodische Monet as mittleri Duur vun ere Lunation, also dr Zytspanne, wu dr Mond fir e Umlauf um d Ärd bruucht bezoge uf sy Stellig zue dr Sunne. In e Dail Fäll cha s wider e Mondfinschternis gee, in dr maischte Fäll aber nit, wel dr Abstand zum Mondchnopf z groß isch. Dr Mond lauft derno dr Chnopf nimi am am volle Mond, un di sognännt "Chnopflinie" – di dänkt Verbindig zwische dr beede Mondchnepf – isch wäge däm nimi uf d Sunne grichtet. Dodermit findet bi däm Umlauf vum Mond kai Finschternis statt. Bim sechste volle Mond isch dr Mionda aber wider in dr Neechi vu aim vu dr Chnepf, desmol em andere, un dodermit isch e Finschternis megli. Si findet statt, wänn dr Abstand zum Chnopf wider eso gring isch, ass e gwissi Chnopfdischtanz, s Finschternis-Limit, unterschritte wird.

No dr sechs Lunatione, wu mit rund 177 Däg e weng weniger wie ne halb Johr bruuche, het d Ärd also nonig d Helfti vu ihre Bahn (oder 180°) absolviert. Au dr Gegechnopf lyt no däre Zyt nit gnau vis-à-vis vu dr Uusgangsstellig, wel d Chnopflinie het si lycht gegelaifig drillt un zaigt schon i rund 173 Däg (e halb Finschternisjohr) wider zue dr Sunne.
Gege d Chnopfpassasch isch dr voll Mond no sechs Mondphasezykle um rund vier Däg verspotet, un dr Chnmopfabstand isch um rund 4° (uf dr Ekliptik gmässe) veränderet. Wänn d Dischtanz gmässe zum Chnopfpunkt greßer woren isch wie uugfehr 4,7°, isch dr Mond nimi ganz im Chärnschatte, s cha ber zuen ere partiälle Chärnschattefinschternis chuu. Iber eppe 10,6° Chnopfdischtanz lauft dr Mond nimit dur dr Chärnschatte un s sin nume no Halbschattefinschternis megli, ääne an 16,7° isch er au usserhalb vum Halbschatte.

Mit ere unuffellige Finschternis dur dr Halbschatte hert dodermit e sonige Zyklus vu Finschternis, wu noch enander im halbe Johr cheme un e Semeschter-Zyklus – mit dr Finschternisperiod vu rund 177 Däg dr Basis-Zyklus vu allne Finschterniszykle – isch ume.
Mänkmol lyt aber gege Änd vun eme Semeschterzyklus – wie in dr Abbildig dargstellt – scho dr um ai Lunation friejer voll Mond im (weschtlige) Finschternis-Limit. Mit däre Finschternis het derno scho ne neie Semeschterzyklus aagfange. Di negscht Finschternis findet do scho fimf Lunatione nio dr letschte Finschternis vu vorige Zyklus statt.

Bi dr erschte Finschternis vun eme Zyklus chunnt dr voll Mond em Chnopf sukzessiv necher, chunt zum chlaischte Abstand (as uffelligschts Eraignis) un goht wider ewäg, bis s eschtli Finschternis-Limit iberschritte un dr Zyklus am Änd isch. E Semeschterzyklus het 8 bis 10 Mondfinschternis un goht um 4 Johr, cha si aber andere Semeschterzykle iberschnyyde. Iber d Helfti vu dr Eraignis isch uffellgi, am Aafang un am Änd vun eme Zyklus git s unuffelligi Halbschattefinschternis.
Im Unterschid zuen ere Sunnefinschternis isch e Mondfinschternis vu jedem Ort uf dr achtsyte vu dr Ärd uus z sääne un bietet – abgsää vu dr relative Lag zum Horizont – au iberall dr glych Aablick. Lokal gsää, uf e feschte Ort bezoge, isch wäge däm e Mondfinschternis dytli mee z bschaue wie ne Sunnefinschternis. Global aagluegt, uf d Ärdchugle as Ganzes bezoge, cheme Sunnefinschternisse aber mee vor wie di uffellige Mondfinschternis im Chärnschatte vu dr Ärd.

Sälbscht fir e totali Mondfinschternis cha mer dr gnau Zytpunkt vum Yydritt un vum Uusdritt in bzw. us em Chärnschatte mit ere irdische Perschpektiv nit exakt vorhärsage. Nit nume isch dr Chärnschatterand uuscharf un vum Halbschatte nit lycht abzgränze, e fyne Randstraife im Halbschatte chennt mit bloßem Aug vu dr Ärd uus nit sää.

D Voruussag vu Finschternistermin ghert zue dr schwirigere aschtronomische Ufgabe, wel mer bi dr Bahnbstimmig vu dr Himmelsobjäkt Ärd un Mond uf vyl Yyfliss mueß Rugsicht nee, wu periodisch schwanke oder si in lange Zytryym verändere un si as Bahnsteerige uuswirke. Wäg dr gegesytige Yyfliss vu dr Objäkt isch e exakti Leesig fir des Mee-Kerper-Probläm nit megli, nume en Approximation dur numerischi Verfahre vu dr Modellierig. Wie guet die Aaneecherige zuedräffe, cha dur Beobachtigsdate bstetigt oder imfall verbesseret wäre.

Dr Schattewurf vu dr Ärd stimmt derzue nit gnau zum geometrische Modäll, wel d Sunne au usserhalb vu dr Photosphäre, wu mer as „Sunneschybe“ siit, au ne gwissi veränderligi Hälligkait het (Sunnekorona un Protuberanz). Au d Brächig vum Sunneliecht in dr Ärdatmosphäre het e dytlige Yyfluss.

No dr Diefi vum Yydunke in dr Ärdschatte in dr Phase vu dr greschte Verdunkelig vum Mond wäre Chärnschatte- vu Halbschattefinschternis unterschide, un doderby totali vu partiälle.

Duet dr Mond bi dr Finschternis vollständig („total“) in dr Chärnschatte vu dr Ärd yydrätte, no handelt s si um e "totali Chärnschattefinschternis", au "totali Mondfinschternis" gnännt. S Sunneliecht, wu dur d Luftschichte vu dr Ärdatmosphäre chunnt, wird no inne broche, doderby wäre vor allem di churzwällige blaue Aadail dur d Straiiig schwecher. E Dail vum langwällige rote Aadail chunnt au im Chärnschatte vu dr Ärd no uf dr Mond, wäge däm blybr dr Mond schwach sichtbar. Dr Aablick vum Mond, wu bi re Chärnschattefinschternis bruun-rotächt verdunkle tisch, wird umgangssprochli au Chupfermond oder Bluetmond gnännt. Di maximal megli Duur vun ere totale Mondfinschternis lyt bi rund 106 Minute.

Lauft dr Mond nit nume dur dr Chärnschatte, sundern au dur di zäntral Linie vum Chärnschatte, nänntmer des e "zäntrali Finschternis". Doderby handelt s si alliwyl im e totali Chärnschattefinschternis, wel dr Durmässer vum Mond dytli chlainer isch wie dä vum Chärnschatte in Mondneechi.

Dritt dr Mond bi dr Finschternis nume dailwys („partiäll“) in Chärnschatte vu dr Ärd yy, handlet s si um e "partiälli Chärnschattefinschternis". Dail vum Mond blybe also di ganz Zyt vu dr Finschternis usserhalb vum Chärnschatte, äntwäder im Halbschatte oder mänkmol sin si au gar nit verfinschteret.

Dr Rand vum Chärnschatte, wu d Ärd wirft, wird doderby uf dr Mondoberflechi abbildet. Wie au am Aafang un am Änd vun ere totale Chärnschattefinschternis siit mer d Chärnschattegränze as chrummi Linie. Scho d Grieche vu dr Antike hän des as "Schattewurf vu dr Ärd" interpretiert un us ihrem chraisfermige Schatte gschlosse, ass d Ärd e Chungle sei.
Dritt dr Mond bi dr Finschternis vollständig in Halbschatte vu dr Ärd yy, ohni ass er im Verlauf an Chärnschatte chunnt, handlet s si um e "totali Halbschattefinschternis". Doderby isch där Dail vum Mond, wu em Chärnschatte zuegwände isch, dytli dunkler wie dr abgwändet Dail. Totali Halbschattefinschterni sin sälte, wel dr Ring vum Halbschatte sälber im ginschtigschteFall nume maximal 11 Brozänt braiter isch wie dr Durmässer vum Mond un dr Mond satt dur dr Halbschatte mueß zie. Di letscht total Halbschattefinschternis het s am 14. Merz 2006 gee, di negscht isch am 29. Augschte 2053.

Isch dr Halbschatte schmaler wie dr Durmässer vum Mond, cha s kai totali Halbschattefinschternis gee, s sin nume partiälli Halbschatte- oder partiälli Chärnschattefinschternis megli. In seli sältene Fäll (wie am 25. April 2013) cha s bassiere, ass dr Mond sälbscht in dr Phase vu dr maximale Verdeckig glychzytig dailwys im Chärnschatte, im Halbschatte un usserhalb vum Schatte ischd.

Dritt dr Mond bi dr Finschternis nume dailwys in Halbschatte vu dr Ärd yy, handlet s si um e "partiälli Halbschattefinschternis". Doderby merkt mer s chuum, ass dr Mond dunkler wird. Erscht ab ere "penumbrale Magnitude" vu 0,7 cha mer mit freiem Aug e Verfinschterig vu dr Syte, wu em Chärnschatte zuegwändet isch, sicher sää. Partiälli Halbschattefinschternis vum Mond git s relativ vyl. Wel sy Durmässer ascht eso groß isch wie dr Ring vum Halbschatte vu dr Ärd brait isch, dritt si eppe glych vylmol uf wie partiälli Chärnschattefinschternis.

Im iber mehreri Johrhundert gmittlet Durschnitt cheme Halbschattefinschternis uugfehr halb so vyl vor wie Chärnschattefinschternis (37 Brozänt bzw. 63 Brozänt; rund 88 bzw. 154 Eraignis pro Johrhundert). Chärnschattefinschternis drätte e weng weniger vylmol uf as totali wie as partiäll Finschternis uf (29 Brozänt bzw. 34 Brozänt vu allne Mondfinschternis; rund 70 bzw. 84 Eraignis pro Johrhundert).

Im 21. Johrhundert git s aber dytli mee totali (85) wie partiälli (57) Chärnschattefinschternis, wel dr Mond lauft in däm Johrhundert hyfiger wie im Durschnitt im volle Mond in dr Nechi vu dr ÄRd dur däre ihre braiter Schatte.



</doc>
<doc id="73818" url="https://als.wikipedia.org/wiki?curid=73818" title="Areuse NE">
Areuse NE

Areuse isch en Ortschaft i der nöieburgische Gmeind Boudry.

S Dorf "Areuse" lyt am nördleche Rand vom grosse Flussdelta vo der Areuse am nordweschtlechen Ufer vom Nöieburgersee; am See isch früener der chly Hafe "Port Areuse" gsi. Oben am Dörfli chunt grad s höche Port mit de wyte Räbbärge. D Ussekwartier vo Colombier und vo Boudry wärden immer wie grösser und chöme vo beide Syte uf Areuse zue.

S chlyne alte Dorf Areuse het nume öppen es Dotze Hüüser. Die Sidlig lyt a der alte Strooss vo Nöieburg uf Cortaillod, wo hüt dur d Autobaan ersetzt isch, wo grad näbem Dorf imene Dunäll duregoot. A dere Autobahn isch d Uusfahrt "Nummere 8 Areuse".

D Ysebaanlinie "Littorail" vo Nöieburg uf Boudry yne het e Haltstell bi Areuse. Und ufem grosse Fäld bim Dorf – das Piet heisst "Prés d’Areuse" – lyt der Flugplatz vo Nöieburg.

S Dorf Areuse isch s erschte Mol anne 1178 i der Namensform "Oruse" imene Dokumänt gnänt. Es het bis 1832 zu der Pfarrei Colombier ghört und derno zu der Pfarrei Boudry. D Boderächt im Dorfbann, wo nid gross isch, sind bi verschidene Herrschafte gsi, teils au bi dere vom Schloss Colombier. Am Änd isch die chlyni Dorfgmeinschaft, wo im spoote 19. Joorhundert numen öppe sibezg Lüüt gha het, vom Kanton Nöieburg gar nie as en eigeti Gmeind agluegt worde, und anne 1870 het sech s Dorf offiziell der Gmeind Boudry agschlosse.


</doc>
<doc id="73819" url="https://als.wikipedia.org/wiki?curid=73819" title="Villers-le-Lac">
Villers-le-Lac

Villers-le-Lac (düütsch: "Wyler am See") isch e Gmeind im französische Departemänt Doubs. Es ghört zum Verwaltigschreis Pontarlier.

Villers-le-Lac lyt öppe 13 Kilometer weschtlech vo La Chaux-de-Fonds und föif Kilometer vo Le Locle wägg. S Dorf isch im Jura im Tal vom Doubs, wo dört zum See "Lac de Chaillexon" ufgstauet isch. Durs Dorf und grad do über der Doubs goot d Hauptstrooss D 461 vo Le Locle uf Pontarlier und Bisanz.

Der Gmeindbann, wo drissg Kwadratkilometer gross isch, chunt im Südoschte bis a d Landesgränze vo Frankrych mit der Schwiiz.

Im Gmeindbann sind ussert em Dorf no d Wyler und Hofsidlige "Les Bassots, Les Pargots, Chaillexon, Curcol, L'Essart-Fourçan, Champagne, La Courpée, Cernembert, Les Majors, Le Pissoux, Le Prélot, Le Chauffaud" und "Sur la Roche".

Bis 1801 het d Gmeind eifach "Lac" gheisse, derno zerscht "Lac-de-Villers" und sid 1948 isch es shütige Villers-le-Lac. Hüt het d Gmeind chly meh als viertuusig Ywooner.



</doc>
<doc id="73820" url="https://als.wikipedia.org/wiki?curid=73820" title="Grenze">
Grenze

E March isch d Linie oder en Oort oder es Piet, wo Landschafte und Herrschaftsbiet vonenand trönnt. Es isch es Wort wo i de oberddüütsche Mundarte und bsunders im Schwiizerdütsche i der Ärdkund und der politische Geografy bruucht wird.

Für s alemannische «March» het men im Hoochdüütsche s Wort «Mark» könnt, und das entspricht em nöiere Wort «Grenze», won es Lehnwort us de slawische Sproochen isch.

Der Begriff "March" für «Gränze» und «Gränzruum» isch etymologisch mit Wörter i vilnen indogermanische Sprooche verwandt, öppe mit em persische "marz/marč," em armenische "mars" und em latynische "margo". Vom lat. "margo" chunt s iteliänische "margine" und au s französische "marge".

Usser em Oberdüütsche und bsunders em Alemannischen i der Schwiiz wird s Wort "March" chuum me bruucht; es wird under em Druck vom schriftleche Standarddüütsch au i der Mundart als wie meh vom Wort "Gränze" an Rand trükt. Hochdüütsch bruucht me s fasch nur no i Wortverbindige wie «Gemarkung», «Markstein» oder «Mark Brandenburg» und i der historische Landeskund.

Zu der Gschicht vom Wort und vo der Sach «March» cha me vil Beleeg bim Schwyzerischen Idiotikon finde.

Es Gränzpiet, also e Landschaft ere March noo, het im Middelalter au March gheisse. Der Karl der Grooss het i de üssere Gebiet vo sym riisige Rych d "Marke" ygrichtet, mit de Marchgraafe zums Land gäge Gfoore vo änedra sichere. Es het die "Spanischi March" ggä im Südweschte, die "Dänischi March" im Norde, die "Thüringischi March" und d "Awaaremarch" im Oschte, und ännet de Alpe z Itaalien unde d "March Friaul" und d "March Verona," und wyter im Süüde, i der Middi vo der Halbsinsle isch no hüt d Regioon Marke, wo der Name vo de früemiddelalterliche Rychsmarche het, wo dört gsi sind.

Im düütsche Rych het me i spötere Zyte no vil anderi sonigi Marche ygrichtet. Nume indiräkt chunt aber der Name vo der Markgrafschaft Baade vonnere alte Gränzmarch: Dere Herrschaft seit men eso, wil der Hermann der Erscht vo sym Vater Berthold em Erschte vo Zääringe d "Markgrafschaft Verona" ggerpt het und der Titel vom Marchgraaf uf syni alti Graafschaft am Oberrhy het chönnen überträge. Vo do sind 1535 d Markgrafschaft Bade-Bade und d Markgrafschaft Bade-Durlach cho.

Zwüsche de Länder sind zerscht teil Marche de grosse geografische Linie noo ggange, öppe uf de Bärgen obe und i de Flüss und Strööm. I flache Gebiet und us gschichtleche Gründ het men anderi Gränze kwer über s Land zoge und denn künschtlech müesse marggiere. D Huet vo de Marche isch e zäntrali Uufgab vo de Regierige.

D Marchpünkt und d Linie vo de Marche uf der Ärdeoberflechi wärde so, wie si zwüsche de Psitzer vom Land abgmacht – ebe "uusgmarchet" – worde sind, vo de Vermässer gnau i der Landschaft feschtgmacht und uf Chaarte ytreit und hüüffig no in prezyse Urkunde beschribe. Die alte Landchaarten und Marchbeschrybige und Urbaar sind wichtegi Rächtskwelle und au e gueti Grundlaag für d Gschicht vo de Fluernääme.

A wichtige Pünkt vo der March im Gländ tue men es uffelligs Zeiche hii; das chan e Marchstei sy oder es Chrüz am ene Felse; im Middelalter het me gärn grossi, bekanti Böim als Marchzeiche gnoo. Der Lengi no het me a der March öppe en Graabe, e Muur oder e Haag gmacht, ass men au uf em Land immer gse het: Do isch d March. I der Gschicht sind gwaltegi Bouwärch de Marche no zoge worde so wie bi de Röömer vo der Donau zum Rhy und au an andere Ränder vo ihrem Piet der Limes und bi de Chineese die "Grossi Muur" und d Speerine im Weschte vo den Oschtblockländer im Chalte Chrieg.

Vom Grundwort chunt s hochdüütsche «Gemarkung» – das isch uf alemannisch der "Gmeindbann," und derzue git’s i der Rächtsgschicht s Wortpaar "Zwing und Bann," won e wyti Bedüütig het. Über das ganze Wortfäld vo «Bann» prichtet der rych dokumäntiert Artikel "Bann" im Band 4 vom Schwyzerischen Idiotikon.
Gmeint isch alles Land mit de Rächt, wo derzue ghöre, im ene Dorf oder ere Gmeind innerhalb vo der Gmeindmarch. D Gsamtheit vo de «Liigeschafte» tuet me z Düütschland im «Bodekataschter» und i der Düütschschwiiz im «Grundbuech» ufschrybe; das gilt für d Parzälle mit Hüüser druff und au fürs Puureland. Die Teil vo der "Gmarchig" ohni Hüüser zäme gnoo mache d "Fäldmarch" us, also s Land, wome zum Puure bruucht. Die einzelne Plätz Land tuet me a vilnen Oorte mit chlynere Marchsteine, wo nid grossi Marchzeiche, «Gränzsteine», am Rand vo der Gmeind sind, "marche," und früener het men i die Steine privati Zeiche chönne ygrabe; hüt setze d Vermässer chlyni Schteine i Bode oder tüe Bolzen us Messing ybetoniere.
Uf die Pünkt i der Landschaft, wo sech d Marche vo drüü verschidene Länder träffe, het me bsunders gluegt. Bim Chlyhüniger Hafe z Basel isch s "Drüüländeregg". E schöne grosse Marchschtei stoot im Bünderland uf em Bärg ob Churwalde. Dört isch uf em Rügge vom "Furggabüel" der uffellig Drüübündeschtei. Är isch uf 2158 Meter über Meer und er zeigt a, ass sech do d Piet vo de drüü alte rätische Bünd träffe: vom "Gotteshuusbund", em "Obere" oder "Graue Bund" und em "Zähgrichtbund". Der alt Schtei dört obe isch anne 1722 ufgstelt worde; 1915 het mene en abegnoo und is Rätische Museum z Chur too, und jetz isch uf sym Oort ufem Bärg obe e nöji, grossi Süüle mit de Wappe vo de drü alte Bünd; d Sekzion "Rhätia" vom Schwiizer Alpeklub het sen ufetoo.

Zu der Gschicht vom Wort und vo der Sach «March» cha me vil Beleeg bim Schwyzerischen Idiotikon finde:

Es isch der Bruuch gsi, ass me vo Zyt ze Zyt de Marche no ggangen isch go luege, ob ebe no alli Zeiche ringsume Gmeindbann am rächten Ort sind. Das isch der «Banntag» – uf Hochdüütsch: «Grenzgang» – wo die Alte de Chinder immer wider sind go zeige, wo d March duregoot, ass sis au jo nie vergässe; i den alte Gschichte heisst’s öppe me heig de Chinder e chly weh too ass si sech gwüss dra mögen erinnere. Em Striit um d Marche het men es Hauptkapitel vo de Gsetzbüecher gwidmet; ufs "Marchsteiversetze" sind psunders herti Stroofe gstande, und die wo d Marche verschiebe sind eini vo de schlimmste Sorte vo de bööse Lüüt i de Määrli und de Saage.

D Landschaft March het der Name dervo, wil do s früemiddelalterliche alemannische Herzogtum an s Gebiet vo Räzie choo isch und au s Bischtum Konstanz as Bischtum Chur. Hüt isch das no der Name vomene Bezirk vom Kanton Schwyz. D Lüüt us dere Landschaft sind d "Märchler". Der «Marchestryt» isch im 14. Joorhundert e schwäre Komflikt zwüsche de Habsburger und de Schwyzer wäge de Gränze vo de Herrschaftsgebiet bi Äisidle gsi.

March im Brysgau isch e Verbandsgmeind vo Bade-Württeberg, wo 1974 nöi entstanden isch. Si lyt i der Rhiebeni nid wyt wägg vo Fryburg im Brysgau.




</doc>
<doc id="73821" url="https://als.wikipedia.org/wiki?curid=73821" title="Arrondissement Pontarlier">
Arrondissement Pontarlier

S Arrondissement Pontarlier isch e Verwaltungsbezirk im Departemänt Doubs in der französische Region Bourgogne-Franche-Comté.

Der Hauptort vom Verwaltigsbezirk isch Pontarlier.

S Arrondissement gränzt im Südoschte im Fluss Doubs an d Schwiiz.

Es het 149 Gmeinde in föif Kantön:


</doc>
<doc id="73822" url="https://als.wikipedia.org/wiki?curid=73822" title="Grenzstein">
Grenzstein

E Marchschtei isch es Zeiche für en Platz uf ere March.

Wenn e March nid ere eidütige Form i der Landschaft noogoot wie öppen im ene Fluss, chame se mit künschtleche Elimänt marggiere. Do derfür bruucht me für d Marche zwüsche de Länder und süschtige Herrschaftspiet eso Schteisüüle. Und au für d Plätz imene Gmeindbann setzt me Zeiche ufe Bode, das sind teils chlyni Marchschtei oder modärner mängisch nume Metallzäpfe. Die grosse Marchzeiche vo de Staate, Länder und Kantöön zeige hüüffig s Wappe vo dene und gärn au d Jooreszaal vo dere Zyt, wo se en Vermässer im Uuftrag vo de Behörde und vo de Scheidlüüt hiigstelt het.

En alte Bruuch isch es, am Banntag de Marche noo go luege, ob no alli Marchschteine ringsume Gmeindbann am rächten Oort sind.

Was s Wort «Marchschtei» au no bedüütet



</doc>
<doc id="73824" url="https://als.wikipedia.org/wiki?curid=73824" title="Liste der Jurapässe">
Liste der Jurapässe

D Lischte vo de Jurapäss zeigt d Stroossen und Wääg, wo men über d Bärge vom Juragebirg cha goo.

Vo Südweschte, im französische Departemänt Savoie noch bi de Voralpen, aagfange und bis ganz in Nordoschte zu de Bärge vom Aargauer Dafelejura sind das die Päss: 



</doc>
<doc id="73833" url="https://als.wikipedia.org/wiki?curid=73833" title="Département Savoie">
Département Savoie

S Département Savoie isch es französischs Departemänt. Es het d Nummere 73 und isch i der Region Auvergne-Rhône-Alpes.

S Departemänt chunt im Oschte i den Alpe a d Gränze vo Frankrych zu Italie. Im Norde isch näbedra s Departemänt Haute-Savoie, im Süüde s Departemänt Hautes-Alpes und im Weschte d Departemänt Isère und Ain.

S Departemänt Savoie isch das französische Departemänt mit em gröschte Teil Bärge uf sim Areal. Im Nordweschte vom Gebiet foot der Gebirgszug vom Jura aa, wo vo dört uus gäge Norde im Departemänt "Ain" ad Rhone und um Gämf ume wyter goot.

1860 het Frankrych das Gebiet vom Land Sardinie-Piemont übercho.

D Präfektur, also der Sitz vo der Zäntralverwaltig vom Departemänt, isch i der Stadt Chambéry, wo vill früener d Residänz vo de Grafe und Herzög vo Savoie gsi isch.

S Departemänt het drüü Verwaltigschreis:

Die Savojischi Sprooch, wo i de beide Departemänt "Savoie" und "Haute-Savoie" gredt wird, ghört zum Frankoprovenzalische.




</doc>
<doc id="73834" url="https://als.wikipedia.org/wiki?curid=73834" title="Grosser Leuchtkäfer">
Grosser Leuchtkäfer

Der Gross Lüüchtchäfer, wo i der Mundart au Grosses Lüüchtwürmli oder Hanniswürmli heisst, isch en Insekteart vo de Chäfer. Sin wüsseschaftlech latynisch Name isch "Lampyris noctiluca," und das bedütet uf Düütsch «Lüüchtchäfer, wo i der Nacht lüchtet». 

Es isch eini vo de Arte i der Familie vo de Lüüchtchäfer, de "Lampyridae". Dene ihre Name chunt vom griechischen und latynische Wort "lampas," wo «Fackle» und «Lüüchter» bedütet und wo au s düütsche Wort «Lampe» gää het.

I der Schwiiz het der Verein Pro Natura der Gross Lüüchtchäfer as "Dier vom Joor 2019" usgwählt, zum über di aktuelle Gfoore für d Insekte z rede.

Bi dene Chäfer, wo z Öiropa und z Asie läbe, sind d Männli bis öppe zää Milimeter gross und d Wybli bis zwänzg Millimeter. Si händ e bruuni Farb. D Männli glychen em Chlyne Lüüchtchäfer. Nume sii chönd flüüge, d Wybli nit. Dene ihri Form gseht fasch so uus wie s Dier im Stadium vo der Laarve. Die Dier flüüge und lüüchten im Summer und im Herbscht. Als Laarve läbe si uf em Bode.

Bi de Männli isch nume en schwache Liechtpunkt z gseh, bi de Wybli sind’s es baar Lüüchtfälder. Mit em Liecht finde sech d Männli und d Wybli zum sech z paare, und gly drufabe legge d Wybli ihri Eier ufem Boden ab, und denn stärbe d Chäfer.

S "chalte Liecht" vo dene Chäfer entstoot dur en Mechanismus vo der Bioluminiszänz. Das goot eso, ass de Lüüchtorgan die beide Stoff "Luciferin" und "Luciferase" zäme mit Suurstoff chemisch reagiere. Me weiss noni gnau was do derby i de Molekül bassiert und au nid, wie d Insekte s Luciferin mache; uf all Fäll wird dä Stoff bi dere Reakzion elektronisch erregt und es wärde Fotone frei, und das isch s Liecht wo me gseht.




</doc>
<doc id="73835" url="https://als.wikipedia.org/wiki?curid=73835" title="Kleiner Leuchtkäfer">
Kleiner Leuchtkäfer

Der Chly Lüüchtchäfer, wo i der Mundart au Lüüchtwürmli, Glüewürmli, Schiiwürmli oder Johanniswürmli und Haniswiirmli heisst und der wüsseschaftlech Name "Lamprohiza splendidula" het, isch en Insekteart vo de Chäfer. Es isch eini vo de Arte i der Familie vo de Lüüchtchäfer, de "Lampyridae". Dene ihre Name chunt vom griechischen und latynische Wort "lampas," wo Fackle und Lüüchter bedütet het und au s düütsche Wort «Lampe» gää het.

I der Schwiiz het der Verein Pro Natura d Lüüchtchäfer – gnau gnoo der Gross Lüüchtchäfer, wo der wüsseschaftlech Name "Lampyris noctiluca" het – as "Dier vom Joor 2019" usgwählt, zum über di aktuelle Gfoore für d Insekte z rede.

Der Chäfer isch acht bis zää Milimeter gross. D Männli glychen em Grosse Lüüchtchäfer. Si händ zwöi Lüüchtorgan.

D Wybli gseh zimli anders uus als d Männli; si händ nume chlyni Flügel, wo si dermit gar nid chönd flüüge, und e hälli Farb und sogar a teil Oort e Huut oder e Panzer, wo chly durchsichtig isch. Drum cha dört s chalte Liecht, wo si im Körper inne mache, derdur uselüüchte. Die Organ, wo s Liecht dervo chunt, sind uf der Undersyte vom Körper ufgreiht.

D Lüüchtwürmli läbe in Gäärte und uf Matte. Si flüüge und lüüchten im Summer es baar Tääg lang, aber erscht nach ere Zyt vo drüü Joor, wo si sech langsam as Laarve uf em Bode entwickle und Schnägge frässe. Mit em Liecht finde sech d Männli und d Wybli zum sech z paare, und gly drufabe legge d Wybli ihri Eier ufem Boden ab, und denn stärbe d Chäfer.

Wil d Lüüchtchäfer am liebschten öppe i der Zyt ume Johannistag flüüge und lüüchte, het men en ebe au der Name "Johanniswürmli" oder "Haniswürmli" gää.

S "chalte Liecht" vo dene Chäfer entstoot dur en Mechanismus vo der Bioluminiszänz. Das goot eso, ass im Lüüchtorgan die beide Stoff "Luciferin" und " Luciferase" zäme mit Suurstoff chemisch reagiere. Me weiss noni gnau was do derby i de Molekül bassiert und au nid, wie d Insekte s Luciferin mache; uf all Fäll wird dä Stoff bi dere Reakzion elektronisch erregt und es wärde Fotone frei, und das isch s Liecht wo me gseht.




</doc>
<doc id="73836" url="https://als.wikipedia.org/wiki?curid=73836" title="Pro Natura">
Pro Natura

D Pro Natura isch en Organisazioon füre Naturschutz i der Schwiiz.

Es isch die eltischti Organisazioon, wo sech füre Naturschutz im Land tuet ysetze.

Anne 1909 isch der Verein als "Schwiizerische Bund für Naturschutz SBN" gründet worde. Es isch dozmol bsunders drum ggange, en Nazionalpark i der Schwiiz yzrichte. Das isch denn au glunge, und d "Pro Natura" hilft em Schwiizerische Nazionalpark im Bündnerland no hüt.

Der Verein luegt zu vilne Naturschutzpiet i de Kantöön, er macht das zäme mit andernen Organisazioone, de Kantönn und de Gmeinde. Är het zwöi Hüüser, wo über e Naturschutz informiere: s Pro Natura Zäntrum vo Champ-Pittet im Waadtland und s andere ob der Riederalp im Aletschgebiet im Wallis.

Der Verein, wo öppe 140'000 Mitgliider het, macht Akzioone und au politischi Kampagne für d Inträsse vom Naturschutz und vom Umwältschutz, er weert sech gäge übertribeni Chraftwärchprojäkt, er wott d Biodiversität verbessere, unberüerti Landschafte und s Kulturland erhalte, verändereti Gebiet wider naturnööcher gstalte so wie bi de früener emol kanalisierte Flusslöif, druf luege, ass d Ressource i der Natur nid z fescht Schade lyde, und d Möntsche drüber informiere, wie wichtig alles isch, wo mit der Natur z tue het.



</doc>
<doc id="73837" url="https://als.wikipedia.org/wiki?curid=73837" title="Crêt de la Neige">
Crêt de la Neige

Der Crêt de la Neige isch der hööchscht Bärg vom Juragebirge. Sin Gipfel isch uf 1720 Meter über Meer.

Der Bärg- und Fluername "Crêt" chunt us der frankoprovenzalische Sprooch, er isch s glyche wie s altfranzösische "creste" und s düütsche «Kreete». Beidi chöme vo der latynische Wurzle "crista" und bedüüte «Felsgrat» und mängmol au algemein eifach «Bärg». Im wälsche Jura könnt me dä Name vo vilne Plätz, öppen au bi "Crêt Malherbe, Crêt de la Perdrix" und "Crêt du Midi". Me findet zu däm Fluername, wo i verschidene Variante im ganzen Alperuum und au susch z Frankrych vorchunt, vil etymologischi Informazioone und Bischpiil im Wälschschwiizer Mundartwörterbuech, em GPSR, vo der Uni Nöieburg.

Der Bärg ghört zu der vorderschte Bärgchetti vom Jura weschtlech vo Gämf, und er lyt im französische Departemänt Ain. Er isch öppe 1300 Meter höcher als d Stadt Gämf. Uf der Oschtsyte lyt under em "Crêt de la Neige" d Ebeni vom Pays de Gex und uf der Weschtsyte isch s Valserine-Tal.

S Gschtei vom Bärg isch us Chalch aufbout. Es sind Sedimäntgschtei us der Jurazyt. uf der Höchi obe isch der Fels durlöcheret, es het Dolyine und Chaarefälder und s Wasser versikeret im Bärg, wo’s drin divärsi Höline muess gää, wo me bis jetz no wenig vonne könnt.

Der Gipfel "Crêt de la Neige" isch nid e Bärg, wo uf allne Syte frei stoot, sondern meh en Gupf ufem längzogne Bärgrügge, wo sech vo der Klus bi der Rhone füfzää Kilometer wyter im Südweschte bis zum Bärgpass Col de la Faucille zää Kilometer im Nodoschte vom Gipfel hiziet. I der Nöchi vom "Crêt de la Neige" sind no anderi Juragipfel, wo fasch glych höch sind: der "Le Reculet" (1719 m), der "Grand Crêt" (1702 m) und der Bärg "Le Colomby de Gex" (1688 m). Die Bärgregion vom Jura isch en Oort mit ere grosse biologische Vilfalt; es het oben a der Baumgränze wyti Alpmatte mit vil alte Trochemuure. Öppis bsunders isch, ass im Jura einzig am "Crêt de la Neige" vil Bärgfööre vorchöme, wo susch nume i den Alpen läbe. Der Bärg isch im Naturreservat "Réserve naturelle nationale Haute Chaîne du Jura," wo mit emene Dekret vo der französische Umwältminischterin Ségolène Royal anne 2011 gründet worden isch. D Behörde vom Naturschutzpiet undersueche zäme mit em Labor für alpyni Ökology vo der Uni Grenoble d Biotop i dere Landschaft.

Vo dört obe het me bi guettem Wätter en Uussicht uf d Alpe und im Nordoschte über die ganze Jurachetti übere sogar bis zu de Vogese und em Schwarzwald.

Zum Bärgpass "Col de Crozet" i der Nöchi vo dene Gipfel chame mit Säilbaane vo beide Syte ufe, vo "Crozet" im Oschte und vo "Làlex" im Weschte. Der Bärgstock isch e Deil vo der Uusflugsregion vo Gämf.




</doc>
<doc id="73838" url="https://als.wikipedia.org/wiki?curid=73838" title="Yan Greub">
Yan Greub

Der Yan Greub (* 1. Jänner 1972 z La Chaux-de-Fonds) isch e Schwiizer Romanischt.

Er het z La Chaux-de-Fonds d Volksschuel und au s Gimnasium bsuecht und derno a der Uni Nöieburg und der Uni für Geischteswüsseseschafte z Stroossburg d Sprochwüsseschaft und d Gschicht studiert. Derzue ane het er am Musigkonservatorium z Nöieburg s Lehrdiplom gmacht.

Anne 1996 isch er Assischtänt bim Lehrstuel für französeschi Sprooch und Literatur z Nöieburg worde und anne 2002 het er mit eren Arbet über mittelfranzöseschi Wortgschicht und s Regionalfranzösische dokteriert.

Nach ere Studiezyt a der Uni z Montpellier, wo vom Schwiizerische Nazionalfonds understützt worden isch, isch der Greub anne 2000 für zwöi Joor Redakter am Französischen Etymologische Wörterbuech FEW am CNRS-Labor "Analyse et traitement informatique de la langue française ATILF" z Nancy und 2001 wüsseschaftleche Mitarbeiter vom Wälschschschwiizer Mundartwörterbuech GPSR worde, wo zum Sproochezäntrum vo der Uni Nöieburg ghört. Der Greub het für s GPSR es Informatikprojäkt gleitet. Spöter het er au als Oberassischtänt a de Universitääte vo Nöieburg und vo Lausanne gschaffet, und 2009 isch als Forschigsbeuftreite wider as ATILF z Nancy ggange, won er sid 2018 Vizediräkter isch. Au wider mit der Hilf vom Nazionalfonds het er z London, z Oxford, z Paris und z Rom chönne wyter über die romanische Sprooche forsche, und uf dere Grundlaag sind divärsi wüseschaftlechi Schrifte vonnem usecho. Der Greub git au Underricht a de Universitäte vo Gämf und vo Lotringe. Und er isch Mitgliid i de verantwortleche Gremie vo divärse Fachgselschafte, wo im Berych vo der Romanistik schaffe, so öppen im wüsseschaftleche Byroot vo der "Revue critique de philologie romane".

Sid 2011 isch der Yan Greub der Diräkter vom Französischen Etymologische Wörterbuech. Dezue ane isch er sid 2018 als Nochfolger vo der Interimsdiräktorin Federica Diémoz au der Diräkter vom Wälschschwiizer Mundartwörterbuech z Nöieburg. Dört het er mit de Wörterbuech-Redakzioon scho gly der grooss Schritt chönne mache, wo der rych Inhalt vo däm Wörterbuech für die externe Lääser über s Internet online zuegänglech worden isch.




</doc>
<doc id="73840" url="https://als.wikipedia.org/wiki?curid=73840" title="La Cluse-et-Mijoux">
La Cluse-et-Mijoux

La Cluse-et-Mijoux isch e französeschi Gmeind im Departemänt Doubs.

Si lyt im Jura öppe vier Kilometer vo der Stadt Pontarlier wäg. Es isch en Ortschaft im Tal vom Fluss Doubs, wo dört im ene schmale Kwertal dur d Jurachetti vo de Bärge "Montagne du Larmont" und "Montagne du Laveron" durelauft. Wäge der Kluus het d Gmeind der Name. S zäntrale Dorf vo der Gmeine heisst "Le Frambourg".

Vom Bärg wägg isch en chlyne, aber stotzige Hoger, wo druff d Burg "Joux" stoot, wo anne 1034 s erschte Mol im ene Dokumänt erwäänt isch. Wo d Gmeind mit der Freigrafschaft anne 1678 an Frankrych cho isch, het me z Paris bschlosse, die bedüütendi Gränzburg zun ere Feschtig uszboue; der Vauban het derfür d Plään zeichnet, und hüt isch die Aalaag eis vo de schönschte gschichtleche Monumänt vo der Gägend. Wisawi isch d Feschtig "Fort du Larmont Inférieur" oder "Fort Mahler". 

Uf der Oschtsyte isch im Gmeindbann vo La Cluse-et-Mijoux der Afang vo däm länge Tal, wo uf der französische Syte als "Vallon des Verrières" afoot und bim Dorf Verrières-de-Joux a d Landesgränze zu der Schwiiz chunt; änedra goot s Tal wyter durs Val de Travers im Kanton Nöieburg.

Dur d Klus bi La Cluse-et-Mijoux goot d Ysebaanlinie vo Nöieburg uf Pontarlier. Und do träffe sech au die alte Stroosse, wo kwer dur e Jura laufe; die vo Bärn und Nöieburg und die vo Lausanne über Jougne. En anderi Stroos goot is waadtländische Sainte-Croix übere.



</doc>
<doc id="73841" url="https://als.wikipedia.org/wiki?curid=73841" title="Verrières-de-Joux">
Verrières-de-Joux

Verrières-de-Joux isch e französeschi Gemeind im Departemänt Doubs.

D Gmeind, wo zum Verwaltigschreis Pontarlier ghört, lyt im Jura, öppen acht Kilometer vo der Stadt Pontarlier wäg und a der Gränze zu der Schwiiz. S Dorf Verrières-de-Joux isch i der Middi vom "Vallon des Verrières", wo im Weschte bi La Cluse-et-Mijoux afoot und uf der Oschtsyte, im Kanton Nöieburg, is Val de Travers überegoot. 

D Nochbergemeinde vo Verrières-de-Joux sind z Frankrych Les Fourgs, La Cluse-et-Mijoux und Pontarlier und i der Schwiiz ääne Les Verrières und La Côte-aux-Fées.

Anne 1153 isch s Dorf s erschte Mol in ere gschichtleche Kwellen erwäänt. 1678 isch es mit der ganze Freigrafschaft an Frankrych cho. I der jüngere Schwiizer Gschicht isch das Ereignis vo anne 1871 nid vergässe, wo en ganzi französeschi Armee, die vom General Bourbaki, dört bim Zollposchte über d Gränze i d Schwiiz cho isch, wo me d Soldate i vil Kantöön interniert het. A die Gschicht erinneret s Bourbaki-Panorama z Luzärn mit em grosse Rundbild vom Historiemooler Edouard Castres und em Ferdinand Hodler.

Bi Verrières goot d Hauptstrooss D67b vo Nöieburg uf Pontarlier und au d Baanlinie vo Bärn uf Pontarlier dure.


</doc>
<doc id="73842" url="https://als.wikipedia.org/wiki?curid=73842" title="Gibloux">
Gibloux

Gibloux isch de Name vo däne geografische Objekt i de Schwiz:


</doc>
<doc id="73843" url="https://als.wikipedia.org/wiki?curid=73843" title="Schwarzwaldmuseum Triberg">
Schwarzwaldmuseum Triberg

S Schwarzwaldmuseum Triberg en dr Wallfahrtstraße 4 z Triberg isch ois vo de Hoimedmuseea mo auf privade Grondlaga aufbaud.

S Schwarzwaldmuseum Triberg isch vom Hermann Schwer seim Hoimedord Triberg im Schwarzwald gschdifdad worra.

Vo Oschdra bis September emmr vo 10 bis 18 Uhr ond vom Oktober bis Oschdra Dienschdich bis Sonndich 10 bis 17 Uhr sen d Ausschdellonga offa.



seid 2015 d "Kulturmontage" mo ondschiedliche Thema hend, wia d Triberger Mundart odr ibr s Hochmoor Blindensee.



</doc>
<doc id="73845" url="https://als.wikipedia.org/wiki?curid=73845" title="Watson (Nachrichtenportal)">
Watson (Nachrichtenportal)

Watson (Aigeschrybwys: watson, vum änglischsprochige "What’s on?") isch e ´Schwyzer Nochrichteportal, wu syt em 22. Jänner ´2014 online isch. Verlegeri isch d FixxPunkt AG, wu urspringli vum Hansi Voigt, em ehmolige Schefredakter vu "20 Minite Online") grindet wore isch. Meehaitsaigner isch d AZ Medie AG vum Aargauer Verleger Peter Wanner, wu au d Aaschubfinanzierig vu 20 Millione Franke sichergstellt het. Syter anne 2019 git e s Content-Partnerschaft mit "Zeit Online" un "t-online.de." Si het d ´Partnerschaft mit "Spiegel Online" abglest.

Fir "Watson" schafft ´unter anderem au dr Publizischt Philipp Löpfe. S Projäkt het im Johr 2014 aagfange mit ere Belegschaft vu insgsamt 55 Lyt, wu 40 dervu mit em Voigt vu "20 Minuten Online" zum neie Unternäme chuu sin. Noch em urspringlige Gschäftsblan hätt mer scho 2018 iber d Gwinnschelle sotte chuu. Dr Gschäftsfierer isch im Jänner 2018 dervu uusgange, ass mer si 2019 schafft.

Im April 2016 isch verchindet wore, ass dr Grinder un gschäftsfierend Schefredakter Hansi Voigt "watson.ch" verlasst un as CEO dur dr Michael Wanner, dr Suhn vum Verleger Peter Wanner, ersetzt wird. Neie Schefredakter isch per 1. Juli 2016 dr Schurnalischt Maurice Thiriet wore.

In dr erschte elf Monet vum Johr 2018 het "watson.ch" zwische 1,5 un 1,8 Millione Unique Clients gschafft, zwische 10,3 un 12,4 Millione Visits un zwische 69 und 85 Millione Page Impressions im Monet.

Z Dytschland isch s Portal im Merz 2018 lanciert wore, mit dr Gesa Mayr un dr Anne-Kathrin Gerstlauer in dr Schefredaktion. Im Novämber 2018 hän boodi d Redaktion verloo, un syterhär wird die vum Arne Henkes glaitet.



</doc>
<doc id="73860" url="https://als.wikipedia.org/wiki?curid=73860" title="Fanel">
Fanel

S Fanel isch es Naturschutzpiet i de Kantöön Bärn und Nöieburg. Der gröscht Deil vom Areal isch ufem Bode vo de Bärner Gmeinde Ins und Gampele.

S Piet lyt am Nöieburgersee und es goot vom Ändi vom Broyekanal bis zum Afang vom Zylkanal. Bi de Mündig vom Broyekanal in See ghört no e chliises Stückli vom Fanel zu de Nöieburger Gmeind La Tène. Ännet em Kanal sind d Piet vo de Kantöön Waadt und Friburg. Im Oschte vom Naturschutzpiet isch s wyte flache Gebiet vom Grosse Moos.

Fanel isch ursprünglech der Ortsname vom Wyler "Fanel" gsi, wo früener, vo der Juragwässerkorrekzion, a der Broye glägen sich.

Scho i de 1920er Joore het me die Naturlandschaft mit em flache Wasser am Seeufer und em Auewald näbe der Broye ghüetet. S nöie Naturschutzpiet "Fanel" het d Regierig vom Kanton Bärn am 14. März 1967 ygrichtet. Es het d Flechi vo fasch föif Kwadratkilometer und es isch e fiöchti Landschaft, wo füre Naturschutz internazional wichtig isch und drum sid anne 1976 als RAMSAR-Schutzpiet giltet. Im Fanel läbe vil Wasservögel, und es chöme au all Joor vil Zugvögel us frömde Länder dörthi cho überwintere und brüete. D Dier sind i de grosse Schilfflechine zwüsche de Weier und bsunders uf de Inseli dussen im See und uf de künschtleche Plattforme vor Röiber zimli sicher.

D Vogelschutzorganisazioone säge, s Fanel sig eis vo de wichtigschte Naturschutzpiet vo der Schwiiz; me het dört öppe drüühundert Vogelarte beobachtet, und das chönt meh sy als i de andere Vogelreservaat. Es het uf all fäll die gröschte Bruetgruppe vom Kormoran, vom Alebock, vo der Middelmeermööfe und der Seeschwalbe.

S Fanel ghört zu der Flachriet und de Auelandschaft vo nazionaler Bedüütig. Es isch der nördlechscht Deil vo der Uferlandschaft Grande Cariçaie und e Deil vom BLN-Objäkt Nr. 1208 "Rive Sud du Lac de Neuchatel" und es stoot im Bundesinfäntaar vo de Wasser- und Zugvögelreservaat vo internazionaler und nazionaler Bedüütig.

Me chan uf Fuesswääg dur s Schutzpiet am See laufe und vo de Uussichtstürm us d Landschaft und d Vögel aluege.

Noch bim Schutzpiet stoot ufem Bode vo Ins d Bärner Stroofastalt "Witzwil;" und bi Gampele isch hinder em gschützte Uferstreife der wyt "Seewald," wo zu den Auewälder vo nazionaler Bdüütig zelt. Zwüschem Wald und em See lyt der kantonal Campingplatz Gampele-Nöieburgersee, wo 1955 bout worden isch und vom TCS gfüert wird und wo gmäss emene Guetachte vo der Äiggnössische Natur- und Heimetschutzkommission vo anne 2002 s Schutzpiet als Läbensruum vo vil Dier so schwäär stöört, ass er müess ufghobe wärde. Aber äinewääg het d Bärner Regierig am 24. Oktober 2016 pschlosse, mit de Betryber vom Campingplatz Fanel, wo innerhalb vom grosse Naturschutzpiet stoot, au für d Zyt nach 2023 wider nöji Bourächts- und Mietverträg z mache.




</doc>
<doc id="73873" url="https://als.wikipedia.org/wiki?curid=73873" title="Ghil’ad Zuckermann">
Ghil’ad Zuckermann

Dr Ghil’ad Zuckermann (, * 1. Juni 1971 z Tel Aviv, Israel) (D.Phil., Universidäät Oxford; Ph.D., Universidäät Cambridge) isch an Sprochwüsseschaftler und an Audor, wo z Auschdralie, Groossbritannie, Idalie und Israel dätig isch.

Dr Zuckermann isch an Brofässer fir Linguischdig (Schprochwisseschafde) an dr Universidäät Adelaide, Auschdralie. 

Dr Zuckermann forschd zur Widerbeläbig vom Hebräisch im 19. und friene 20. Johrhundert as Alldagssproch dur d Zioniste. Er hod au zaigd, dass s modärn Hebräisch ebe net nu a semitischi Sproch isch wie s Althebräisch: Di europäische Jude hond indogermanischi Sproche – bsunders Jiddisch – gredet, und des hod sich im widerbeläbte Hebräisch stargg nidergschlage. Er sait em hittige Hebräisch drum «Israelisch», und des basieri zum ainte uf em biblisch-mischna’ische Hebräisch und zum andere uf em Jiddisch und sig drum a «semitischeuropäischi» Sproch.

E Spezialgebiet von em isch d Erforschig vom Barngarla, ere Sproch vu den auschtralische Urywoner.

Dr Zuckermann hod do schdudierd:


Drneba hoddr en Haufa Ardikl gschriba:




</doc>
<doc id="73877" url="https://als.wikipedia.org/wiki?curid=73877" title="Andres Kristol">
Andres Kristol

Der Andres Max Kristol (* 25. Augschte 1948 z Züri) isch e Schwiizer Romanischt und Dialäktoloog.

Är het a der Uni Züri studiert und het als Abschlussarbet en Undersuechig über d Farbe i de romanische Sprooche gmacht, wo bi de Sproochforscher guet ufgnoo worden isch. Vo 1993 bis 2014 isch der Kristol a der Uni Nöieburg Profässer gsi. Sid anne 1997 het er au a der Uni Basel französeschi Sprooch glehrt. 1973 het er d Marylise Labant ghürootet.

E Zyt lang isch der Andres Kristol der Diräkter vom Dialäktologyzäntrum vo der Uni Nöieburg, em "Centre de Dialectologie et d’étude du français régional" und der Leiter vom Weschtschwiizer Mundartwörterbuech gsi. Syni Nochfolgerin isch d Federica Diémoz woorde. Als Honorarprofässer schaffet er über d Gschicht vo der französische Sprooch, bsunders au über s Altfranzösische z Ängland im Spootmiddelalter, und über die galloromanische Dialäkt. Und er forschet über d Schwiizer Orts- und Fluernäme, bsunders i der Wälschschwiiz.

Der Kristol het s Lexikon vo de schwiizerische Gmeindnääme useggää, wo öppe 3000 Ortsnaäme i de Landessprooche Dütsch, Französisch und Iteliänisch beschribt, und er isch Redakter vo der Zytschrift "Vox Romanica," Stiftigsrootsmitgliid vom Französischen Etymologische Wörterbuech und Mitgliid vom wüsseschaftliche Root vom Fonogrammarchyv vo der Uni Züri.

Für s Historische Lexikon vo der Schwiiz het er Artikel gschribe, zum Bischpiil über die französische Sprooch, d Artikelteil über d Dialäkt vo der Wälschschwiiz und über di wälschi Mundartliteratur und au der Bytrag über de Romanischt Louis Gauchat. 

Am 7. Mai 2009 het d Sändig Schnabelweid vom Schwiizer Radio über em Kristol sini Forschig zu de Patois vo der Weschtschwiiz brichtet.





</doc>
<doc id="73880" url="https://als.wikipedia.org/wiki?curid=73880" title="Kirsten Lehnig">
Kirsten Lehnig

D Kirsten Lehnig (* 1975 z Bielefeld) isch e dytschi Bolitikeri (Bindnis 90/Di Griene) un ehmoligi Abgordneti im Landdag vu Bade-Wirttebärg.

D Kirsten Lehnig isch z Ostfriesland ufgwachse. No dr Schuel het si Rächtswisseschafte an dr Universitete Münster un Konschtanz studiert. Dert isch si au promoviert wore. Si het bi dr Staatsaawahltschaft z Charlsrue gschafft un an verschidene Land- und Amtsgricht un schließlig as Strofrichteri am Amtsgricht Raschti. Si isch ghyrote un Mueter vu zwai Chinder. 

Syt 2013 ghert si dr Bartei Bindnis 90/Di Griene aa. Anne 2014 het si Mandat im Gmairot vu Gaggenau un as Fraktionsvorsitzeri im Chraisdag vum Landchrais Raschti gwunne. Bi dr Landdagswahl 2016 het si kandidiert un mit 26,4 % Stimmaadail s Diräktmandat (Erschtmandat) im vorhär vu dr CDU dominierte Landdagswahlchrais Raschti gwunne het. Dodruf het si si ganz us dr kommunalbolitische Arbet zrugzoge un ihre Richterberuef rueje loo. Zwoo Wuche no dr Ereffnig vu ihrem Wahlchraisbiro z Gaggenau het si aafangs Juni 2016 aagchindet, ass si im Augschte ihre Landdagsmandat ufgit, wel ihre Mann e uubefrischteti Profässur an dr RWTH Aachen iberchuu het. Mit em Wägzug vu Bade-Wirttebärg sin di gsetzlige Grundlage vum Mandat ewäggfalle. Zum 4. Augschte 2016 het si s Mandat niderglait, ihre Noofolger isch dr Ersatzkandidat im Wahlchrais Thomas Hentschel wore. 



</doc>
<doc id="73881" url="https://als.wikipedia.org/wiki?curid=73881" title="Fastnacht in Schwaben">
Fastnacht in Schwaben

D schwäbisch Fasned isch ebbes andrs als dr Karneval em Rheinischa. Ond des hod ned blos mid de Zeida z doa, mo ondrschiedle sen: em Rheinischa fangd s am 11. Novembr aa, em Schwäbischa noch Dreikönig (6. Januar).
S End isch bei boide Bräuch s gleich: dr Aaafang vo dr (Ooschdr-) Faschdazeid, mo vo Ooschdra abhengd.

D Schwäbisch Alemannische Fasned ghaird zom Immaterielle Kulturerbe vo dr UNESCO.

D Fasned hod ihre Aafäng em Middlaldr. Vor em Faschda hod ma s Essa, mo en dr Faschdazeid vrdorba wär, en ama Feschdle vrbrauchd. 

D erschde Brichd vo ara Fasned kommad 1487 aus Waldsee, ond au vo Vrboot fend ma aus Wãẽgaade 1525
Schbädr isch d Fased au amol vrbodda worra. Nooch ara Zeid, mo se d Fasned am Karneval grichdad hod, isch heid wiedr meh Oigaschändigs z fenda.

D Figura wurzlad en viele Quella. Do isch oimol s Krischdadom mid de Deifl ond Hexa, ond drneba d Gridig an dr Obrigkeid mid em Lächerlemacha vo Aaordnonga. Ofd wurd des en dr Form vo Narragrichd gmachd.

A Zsemmahang mid de Maska vo de Perchta wurd vo de Forscher ned gseha.

D aufgfiehrde Aaläß sen nadierle blos a Auswahl. 


















Koine Aidräg

Zom Aafang














En Leikirch hod s:





En Mõndergenge isch s Bronnschbrenga Brauch.









en Schemmbärg hods





Z Singe (Hontes)




Z Õlenga hod s




Koine Aidräg

Zom Aafang


D Karbätsch isch a Beitsch, mo ma en dr Fasnet zom Knalla nemmd.

S Maskaabschdauba zom Aafang an Dreikönig isch weidvrbroided.

D Narragrichd fend ma en z. B. Schtocke, Grosslfenga, Todtnau, Pfulladorf (am Schmotzige Dunschtig), Düenge ("Malefiznarrengrichd" am Fasnedsssamsdich), Mässkirch (Gericht vo de "Nasenschleifer" am Schmotzige Dunschtig) odr Konschdanz ("Jakobiner-Tribunal" am Schmotzige Dunschtig)

Wamma se no ned so sichr isch, ob oim des gfälld, kaa ma se s Häs manchsmol au leiha.

Zom AafangZom Aafang vo dr Ordslischd




Zom Aafang


</doc>
<doc id="73885" url="https://als.wikipedia.org/wiki?curid=73885" title="Seyon">
Seyon

Der Seyon isch e Fluss im Kanton Nöieburg.

Er chunt vom Jura obenabe und mündet z Nöieburg in Nöieburgerse.

Der Flusslauf, wo 14 Kilometer lang isch, glycht stellewys emene wilde Bärgbach. Er goot vo de Kwelle, wo weschtlech vom Chasseral im Chalchfelse sind, durs Tal Val-de-Ruz und denn dur die änggi Schlucht "Gorges du Seyon" i d Stadt zum See abe. Früener isch der Seyon zmiz dur d Stadt gloffe; wäge vil höche Wasser het d Stadtverwaltig im 19. Joorhundert vo der Schlucht obe dur e Hoger es Dunäll füre Fluss grabe, zum ne diräkt und weschtlech vom Stadtzäntrum dure zum Nöieburgersee abe z leite.


</doc>
<doc id="73887" url="https://als.wikipedia.org/wiki?curid=73887" title="Susanne Bay">
Susanne Bay

D Susanne Bay (* 5. Jänner 1965 z Craalse) isch e dytschi Bolitikeri (Bindnis 90/Di Griene). Bi dr Landdagswahl z Bade-Wirttebärg 2016 het si im Wahlchrais Hailbrunn s Erschtmandat gwunne.

D Bay isch s erscht Chind vu ihre Eltere un het no ne Brueder un e Schweschter. Si isch aafangs in dr Haimetstadt vu ihre Mueter Craalse ufgwachse, syt ihrme 5. Lääbesjohr derno z Hailbrunn, dr Haimatstadt vu dr Vatersyte här. Si isch z Haibrunn uf d Dammgrundschuel, derno ab 1975 uf s Justinus-Kerner-Gimnasium, wu si anne 1984 s Abitur gmacht het. Vu 1984 bis 1986 het si bi dr Gmai Daale un derno bim Landratsamt Hailbrunn dr Vorberaitigsdienscht fir dr ghobene nittächnische Verwaltigsdienscht gmacht. Vu 1986 bis 1988 het si an dr Fachhochschuel fir effetligi Verwaltig z Ludisburg Verwaltgswirtschaft studiert un as Diplom-Verwaltigswirti (FH) abgschlosse. z Dibenga het si derno vu Novämber 1988 bis Mai 1992 as Laiteri vum Sachbiet Huushalt un Innere Dienscht bi dr Bundesforschigsaastalt fir Viruschrankete vu dr Dier gschafft. Vu 1992 bis 1998 isch si in Elterezyt gsii un in däre Zyt au mit ihrem Mann un dr erschte Dochter retuur gange uf Haibrunn. Ab Juli 1998 isch si bi dr Bundesforschigsaastalt beurlaubt gsii un het näbehär e Verwaltig fir di nei grindet „Offene Hilfen gGmbH“ ufböue, ere ambulante Hilf fir Mänsche mit ere gaischtige Behinderig. Anne 2013 isch si us em Beamteverhältnis uusgschide un het ab do hauptberuefli bi dr Offenen Hilfen gschafft, in dr Hauptsach zueständig fir d Finanze. 

D Bay isch ghyrote mit em Hartmut Seitz-Bay un het mit ihm zwoo Dechtere. Si läbt mit ihre Familie z Hailbrunn.

Syter anne 2009 isch d Susanne Bay Mitglid bi dr Griene un syt 2011 isch si Mitglid vím Vorstand vum Ortsverband Hailbrunn. Syt 2009 isch si z Haibrunn Stadtreeti, syter 2011 as Fraktionsvorsitzeriu vu dr Griene-Fraktion. Bi der Landdagswahl 2011 isch si zum erschte Mol im Wahlchrais Hailbrunn fir di Griene aadrätte, isch aber nit gwehlt wore. Bi dr Wahl 2016 het si schließli s Erschtmandat gwunne.

Im Landdag isch si Mitglid im Uusschuss fir Finanze un im Uusschuss fir Wirtschaft, Arbet un Wohnigsböu, un si isch au Mitglid im Untersuechigsuusschuss „Rechtsterrorismus/NSU BW II“. Derzue isch si stellverdrättend Mitglid im Bresidium, im Ständige Uusschuss, im Uusschuss fir Inners, Digitalisierig un Migration, im Uusschuss fir Wisseschaft, Forschig un Chunscht, im Uusschuss fir Sozials un Integration, im Uusschuss fir Europa un Internationals, im Petitionsuusschuss, im Uusschuss no Artikel 62 vu dr Verfassig (Notparlament) un au im Untersuechigsiusschuss „Zulagen Ludwigsburg“

D Bay isch Vorsitzeri im Förderverein der Offene Hilfen gGmbH – Angebote für Menschen mit einer geistigen Behinderung e. V., Vorstandsmitglid bi dr Suchtprävention Heilbronn e. V. un Schatzmaischteri vu dr Otto-Kirchheimer-Stiftig. Si isch Mitgrinderi un Mitglid vu dr Känguruh-Kulturinitiative für Kinder e. V., derzue isch si Mitglid im Förderkreis Dammgrundschule Heilbronn e. V., im Gaffenberg Fördervereins e. V., im Förderverein Mönchsee-Gymnasium Heilbronn e. V., bi dr Naturfrynd un bi Greenpeace.

Dernäbe isch si Mitglid im Ufsichtsrot vu dr Beteiligungsgesellschaft Stadt Heilbronn mbH, im Ufsichtsrot vu dr SLK-Kliniken Heilbronn GmbH un im Ufsichtsrot vu dr Regionalen Gesundheitsholding Heilbronn-Franken GmbH, derzue stellverdrättend Mitglid im Ufsichtsrot vu dr Stadtwerke Heilbronn GmbH.



</doc>
<doc id="73888" url="https://als.wikipedia.org/wiki?curid=73888" title="Andrea Bogner-Unden">
Andrea Bogner-Unden

D Andrea Bogner-Unden (* 4. Novämber 1955 z Cannstadt) isch e dytschi Bolitikeri (Bindnis 90/Di Griene). Syter anne 2016 isch si Mitglid vum Landdag vu Bade-Wirttebärg.

D Bogner-Unden het 1975 am Gimnasium z Zuffenhausen s Abitur gmacht un derno vu 1975 bis 1981 an dr Universitet Fryburg Bolitik, Gschicht un Sport uf Lehramt studiert. Noch em erschte Staatsexame het si z Rautweil s Referändariat gmacht. Vu 1983 bis 2016 het si an dr Haimeschuel Chloschter Wald Gmainschaftskund, Wirtschaftskund un Sport unterrichtet. Si het vier erwachseni Sihn un läbt mit ihrem Partner z Wald

Syter anne 2011 isch d Andrea Bogner-Unden Mitglid bi dr Griene. Im griene Chraisverband Semmerenga isch si 2016 bis 2015 Vorsitzeri gsii, syterhär isch si Bysitzeri im Vorstand. Bi dr Landdagswahl z Bade-Wirttebärg 2016 isch si im Wahlchrais Semmerenga aadrätte un het mit 33,7 Brozänt vu dr Stimmen s Erschtmandat gwunne.

Im Landdag isch si Mitglid im Uusschuss fir Europa un Internationals un im Uusschuss fir Kultus, Juged un Sport.




</doc>
<doc id="73889" url="https://als.wikipedia.org/wiki?curid=73889" title="Fasnachtsmuseum Schloss Langenstein">
Fasnachtsmuseum Schloss Langenstein

S Fasnedsmuseum Schloss Langenstein em Schloss Langenstein vom Graf Douglas, mo s Schloss gheerd, isch ois vo de gröschde Fasnedsmusea. S Schloss stoht uf em Gebiet vo Orsinge-Nenzinge im Hegau.

1969 isch s Langensteiner Fasnachtsmuseum aufgmachd worra. Dr Graf Douglas hod drfier en seim Schloss Räum geba. S isch allmäle auf 12 Räum mid 1000 Quadratmeter Ausstellungsfläch aagwachsa. S zoigd älle Oigahoida vo dr Fasned.



Sondrausschdellonga, wia Fotographia vo dr Schweizer Fotografin Diana Pfammatter mid fotografische Inszenieronga mid spätmittelalterliche Thema wia Narr, Tod, Völlerei und Sexualität odr vom Singener Moler ond Bildhauer Gero Helmuth mo detailliert d Entstehungsgeschichd vom Poppele-Brunnens, mo heid auf em Hohgarten en Singe (Hontes) schdoohd.

1970 isch a "Arbeitskreis für Fasnachtsforschung" grendad worra, mo fir d "Erforschung und Pflege des Fasnachtbrauchtums" schaffa soll.

S Museeum machd bei dr museum4punkt0 mid. Des isch a "visionär ausgerichtetes Pilotprojekt" mo au andre Musea ausbrobierad, wia ma neie Technika fir d Museumsarbeit nudsa kaa.




</doc>
<doc id="73890" url="https://als.wikipedia.org/wiki?curid=73890" title="Artikulation (Musik)">
Artikulation (Musik)

Unter Artikulation i dè Musig wörd erschtens d Art voschtandè, wo èn einzelnè Don stimmlich odder inschtrumental erzügt odder "bildet" wörd; zweitens wiè uffènand folgendi Döön mitnand "vobundè" wörrè: entweder dirèkt anènand ("legato") odder mit Klangpäusle zwǜschè dè Döön ("non legato"), wo dè vorderè Don lycht vokürzt wörd. Bi dè technischè Uusfüürung vum Non-Legato gòt s um d Fròòg, wiè lang dè jewylige Don klingè duèt un diè zuèghörigi Paus duèrèt. Diè zaalrychè Artè, Döön z vobindè, sin è Gschtaltungsmittel für d "Charakterisyrung" vo dè Melodyfüürung.

Diè grundlegèndè Artè, Döön mitnand z vobindè, wörrèd mit legatissimo (ekstreem bundè), legato (bundè), non legato (nit bundè), tenuto (ghaaltè odder breit, nit bundè), portato (drait, bundè un bedònt), staccato (kurz abgsetzt un 'aagschtoßè') un staccatissimo (stark abgsetzt, üßerscht kurz) benamst un mit dè Schriftsimbool Bogè, Querschtrich un Pungt wiè folgt notyrt. Au s senkrächte Strichle () wörd sit dè Wyner Klassik bruucht, gildèt hützdaag (Stand: Feb. 2019) als voaaltet bzw. wörd nu sèltè bis gar nit in zitgnössischè Kompositionè z findè sy. Statt sèllèm Strichle wörd für s starke Vokürzè hützdaag dè Martellato-Akzènt ygsetzt. S isch z beachtè, dass dè Gebruuch vo sèllnè Simbool nit immer glych isch un au im Wärch vom Komponischtè variyrt wörrè cha. Dè Rymaa Hugo füürt i sinèrè Klavyrschuèl no d Bezeichnungè "mezzolegato" un "mezzostaccato (leggiero)" uff, wo abber i dè Braxis kei Roll spillèd. Sèll isch so, well s schwèr isch, bim Spillè zwǜschè legato un mezzolegato bzw. zwǜschè staccato un mezzostaccato z unterscheidè.

Alli Döön, wo "non legato" gschpillt wörrèd, wysèd am Ènd Klang- odder Luftpausè uff; sèllèwäg chönnèd sèlli Notè au als Kombination vo (chürzerè) Notè un Pausè gschribbè wörrè, z. B. è Staccato-Vyrtelnotè als (Achtelnotè + Achtelpaus).

D Nämmè un Zeichè für diè musigalischi Artikulation chönnèd nit exakt definyrt wörrè. Iri Aawendung muè je nõch Inschtrumènt, Spilltechnig un Musigschtyl modifizyrt wörrèd un isch stark vom gwäältè Tempo un dè Raumakuschtik abhängig. Asè isch s Legatissimo (au Übberlegato benamst) gnau wiè s Legato mit ènèm Bogè notyrt, un bedütet è Witterklingè i dè nägschte Dòn iè, wodurrè „"die Finger sich erst von der Taste heben, wenn der nächste darauf folgende Ton schon gehört worden ist“", un isch nit uff allnè Inschtrumänt möglich isch. S wörd bsunders uff èm Klavyr braktizyrt, schu vom C. Ph. E. Bach erwäänt un z. B. i dè Klassik bi dè pedallosè Ufffüürung vu Alberti-Bäss bruucht. In spôterer Zit (Romantik, Impressionismus) hèt öfter s Pedal sèlli Fungtion übbernõ, obwoll z. B. no dè Frédéric Chopin in Begleitfigurè sèlli Art vum legatissimo-Spyl sowoll sèlber braktizyrt wiè au gleert hèt. Diè aageblichi Möglichkeit, uff èm Klavyr au bi glychzitiger Aawendung vum Pedal è Non-Legato z broduzyrè, woby è Staccato mit 'spitzem' Aaschlag aadütet wörd, isch è akustischi Däuschung un isch nit mit dè phǜsikalischè Gegebèheitè (Interferènz vo beidè Döönd) d'accord.

Diè künstlerischi Artikulation muè a exemplarischè Vorbilder studyrt wörrè, z. B. isch i dè folgendè Melodiè uss dè "Violinsonate B-Dur KV 378" vom W. A. Mozart (erschtè Satz, allegro moderato, Tagt 26–30), s Legato, Non-Legato (im 5. Tagt), Staccato, Portato un s Strichle (im 2. Tagt) aagwendèt. - 
Sèbbèm Byschpill cha au entnõ wörrè, dass es Staccatozeichè keini akzentuyrendi Bedütung hèt.

Wenn d Artikulation vom Komponischt nu rudimentär odder gar nit vorgschribbè isch, muè dè Spiller è eigni findè, wo dè Stilkriteriè vom entschprèchendè Zitgeischt folgè duèt. Sèbbi chönnèd dè Wärch entnõ wörrè, welli vom Komponischt sorgfältig benamst worrè sin. S "Kleine Präludium E-Moll" vom J. S. Bach, BWV 941, wo d Artikulation nicht aagää isch, chönnt z. B. uff diè folgendi Art artikulyrt wörrè.



D Uffassung, d Artikulation diène dè Phrasyrung, wörd immer no hüüfig vodrèttè un dürft uff diè figürlichi Bedütung vom articulus als Glièd, Satzdeil, Abschnitt zruggzfüürè syy. Sèlli Begriff sin eindütig söttigi vo dè "formalè Glièderung", für welli i dè Musig unter andrem d Begriff Figur, Motyv, Phrasè, Thema, Periodè un Satz zur Vofüègung stön. D Elementarformè, wo wegè irer individuèllè Gschlossèheit odder Selbschtändigkeit „Gschtaltè“ benamst wörrèd, sin s Motyv un dè Phrasè, wo uss Motyvè bildèt wörrèd. Sèlli „musigalischè Begriff un Gedankè“ bildèd dè Sinnghalt vo dè Musig, wo kein intellektuèllè, sondern èn künschtlerischè isch.

Eigèntlich wär d Definition, wiè mò diè formalè Melodyglyder us èm Notèbild abzläsè hèt un wiè mò sy zuè größerè Formè zämmèschließè cha, è Sach vo dè Formèleeri, sèbbi bschränkt sich hauptsächlich uff d Bschtimmung vo dè üßerè, messbarè Formgrößè wiè Tagt, Periodè un Satz sowiè dè Beschriibung vo dè Formgattungè, z. B. dè Fugè.

Well dè Mozart d Phrasyrungsbögè no nit kennt hèt, cha mò sini folgendi, zimli sorgfältig artikulyrti Melody studyrè, um d Formbildungè uff z zeigè. Für sèlli git s i dè Notèschrift keini allgmein gültigè Zeichè. Für Leerzweck wörrèd eggigi Klammerè, Kommata odder Glyderungsschtrich bruucht, allerdings ooni nöcheri, öppè metrischi Bschtimmung. Mò cha dõdemit dütlich machè, dass d Artikulation un Phrasyrung è gmeinsams Objèkt hèn, d Melody un d Motyv abber iri eignè Aschpèkt bhaaltèd: dè Aschpèkt vo dè Charakterisyrung un dè Aschpèkt vo dè Formgschtaltung bzw. Glièderung. „Nur wenn sich die praktische Ausführung der Phrasierung mit der Artikulation nicht berührt, können beide nebeneinander bestehen und unabhängig von einander durchgeführt werden.“
Diè stylgrächti Uusfüürung vo dè Phrasyrung setzt è formali un metrischi Analǜsè voruus. È Yfüürung i diè theoretischi un pragtischi Metrik findet mò unter Metrum. Dè Vosuèch, d Motyv un Phrasè mit Hǜlf vum Bogè z notyrè, schadèt dè subtilè Artikulation im Original vum Mozart:

D Leeri vo dè Artikulation isch Bschtanddeil vo dè "Allgmeinè Musigleeri" (Hermann Grabner u. a.), iri spezièlli Aawendung Bschtanddeil vo dè historischè "Uffüürungsbraxys". In kommentyrti Urtegschtuusgaabè git s oft rächt uusfüürlichi Hyywyys dõdèzuè.



</doc>
<doc id="73891" url="https://als.wikipedia.org/wiki?curid=73891" title="Nese Erikli">
Nese Erikli

D Nese Erikli (* 19. Juli 1981 z Hailbrunn) isch e dytschi Bolitikeri (Bindnis 90/Di Griene). Syter anne 2016 isch si Mitglid vum Landdag vu Bade-Wirttebärg.

D Nese Erikli isch as jingschts vu sechs Chinder z Hailbrunn uf d Wält chuu. Ihri Eltere stammen us dr Dirkei. No dr Grundschuel isch si zerscht uf Hauptschuel gange, isch speter uf d Realschuel gwächslet un schließli uf e Wirtschaftsgimnasium, wu si s Abitur. Anne 2002 het si di dytsch Staatsaagherigkait aagnuu un doderfir di dirkisch ufgee.

No dr Schuel het si an dr Universitete Konschtanz un Linz Jura studiert. Um die Zyt het si au as Projäktlaiteri im Stiftungsmanagement fir s Blau Chryz z Züri gschafft.

Syter anne 2002 läbt d Erikli z Konschtanz.

Zyter anne 2000 isch d Erikli Mitglid bi dr Griene. Vu 2011 bis 2017 isch si Mitglid vum Chraisvorstand dr Konschtantzer Griene gsii. Vu 2013 bis 2016 isch si Sprächeri vu dr griene "Landesarbetsgmainschaft Demokraty, Rächt un Inneri Sicherhait" gsii.

Bi dr Bundesdagswahl 2013 het si Bundesdagswahlchrais Konschtanz kandidiert un 20,6 Brozänt vu dr Stimme iberchuu.

Bi dr Landdagswahl 2016 het d Nese Erikli im Landdagswahlchrais Konschtanz kandidiert un mit 39,6 Brozänt s Erschtmandat gwunne, s bescht Ergebnis, wu di Griene im Wahlchrais bishär iberchuu hän. 

Im Landdag isch d Nese Erikli Mitglid im Ständige Uusschuss un im Uusschuss fir Wisseschaft, Forschig un Chunscht un au Mitglid im Untersuechigsuusschuss Zulagen Ludwigsburg, derzue isch si stellverdrättend Mitglid im Uusschuss fir Inners, Digitalisierig un Migration, im Uusschuss fir Umwält, Klima un Energywirtschaft, im Uusschuss fir Wirtschaft, Arbet un Wohnigsböu, im Uusschuss fir Sozials un Integration un im Untersuechigsuusschuss Rechtsterrorismus/NSU BW II.

In ihre Fraktion isch si Sprächeri fir Forschigsbolitik un fir Burgerbedailigung un Demokraty, derzue isch si stellverdrättendi Vorsitzeri vum Fraktionsarbetschrais fir Wisseschaft, Forschig un Chunscht.




</doc>
<doc id="73893" url="https://als.wikipedia.org/wiki?curid=73893" title="Gebirgskamm">
Gebirgskamm

E Kreete isch die markanti höchschti Linie uf emene langzogne Bärg. Es anders Wort für d Kreete isch im Düütsche der «Gebirgskamm» und do dervo chunt d Bezeichnig «Hauptkamm» für die zäntrali Bärgchetti vom ene ganze Gebirge.

Im Underschiid zu der Kreete isch e "Bärgrügge" der ober Deil vomene lange Bärg, wo obe druff zimli flach isch.

Me cha d Kreete als e Reihe vo Bärggipfel definiere, wo mit enand dur Graat und über Bärgsäddel verbunde sind. Es isch au e Wasserscheidi oder wie me früener im Schwiizerdüütsche gseit het d "Schneeschmelzi".

S alemannische Wort "Kreete" chunt wie s französische „crête“ vom altfranzösische "creste" und goot ufs latinische "crista" zrugg. Uf der Bärgchetti vom weschtleche Jura findet me im französischsproochige Piet vil einzelni Bärggipfel, wo "crêt" heisse, öppe der Crêt de la Neige, wo der höchscht Bärg vom ganze Jura isch, oder d "Crêt Malherbe, Crêt de la Perdrix" und "Crêt du Midi". Me findet zu däm Fluername, wo i verschidene Variante im ganzen Alperuum und au susch z Frankrych vorchunt, vil etymologischi Informazioone und Bischpiil im Wälschschwiizer Mundartwörterbuech, em GPSR, vo der Uni Nöieburg.

Im Rätoromanische bedüütet s Wort "craista" – wie me im Andrea Schorta sim usfüerlechen Artikel vom Dicziunari Rumantsch Grischun cha go nochelääse – der Chamm vo de Hüenervögel und denn im wytere au algemein en Hoger oder en Bärggraat und au en Bärghang. Im Bündnerland chunt der Fluername inträssanterwys i der mänleche Form "Crest" und au als wyblechs "Cresta" a ganz vil Oorte vor, au bi hüt düütschsproochigen Ortschafte so wie bi der "Cresta Biema" z Bonaduz oder der "Crestalunga" bi Thusis. Im Vorarlbärgische und im Vintschgau trifft me die verdüütschti Form "Gresten" oder "Graisten."



</doc>
<doc id="73895" url="https://als.wikipedia.org/wiki?curid=73895" title="Irma Noseda">
Irma Noseda

D Irma Noseda (* 18. Juli 1946; † 18. Jänner 2019 z Savognin) isch e Schwyzer Chunschthischtorikeri gsii.

D Noseda het an dr Universitete Züri, Stockholm un Singapur Chunschtgschicht mit dr Nääbefächer Europäischi Ethnology, skandinavischi Literatur un Sproche (Nordischtik) studiert un het ihre Studium mit em Lizentiat an dr Universitet Züri abgschlosse mit dr Arbet «Zum Problem der Kunstvermittlung in Theoriebildung und Praxis». 1985 het si an ere grosse Uusstellig übere Architäkt Otto Rudolf Salvisberg mitgmacht.

Anne 1987 het si mit em Martin Steinmann s Biro "arge baukunst" grindet un sider Biecher un Artikel zue Architäktur un Stedteböu gschribe. Si het si vor allem mit em Spannigsverhältnis zwische Böudreger un dr Gmainschaft in Schwyzer Stedt bscheftigt. Und si isch Mitglid im Schwyzer Wärchbund gsi. D Irma Noseda isch im Jänner 2019 im Alter vu 72 Johr noch ere Chräbschranket gstorbe.




</doc>
<doc id="73896" url="https://als.wikipedia.org/wiki?curid=73896" title="Fabian Bösch">
Fabian Bösch

Der Fabian Bösch (* 6. Juli 1997, Bürger vo Hirschthal) isch e Schwiizer Schyfaarer.

Der Fabian Bösch isch der Soon vom Markus und der Michèle Bösch. D Familie het zerscht z Länzbrg gläbt und won der Fabian föifi gsi isch, sinds uf Ängelbärg züglet. Er isch scho gly em Schyklub Ängelbärg byträtte, und für dä het er es bar Schyrönne vo de Juniore gwunne. Füre Verband "Swissski" isch er ad Schüelerwältmeischterschaft z Italie, und mit drizääni isch er Slalom-Schwiizermeischter worde.

Sid 2011 isch er bi de Schy-Freestyler derby. Zum wytercho isch er uf d Sportmiddelschuel z Ängelbärg ggange. 2012 isch er Schwiizermeischter im Slopestyle Schy gsi.

Sid 2013 isch der Bösch bi de Rönne vom Wältcöp derby. Anne 2013 het er a die Olympische Winterspiili z Sotschi chönne goo. Und sider isch er es bar Mol bi internazionale Rönne ufs Podescht cho. A der Freestyle-Schy-Wältmeisterschaft 2015 het er im Slopestyle gwunne, und i der glyche Saison au im "Big Air" am Jon Olsson Invitational-Wettkampf z Åre (Schweede).

A de "Winter-X-Games" anne 2016 z Aspen im amerikanische Bundesstaat Colorado het der Fabian Bösch i der Disziplin "Big Air" Guld gwunne. Im Februar 2019 het er a der Freestyle-Schywältmeisterschaft z Park City im US-Bundesstaat Utah im "Big Air," wo’s s erschte Mol anere Wältmeisterschaft ggää het, mit schwirige und schöne Sprüng au wider d Guldmedalie gholt.

För Schlagziile gsorget hät de Fabian Bösch a de Olympische Winterspiil 2018 z Südkorea mit eme Video, won er uf Instagram veröffentlicht hät. Me gseet en döt, wien er uf uugwöhnlechi Art, e Rollträppe ufe fahrt.



</doc>
<doc id="73898" url="https://als.wikipedia.org/wiki?curid=73898" title="Mont Racine">
Mont Racine

Der Mont Racine isch e Bärg vom Nöieburger Jura.

Er lyt i der Gmeind Val-de-Ruz im Kanton Nöieburg. Sin Gipfel isch uf der Höchi vo 1439 Meter über Meer.

Der Mont Racine isch nid en einzelne Bärg für sich: er ghört zun ere langzogne Bärgchetti, won er dervo e chly en höchere Abschnitt bildet. Über dä Bärg goot nordöschtlech vom Mont Racine der Bärgpass Vue des Alpes drüber, und d Jurachetti het wyter äne, im Bärnbiet, der Chasseral als der höchscht Punkt. Der Felse vom Bärgmassyv isch us Chalchschtei, wo i der geologische Jurazyt entstanden isch. A de Bärghäng, wo deils zimli stotzig sind, isch vil Wald, und drufobe het’s a vilne Plätz Bärgmatte. Uf der Kreete goot der gross Jura-Wanderwäg dure.

Vor em Bärg – vo Nöieburg uus gseh – lyt s Tal "Val de Ruz," hindedra s Tal Vallée des Ponts.

Anne 1966 het s Stimmvolch vom Kanton Nöieburg d Iniziatyve agnoo, wo het welle d Bärgkreete under Naturschutz stelle.


</doc>
<doc id="73899" url="https://als.wikipedia.org/wiki?curid=73899" title="Vallée des Ponts">
Vallée des Ponts

S Vallée des Ponts oder au Vallée de la Sagne isch es Bärgtal im Nöieburger Jura.

S Taal foot südlech vo Schodfoo und em Pass Vue des Alpes a und goot uf La Sagne, Les Ponts-de-Martel und Brot-Plamboz. Es isch öppe 18 Kilometer lang und lyt uf der Höchi vo tuusig Meter über Meer. Es isch es höchs Taal zwüsche de beide Bärgchettine vom Mont Racine und vom Grand Som Martel. Das sind Jurabärge us Chalchschtei, und s Taal, wo am Afang vil töifer gsi isch, isch mit tike Sedimänt und Material vo Gletschermoräne usgfüllt. Drüber isch e starchi Schicht vo Moor und Riet gsi, wo dervo s Piet "Bois des Lattes" no hüt es schöns Hochmoor isch, und au der "Marais de Brot" isch e wyti fiöchti Landschaft. Früener het me im Taal wäred Joorhunderte i riisiger Mängi Turbe gstoche. Die Flechine, wo s hüt no git, sind under Naturschutz und wärde vo der Pro Natura Nöieburg pflägt. 

S Wort “ponts” bedüütet i däm Gebiet Prügelwääg, wil me d Fuesswääg früener über das wyte fiöchte Riet mit Holzträmel gmacht het.

I der Middi vom Taal lauft der Bärgbach Bied uf Les Ponts-de-Martel, won er im vercharschtete Chalchbode in ere Dolyne verschwindet; erscht vier Kilometer wyter äne chunt er im Val-de-Travers bin ere Kwelle über em Fluss Areuse wider zum Boden use.

Durs Taal goot der Lengi noo d Strooss vo Schodfoo is Val-de-Travers, und kweer derzue d Kantonsstrooss vo Nöieburg uf Le Locle. Vo Les Ponts-de-Martel uf Schodfoo het’s sid 1889 en Ysebaan.

Im Winter isch das Piet e guete Platz zum go Langlaufe.


</doc>
<doc id="73900" url="https://als.wikipedia.org/wiki?curid=73900" title="Bied (Les Ponts-de-Martel)">
Bied (Les Ponts-de-Martel)

Der Bied oder au Grand Bied isch e Fluss im Bärgtaal Vallée des Ponts im Kanton Nöieburg. Er ghört zum Yzugsgebiet vo der Aare und do dermit au vom Rhy.

Der Bärgbach isch zwölf Kilometer läng. Sini Kwelle het er bim Dorf La Sagne am Bärg "Rochers Bruns" uf der Höchi vo 1255 Meter über Meer. Er flüsst dur en grosse Deil vom Pont-Taal gäge Südweschte. Em Bach noo lauft e Deil vo der Gmeindgränze zwüsche Les Ponts-de-Martel und Brot-Plamboz.

Der chly Fluss chunt dur ne wyti Moor- und Rietlandschaft, wo e Deil dervo hüt Naturschutzpiet isch. Bim Dorf Les Ponts-de-Martel goot der "Bied" in e töifi Dolyne im vercharschtete Chalchbode abe; bis dohi isch er uf 983 Meter über Meer abegloffe. Erscht öppe vier Kilometer wyter im Südweschte und zwöihundertsibezg Meter tüüfer chunt er bo "Noiraigue" im Val-de-Travers bin ere zwöite Kwelle, wo "Source de la Noiraigue" heisst, wider us em Jurabärg use, der Dorfbach vo Noiraigue, wo eigentlech der underlauf vom "Grand Bied" isch, heisst "La Noiraigue," und dä Bach mündet gly drufabe unden am Dorf uf der Höchi vo 720 Meter in Fluss Areuse, wo zum Nöieburgersee abelauft.

S Wort “bied” chunt us der frankoprovenzalische Sprooch und bedüütet uf Düütsch «Kanal» und au «Bach». Es isch i der Wälschschwiiz und de romanische Nochberregione en wyt verbreitete Gwässername. Me cha dervo meh bim Wälschschwiizer Mundartwörterbuech, em GPSR, vo der Uni Nöieburg nochelääse.


</doc>
<doc id="73903" url="https://als.wikipedia.org/wiki?curid=73903" title="Internationales Jahr der indigenen Sprachen">
Internationales Jahr der indigenen Sprachen

S Internazionale Joor vo de indigene Sprooche isch es Projäkt vo der UNO für s Joor 2019.

Es goot drum, uf der ganze Wält druf ufmerksam z mache, ass ganz vili chlyni Sprooche aktuell gfäärdet sind wäge soziale, wirtschaftleche und politische Gründ. I vilne Länder mache d Regierige wenig oder gar nüüt zum de Minderheitesprooche hälfe.

«Indigeni Sprooche» oder au «autochthoni Sprooche» – im Alemannische chönt men au säge: «yheimischi Sprooche» – sind d Sprooche vo Urywooner, wo scho sid langer Zyt i so Länder läbe, wo spöter vo Lüüt us anderne Piet, meischtens us Öiropa besidlet worde sind. Die wirtschaftlechi und politischi Macht lyt bi de nöie Bevölkerigsgruppe, wo au was d Zahl agoot vil stercher weder die alte yheimische Ethnie sind und d Kultur dominiere. Meischtens redt me i däm Zämehang i dr Öfentlechkeit vo soziale Probleem z Amerika und z Auschtralie mit de Aborigines. Gfäärdet sind aber au Idioom z Afrika und in es bar Länder vo Südoschtasie.

Und me cha zum Verglych gwüss au dra dänke, ass es bi der alemannische Sprooch au regionali Dialäkt gitt, wo immer wie weniger gredet wärde und drum in ihrere Exischtänz bedroht oder wo sogar scho ganz usgstorbe sind, wie öppe bi de Südwalser; und s Probleem betrifft zimli starch au teil Mundarte vom Rätoromanische.

D UNESCO dokumäntiert scho lang, wie s de gfäärdete Sprooche uf der Wält goot, und si het gseh, ass vo de regionale Sprooche vo de «indigene Völker», also de chlyne Gruppe vo yheimische Lüüt i einzelne Regioone immer wie meh verschwinde und uusstärbe, und si wott zeige, was es für Verchnüpfige git zwüsche der Sproochefroog, der algemeine Entwicklig i de Länder, der Fridens- und der Komfliktpolitik. Ass die chlyne Minderheite ihri Kultur und Identität verlüüre, do dra isch i vilne Fäll tschuld, ass me ne s Rächt uf di eigeni Entwicklig nid gönnt und ass si sech z wenig gäge grossi wirtschaftlechi Inträsse vo usse chönne weere, wo ne i vilne Fäll d Läbensgrundlage wäggnää. D Lüüt gwööne sech dra, statt der tradizionelle eigene Sprooch die nöi Umgangssprooch von ere grössere Regioon oder d Nazionalsprooch vomene Land z schwätze, und die wo no a der alte Mundart feschthalte wärde immer weniger, bis se zletscht niemer me cha.

Am 19. Dezämber 2016 het d Gäneralversamlig vo der UNO pschlosse, ass s Joor 2019 s "Internazionale Joor vo de indigene Sprooche" sell wärde. Das het si gmacht, will s «UNO-Forum für Aglägheite vo de indigene Völker» en Entwurf für d Resoluzion do derfüür ygreicht gha het. So wie s Forum vorgschlage het, het me der UNESCO d Projäktleitig für das Themejoor gää.

Mit däm Projäkt wott d UNO luege, ass me d Läbenssituazion vo de gfäärdete Minderheite und Volchsgruppe verbesseret, ass me übere Wärt vo dene ihrer Kultur und über d Schwirikeite, wo si aträffe, tuet rede. I däm Joor sell s verschideni Akzioone gää, wo glychzytig au der «UNO-Agända für nochhaltegi Entwicklig» vo anne 2010 entspräche:




</doc>
<doc id="73904" url="https://als.wikipedia.org/wiki?curid=73904" title="Valstrona">
Valstrona

Valstrona oder uf düütsch Stronatal isch e Gmeind vo der iteliänische Provinz Verbano-Cusio-Ossola im Piemont.

S Gmeindpiet het e Flechi vo 49 Kwadratkilometer. D Gmeind isch im 20. Joorhundert mol vil grösser gsi; 1927 sind die meischte vo de Dörfer im ganze Tal zämegleit worde, und 1929 isch au no "Campello Monti" derzuecho. Anne 1955 sind aber vil vo de Dörfer wider usträtte und eigeti Gmeinde worde. Hüt het d Gmeind nume no d Ortschafte "Strona" und "Campello Monti".

I der Gmeind sind die Frakzione: "Strona, Luzzogno, Fornero, Piana di Fornero, Inuggio, Sambughetto, Rosarolo, Otra, Preia, Forno, Piana di Forno" und "Campello Monti". 

D Nochbergmeinde sind: Anzola d’Ossola, Calasca-Castiglione, Cravagliana, Loreglia, Massiola, Urnafaasch, Pieve Vergonte, Quarna Sopra, Quarna Sotto, Rimella, Sabbia und Varallo Sesia.

Im Middelalter isch vo de Walser s Bärgdorf "Kampel" im Tal obe gründet worde; das isch s hüttige "Campello Monti". Der Paul Zinsli het dört no es bar alti düütsche Fluernäme uufgnoo. 



</doc>
<doc id="73907" url="https://als.wikipedia.org/wiki?curid=73907" title="Rimasco">
Rimasco

Rimask, iteliänisch: Rimasco, uf Piemontesisch Rimasch, isch e Ortsteil vo der Gmeind Alto Sermenza i der iteliänische Provinz Vercelli i der Region Piemont. Es isch es alts Walserdorf i den Alpe.

Bis anne 2017 isch Rimask en eigeti Gmeind gsi. Denn het s Dorf mit der Nochbergemeind Rima San Giuseppe, wo d Walsersidlig Arimmu derzue ghört, zäme die nöji Gmeind Alto Sermenza pildet.

S Piet vo Rimask lyt im obere Valsesia, das isch uf walserdüütsch s "Tseschtrutaal". Rimask lyt underhalb vo Arimmu und San Giuseppe, dört wo d Flüss "Sermenza" und "Egna" uf enand träffe. I Bann vo der ehemolige Gmeind sind im Egnatal obe es baar Wyler und a de stotzige Bärghäng vil höch glägni Alpmatte. Wyter obe im Egnatal isch s Walserdorf Chalchoufe, wo no hüt en eigeni Gmeind isch. Der Talabschnitt vo Rimask isch e Deil vom Areal vom Naturpark "Parco naturale Alta Valsesia". Im Tal isch grad unden am Dorf e Stausee, der "Lago di Rimasco", wos Wasser druus zum Chraftwärch bi Fervento abelauft.

Der Schutzpatron vo Rimask isch der Sankt Jakob.

Z Rimask isch es Walser-Sproochbüro.




</doc>
<doc id="73908" url="https://als.wikipedia.org/wiki?curid=73908" title="Provence (Begriffsklärung)">
Provence (Begriffsklärung)

Provence isch de Name vo däne geografische Objekt:
Provence isch de Name vo däne Objekt:
Provence isch en Namesteil vo däne geografische Objekt:
La Provence isch de Name vo:
Lueg au:


</doc>
<doc id="73910" url="https://als.wikipedia.org/wiki?curid=73910" title="Areuse (Begriffsklärung)">
Areuse (Begriffsklärung)

Areuse isch de Name vo däne geografische Objekt i de Schwiz:


</doc>
<doc id="73912" url="https://als.wikipedia.org/wiki?curid=73912" title="Les Bayards">
Les Bayards

Les Bayards isch e Dörfergruppe i der nöieburgische Gmeind Val-de-Travers.

D Ortschaft mit öppe 370 Ywooner lyt im Nöieburger Jura im Tal "Vallon de Verrières". Je öppe d Helfti vom fasch zwänzg Kwadratkilometer grosse Gmeindbann isch Wald und Puureland, bsunders Bärgmatte uf de Jurahöchine.
Bayard isch anne 1284 s erschte Mol in ere Urkunde erwäänt.

Der Ortsname zeigt, ass es sech um zwöi Dörfer mit em glyche Name handlet. Es het i däm Piet d Dörfer "Grand Bayard" und "Petit Bayard," wo grad näbenand ligged, und d Hüüsergruppe "Haut de la Tour, Les Places, Le Cernil, Les Jordan" und "Les Prises" und dernäbe vil einzelni Jurahüüser vo de verströite Puurehööf uf de Bärge. Übere Bärgpass "Le Cernil" chunt men uf La Brévine übere. Im Nordweschte goot der Dorfbann über d Bärge vo zwöi nid bsunders höche Jurachettine bis ad Landesgränze zu Frankrych; d Gränze isch do uf der felsige Kreete vom "Rocher du Cerf," wo druff bim Passwääg uf öppe 1200 Meter Höchi der alt Zollposchte vo "la Côte du Cerf" isch; änedra sind die französische Gmeinde Hauterive-la-Fresse und Les Alliés.

S Wort “Bayard” tüend d Sproochforscher uf zwöi möglechi Arte erkläre: Äntwäder chunt’s vom altfranzösische “bai”, wo im frankoprovenzalische Dialäkt em Wort “bayard” entspricht und wo ursprünglech d Farb Bruun bezeichnet het und wo do dervo spöter en Persone- und en Ortsname worde wäär, oder denn chönt’s, wie speziell der Ortsnameforscher Johann Ulrich Hubschmied tänkt het, d Ableitig vom urkuntlech nid beleite Wort "bagos" us der uralte gallische Sprooch sy; das hätti schynts «Wald» oder algemeiner «Waldland» bedüütet. Do derzue cha me meh nocheläse bim Wälschschwiizer Mundartwörterbuech, em GPSR, vo der Uni Nöieburg.

Vor em Joor 1878 sind die beide Bayard Ortsteil vo Les Verrières gsi; denn sind si beidi sälbständig worde und händ 1888 mitenand zunere eigene politischi Gmeind fusioniert. Bis anne 2008 isch das so ggange, wo si sech mit Boveresse, Buttes, Couvet, Fleurier, Môtiers, Noiraigue, Saint-Sulpice und Travers zur nöie Gmeind Val-de-Travers zämetoo händ.


</doc>
<doc id="73913" url="https://als.wikipedia.org/wiki?curid=73913" title="Les Alliés">
Les Alliés

Les Alliés isch e Gmeind im französische Departemänt Doubs.

S Dorf Les Alliés, wo öppe hundert Ywooner het, lyt im Jura a der Gränze zu der Schwiiz; es chunt a die nöieburgische Gmeinde Val-de-Travers und Les Verrières und a die französische Nochbergmeinde Pontarlier und Hauterive-la-Fresse aa.

Im Middelalter het der Ort "Les Arcenets" gheisse. Derno isch s Puureland vergrösseret worde, wo der Grundherr Heinrich vo Joux (1304–1326) düütschsprochigi Sidler, vermuetlich us der Düütschwschiiz, het lo cho, und me hät em Dorf derno "Les Allemands" (also übersetzt "die Düütsche") gseit. Im Erschte Wältchrieg isch der Ortsname anne 1915 uf "Les Alliés" (übersetzt "die Alliierten") gänderet worde.


</doc>
<doc id="73914" url="https://als.wikipedia.org/wiki?curid=73914" title="Petra Krebs">
Petra Krebs

D Petra Krebs (* 12. Merz 1969 z Wãnge) isch e dytschi Bolitikeri (Bindnis 90/Di Griene). Syter anne 2016 isch si Mitglid vum Landdag vu Bade-Wirttebärg.

D Krebs isch z Wãnge uf d Grund- un Realschuel gange. No dr Schuel het si ne Lehr zur staatli briefte Vermässigstächnikeri gmacht. Vu 2000 bis 2003 het si derno ne Lehr zur Chrankeschweschter gmacht un ab 2003 in dr neurologische Klinik vu dr Fachklinike Wanga gschafft. Noch ere Wyterbildig zur Praxisaalaiteri in dr Bflääg schafft si as freii Dozänti an dr Gsundhaitsakademy Bodesee-Oberschwobe z Wãẽgaade. Syter 2014 isch si Mitglid vum Bedribsrot vu vum Bedribsuusschuss vu dr Waldburg-Zeil Klinike gsii. 

D Krebs isch ghyrote un het zwai Chinder.

Syter anne 2009 isch d Petra Krebs Mitglid vum Gmairot vu dr Stadt Wãnge fir di Grün-Offene Liste (GOL), syter 2014 isch si stellverdrättendi Fraktionsvorsitzeri gsii. Si isch Mitglid un Sprächeri im Vorstand vu dr GOL, vu 2011 bis 2015 isch si Mitglid vum Vorstand vum griene Chraisverstand z Wãnge gii.

Bi dr Landdagswahl z Bade-Wirttebärg 2016 isch si iber e Zwaidmandat in bade-wirttbärgische Landdag gwehlt wore.

Im Landdag isch d Krebs Mitglid im Uusschuss Sozials un Integration un im Petitionsuusschss. Derzue isch si stellverdrättend Mitglid im Uusschuss fir Inners, Digitalisierig un Migration, im Uusschuss fir Kultus, Juged un Sport, im Uusschuss fir Wisseschaft, Forschig un Chunscht, im Uusschuss fir Ländlige Ruum un Verbruucherschutz un im Uusschuss fir Europa un Internationals.




</doc>
<doc id="73915" url="https://als.wikipedia.org/wiki?curid=73915" title="Boveresse">
Boveresse

Boveresse isch es Dorf vo der Gmeind Val-de-Travers im Kanton Nöieburg.

Früener isch es en eigeni Gmeind gsi; ufe 1. Jänner 2009 het sech Boveresse mit Buttes, Couvet, Fleurier, Les Bayards, Môtiers, Noiraigue, Saint-Sulpice und Travers zämetoo und mit dene die nöi Gmeind Val-de-Travers pildet.

S Dorf mit öppe vierhundert Ywooner lyt im Tal Val de Travers im Nöieburger Jura. Es stoot uf der Nordsyte vom Fluss Areuse. Im alte Gmeindbann sind näbem Dorf au ufem flache Bärg "Mont de Boveresse" vierhundert Meter wyter obe es bar Puurehöör und Alpbetriib. Eine vo de Hügel ufem Bärg heisst "Crêt des Allemands," das heisst uf düütsch «Bärg vo de Düütsche».

S Dorf isch anne 1266 s erschte Mol in ere Urkunde erwäänt. D Nameforscher erkläre, der Ortsname chömm vom middellatynische Wort “boveretum”, wo so vil wie «Chueweid» bedüütet, wi me chan nocheläse bim Wälschschwiizer Mundartwörterbuech, em GPSR, vo der Uni Nöieburg.

Boveresse isch eini vo de Nöieburger Gmeinde gsi, wo im zwänzigschte Johrhundert bsunders vil Absinth gmacht worden isch.


</doc>
<doc id="73916" url="https://als.wikipedia.org/wiki?curid=73916" title="Brot-Dessus">
Brot-Dessus

Brot-Dessus isch es chlyses Dorf i der Gmeind Brot-Plamboz vom Kanton Nöieburg.

Der Ort lyt im Jura am südleche Rand vom Tal "Vallée des Ponts, oben a der Felswand, wo dört d Nordsyte vom Val de Travers pildet.

Der Ortsname "Broch" chunt s erschte Mol in ere Urkunde vo anne 998 vor. D Spoochforscher dänke, er chöm vom altfranzösische oder frankoprovenzalische Wort "broc," wo uf Düütsch «Felssporn» bedüütet. 

“Brot-Dessus” heisst uf Düütsch «Ober-Brot»; s Dorf het mit em Dorf Brot-Dessous – also «Under-Brot» – sid em Middelalter e Dorfkorporazioon pildet; die het zu der Herrschaft Boudry ghört, wo sid em 14. Johrhundert a Deil vo der Grafschaft Nöieburg gsi isch.

Zwüsche "Brot-Dessous" und "Brot-Dessus" stoot die höchi Kreete vom Bärg "Solmont," wo me uf emene stotzige Fuesswääg het müesse drübergoo.

Anne 1888 sind d Hüüser vo "Brot," wo im "Vallée des Ponts" obe gsi sind, us der alte Gmeind usträtte, und zäme mit em chlyne Dorf "Plamboz" wyter oben im Taal isch die nöi Gmeind "Brot-Plamboz" gmacht worde.



</doc>
<doc id="73917" url="https://als.wikipedia.org/wiki?curid=73917" title="Teus Hagen">
Teus Hagen

De Teus Hagen (geb. 1945) isch en Internet-Pionier us Holland.

De Hagen hät im Computerlabor vom Mathematische Zäntrum agfange schaffe. Später häd er ghulfe, di niederländischi und di europäischi Unix-Benutzergruppe NLUUG und EUUG (won später EURopen worden isch) z gründe. Er isch Vorsitzende vo de EUUG gsi und hät als 
säbne 1982 s "European Unix Network" (EUnet) als DFÜ-Dienst vo de EUUG gründet. S EUnet isch s erschti öffentlichi Breitbandnetz vo Europa gsi.

An de Universität vo Berkeley hät er ab 1983 am TCP/IP-Protokoll gschaffet. De Daniel Karrenberg, won i sinere Gruppe gsi isch, häd de Pricht gschribe, won drufabe TCP/IP z Europa für die globali Vernetzig igfüert worden isch.

Vo 1992 bi 2008 isch de Hagen Vorsitzende und Diräkter vo NLnet gsi, won dänn zum gröschte Internet Service Provider z Holland worden isch. NLnet finanziert freii Internetforschig und -entwicklig. Drum häd de Hagen ab 2004 au bi de gemeinschaftstribene Zertifizierigsstell CAcert mitgmacht, isch im Vorstand gsi und 2008 Presidänt.

Hagen häd Uszeichnige übercho vo de NLUUG und de Usenix für das won er für Open Source gmacht häd. 2013 isch er als «Global Connector» id Internet Hall of Fame ufgna worde.



</doc>
<doc id="73918" url="https://als.wikipedia.org/wiki?curid=73918" title="Buttes">
Buttes

Buttes isch en Ortschaft i der nöieburgische Gmeind Val-de-Travers.

Si lyt im Nöieburger Jura. Früener isch s en eigeni Gmeind im ehemolige nöieburgische Bezirk Val-de-Travers gsi, bis si sech uf afangs 2009 mit de Nochbergmeinde Boveresse, Couvet, Fleurier, Les Bayards, Môtiers, Noiraigue und Saint-Sulpice zu der nöie grosse Gmeind Val-de-Travers zämetoo het, wo jetz was d Flechi agoot die gröschti Gmeind im Kanton isch.

S Dorf Buttes, wo öppe sächshundert Ywooner het, lyt im Buttes-Taal; dur das flüsst der Bach "Le Buttes," wo bi Fleurier id Areuse mündet.

Dur das Tal und wyter im Südweschte dur die änggi Juraschlucht "Vallon de Noirvaux" goot d Strooss usem Val de Travers über d Kantonsgränze uf Sainte-Croix im Wadtland.

Der Ort "Boutes" isch öppe anne 1300 s erschte Mol in ere Urkunde erwäänt.


</doc>
<doc id="73919" url="https://als.wikipedia.org/wiki?curid=73919" title="Linguizid">
Linguizid

Der Usdruck Sproochmord isch es Schlagwort im Diskurs über d Sproochpolitik.

Es goot um ene Politik, wo sich äxtra gääge die viile Forme vo dr Kultur bi de Völker und Gselschafte richtet.

Der Begriff chunt i der Form Linguizid id der sproochwüsseschaftleche Fachliteratur öppen im Albert Bock sinere Arbet vo 1996 über d Situazioon vom Bretonische z Frankrych vor. "Linguizid" oder au "Linguozid" isch es nöis Wort, wo us de latynische Wortdeil "lingua" (das heisst uf Düütsch «Sprooch») und "-cidium" (das heisst uf düütsch «Mord») zämegsetzt isch. Im Spanische seit me dere Sach "glotofagia," so wie au im Russische, was s Glyche mit Wortdeil us em Griechische beschrybt und wörtlich «Sprochefrässe» bedütet.

Gmeint isch jedes Verhalte von ere staatleche Macht oder ere Behörde oder au ere dominierende gselschaftleche Gruppe, wo tschuld isch derfür, ass e regionaali Sprooch verdrängt und am Änd besytiget wird. Es chunt nid drufaa, ob das absichtlechi und organisierte Handlige sind, wo gnau dört druf hizyyle, ass e bestimti Sprooch kabut goot, oder ob me eifach nüüt macht dergäge, ass gföördeti Sprooche immer wie schwecher wärde und die Lüüt, wo se tradizionell bruucht händ, us was für Gründ au immer uf se verzichte und nume no die dominanti Landessprooch rede. Derby isch es immer sehr schaad, wenn mit ere Sprooch wo usstirbt eben au vil vo de alte Gschichte und vo der Tradizioon und au vo der sproochleche Vilfalt vergässe goot.

Es git Lüüt, wo säge, ass grad z Auschtralie, wo me de Stämm vo den Urywooner, de Aborigines, ihri Chinder wägggnoo het zum se i der änglische Sproochkultur lo gross wärde, und z Amerika eso Fäll vo Linguizid vorchöme. Und vilmol git s au dört, wo s zum ene Völkermord "(Ethnozid)" chunt, e massyve Agriff uf d Sprooch vo däm gfäärdete yheimische "(indigene)" Volch. Do derby isch es inträssant z gseh, ass me uf Lombardisch der Begriff "Sproochmord" mit "genocidi lenguistegh" und äänlech im Katalonische mit "genocidi lingüístic" übersetzt het.

Do derzue ghört au e Sproochepolitik, wo in ere Regioon mit ere eigeti Kultur d Sprooch vo der Zäntralmacht als einzegi Amtssprooch duresetzt, ohni dass me de Lokalsprooche die nötige Minderheiterächt git. Es Bischpiil für die ofizielli Underdrückig vo Sprooche z Öiropa us der Bildigspolitik gseht me dört, wo i de Schuele d Minderheitesprooche verbotte wärde – so z Frankrych zur Zyt vo der Revoluzioon anne 1789, und sogar au i teil Wälschschwiizer Kantöön im 19. Joorhundert, wo’s die frankoprovenzalische Mundarte (öppe s «Friburger Patois») troffe het.

Es isch au e Froog vo der Sozialpolitik, wenn e Staat in e Provinz, wo en Ethnie mit ere bsunderi Kultur und Sprooch läbt, systematisch loot lo Lüüt vo andere Regioone hiizügle zum dört s alte Wääse z verdränge, so wie s öppe China z Tibet und i de Weschtregioone mit de Uiguure macht. Me redt au vom Sproochimperialismus. Das het au Itaalie nach em Erschte Wältchrieg mit em Südtirol brobiert, wo me vil Lüüt us südleche iteliänische Provinze hii gschickt het, nume het die Akzioon dört ufs Ganze gseh nid vil brocht unud isch spöteschtens mit em Autonomystatut für die Regioon umme gsi.

Ender weniger basst der Begriff hingäge derfür, wenn i der Kulturpolitik vom ene Land e Standardsprooch vil meh weder dere ihri Dialäkt pflägt wird.




</doc>
<doc id="73920" url="https://als.wikipedia.org/wiki?curid=73920" title="Bettina Lisbach">
Bettina Lisbach

D Bettina Lisbach (* 26. Oktober 1964 z Charlsrue) isch e dytschi Bolitikeri (Bindnis 90/Di Griene) un syt em 1. Februar 2019 Burgermaischteri fir Umwält z Charlsrue. Vu 2016 is 2019 isch si Mitglid vum Landdag vu Bade-Wirttebärg gsii.

D Bettina Lisbach isch z Berchzawwere mit zwai jingere Gschwischter in dr Sidpfalt ufgwachse. Noch em Abtitur het si vu 1985 bis 1989 an dr Fachhochschuel Nirdenga Landesbflääg studiert un as Diplom-Ingenieuri (FH) abgschlosse. Ihri Praxissemeschter het si am Regierigsbrsidium Fryburg un bim Forschtamt Reidlenga gamcht. Noch em Studium isci si retuurgange uf Charlsrue un het dert bi verschidene Blanigsbiro as Landschaftsblaneri gschafft, unter anderem het si Umwältverdregligkaitsbriefige un Biotopverbundblangige gmacht. Dernäbe het si vu 1990 bis 1998 Geoökology an dr Universitet Charlsrue studiert. Noch em Diplom as Geoökologi anne 1998 het si as Gschäftsfiereri bim BUND gschafft. Anne 2001 isch si noch ere Uusbildig zur Software-Entwickleri bi Siemens SBS in d IT-Branche gange un het bis 2016 bi dr INIT GmbH gschafft, aafangs as Softwareentwickleri, speter as Projäktlaiteri fir Informationssischtem in dr Nochverchehrsblanig gschafft. Do het si unter anderem in Projäkt z Graz, z Oslo, z Rotterdam un z Montréal gschafft.

Si läbt mit ihrem Partner z Charlsrue.

Anne 1998 isch d Bettina Lisbach in di Griene yydrätte. Si isch vier Johr lang Mitglid im Chraisvorstand gsii un vu 2004 bis 2016 Mitglid im Stadtrot vu Charlsrue. Vu 2008 bis 2016 isch si au Vorsitzeri vu dr griene Fraktion im Stadtrot gsii. Syt 2008 isch d Lisbach Mitglid vum Vorstand vu dr kommunalbolitische Verainigung "Grüne und Alternative in den Räten von Baden-Württemberg (GAR)", ab 2012 as Vorsitzeri. 

Bi dr Landdagswahl z Bade-Wirttebärg 2016 het si s Erschtmandat im Wahlchrais Charlsrue I gwunne. No ihrem Yydritt in Landdag zum 5. April 2016 isch si Ändi April us em Charlsruejer Stadtrot uusgschide. Ihre Landdagsmandat het si zum 31. Jänner 2019 niderglait, Boofolgeri vun ere isch d Ute Leidig wore.




</doc>
<doc id="73922" url="https://als.wikipedia.org/wiki?curid=73922" title="Chocolat Suchard">
Chocolat Suchard

D Chocolat Suchard isch e Schwiizer Schoggifabrigg z Nöieburg gsi.

Der Konditer Philippe Suchard (1797–1884) vo Boudry het anne 1826 z Serrières bi Nöieburg es chlyses Atelier gründet zum d Waare für d Konditorey, won i der Stadt gsi isch, z mache. D Firma het divärsi Läbensmiddel härgstellt, aber vo Afang a isch d Schoggi im Zäntrum vo der Produkzioon gstande.

Der Suchard het sech für innovatyvi Sache inträssiert; ane 1834 het er ufem Nöieburgersee eis vo de erschte Tampfschiff lo fahre, und er isch au grad sälber der Kapitään vo dämm gsi. Em Schiff het er der Name "L’Industriel" ggää. Im Joor 1826 het der Suchard i sym Wärk e nöji Technik ygfüert zum s Gaggopulver und der Zucker besser underenand z rüere – de Suchard hät däre Maschine „Mélangeur“ gseit. Mit der Zyt isch Suchard e grossi Margge für Schwiizer Schoggi worde. Uf der Induschtryuusstellig vo 1851 z London het si e Guldmedalie übercho, und uf der grosse Wältuusstellig z Paris anne 1855 au wider. Scho im 19. Joorhundert het si e zwöiti Fabrigg z Lörech gründet, und gly drufabe anderi z Öschtrych und z Frankrych. Au z Serrières het s Undernääme wyter bout: 1906 isch die uuffelligi, grossi "Rooti Fabrigg" entstande.

1901 het Suchard d Margge "Milka" für ihri nöji Milchschoggi ygfüert, 1931 isch d Täfelisorte "Sugus" derzue cho. 1970 het d Nöieburger Fabrigg mit der Bärner Schoggifabrigg Tobler fusioniert, und sider het d Firma "Interfood SA" gheisse. Bekanti Margge vo dere sind d "Toblerone," d "La-Do-Re" und s Schoggigetränk "Suchard Express" gsi.

1982 isch d Firma e Deil vom Undernääme "Jacobs Suchard SA" gsi, wo synersyts am Änd vom 20. Joorhundert vo der Zigerettefabrigg "Philip Morris Companies" übernoo worden isch, und jetz het mä d Schoggiprodukzioon z Nöieburg ufggää. S Undernääme vo der Läbensmiddelinduschtry het denn zytewys "Kraft General Foods" und derno "Kraft Foods" gheisse, und sid 2012 ghört d Suchard em Wältkonzärn "Mondelēz International". Dä het vil Margge vo der alte Schoggifabrigg 2017 em französische Konzärn "Carambar & Co" verchauft.

Es isch de Inträssänte für die nöieburgisch Wirtschaftsgschicht glunge, alti Dokumänt us der Gschicht vo der Schoggifabrigg z Serrières am Stadtarchiv Nöieburg, em Kunscht-und Gschichtsmuseum Nöieburg und der Biblioteek vo Schodfoo z übergää.



</doc>
<doc id="73925" url="https://als.wikipedia.org/wiki?curid=73925" title="Greta Thunberg">
Greta Thunberg

D Greta Tintin Eleonora Ernman Thunberg (* 3. Jänner 2003 z Stockholm) isch e schweedischi Klimaschutzaktivisti. Si isch internationaal bikannt wore, well si afange het för de Klimaschutz z straike, statt i d Schuel z goo. Erem Biispill sind mittlerwiile vili Schüeller und Schüellerine gfolgt, so ass drususe e weltwiiti Biwegig entstanden isch, wo i de Tütschschwitz "Klimastraik" gnennt werd, im Weltsche "Grève du Climat", z Tütschland und in anderne Länder aber "Fridays For Future" („Frittig für d Zuekumpft“). 2019 het si för ires Engagement de Alternativ Nobelpriis öbercho.

D Greta Thunberg isch d Töchter vo der Ooperesengeri Malena Ernman und em Schauspiller Svante Thunberg. Nochdem d Greta i de Grundschuel vo der Erderwärmig ghört hett, hett si afange dihai Energii spare und hett o agfange vegaan zesse und si het o uffghöört mit em Flugi umezraise. Debi het si o eri aigni Famili öberzügt. Mit Elfi isch si depressiv woore und het nöme wöle rede und esse. En Arzt het den bi ere s Asperger-Syndrom diagnostiziert. Mit föfzeni het si denn demit aagfange, em Frittig, statt i d Schuel z goo, för s Klima straike. Dör da isch si weltwiit bikannt wore und isch im Dezember 2018 zo de UN-Klimakonferenz z Kattowitz igladt wore und im Jäner 2019 het si am Weltwertschaftsforum z Davoos e Reed ghalte. Im September vom gliiche Johr isch si mit eme Sägelschiff, möglichscht klimaneutral, uf Amerika öberi gfahre. Am 23. September hät si dänn bim Klimagipfel bi de UNO z New York zerscht di dütschi Bundeskanzleri Angela Merkel zum e Gsprööch troffe und nocher hät si vor de rund 60 Staats- und Regierigsschäfs e Reed ghalte. Si hät mit emozional uufgwüelte Wort di Versammlete ufgforderet, sich mee för de Schutz vom Klima iizetze und hät ene vorgworfe, si tögid eri Generazion im Stich loo.

Em 20. Augste 2018, em erste Schueltaag noch de Summerfeeri, isch d Greta Thunberg zerstmool mit eme Schild mit de Uufschrift ‘Skolstrejk för klimatet’ („Schuelstraik för s Klima“) vor der Schwedisch Riichstaag gsesse, wege de grosse Hitz und und ussergwöönliche Tröchni im Summer 2018. Die Anzelaktion isch nöd grad gutiert woore, aber bald hend sich anderi Schüeller und Schüellerine ere aagschlosse.

I de Schwitz hend as ersti d Gymeler vo de Kanti Sanggale am ene Frittig (21. Dezember 2018) för de Klimaschutz gstraikt.



</doc>
<doc id="73927" url="https://als.wikipedia.org/wiki?curid=73927" title="Klimastreik">
Klimastreik

De Klimastraik, im Weltsche "grève du climat" oder "Grève du climat," z Tütschland und in anderne Länder aber "Fridays For Future" („Frittig für d Zuekumpft“) isch en internationaali Biwegig vo Jugedliche, bsundrig vo Schüeller und Schüellerine, aber o vo Studente und Studentine, wo sich deföör isetzid, as d Regierige vo de anzelne Länder endlich emole ernsthafti Schritt undernemed, demit d Klimaerwärmig iidämmt were cha.

Die weltwiiti Jugedbiwegig isch vo de schwedische Klimaschützeri Greta Thunberg uusgange. Si hett im Augste 2018 ufgrund vo der groose Hitz und ussergwöönliche Tröchni im Summer, am erste Schuelttagg noch de Feri vorem schwedische Riichstaag demonstriert, und het e Plakaat ghebt, wo ‘Skolstrejk för klimatet’ („Schuelstraik för s Klima“) druff gstanden isch. Drufabe hett si denn jede Frittig gstraikt und bald hend sich ere o anderi Schüeller aagschlosse. Mittlerwiile hend sich Jugedlichi i villne Stedt uf de ganze Welt zämetue und hend o afange för s Klima straike. I de Schwiiz isch de ersti Klimastraik am 14. Dezember 2018 z Zöri mit 300 Tailnemmer doregfüehrt wore.

Die Jugedliche verlanget debii, as di lokaale Regierige und Landesregierige de Klimanotstand uusrüefid und ernsthafti Schritt gege d Erderwärmig undernemid. Si wörffed a de ältere Generatione vor, ass si ene d Zuekumpft chlaue tüegid. De Basler Groossi Root hett am 20. Februar 2019 als ersts Schwiizer Parlament enere Resolution zum Klimanotstand zuegstomme.

Am 15. Merz 2019, au en Frittig, hetts rond 1700 Kundgebige weltwiit gee. I de Schwiiz hebid a dem Tag rond 65'000 Mensche för d Umsetzig vom Pariser Klimaabkomme und d Usrüefig vom nationale Klimanotstand demonstriert.

De Klimastraik chunnt bi villne Lütt schlecht aa, vor alem bi asige, wo a de Mainig sind, as da mit de Erderwärmig gär nöd stimi. Vili nemed d Aaliige vo de „Chind“ nöd ernst und mainet, si tüeged nume drum straike, demit si e Grund zom Schuelschwenze hebid. Si sölid besser i d Schuel goo und lerne d Zämehäng z verstoo. Hüüffig werd a de Jugedliche o vorgworffe, si lebid völig inkonsequent ud saiet di grössere Umweltverpester as di Erwachsnige, scho drom, well si ständig am Natel (Handy) hanged und mit em Flugi uf Maturarais flüügid.

E paar Schuele hend adroot, as die Schüeller und Schüellerine, wo wegem Straik nöd i d Schuel chömid, mit disziplinaarische Maasnaame rechne müesid und as die, wo nöd ane Prüefig chömed, automaatisch en Ainer öberchömid.



</doc>
<doc id="73928" url="https://als.wikipedia.org/wiki?curid=73928" title="Peseux">
Peseux

Peseux bzw. Péseux isch de Name vo däne Ortschafte:


</doc>
<doc id="73931" url="https://als.wikipedia.org/wiki?curid=73931" title="Val de Travers">
Val de Travers

S Traverstal oder Val de Travers isch es Taal im Schwiizer Jura.

Es lyt im Kanton Nöieburg und bildet der ober Deil vom Taal vom Fluss Areuse und vo däm sym grosse rächte Sytebach "Le Buttes". Es isch öppe füfzää Kilometer lang.

Vo de verschidene Ortschafte im Taal und i sine Sytetääler bilde die meischte sid anne 2009 die grossi Gmeind Val-de-Travers. Die Dörfer und alte Gmeinde im Taal sind: Buttes, Saint-Sulpice, Fleurier, Boveresse, Môtiers, Couvet, Travers und Noiraigue. Und derzue ane het au s Dorf Les Bayards, au en ehemoligi Gmeind, bi der nöie Gmeind mitgmacht, au wenn s nid im Taal vo der Areuse lyt, sondern oben im Taal vom Verrières-Bach.

Sälbständig blibe sind dergäge d Gmeind La Côte-aux-Fées im Buttes-Taal, und au Les Verrières, wo a der Landesgränze und au im Verrières-Taal lyt.

Der Name vom Taal chunt i de historische Urkunde sid em ölfte Joorhundert i der latynische Form "vallis transversis" vor, uf Düütsch het men em spöter "Traverstal" gseit; wie ass s Taal dä Name übercho het weiss mi nid gnau, und ob er mit em Ortsname vo der Ortschaft Travers z tue het, wo anne 1202 s erschte Mol in ere Urkunde erwäänt wird als "transversum," isch au nid klar.

Im zääte oder ölfte Joorhundert isch s chlyne Chlooschter Sankt Peter im Tal gründet worde, wo druuf der Ortsname vo Môtiers zrugggoot. Es het de Landesherre vom Burgund ghört. Im 13. Joorhundert isch s Taal "Vautravers" denn ad Graafe vo Nöieburg cho.

Früener het s Taal zum Bezirk Val-de-Travers ghört. Sid 2018 git’s aber im Kanton Nöieburg keini Bezirk mee.

S Regionalmuseum isch s "Musée des Mascarons" z Môtiers.




</doc>
<doc id="73932" url="https://als.wikipedia.org/wiki?curid=73932" title="Wavre NE">
Wavre NE

Wavre oder au Wabere, wie me früener uf düütsch gseit het, isch en Ortschaft i der Gmeind La Tène im Kanton Nöieburg.

S Dorf lyt uf em Moränehügel im Weschte vo der Ebeni am Zylkanal, nume ei Kilometer vo der Sidlig "Thielle" wägg.

Anne 1888 het sech Wabere mit der domolige Nochbergmeind Thielle zämetoo zum die nöji Gmeind Thielle-Wavre z bilde. Ufe 1. Jänner 2009 het die Gmeind zäme mit Marin-Epagnier fusioniert, und eso isch die nöji Gmeind La Tène entstande.

Es bekants Huus z Wabere isch s Pänsionaat "Montmirail".

D "Wavre" sind im Middelalter eini vo de eltischte bekante Bürgerfamilene z Nöieburg gsi.


</doc>
<doc id="73933" url="https://als.wikipedia.org/wiki?curid=73933" title="Chaumont (Berg)">
Chaumont (Berg)

Der Chaumont isch e Bärg im Kanton Nöieburg.

Der Bärgname isch zämegsetzt us de zwöi frankoprovenzalische Wörter “chaux”, wo «Chalch» bedüütet, und “mont” für «Bärg». Zum alte Mundartwort "chaux" cha me vil bim Wälschschwiizer Mundartwörterbuech GPSR vo der Uni Nöieburg go nochelääse.

Es isch e längzogni Hööchi vo der erschte Bärgchetti vom Jura, wemme vom Middelland uus luegt. Er foot bi der Stadt Nöieburg öschtlech vo der Schlucht vom Seyon a und ziet sech gäge Nordoschte öpe zwölf Kilometer wyt id Lengi, won er a der Gränze zum Kanton Bärn id Uuslöifer vom Chasseral überegoot.

Im Südweschte isch uf em Bärg s grodete Piet, wo me en schöni Uussicht ufe Nöieburgersee und bis zu den Alpe het; dört isch der höchscht Punkt vo däm Bärgdeil, der "Chaumont du Signal," uf der Höch i vo 1171 Meter über Meer. Ufem Bärgrügge sind vil Alpsidlige und Feriehüüser. Vo Nöieburg uus goot sid 1910 en elektrischi Standseilbaan ufe Bärg, s "Funiculaire du Chaumont," wo chly meh weder zwöituusig Meter lang isch; der Uussichtsturm dört obe isch anne 1912 bout worde.

Der Chaumont het sid em 19. Joorhundert es Signal vo der Schwiizer Landesvermässig gha.


</doc>
<doc id="73934" url="https://als.wikipedia.org/wiki?curid=73934" title="Structurae">
Structurae

Structurae isch es Regischter vo Ääscheniöörbouwärch.

Es isch e Datebank, wo me online über s Internet chan abrüefe. Der düütsch-französisch Bouääscheniöör Nicolas Janberg het mit ere 1998 agfange.

Si git Grundinformazioone über Bouwärch, wo vo Äächeniööre gmacht worde sind. Es goot um Brugge, Düürm, Dunäll, Hochhüüser und divärsi anderi Gebäude. Und me findet au uf de Syte vo "Structurae" au Dokumänt über Lüüt, bsunders über bekanti Ääscheniööre.



</doc>
<doc id="73935" url="https://als.wikipedia.org/wiki?curid=73935" title="Krete">
Krete

Krete bezeichnet:
und witers:


</doc>
<doc id="73939" url="https://als.wikipedia.org/wiki?curid=73939" title="Armin Kuner">
Armin Kuner

Dr Armin Kuner (* 1970 z Elzach as "Armin Holzer") isch e dytsche Optiker un Theaterreschiseer.

Dr Armin Holzer isch z Elzach ufgwachse. No dr Realschuel in sym Haimetstedtli isch er z Ämmedinge uf s Wirtschaftsgimnasium gange, wun er s Abitur gmacht het. No dr Schuel het er Augenoptiker glehrt un derno au dr Maischter gmacht. Anne 1994 isch er uf Merzhuuse umzoge.

Ab 1992 het er si bi dr Alemannische Bihni z Fryburg as Schauspiiler, Reschyassischtänt un Reschiseer engaschiert, zum erschte Mol Reschy gfiert het er anne 2003. Bis 2009 isch er au ne baar Johr lang chinschtlerische Laiter vu dr Alemannische Bihni gsii. Är het d Theaterstuck, wu ufgfiert wore sin, sälber uf Alemannisch ibersetzt. Sy Noofolgeri as chinschtlerischi Laiteri isch d Anja Faller wore.

No dr Alemannische Bihni het er 2010 bim Fryburger Seniore-Amateurtheater „Die Methusalems“ Reschy gfiert un e baar Johr lang het er au Erfahrige am Fryburger Stadttheater chenne sammle. Syt 2014 isch er Reschiseer bi dr Brysacher Feschtspiil. Fir d Produktion „Zeltflüschtere“ het er dr Mundartbryys „Oskarle“ iberchuu.

Näb em Theater het er Gedicht un Prosatäxt uf Alemannisch gschribe, Bim erschte Gerhard-Jung-Wettbewärb fir jungi Mundart het er in drei vu vier Kategorie dr erscht Bryys gwunne (Lyrik, Prosa, Spiil). Di Badisch Zytig het dodmol gschribe: 
Bi dr zwoote Uflag vum Gerhard-Jung-Wettbewärb anne 2006 het er dr erscht Bryys in dr Ktegory Spiil, e zweete in dr Kategory Prosa un e dritte in dr Kategory Lyrik gwunne.

Im e Interview 2010 het er zue dr Sterkine vum Dialäkttheater gsait: „Die größte Stärke ist die Direktheit der Sprache. Originalität, Mutterwitz und eine Ausdrucksweise, die man oft nur schwer adäquat ins Hochdeutsche übertragen kann, schaffen eine stärkere Identifikation der Zuschauer mit den Protagonisten. Leider pflegen manche Bühnen zwar einen Dialekt, verwenden ihn aber häufig nur, um mit markigen Sprüchen Lacher zu produzieren. Für Außenstehende wirkt der Dialekt daher wie eine Deppensprache, die Mundartstücke wie provinzielle Farcen.“ Är sälber diei bi dr Inszenierige Wärt lege uf „ansprechende Bilder und Gefühle. Ich möchte die Zuschauer immer beim Gefühl ansprechen. Ich selber sitze als Zuschauer gern in einem Theater und lasse mich mit auf die Reise nehmen. Also nicht so sehr kopfgesteuertes Theater. Und ich achte darauf, schöne Bilder auf der Bühne zu haben.“

Dr Armin Kuner isch ghyrote un het dr Name vu syre Frau aagnuu.

Bim Oldtimer-Ränne „Freiburg Schauinsland Klassik“ im Juli 2013 isch er mit eme Auto Union 1000 Sp Roadster mitgfahre.



</doc>
<doc id="73941" url="https://als.wikipedia.org/wiki?curid=73941" title="Jutta Niemann">
Jutta Niemann

D Jutta Niemann (* 23. Augschte 1970 z Bochum) isch e dytschi Bolitikeri (Bindnis 90/Di Griene) un syt 2016 Mitglid vum Landdag vu Bade-Wirttebärg.

D Niemann isch z Bochum uf d Wält chuu un z Bamberg un z Münster ufgwachse, wu si au uf d Voksschuel gange isch. Z Münster-Hiltrup isch so derno uf s Ginnasium gange, wu si 1989 s Abitur gmacht het. No dr Schuel het si vu 1989 bis 1997 z Münster un z Fryburg Physik studiert. Annw 1997 het si as Wissenschaftligi Hilfschraft am Inschtitut fir Sunnepyhsik z Fryburg gschafft un derno vu 1997 bis 2000 e Färnstudium in Mediziniischer Physik aagschlosse. Vu 2006 bis 2009 het si as Dozänti an dr Volkshochschuel z Hal unterrichtet un vu 2008 bis 2009 as Lehreri z Michelbach.

D Niemann isch ghyrote un het drei Chinder. In dr Johr 2000 bis 2006 un 2009 bis 2016 isch si in Elterezyt gsii.

D Jutta Niemann isch syt em 15.Septämber 2004 Stadtreeti z Hall. Syt 2007 isch si Mitglid im Chraisvorstand vu dr Haller Griene, syt 2013 as Vorsitzeri. Syt 2014 hockt si au fir ihri Bartei im Haller Chraisdag.

Bi dr Landdagswahl z Bade-Wirttebärg 2016 het si s Erschtmandat im Wahlchrais 22 Hall gwunne. 

Im Landdag isch si Mitglid im Uusschuss fir Umwält, Klima un Energywirtschaft, im Uusschuss fir Sozials un Integration un im Uusschuss fir Verchehr. Derzue isch si stellverdrättend Mitglid im Uusschuss fir Inners, Digitalisierig un Migration, im Uusschuss fir Finanze, im Uusschuss fir Kultus, Juged un Sport, im Uusschuss fir Wirtschaft, Arbet un Wohnigsböu, im Uusschuss fir Ländlige Ruum un Verbruucherschutz un im Petitionsuusschuss.




</doc>
<doc id="73942" url="https://als.wikipedia.org/wiki?curid=73942" title="Ambilly">
Ambilly

Ambilly isch e französischi Gmeind im Departemänt Haute-Savoie.

Der Ort isch im Kanton Annemasse vom Verwaltigschreis Saint-Julien-en-Genevois. Me seit dere Stadtlandschaft au Annemasse-Les Voirons-Agglomération. Ambilly het öppe föiftuusig Ywooner und lyt a der Gränze zwüsche Frankrych und em Kanton Gämf und im Weschte vo der Stadt Annemasse. D Gämfer Nochbergmeinde vo Ambilly sin Thônex und Puplinge. Der Landesgränze noo goot der Fluss "le Foron".

S Gmeindpiet vo Ambilly isch nume chly meh als ei Kwadratkilometer gross; es isch die chlynschti Gmeind vom ganze Departemänt. S Piet ghört geografisch gseh zu der übergordneten Aglomerazioon Gämf-Annemasse und es isch komplett mit Woonsidlige, Gwärbkwartier, Schuelhüüser und anderne Yrichtigs verbout.

S Dorf wird anne 859 s erschte Mol in ere Urkunde mit em Name "Ambiliaci" erwähnt. Es isch an alte latynische Ortsname, wo schynts uf e römisch Personename "Ambilius" zrugggoot.

S Gmeindwappe het es vildeiligs Bild; es beziet sech ufe Fluss "Le Foron" und e Brugg, uf die alte Wälder vo Eiche, wo s i dere Gäged früener gha het, uf d Farbe vo de alte adelige Herrschafte und ufs savojische Chrüüzwappe.



</doc>
<doc id="73948" url="https://als.wikipedia.org/wiki?curid=73948" title="Andrea Schwarz">
Andrea Schwarz

D Andrea Schwarz (* 21. Septämber 1957 z Bforze) isch e dytschi Bolitikeri (Bindnis 90/Di Griene) un syt 2016 Mitglid vum Landdag vu Bade-Wirttebärg.

D Schwarz isch mit ere Schwester z Knittlinga im Enzchrais ufgwachse. Dert isch si au vu 1963 bis 1967 uf Grundschuel un vu 1967 bis 1973 uf d Realschuel gange. No dr Mittlere Ryfi het si vu 1973 bis 1976 ne Lehr zur medizinische Fachaagstellte gmacht. 

Si het ghyrote un isch mit ihrem Mann uf Oberderdingen-Flehingen zoge. Si hän zäme drei Chinder iberchuu. Anne 2001 hän si si schaide loo un d Schwarz isch mit dr Chinder uf Oberderdingen zoge.

Vu 2011 bis 2016 het si fir dr Alexander Salomon as Wahlchraismitarbaiteri gschafft.

D Andrea Schwarz isch syter anne 1994 Mitglid bi dr Griene. Vu 1994 bis 2000 isch si Mitglid im Vorstand vu dr Griene z Oberderdingen gsii un vu 1998 bis 2010 Mitglid im Chraisvorstand vu dr Griene im Landchrais Charlsrue-Land. Vu 2011 bis 2015 isch d Schwarz Mitglid im Landesvorstand vu dr Griene z Bade-Wirttebärg gsii.

Ab 1999 isch si Gmaireeti z Oberderdingen gsii. No ihre Wahl in Landdag 2016 het si des Amt ufgee.

Bi dr Landdagswahl z Bade-Wirttebärg 2011 het si im Wahlchrais Bretten kandidert un bi dr Landdagswahl 2016 het si s Erschtmandat im Wahlchrais Bretten gwunne. Fir ihri Fraktion isch si Entwickligsbolitischi Sprächeri un Sprächeri fir Bevelkerigsschutz.

Im Landdag isch si Mitglid im Uusschuss fir Inners, Digitalisierig un Migration un im Uusschuss fir Europa un Internationals. Stellverdrättend Mitglid isch si im Ständigen Uusschuss, im Uusschuss fir Wirtschaft, Arbet un Wohnigsböu, im Uusschuss fir Sozials un Integration un im Uusschuss fir Ländlige Ruum un Verbruucherschutz. Derzue isch si Mitglid im Oberrhyroot.




</doc>
<doc id="73949" url="https://als.wikipedia.org/wiki?curid=73949" title="Rhythmus (Musik)">
Rhythmus (Musik)

I dè Musig bezeichnèt dè Begriff Rhǜthmus () ein vo dè beidè horizontalè (zitlichè) "Duèrschtrukturè" vo Einzel-Schallereignis (Ysätz odder ggf. Endungè vo Döön/Grüüsch, grafisch durch Notèzeichè rebräsentyrt) un Duèr vo dè Ruè (grafisch: Pausèzeichè), bzw. d Duèrschtrukturè vo uuvoänderlich-zämmèhängend interpretyrtè musigalischè Konzäpt/Perzäpt (z. B. Rhǜthmus vo dè Fundamèntdöön, Rhǜǜthmus vo dè Donhöchè (unabhängig vom Rhǜthmus vo dè Aaschlääg/Endungè), Rhǜthmè vo widderkeerendè Donhöchè in schinpolyphoner Melodik, uva.).

Repräsentyrt mò è musigalischi Struktur wiè nè zweidimensionals Diagramm mit dè Zit uff dè X-Achsè un dè Donhöchè uff dè Y-Achsè (voglychbar mit dè Notèschrift), bezeichnet "Rhythmus" näbbè dè "Melody" eini vo dè beidè "horizontalè" Strukturè. I sèllèm Bild chunnt diè senkrächti "vertikali" Komponentè dè Donhöchi glych. Beidi chönnèd sich grundsätzlich unabhängig vonènand voänderè, allerdings vomittlèt au d Dimension vo dè Donhöchi Rhǜthmè.

D Definition vum Rhǜthmus als permanènti Sequènz stammt vom Aristoxenos, wo als Èrschtè è Theory vum Rhǜthmus gschribbè hèt. Er bschränkt d Duèr nit uff d Donlängi, sondern hèt au d Sprõchebèni im Gsang un d Körperbewegung im Tanz mit ièbezogè, wo i dè Musig öfter zämmè drèffèt. Pausè im Sinn vo stillè Döön hèn èrscht spòtantiki Rhǜthmiker i d Theory ygfüürt, öppè dè Auguschtinus. Èn Polyrhǜthmus sin meeschtimmigè Rhǜthmè, wo glych lang sin; dè lòt d Darschtellung vo komplèxè musigalischè Zitschtrukturè im allgmeinerè Sinn vum Rhǜthmus zuè. Polyrhǜthmik isch unter andrem i dè afrikanischè un indischè Musig vobreitet.

I dè õbèdländischè Musig isch d Notation vo dè Rhǜthmè als Sequènz vo Notèwärt un Pausenwärt normal, also mit dè musigalischè Duèrzeichè dè Notèschrift. Dè Rhǜthmus nimmt dört Bezug uff dè vorgäene, meischtens regelmäßig widderholte Tagt un chriègt dõdurrè è Bedonungsschtruktur. Èn Rhǜthmus gegè dè Grundschlag vum Tagt wörd als Sǜnkopè benamst. Wiè spannungsrych èn Rhǜthmus ygschätzt wörd, isch stark dèvu abhängig, i wellèm Mischungsvohältnis un in wellèrè Wys sini Akzänt mit èm Grundschlag zämmèkeièd odder von èm abwychèd. Spezièll sin Rhǜthmè vo Dänz immer an Tagt bundè un drägèd Eigènämmè, z. B. Marschrhǜthmus, Walzerrhǜthmus, Sambarhǜthmus, Tangorhǜthmus usw.

I dè Musig ußerhalb vum õbèdländischè Berych git s hüfig eini vum Tagtsischteem unabhängigi Rhǜthmik, zum Byschpill bim Tala i dè indischè Musig.




</doc>
<doc id="73950" url="https://als.wikipedia.org/wiki?curid=73950" title="Barbara Saebel">
Barbara Saebel

D Barbara Saebel (* 5. Merz 1959 z Oscht-Berlin) isch e dytschi Bolitikeri (Bindnis 90/Di Griene) un syt 2016 Mitglid vum Landdag vu Bade-Wirttebärg.

D Barbara Saebel isch in dr DDR ufgwachse. Vu 1965 bis 1975 isch si z Oschtberlin uf di Polytechnisch Oberschuel gange, wu si 1975 di Mittler Ryfi gmachthet. Vu 1975 bis 1977 het si ne Lehr zur Chauffrau gmacht un derno vu 1977 bis 1989 as chaufmännischi Aagstellti gschafft. Anne 1989 isch si us dr DDR gflichtet un uf Bade-Wirttebärg gange. Dert het si vu 1990 bis 1992 as Verdriibsmanageri gschafft un vu 1992 bis 1994 Bedriibswirtschaft studiert. Anne 1994 het si ne Dochter iberchuu un isch bis 1997 in Elterezyt gsii. Ab 1997 het si as Beroteri in dr Wohnigswirtschaft gschafft.

D Saebel isch evangelisch un het e Dochter (* 1994).

Anne 1990 isch d Saebel Mitglid bi dr Griene wore. Ab 1999 isch si z Ettlinge Gmaireeti gsii un ab 2004 Vorsitzeri vu dr griene Fraktion im Gmairoot. No ihre Wahl in Landdag het si die Ämter ufgee.

Bi dr Landdagswahl 2016 het si s Erschtmandat im Wahlchrais Ettlinge gwunne. Im Landdag isch si Mitglid im Uusschuss fir Finanze, im Uusschuss fir Europa un Internationals un im Oberrhyroot. Derzue isch si stellverdrättend Mitglid im Uusschuss fir Kultus, Juged un Sport, im Uusschuss fir Soziales und Integration, im Uusschuss fir Ländlige Ruum un Verbruucherschutz, im Uusschuss fir Verchehr un im Untersuechigsuusschuss „Zulagen Ludwigsburg“.

D Saebel isch Sprächeri vu ihre Fraktion fir di Staatlige Schlesser un Gärte Bade-Wirttebärg.




</doc>
<doc id="73952" url="https://als.wikipedia.org/wiki?curid=73952" title="Hebelbund Lörrach">
Hebelbund Lörrach

Der Hebelbund – oder eigetlech ofiziell Hebelbund Löörech – isch e Sprooch- und Literaturgselschaft z Löörech.

D Organisazioon isch ane 1947 gründet worde zum em Wärch und em Läbe vom grosse alemannische Dichter Johann Peter Hebel, wo vor zwöihundert Joor gläbt het, au i der Gägewart d Gältig z gää.

Der erscht Presidänt vom Bund isch der Pfaarer und Schriftsteller Richard Nutzinger (1896–1963) gsi. Spöteri Presidänte sind der Pfarrer Gerhard Leser und der Hansjürgen Schmidt (1941–2015) gsi, und sid 2015 isch es der Volker Habermaier.

Der Hebelbund trifft sech all Joor im Maie zum ene Träffe am «Hebel-Suntig». Me seit däm Tag au «Schatzkästlein» und es git dört en Feschtreed, wo öppis vom Hebel und über d Würkig vo sine Schrifte verzelt wird, und au e Gottesdienscht. A däm Taag tuet der Hebelbund jewyls öpperem zum Dank für e bsunderi kulturelli oder soziali Leischtig der «Hebeldank» gää.

Im Dreiländermuseum z Löörech git’s der «Hebelsaal», wo der Hebelbund immer wider kulturelli Momänt organisiert, gärn au mit Verträter vo alemannische Mundarte. Die Verastaltige heisse «Literarische Begegnungen». Do derby cha me Tegscht us em Hebel sine Schrifte und Arbete vo modärne Schriftsteller ghöre.

Der Hebelbund het en Sitz i der Jury vom Hebel-Pryys, wo s Land Baade-Würtebärg vergitt.

D Träger vom Hebeldank sin bis jetz gsi:



</doc>
<doc id="73954" url="https://als.wikipedia.org/wiki?curid=73954" title="Stefanie Seemann">
Stefanie Seemann

D Stefanie Seemann (* 14. Mai 1959 z Mihlacker) isch e dytschi Bolitikeri (Bindnis 90/Di Griene) un syt 2016 Mitglid vum Landdag vu Bade-Wirttebärg.

D Seemann isch mit fimf Gschwischter z Ötisheim ufgwachse un dert au uf d Grundschuel gange. Derno isch si z Mihlacker uf s Theodor-Heuss-Gimnasium gange, wu si 1978 s Abitur gmacht het. No dr Schuel het si 1980 bis 1981 z Großsachsenheim un z Charlsrue Landschaftsgärtneri glehrt. Si het ghyrote un im Lauf vu dr Johr fimf Chinder iberchuu, Si het mit ihre Familie z Charlsrue un z Calb gläbt un 1984 sin si retuur uf Mihlacker zoge. Bis 2011 het si fir d Familie gsorgt.

Vu 2011 bis 2014 het si an dr Färn-Universitet Hagen Bolitik-, Verwaltigswisseschafte un Soziology studiert un mit eme Bachelor in Soziology abgschlosse. Im Johr 2013 het si zytwys s Wahlchraisbiro vum Bundesdagsabgordnete Memet Kiliç glaitet. Noch em Studium het si vu Mai 2014 bis zum Merz 2016 im KIT bim Projäktdreger Charlsrue im Ferderigsmanagement gschafft. Anne 2014 het si näb em Beruef no ne Masterstudium in Mediation an dr Färn-Uni Hagen aagfange.

Anne 1994 isch d Seemann Mitglid bi dr Griene wore. Si isch langi Zyt Mitglid im Vorstand vum Ortsverband Mihlacker gsii un im Chraisvortsand vum Chraisverband Bforze/Enzchrais. Si isch au vyl Johr Delegierti vum Chraisverband in dr Landesarbetsgmainschaft Frauebolitik gsii. 2009 un wider 2014 isch si fir d Fraktion „Liste Mensch und Umwelt (LMU)“ in Stadtroot vu Mihlacker gwehlt wore.

Bi dr Landdagswahl 2016 het si s Erschtmandat im Wahlchrais Enz gwunne. Im Landdag isch si Mitglid im Uusschuss fir Wisseschaft, Forschig un Chunscht, im Uusschuss fir Sozials un Integration un im Petitionsuusschuss. Derzue isch si stellverdrättend Mitglid im Uusschuss fir Finanze, im Uusschuss fir Kultus, Juged un Sport, im Uusschuss fir Umwält, Klima un Energywirtschaft, im Uusschuss fir Wirtschaft, Arbet un Wohnigsböu, im Uusschuss fir Ländlige Ruum un Verbruucherschutz, im Uusschuss fir Verchehr un im Uusschuss fir Europa un Internationals.




</doc>
<doc id="73955" url="https://als.wikipedia.org/wiki?curid=73955" title="Basler Hebelstiftung">
Basler Hebelstiftung

D Basler Hebelstiftig isch e Schwiizer Stiftig vo Basel.

D Stiftig, wo anne 1860 gründet worden isch, wott d Erinnerig an alemannisch Dichter Johann Peter Hebel (1760–1826), wo z Basel uf d Wält cho isch, pfläge.

D Gründer sin Profässoore vo der Uni Basel und anderi Lüüt us der Stadt gsi. Der erscht Presidänt vo der Stiftig isch bis 1868 der Christian Friedrich Schönbein gsi.

Spöteri Presidänte und Presidäntinne:

D Stiftig het all Joor im Maie z Huuse s „Hebelmähli“, wo s en Asprooch git und wo usgwählte Lüüt vo Huuse a Gaab gstiftet wird. 

D Basler Hebelstiftig tuet Arbete übere Dichter usegää:




</doc>
<doc id="74017" url="https://als.wikipedia.org/wiki?curid=74017" title="Bahnübergang">
Bahnübergang

Èn Baanübbergang (Abchürzung BÜ), au Ysèbaanchrützung (z Öschterrych, Abchürzung "EK") odder Niveauübbergang, isch è höchèglychi Chrützung von èrè Ysèbaaschtreggi mit èrè Strõß, ènèm Wäg odder èm Blatz. D Chrützung von èrè Ysèbaa mit èrè Strõß, ènèm Wäg odder ènèm Blatz uff unterschydlichem Niveau (Brücke/Viadukt) heißt Übberfüürung odder Unterfüürung. Übbergäng für Bassagyr, um niveauglych uff èn Perron z chò, wörrèd als "Reisendèübbergang" (RÜ) benamst.

luèg au: Baanübbergang z Dütschland

Uff Ysèbaaschtreggi mit èrè zuèlässigè Högschtgschwindigkeit vo mee wiè 160 km/h sin z Dütschland Baanübbergäng nit zuèglõl. Bi Neubauschtreggè sowiè neuè Strõßè, wo übber è eksischtyrèndi Ysèbaaschtreggi drübber gän, wörd dè Bau von èm Baanübbergang i dè Reglè nimmi gneemigt, au wenn diè zuèlässigi Högschtgschwindigkeit nu bis maximaal 160 km/h gòt. Gnaueres reglèt s Ysèbaachrützungsgsetz (EBKrG). Uff dè Hauptschtreggè im Netz vo dè Dütschè Baan wörd aagschtrebt, d Aazaal vo dè Baanübbergäng immer witter z reduzyrè. Si wörrèd ersatzlos uffghobbè odder durch Übber- odder Unterfüürungè ersetzt. Anders als in èn Huufè andrè Länder chunnt uff eventuèlli Warnschilder nit piktographisch è Dampflok dèhèr, sondern sit 1992 èn modernè Elegtro-Drybzug.

D Andreaschrütz sin wyss un hèn èn rotè Rand. Sy chönnèd hochkant odder quer platzyrt wörrè, woby aa meegleisigè Streggè doppelti Andreaschrütz aabrocht wörrèd. Uff Ysèbaaschtreggè mit ènèrè zuèlässigè Högschtgschwindigkeit vo mee wiè 160 Kilometer pro Stund sin Baanübbergäng nit zuèglõ.

Blingglichtsignaal bschtôn uss ènèrè dreieggigè schwarzè Daflè mit zwei uff glycher Höchi aagordnetè rotè Wechselblingglichter odder ènèm rotè Blingglichtsignaal. Wenn d Übbersicht fäälè duèt, wörrèd mee un mee Drèèlüchtè inschtallyrt. Bi niveauglychè Baanübbergäng mit Blingglichtsignaal git s für d Schilder "beschrankter Bahnübergang" un "unbeschrankter Bahnübergang" è Zuèsatzdaflè mit dè Uffschrift „Blinklicht“. Sicherungè nu mit Blingglichtsignaal un ooni Schrankè sin i dè Schwiz uff Strõssè vobotè, wo mit èrè Gschwindigkeit vo mee wiè 50 Kilometer bro Stund gfaarè wörd. Öfters wörrèd Lichtzeichèaalaagè („gääl-rot“) bruucht. Analog zuè dè dütschè Aaruèfschrankè exischtyrèd "Bedarfsschrankè". Mò unterschydet èbbèfalls zwǜschè Halb- un VollschrankÈaalaagè. Usserdèmm git s no è Besunderheit vo Warnlüchtè aa Baanübbergäng in Form vo sogenenntè Blitzlüchtè, wo statt dè normalè Blingglichter bruucht wörrèd, wenn dè Übbergang nõch vill Sitè statt nur in ei Richtung gsicherèt wörrè muè. 
Z Öschterrych heißt d Chrützung vo dè Strõß mit èm Gleiskörper amtlich "Ysèbaachrützung (EK)". I dè Strõßèvokeersordnung wörrèd abber au d Begriff "Ysèbaaübbergang" un "Baanübbergang" bi dè Beschriibung vo dè entschprèchèndè Vokeerszeichè bruucht. D Abchürzung "BÜ" wörd dõdègegè niènè z Öschterrych bruucht.

Z Belgiè zeigèd alli gsichertè Baanübbergäng iri Bedrybsbreitschaft durch è toujours blinkendi wyßi Lampè aa. Wenn èn Zug dèhèr chunnt, schaalted sèlli ab un diè rotè Blingglichter blinkèd im Wechsèl. Blinggt diè wyß Lampè nit, so isch mit èm Defèkt vum Baanübbergang zu rechnè un dèsèll isch mit dè glychè Vorsicht wiè bi nèm nit technisch gsichertè Baanübbergang z übberquerè. Diè eifachè Andreaschrütz zeigèd ei Gleis, diè doppeltè Andreaschrütz zwei odder mee Gleis aa (luèg au im Bild). Hüfiger isch a dè Schrankè s Zeichè „Vobot für Faarzüüg aller Art“ (Zeichè 250) aabrocht.

Z Dänemark stôn bi dè Baanübbergäng rot-wyßi Andreaschrütz. Unter dè Andreaschrütz isch è (bei automatisch gesicherten Bahnübergängen) blaues Dreiegg aabrocht, wo nõch unnè zeigè duèt un èn rot-wyße Rand hèt. I sèllèm Dreiegg isch diè rot Blingglichtaalaag dinnè, wo blinggt, wenn èn Zug nôcher chunnt. Glychzitig gòt è Schällè abbè. D Schällè schällèt nu, bis d Halbschrankè odder d Vollschrankè zuè isch (bi 2 Schrankèdeil: wenn dè 1 Schrankèdeil dunné isch), abber s Blingglicht macht au witter, wenn d Schrankè dunnè sin. Bi unbeschranktè BÜ schällèt asè lang, bis es rote Blingglicht uusgòt.

Am 1. Juni 2016 hèt s z Dänemark a Streggè vo dè Danske Statsbaner mit Personèvokeer 612 Baanübbergäng gää, 432 dèvu sin mit Schrankè odder èm Warnsischteem gsicherèt un 180 sin nit technisch gsicherèt. Zyl vo dè Banedanmark isch es, bis 2018 sèbbi 180 nit gsichertè Baanübbergäng technisch z sichèrè odder uffzhebbè.

Z Frankrych sin nit technisch gsicherti Baanübbergäng mit èm Andreaschrütz un èm Stopschild uusgschtattet, s Schild hängt am glychè Mascht Meegleisigi Streggè wörrèd durch è erwittertes Andreaschrütz aazeigt. Diè bschranktè Baanübbergäng mit Blingglichtaalaagé hèn kei Andreaschrütz. Unter m Vokeersschild "BeschranktÈ Baanübbergang" stòt z Frankrych bi nèrè automatischè Aalaag immer dè Zuèsatz "Signal Automatique", suscht isch s èn Übbergang, wo von èm Boschtè bediènt wörd. S exischtyrèd no è baar französischi BÜ, wo von èm Baanwärter bediènt wörrèd. Aa meegleisigè Baanübbergäng hängt s Schild „UN TRAIN PEUT EN CACHER UN AUTRE“, wo druff hyywyst, dass uff èm hinterè Gleis è witterè Zug chò cha, wo vom Zug uff èm vorderè Gleis zèrscht vodeggt worrè isch. A nit technisch gsichertè Übbergäng wörrèd Pfiifdaflè mit èm Buèchschtaab "S" uffgschtellt, dõmit dè Lokfüürer pfiift, um dè Straßèvokeer warnè.

In Finnland sin d Warnchrütz un Schrankè i dè Farbè Rot-Gääl z findè. I dè Schrankè vo dè automatischè Baanübbergäng sin Warnlüchtè integryrt.

Diè technisch gsichertè Übbergäng hèn Warnschällè übber m Andreaschrütz. Wenn übber m Übbergang è Obberleitung èwäg gòt, so wörd sèll durch è gääles Zuèsatzschild mit Blitzsimbool aazeigt. Im ungsichertè Zuèschtand blinggt è wyyßi Lampè unter m Warnchrütz. Chunnt èn Zug nôcher, so gôn diè wyyß Lampè uus un diè rotè Blingglichter, hüt meischtens Wechselblingglichter, fangèt aa z blinggè un d Warnschällè fangt aa z lütè. Mèngmòl hört d Warnschällè mit èm Lütè uff, wenn dè Zug am BÜ aachò isch. Nit technisch gsicherti Baanübbergäng hèn mindeschtens ei Warnchrütz pro Faartrichtung. D Aazaal vo dè Gleis wörd au z Finnland mit dè Andreaschrütz aazeigt, wiè in andrè Länder wörrèd eifachi Andreaschrütz für eingleisigi Baanschtreggi un doppelti Chrütz für zweigleisigi Strèggè bruucht.

Z Ängland git s a gsichertè Baanübbergäng Warnblinggaalaagè, wo mit luxemburgischè Aalaagè voglychbar sin. Wenn èn Zug nôcher chunnt, lüchtet für 4 Sekundè è gääles Duèrliècht, welles aaschlièßend uusgòt, un zwei roti Wechselblingglièchter wörrèd aktiv. Sèlli Warnblinggaalaagè git s allei ooni Schrankè odder in Kombination mit Halb- un Vollschrankè. Ußerdèmm git s au hüfiger no wärterbediènti Baanübbergäng. Mò cha z Großbritanniè öfters no uff Baanübbergäng mit Klapp- odder Schièbdòr dräffè. An unbschranktè Baanübbergäng sin i jedem Fall Andreaschrütz aabrocht.

In Letzèbursch wörrèd diè meischtè Baanübbergäng mit èrè Blingglichtaalaag gsicherèt, wo dè dütschè stark ähnlè duèt. Anderscht wiè z Dütschland git s dört a beschranktè Baanübbergäng kei Andreaschrütz. S wörrèd uusschlièßlich Halbschrankè ygsetzt. A bschranktè Baanübbergäng stòt pro Faartrichtung mindeschtens ein wyyß-rot gschtreiftè Maschtè. A sèllèm isch èn wyyß/rot umrandetè schwarzè Signaalschirm aabrocht, uff dem zwei roti Blingglichter installyrt sin. Sèlli blinggèd abwechselnd, wenn è Yschaltung odder è Störung vorlyt. Sèlli Blingglièchter wörrèd èrscht uusgmacht, wenn nõch dè Durchfaart von èm Schinnèfaarzüüg d Schrankè widder i dè obberé Endlaag sin. Bi Zugchrützungè git s è Bsunderheit. Wenn wôrend dè Öffnung vo dè Halbschrankè nommòl èn Yschaltimpuls chunnt, bliibèd d Schrankè i dè momentanè Stellung stò. Nõch èrè Vorwarnzit vo 7 Sekundè gän d Halbschrankè denn widder zuè, ooni vornèwäg vollschtändig uff z gõ. Diè rotè Blingglièchter bliibèd permanènt ygschaltet. Diè meischtè Aalagè wörrèd mithǜlf vo Faarzüügsensorè im Gleis vo dè Schinnèfaarzüüg automatisch ygschaltet. Dört, wo s kei uusreichendi Yschaltschtreggi git, sin si signaalgschtüèrèt. Nit technisch gsicherti sowiè technisch gsicherti unbschrankti Baanübbergäng vofüègèd übber è waagrächts Andreaschrütz.
Z Holland ähnlèt s Uussää vo dè bschrankté Baanübbergäng sèbbèm i dè USA mit Wechselblingglièchter. Vor jeddem Baanübbergang stòt mindeschtens ei Andreaschrütz bro Faartrichtung. Wiè in andrè Länder wörd au dõ durch eifachi Andreaschrütz aazeigt, wenn d Baanschtreggi eingleisig odder durch doppelti, wenn si meegleisig isch. Normal sin Halbschrankè ("Automatische halve overwegbomen", churz AHOB). Alli Baanübbergangsartè hèn meischtens uff beidè Sitè wyyß-rot schraffyrti Warnbakè, a wellnè oft au è blaus Warnschild fescht gmacht isch. Sèll Schild wyyst bi meegleisigè Streggè uff d Wartepflicht bis zum Löschè vum Warnliècht hy, well no èn Zug (uss dè andrè Richtung) chò cha.

Unbschrankti Baanübbergäng mit èrè Lièchtzeichèaalaag ("automatische knipperlichtinstallatie", churz AKI) sin sit 2007 zuè bschranktè Übbergäng uusbaut odder stillglait worrè. Dè letschte vo sinèrè Art im Berych vum gröschtè Netzbedryber ProRail isch bim Bavinkelswäg z Almelo gschtandè un isch am 3. Juli 2015 stillglait worrè.

Z Schwedè dürfè d Züüg högschtens mit sèbbèrè Gschwindigkeit übber Baanübbergäng faarè: 140 km/h ooni Schrankè, 160 km/h mit Schrankè, 200 km/h mit Schrankè un Hindernisdetektor. Strõßèbenutzer maximaal 70 km/h ooni Schrankè mit Signaal, 90 km/h mit Schrankè. Z Schwedè hèt s 1993 öppè 12.000, 2005 öppè 8.500 Baanübbergäng gää, dõdèvu öppè 2.000 mit Schranké. Alli Übbergäng a zweigleisigè Streggè sin 2005 technisch gsicherèt. S git 26 uff dè E45 un füüf uff andrè Europastrõßè.

Bis zum Ändi vom Johr 2015 hét sich d Aazaal vo dè Baanübbergäng a befaarenè Streggè uff 7.146 voringerèt, uff "nit befaarenè" Streggè, wo nit stillglaitt sin, ligèd witteri 1.110 BÜ. Gsicherèt sin dèvu 2.787 a dè befaarenè un 179 a nit befaarenè Streggè.
Z Tschechiè un dè Slowakei zeigèd d Strõßèsignaal vo dè technisch gsichertè Baanübbergäng iri Bedrybsbreitschaft un Grundschtellung durch è wyyß blinggendi Lampè aa. Strõßenvokeersdeilnämmer dürféd uff èm Übberwäg i sèllèm Fall mit 50 km/h drübber faarè. Wenn dè Zug nôcher chunnt, blinggèt diè beidè obberè rotè Lampè abwèchselnd. Solang dè Zug nõch èm Uusschaltè i dè Schutzstreggè vo dè Gegèrichtung dinnè isch, sin d Strõßèsignaal dunkel. Dè Übberwäg darf vo Strõßèvokeersdeilnämmer mit 30 km/h bassyrt wörrè. D Strõßèsignaal git s als Haltlièchtaalaagè odder in Kombination mit Halb- odder Vollschrankè. I jeddèm Fall sin a unbschranktè Baanübbergäng quer ligèndi Andreaschrütz aabrocht. Hywyysschilder mit dè rotè Uffschrift "Pozor Vlak" („Achtung Zug“) ruèfèd ußerdèmm vor allem bi unbschranktè BÜ uff zum Obachtgää, sèbbi BÜ git s z Tschechiè no huufig.
D Regelung z Israel entschpricht im Sinn vo dè Uusschilderung witgehènd im dütschè Reglement wié s vor 1992 bschtandè hèt.

In dè USA isch jeddè Baanübbergang mit mindeschtens eim Vokeerszeichè „Railroad Crossing“ pro Faartrichtung gsicherèt. Isch am Baanübbergang mee als ei Gleis z übberquerè, so wörd d Aazaal vo dè Gleis uff eim Zuèsatzschild unterhalb vum Andreaschrütz aagää. Wenn è größeri Strõß è Baanlinniè chrützt, denn sichèrèd Halbschrankè un Wechselblingglièchter dè Baanübbergang. Diè meischtè vo sellnè Schrankèaalaagè vofüègéd übber ei mechanischi odder elegtronischi Warnschällè.

Früèner hèt s i dè USA statt dè hütigè Blingglichtaalaagè sognennti „Wig-Wags“: Uff èinèrè odder beidè Sitè vum Baanübbergang sin Maschtè mit èm Warnchrütz gschtandè, übber sellnè isch è beweglichi Schiibè mit èrè rotè Latèrnè ghängt isch. Wenn èn Zug nôcher chò isch, so bewegt sich d Schiibè mit rotèm Duèrliècht in èrè Schaukelbewegung hin un hèr un è Schällè hèt gwarnt. Sit neuschtem git s Warnsischteem, wo s Pfiifè von èrè Lokomotyv (i dè USA meischtens mit meerschtimmigè Fanfarè) übber Lutschprècher am Baanübbergang widdergää worrè, um d Strõßèvokeersdeilnämmer übber s Nôcherchò von èm Zug z informyrè. Dõdemit söll d Lärmbeläschtigung für d Lüt reduzyrt wörrè, wo a dè Baanschtreggi woonè düèn.

D bekannteschti Chrützung von èrè Baanschtreggi mit èrè Start- un Landebaan git s uff Madagaskar, woby d Baanschtreggi Manakara–Fianarantsoa d Landebaan vum Flughaffé Manakara niveauglych chrützt. Äänlichi Chrützungè git s odder hèt s au z Gisborne uff Neuseeland gää, z Kaunas z Litauè, Peschawar in Pakischtan, Dsjomgi (Komsomolsk am Amur) im Fernè Oschtè vo Russland un Wynyard uff Tasmaniè.

Videobyschpill uss unterschydlichè Länder


</doc>
<doc id="74023" url="https://als.wikipedia.org/wiki?curid=74023" title="Val de Ruz">
Val de Ruz

S Ruedolfstaal – uf Französisch: Val de Ruz – isch es Taal im Jura im Kanton Nöieburg.

Der Düütsch Name «Ruedolfstaal», wo sid em Middelalter bekant isch, wird hüt chuum me bruucht. S Wort "ruz" i dämm geografische Name chunt us der vorrömische Sprooch, wie der Nöieburger Romanischt und Nameforscher Andres Kristol ufzeigt het. Me darf s nid verwächsle mit em frankoprovenzalische Wort "ruz," wo «Bach» bedüütet.

S Taal lyt zwüsche der Bärglandschaft vo Schodfoo und der Stadt Nöieburg, wo am Nöieburgersee isch. Dur s Taal lauft der Fluss Seyon, wo bi Nöieburg unden in See mündet. S Taal het e Flechi vo öppe 45 Kwadratkilometer. Im Oschte vonnem stoot d Bärgchetti vom Chaumont bis zum Chasseral ufe und im Weschte die vom Mont Racine. Über die Hööchi goot d Passstrooos vo der Vue des Alpes und unde dure het’s es Dunäll vo der Kantonsstrooss und no eis für d Ysebahn.

De Lüüt i däm Piet seit me "les Vaudruziens".

Früener isch s Taal im nöieburgische Bezirk Val-de-Ruz gsi; jetz het der Kanton Nöieburg keini Bezirke meh. Es git aber no d Region Val-de-Ruz.

D Ortschafte im Val de Ruz sin:


Vo dene isch Valangin no en eigeni Gmeind blibe; alli andere sin sid der grosse Gmeindfusion vo anne 2013 jetz i der nöje Gmeind Val-de-Ruz zämegschlosse.




</doc>
<doc id="74025" url="https://als.wikipedia.org/wiki?curid=74025" title="Hebel-Denkmal (Basel)">
Hebel-Denkmal (Basel)

S Hebel-Dänkmool isch es Dänkmool, wo z Basel stoot.

Es erineret eim an bedütend Dichter vo der alemannische Sprooch, en Johann Peter Hebel. Dä isch eine vo den erschte grosse Schriftsteller gsi, wo mit sine alemannische Wärch wytume bekant worden isch; der Name isch i der Drüüländerregion no hüt läbig, und au i der Gschicht vo der düütsche Literatur het er en feschte Platz.

Das Dänkmool het me z Basel lo ufstelle, will der Hebel dört uf d Wält cho isch. S Projäkt für das Wärch isch vo der Basler Hebelstiftig mit treit worde, wo ane 1860 zum hundertsche Geburtstag vom Dichter entstanden isch und sidhär s Adänke an iin all Joor wider tuet pfläge.

S Dänkmool stoot z Basel uf der Lischte vo de gschützte Kulturgüeter.

Scho ane 1862 het der Profässer Wilhelm Wackernagel der Basler Kunschtkomission vorgschlage, es grosses Dänkmal füre Hebel lo z mache; do isch den aber nüüt drus worde. Es isch am 12. Jänner 1897 gsi, wo der Basler Sekundarlehrer Ferdinand Schwarz imene Vortraag dervo het afo rede, me sell jetz doch son es Dänkmool ufstelle, und das wär am beschten uf em Petersplatz, im Kwartier wo der Hebel ufgwachsen isch. Bim Fritz Burckhardt, em Presidänt vo der Hebelstiftig, und anderne Lüüt isch die Idee guet acho, me het es Komitee ygsetzt, und das het au d Hülf vo der Basler Regierig übercho. D Hebelstiftig het derfür Gält gsamlet. Ane 1899 het me vor em «Hebeltag», am 3. Maie, s Monumänt mit eme schöne Fäscht ygweit, wo vil Basler und au prominänti Lüüt us der baadische Nochberschaft derby gsi sind; der Schöpfer vom Wärch, der Max Leu, isch nümme derzue cho, er isch churz vorhär gstorbe. Der Basler Verlag Gebrüder Bertschi het für das Fäscht en Kunschtdruckcharte usegää, wo der Basler Künschtler Hans Süffert (1868–1945) zeichnet het; me gseht druff em Hebel sini Figuur und au es Medalion füre Bildhauer vom Dänkmool.

Der Entwurf fürs Dänkmool het uf Yladig vo de Basler der Bärner Bildhauer Max Leu (1862-1899) gmacht, wo z Basel sin Pruef glert het und dört uf d Zeichnigsschuel ggangen isch; är isch im spoote nüünzääte Joorhundert für sis monumäntale Buebebärg-Dänkmol z Bärn bekant worde. Uf Basel het der Künschtler au mol Entwürf für nes plaanets Dänkmool ufe Bürgermeischter Wettschtei gschickt, wo aber den wäge der Lokalpolitik nid usgfüert worden isch.

Uf em Platz am Petersgraabe, em Peterskirchplatz, stoot s Dänkmool vor der spootgotische refermierte Peterschilche, wo drin der Hebel dauft worden isch. D Chilche git em en schöne Hindergrund. Drumume het’s Böim und au Bänkli zum bim Dichter absitze. S Objäkt isch öppe vier Meter höch. Es het oben e plastischi Figuur vom Hebel, e Büschte, wo der Chopf und e Deil vom Oberkörper zeigt. Das Stück het e Güsserei z Paris nach em Leu sim Modäll us Bronze ggosse. Der Basler Germanischt, Gymi- und Unilehrer, Journalischt und Hebelforscher Albert Gessler (1862–1916), wo gwüsst het, ass der Bildhauer vil i de «Alemannische Gedicht» gläse het, schribt derzue: «Max Leu trug […] ein echtes Bild des Dichters in seiner Seele und hat darum, in leichter Anlehnung an das porträtmässig Gegebene, mit genauer Festhaltung des Kostüms der Bilder, denjenigen Hebel gestaltet, den er als den wahren empfand und den auch wir als den echten und rechten empfinden: den freundlichen Wiesenthäler Dichter, dem aber in den Mundwinkeln der Schalk sitzt …» D Bronze isch uf emene höche Sockel us Granit vom Gotthard und Chalchschtei vo Savonnières z Lootringe. Drumume hanget e rychi, au us däm Schtei useghaueni Girlande vo Blueme, wo im Garte und ufem Fäld wachse. D Schteihauerarbet isch nach em Leu sinen Entwürf z Basel im Atelier vom Schteimetz Gürtler gmacht worde. Uf der vordere Syte, underem Hebel, isch uf em Schtei mit Buechstabe, wo vor der Front wien es Relief chly fürechöme, d Schrift z läse: «J. P. Hebel / 1760–1826», und uf der hindere Syte vom Sockel stoot au en Inschrift, wo ygraviert und mit guldiger Farb uszeichnet isch: «Gestiftet von Verehren Hebels in Basel 1899».

Anderi Sache, wo z Basel an Johann Peter Hebel erinere, sind:

Anderi Dänkmööler füre Hebel:

Und es git es Dänkmool für d Muetter vom Hebel, d Ursula Hebel; das stoot sid 1968 bi Brombach.




</doc>
<doc id="74026" url="https://als.wikipedia.org/wiki?curid=74026" title="Max Leu">
Max Leu

Der Max Leu (* 26. Februar 1862 z Soledurn; † 4. Februar 1899 z Basel) isch e Schwiizer Bildhauer gsi.

Der Leu isch der Soon gsi vom Adam Leu vo Rohrbach. Er het z Basel der Pruef vom Bildhauer gleert und isch dört au id Zeichnigsschuel ggange. Sid 1881 isch er z Paris gsi, wonner bim Léopold Morice gschaffet und uf der Ecole des Beaux-Arts gsi isch. Bi Weppewärb, wonner mit eigete Wärch mitgmacht het, isch er mit Medalie uszeichnet worde.

I der Schwiiz het er der gröscht Erfolg gha, wo sin Entwurf für s Buebebärg-Dänkmool z Bärn agnoo worden isch und er das grosse Monumänt vo 1892 bis 1897 het chönne usfüere. Derno het er au d Zeichnige für s Hebeldänkmool z Basel gmacht, wo 1899 ygweiht worden isch, churz nachdämm der Max Leu gstorben isch.



</doc>
<doc id="74027" url="https://als.wikipedia.org/wiki?curid=74027" title="Dorothea Wehinger">
Dorothea Wehinger

D Dorothea Wehinger (* 21. Jänner 1963 z Semmerenga) isch e dytschi Bolitikeri (Bindnis 90/Di Griene) un syt 2016 Mitglid vum Landdag vu Bade-Wirttebärg.

D Wehinger isch mit sibe Gschwischter ufgwachse. E Schweschter zuen ere isch d Gerlinde Kretschmann, d Frau vum bade-wirttebärgische Minischterbresidät Winfried Kretschmann. Si isch z Loez uf d Volksschuel gange un derno uf di Hecher Handelssschuel z Semmerenga, wu si di Mittler Ryfi gmacht het. No dr Schuel het si z Semmerenga Apedekehälferi glehrt un derno im Landeschrankehuus Semmerenga gschafft. Anne 1975 het si an dr Fachschuel fir Sozialpedagogik z Fryburg en Abschluss as Erzieheri gmacht. Vu 1975 bis 1977 het si z Enzkofa e Chinderschuel glaitet, vu 1977 bis 1979 het si as Erzieheri in eme Jugedzäntrum z Lübeck gschafft. Anne 1979 isch si uf Singe gange un het dert bis 1983 as Jugedreferänti vum kadolische Jugedbiro gschafft. Vu 1983 bis 1991 isch si in Elterezyt gsii. Im Singemer Stadtdail Friedinge het si vu 1993 bis 2002 as Laiteri vu dr Chinderschuel gschafft un ab 2003 het si freiberuefli Furtbildige fir Bscheftigti an Chinderdagesstette aabote. 

D Wehinger isch ghyrote un het drei Sihn.

Vu 2004 bis 2009 un wider syt 2014 isch d Wehinger Mitglid vum Chraisdag vum Landchras Konschtanz. Syter anne 2014 isch si derzue Gmairreti z Steißlingen. 

Bi dr Landdagswahl 2016 het si s Erschtmandat im Wahlchrais Singe gwunne. 

Im Landdag isch si stellverdrättendi Vorsitzeri im Uusschuss fir Europa un Internationals un Mitglid im Uusschuss fir Sozials un Integration. Stellverdrättend Mitglid isch si im Uusschuss fir Finanze, im Uusschuss fir Kultus, Juged un Sport, im Uusschuss fir Wisseschaft, Forschig un Chunscht, im Uusschuss fir Umwält, Klima un Energywirtschaft, im Uusschuss fir Ländlige Ruum un Verbruucherschutz un im Uusschuss fir Verchehr.




</doc>
<doc id="74029" url="https://als.wikipedia.org/wiki?curid=74029" title="Bruno Ganz">
Bruno Ganz

Der Bruno Ganz (* 22. März 1941 z Züri; † 16. Februar 2019 z Au, Wädischwiil) isch e Schwiizer Schauspiiler gsi.

Der Bruno Ganz isch im Zürcher Kwartier Seebach als Sonn von ere Arbeiterfamilie uf d Wält cho. Er het scho mit Sächzääni s erschte Mol im ene Film chönne ufträtte; es isch im Film "Der Herr mit der schwarzen Melone" gsi. Sini Uusbildig as Schauspiiler het er im Zürcher Büünestudio übercho.

Der Ganz het z Düütschland am «Junge Theater Göttinge» und am «Theater am Goetheplatz» z Breeme und spöter denn am Zürcher Schauspiilhuus gschaffet. Sid 1967 het er vil Theaterstück mit em Peter Stein uf d Bei gstellt. Er het au z London und z Berlin a der «Schaubüüni» gspiilt, derno öppen au z Bochum und uf de Salzburger Feschtspiil und am Wierner Burgtheater. Und me het ne in meh als hundert Film chönne gseh. 1965 het er d Sabine Ganz ghürootet, spöter het er mit der Ruth Walz zämegläbt.




</doc>
<doc id="74030" url="https://als.wikipedia.org/wiki?curid=74030" title="Svenska Superligan">
Svenska Superligan

D Svenska Superligan isch di höchst Unihockeyliga vo Schwede. Si bestaat us 14 Teams.

D "Svenska Superligan" isch 1995 mit em Name "Elitserien" gründet worde und het d "Division 1" als höchsti Liga abglöst. Für d Saison 2007/08 isch d Liga in "Svenska Superligan" umbenennt worde und im Jahr denaa isch en Ufstockig vo 12 auf 14 Teams bschlosse worde.

D Saison startet im ene normale Ligasystem, wo all Teams je zweimal gegenand spiiled. Sit de Saison 2016/17 gits es Conference-System, wo di nördlichste und die südlichsten sibe Mannschafte vor de Rückspiil no je eimal gegenander spiiled. So dass 32 Spiil pro Saison gspiilt werded. Nachher spiiled di acht beste Teams vo de Liga d Play-offs im ene Best-of-5 Format gegenand. Nur s Finale isch denn es einzigs Entscheidigsspiil. Neb de Meisterschaft gits no en Pokal, de "Ligacupen".





D "Premier Floorball League" (PFL) isch e neu planti schwedischi Liga, wo im September 2019 starte sött. De Ursprung vo dere plante Konkurrenzliga isch en Konflikt zwüschet em schwedische Verband (SIBF) und de FSSL, enere Gmeinschaft wo d Interesse vo de Verein vertrette sött. D FSSL forderet, dass d Vermarktigsrecht für d SSL ane unabhängigi Organisation übertreit werde sölled, zum si so attraktiver gstalte zchönne. De schwedischi Verband het das aber abgleent.

D Zuekunft, aber au d Uswürkige vo dere neue Liga uf s internationale Unihockey sind no unbekannt. S wird zum Bispiil au vermuetet, dass d Spiiler wo i de PFL spiiled von ere Nominierig für d Nationalmannschaft usgschlosse sind.








</doc>
<doc id="74031" url="https://als.wikipedia.org/wiki?curid=74031" title="Renate Franz">
Renate Franz

D Renate Franz (* 18. Novämber 1964 z Solingen) isch a dytschi Schurnalischti.

Si isch d Dochter vom Ernst Franz und vo der Arbeiterpolitikerin und Mundertschriftstellerin Aenne Franz us em Rhyland.

Si het a der Uni Köln studiert und derno bi der"Kölnische Rundschau" und em Verlag "Informationspresse" gschaffet.

Spezialisiert het si sech uf Pricht us em Sport. Vo ihre git’s Biografye vom Weloschurnalischt Fredy Budzinski und vom Welowältmeischter Albert Richter.



</doc>
<doc id="74035" url="https://als.wikipedia.org/wiki?curid=74035" title="Halten">
Halten

Halten stoht för:

und witers:
Halten isch de Familiename vo:


</doc>
<doc id="74036" url="https://als.wikipedia.org/wiki?curid=74036" title="Historisch-Biographisches Lexikon der Schweiz">
Historisch-Biographisches Lexikon der Schweiz

S Historisch-Biografische Lexikon vo der Schwiiz, churz: HBLS, isch es Nochschlagewärk über d Gschicht vo der Schwiiz.

Uf Französisch heisst s Dictionnaire historique et biographique de la Suisse.

S grosse Lexikonprojäkt het der Nöieburger Verleger Victor Attinger (1856–1927) agfange, wo scho s "Geografische Lexikon vo der Schwiiz" useprocht het. Die Allgemein Gschichtforschendi Gsellschaft vo der Schweiz het s Wärch usegää.

Es sind i beidne Sprooche, Düütsch und Französisch, sibe Bänd worde, wo Artikel vo Hischtoriker us der ganze Schwiiz drin sind, und die Büecher sind i der Zyt vo 1921 bis 1934 usecho. Der Inhalt vom HBLS het Artikel über d Gschicht vo Lüüt, vo de Ortschafte und de Kantöön und anderne geografischi Rüüm im Land und au drumume, und es git Byträäg zu aller Gattig psundere gschichtleche Fänomeen.

Fasch es Joorhundert spöter isch s nöchschte Schwiizer Gschichtslexikon usecho, s Historische Lexikon vo der Schwiiz.



</doc>
<doc id="74037" url="https://als.wikipedia.org/wiki?curid=74037" title="Elke Zimmer">
Elke Zimmer

D Elke Zimmer (* 24. Mai 1966 z Sendelfenga) isch e dytschi Bolitikeri (Bindnis 90/Di Griene) un syt em 12. Dezämber 2016 Mitglid vum Landdag vu Bade-Wirttebärg.

D Zimmer isch z Sendelfenga ufgwachse un dert uf d Schuel gange. Noch em Abitur anne 1985 het si bis 1987 bi dr Chraissparkass Beblenga Bankchauffrau glehrt. Vu 1987 bis 1989 het si an dr Universitet Hohheim Wirtschaftswisseschafte studiert un derno vu 1989 bis 1992 Wirtschaftspedagogik an dr Universitete Mannem un Kingston (GB). Z Brusel het si 1993 bis 1995 dr Vorberaitigsdienscht fir s Lehramt an berueflige Schuele gmacht un nocherdani vu 1995 bis 1998 as Studieassessori bzw. schließlig as Studiereeti an dr Walter-Eucken-Schuel z Charlsrue unterrichtet. Vu 1998 bis 2003 isch si in Elterezyt sgii. Ab 2003 bis 2016 het si bim Internationale Bund Mannem unterrichtet un driberuuse isch si syt 2003 Dozänti an dr Mode- un Grafikdesignschuel Manuel Fritz z Mannem. 

D Zimmer isch ghyrote un het drei Chinder.

Vu 2005 bis 2014 isch d Elke Zimmer Mitglid vum Bezirksbyroot Neckarau gsii. Syter anne 2014 isch si Mitglid vum Gmairoot z Mannem 

Bi dr Landdagswahl 2016 isch si Ersatzkandidati im Wahlchrais Mannem II gsii. Noch em Dod vum Wolfgang Raufelder isch d Zimmer zum 12. Dezämber 2016 in Landdag noogruckt.

Im Landdag isch si Mitglid im Uusschuss fir Kultus, Juged un Sport un im Uusschuss fir Verchehr. Stellverdrättend Mitglid isch si im Standigen Uusschuss, im Uusschuss fir Inners, Digitalisierig un Migration, im Uusschuss fir Finanze, im Uusschuss fir Wirtschaft, Arbet un Wohnungsböu, im Uusschuss fir Umwält, Klima un Energywirtschaft, im Uusschuss fir Sozials un Integration, im Uusschuss fir Europa un Internationals un im Petitionsuusschuss




</doc>
<doc id="74038" url="https://als.wikipedia.org/wiki?curid=74038" title="Saules">
Saules

Saules isch de Name vo däne Ort:



</doc>
<doc id="74039" url="https://als.wikipedia.org/wiki?curid=74039" title="Saules NE">
Saules NE

Saules isch es Dorf im Kanton Nöieburg.

Es ghört hüt zu der grosse Gmeind Val-de-Ruz. Die isch ufen 1. Jänner 2013 entstande, wo sech fasch alli Gmeinde im Tal Val de Ruz zämetoo hän zum en einzegi Gmeind z bilde. Eini vo dene füfzää alte Gmeinde isch Fenin-Vilars-Saules gsi, wo s Dorf Saules derzue ghört het.

Saules isch bis anne 1888 no en eigeti chlyni Dorfgmeind gsi, und denn erscht het sech die mit Fenin und Vilars zun ere gmeinsame politische Gmeind vereiniget.

Saules lyt am öschtleche Rand vom breite Tal Val de Ruz und zwüschen em Nordfuess vom Bärg Chaumont und em Fluss Seyon. Am Seyon stoot die alt Müli vo "Bayerel". Unden am Dorf verby goot di alti Strooss, wo me vo Nöieburg s Tal uuf uf Le Pâquier chunt und übere Bärgpass "Col des Bugnenets" is Sankt Immertal goot. Am stotzige Nordhang vom Chaumont isch der Dorfwald "Forêt de Saules". Im Südweschte vo Saules lyt s Dorf Vilars, im Weschten ännet em Seyon isch Engollon und im Nordoschte s Dorf Savagnier.

Im Gmeindwappe vo Fenin-Vilars-Saules het me as alts Wappezeiche vo Saules gseh: uf Guld zwöi gchrüzti schwarzi Bieli.

Der Ortsname vom Dorf isch anne 1269 s erschte Mol in ere Urkunde z lääse.




</doc>
<doc id="74040" url="https://als.wikipedia.org/wiki?curid=74040" title="Maurice Evard">
Maurice Evard

Der Maurice Evard, wo am 30. Juni 1938 uf d Wält cho isch, isch e Lehrer und Hischtoriker usem Kanton Nöieburg.

Der Maurice Evard isch im Dorf Chézard-Saint-Martin, wo im Val de Ruz im Nöieburger Jura lyt, anne 1939 uf d Wält cho; spöter isch er uf Cernier, s Nochberdorf vo Chézard, go wohne. Sid sinere Jugendzyt het er i den Ortschafte wonner ufgwachsen isch s tradizionelle Läbe vo de Buure und de Handwärcher mit all ihrne alte Gräät agluegt; er het gmerkt ass es Arbetsforme gsi sin, wo me deilwys bi der modärnere Läbenswys nodisno uufgää het.

Er isch denn vo Pruef Lehrer worde und het vo 1958 bis 1969 z Fontainemelon, emene andere Dorf vom Val de Ruz, Schuel ggää, und derno het er a der Uni Nöieburg d Gschicht studiert.

Sid 1976 het der Evard ei Schrift um die anderi zu Frooge vo der Regional- und der Kantonsgschicht, über d Geografy und d Wirtschaft vom Tal, zu der Volchskund und über Boudänkmööler wie öppe s Schloss z Valangin unde useprocht. Er het Büecher über die einzelne Dörfer vom Val de Ruz gschribe. Und vo ihm sind vil Artikel über Nöieburger Sache im Historische Lexikon vo der Schwiiz.

Er isch der Leiter vom Bezirksmuseum z Valangin gsi, wo der kantonale Gsellschaft "Société d’histoire et d’archéologie du canton de Neuchâtel" ghört. Und er het sech as Redakter vo der Zytschrift "Nouvelle Revue neuchâteloise" engaschiert. Und vom Kanton het er d Ufgab übercho, bi der offizielle Buechreihe über d Kantonsgschicht "Histoire du pays de Neuchâtel" mitzmache, wo anne 2002 usecho isch. So isch der Maurice Evard wyt übere Kanton Nöieburg use as Hischtoriker bekant worde.



</doc>
<doc id="74042" url="https://als.wikipedia.org/wiki?curid=74042" title="Alfred Escher">
Alfred Escher

Der Alfred Äscher isch am 20. Februar 1819 z Züri uf t Wält choo und am 6. Dezämber 1882 i de Ängi gstoorbe. Är isch e Schwiizer Politiker und Undernämer gsii.

Der Äscher isch vo der alte Zürcher Familie Äscher vom Glas gsii. Sin Vatter Heinrich Äscher (1776–1853) hät 1815 d Lydia Zollikofer vo Altenklinge (1797–1868) ghüraate. Ihri Chind sind d Clementine (1816–1886) und de Alfred gsii. De Heinrich Äscher hät i de Ängi s Landhuus "Belvoir" poue, wo der Alfred Äscher spöter bis zu sim Läbesändi gwoont hät. 1857 hät der Alfred d Augusta Uebel (1838–1864) ghüraate, ihri Dochter isch d Lydia Welti-Escher gsii.

Vo 1835 bis 1837 isch der Alfred Äscher ufs Zürcher Obergymnasium ggange, und bis 1842 hät er a de Uni Züri Jus studiert. Är isch bim Zofingerverein gsii und anne 1840 dem sin Zäntralpresidänt. 1844 isch er z Züri Privatdozänt woorde; är hät sich scho früe zu wirtschaftlechen und politische Fraage ggüsseret, öppen au mit Artikel für t Zürizytig.

1844 isch der Alfred Äscher Zürcher Groossraat woorde, 1847 Staatsschryber und 1848 Regierigsraat. Anne 1848 hät en s Zürcher Stimmvolch für de nöi ggründet Bundesstaat in Nationalraat gwäält. Är hät ghulfe 1855 s Poly z Züri yzrichte. 

As Bundespolitiker hät der Äscher 1852 au glueget s Ysebaangsetz durezbringe, wo gsäit hät, i de Schwiiz sölle d Baane vo Private gmacht wèrde. Na im glyche Jaar isch uf syni Iniziative d Nordoschtbaan uf t Bei gstelt woorde und 1856 dänn d Kreditaastalt, wo bsunders au für s Gält vo de grosse Ysebaanprojäkt glueget hät. Wo men uf ere Internazionale Komferänz ane 1869 abgmacht hät, e grossi Baan kweer dur t Alpe z boue, wo dure Gottert sell gaa, isch d Läitig vo de 1871 ggründete Gottertbaan au bim Äscher gsii. Dèè schwirig Bou isch tüürer cho as am Afang tänkt, und so het men am Änd em Äscher d Fääler id Schue gschobe und en vom Projäkt wider usgschlosse und en 1880 nöd emal zu de Fyyr vom Durchstich vom Gottertdunäll yglade. 

Am 6. Dezämber 1882 isch der Alfred Äscher gstoorbe; sis Grab isch zeerscht i de Ängi gsii und 1925 in Fridhoof Manegg choo. Vom Bildhauer Richard Kissling isch s Dänkmaal, wo sid 1889 näbet em Zürcher Hauptbaanhoof staat und e die Person erinneret.

Zum zwöihunderschte Joorestag sid der Äscher uf t Wält cho isch het’s am zwänzigschte Februar 2019 z Züri a der ETH en ofizielli Fyr ggää mit Aasprooche vo der ETH-Räktorin Sarah Springman, em Presidänt vo der Credit Suisse Urs Rohner, em Bundespresidänt Ueli Maurer und em Äscher-Biograaf Joseph Jung.




</doc>
<doc id="74043" url="https://als.wikipedia.org/wiki?curid=74043" title="Richard Kissling">
Richard Kissling

Der Richard Kissling isch am 15. April 1848 im soledurnische Dorf Wolfwil uf d Wält cho und am 19. Juli 1919 z Züri gstorbe. Er isch e Schwiizer Bildhauer gsi.

Zerscht het der Kissling as Stukkatöör gschaffet, und denn isch er uf Rom ggange, won er drizää Joor lang gläbt het. I der Schwiiz met men en gleert gchönne, wonner uf der Landesuusstellig z Züri anne 1883 e Büschte vom Politiker und Undernäämer Alfred Escher, wo eis Joor vorhär gstorben isch, zeigt het. Drufabe het men em grad der Uuftrag ggä, zum Adänke a dä Maa en grosse Brunne mit emene Dänkmool füre Escher z mache. Das Monumänt stoot vor em Zürcher Hauppaanhof.

Psunders bekant isch em Kissling sin "Tell," s Dänkmool ufe Wilhelm Tell z Altdorf im Kanton Uri.

Anderi bedüütendi Wärch vonnem sind öppe d Figuure und Büschte und Grabschteine oder Dänkmööler vom Herzog Karl Wilhelm Ferdinand vo Braunschweig-Wolfenbüttel, vom Karl Culmann, em Arnold vo Mälchtal, em Gottfrid Chäller, em Benedikt Fontana und ufe Vadian.

Mit em Ferdinand Hodler, em Rudolf Koller und em Albert Welti het er 1897 d "Künstlervereinigung Züri" ggründet. Er isch Eerebürger vo Züri und Altdorf gsi. Sis Grab isch im Zürcher Fridhof Sylfäld.



</doc>
<doc id="74044" url="https://als.wikipedia.org/wiki?curid=74044" title="Combes NE">
Combes NE

Combes isch es chlyses Dorf i der Gmeind Le Landeron vom Kanton Nöieburg.

S Dörfli lyt am Südhang vom Jura oben a de Räbbärge. 

Es isch bis 1875 en chlyni eigeni Gmeind gsi. Denn isch die der Gmeind "Le Landeron-Combes" zuedeilt worde, und sid 1888 ghörts ganz zue Le Landeron.

Bis Änds 2017 isch s Piet im Bezirk Nöieburg gsii; denn het der Kanton d Bezirk abgschafft.

Z Combes stoot die alt Kapälle us em 17. Joorhundert uf em Platz, wome en schöni Uussicht wyt über s Land undedra het.


</doc>
<doc id="74045" url="https://als.wikipedia.org/wiki?curid=74045" title="Gabi Rolland">
Gabi Rolland

D Gabriele Rolland (* 6. Dezämber 1963 z Känzinge) isch e dytschi Bolitikeri (SPD) un syt 2011 Mitglid vum Landdag vu Bade-Wirttebärg.

D Gabi Rolland isch z Ämmedinge as Dochter vun eme Hilfsarbaiter un ere Verchaiferi ufgwachse un dert au uf d Grundschuel un s Gimnasium gange. Noch em Abitur anne 1983 het si bis 1987 dr Vorberaitigsdienscht fir dr ghobe Dienscht un e Studium an dr Fachhochschuel fir effetligi Verwaltig z Kähl gmacht. Anne 1987 het si s Staatsexame zur Diplom-Verwaltigswirti gmacht. Derno het si bis 2011 bim Landrotsamt Ämmedinge gschafft as Sachbearbaiteri im Amt fir Umwältschutz. Ihri Schwärpinkt sin Wasser-, Bode-, Immissions- un Naturschutzrächt gsii, speter isch si zueständig gsii fir d Zämenarbet iber d Gränze. Si isch ghyrote un wohnt syter anne 1989 z Fryburg.

D Rolland ghert syter 1984 dr SPD aa. Aafang s isch si bi dr Jusos aktiv gsii, speter isch si stellverdrättendi Vorsitzeri vum Chraisverband Ämmedinge gsii. Noch em Umzug uf Fryburg isch si in dr SPD-Ortsverain im Stielinger aktiv wore, zerscht as Bysitzeri, speter as Kassiereri un derno au as Vorsitzeri. Anne 1997 isch si in Fryburger Gmairot gwehlt wore.

Bi dr Landdagswahl 2011 isch si iber s Zwaitmandat im Wahlchrais Fryburg II in bade-wirttebärgische Landdag gwelhlt wore. Si het derno s Amt as Stadtreti niderglait. In dr Legislaturperiod 2011–2016 isch si Mitglid im Umwält-, Wisseschafts- un Petitionsuusschuss gsii un au im Uusschuss fir dr Ländli Ruum.

Bi dr Landdagswahl 2016 het si im Wahlchrais Fryburg II mit 13,8 % vu dr Stimme wider e Zwaitmandat gwunne. In dr aktuälle Legislaturperiod isch si Mitglid im Uusschuss fir Wisseschaft, Forschig un Chunscht un im Uusschuss fir Umwält, Klima un Energywirtschaft, derzue im Untersuechigsuusschuss „Zulagen Ludwigsburg“ un im Oberrhyroot. Stellverdrättend Mitglid isch si im Uusschuss fir Finanze, im Uusschuss fir Sozials un Integration, im Uusschuss fir Verchehr, im Uusschuss fir Europa un Internationals un im Uusschuss fir Ländlige Ruum un Verbruucherschutz.

Si isch Sprächeri vu dr SPD-Fraktion fir Umwält- un Naturschutzbolitik, Hochschuelbolitik un fir studäntischi Aaglägehaite

Uf em SPD-Landesbarteigag am 22. Oktober 2016 z Hailbrunn isch d Rolland zur stellverdrättende Landesvorsitzeri gwehlt wore.

D Gabi Rolland isch Mitglid im Byrot vu dr Chunschtstiftig Bade-Wirttebärg. Derzue isch si Mitglid bi dr AWO, em BUND, dr NaturFreunde e. V., dr DLRG, bim Dt. Frauenring Breisgau e. V., dr Europa-Union, dr Gewerkschaft ver.di, dr Jugendberatung Freiburg e. V., dr Kreisverkehrswacht, em Mieterverein, em Nachbarschaftswerk Freiburg, em Verain Obdach für Frauen, em Elteschterot vu dr Chryzchilche Fryburg, em VCD un dr West-Ost-Gesellschaft.



</doc>
<doc id="74047" url="https://als.wikipedia.org/wiki?curid=74047" title="La Coudre NE">
La Coudre NE

La Coudre isch en Ort im Kanton Nöieburg.

Früener isch es en eigeti Gmeind gsii. Anne 1930 het sech die nach ere Volchsabstimmig der Stadt Nöieburg agschlosse. Hüt isch s es Stadtkwartier.

Der Ortsname vo La Coudre cha mer in ere Urkund vo anne 1143 s erschte Mol lääse.

Im Piet vo "La Coudre", wo im Nordoschte vom Stadtzäntrum am Jurafuess lyt, sin d Wyler und di hüttige Stadtkwartier "Monruz" und "La Favarge" am Nöieburgersee unden und s Chlooschter "Fontaine-André," wo in ere Liechtig ufeme chlyne Platoo am Bärghang obe stoot..

Vo La Coudre uus goot s Standsäilbaan ufe Chaumont.

Bi Monruz isch am Seeufer s Hotel "Palafitte," wo uus einzelne Chäschte uf Pföschten im See bstoot.


</doc>
<doc id="74048" url="https://als.wikipedia.org/wiki?curid=74048" title="Sarah Springman">
Sarah Springman

D Sarah Springman (* 26. Dezämber 1956 z London) isch en änglischi Ingenieurin, Profässorin vom Poly z Züri und e Spitzesportlerin.

D Springman het a der Uni Cambridge studiert und nach em Abschluss mit em Bachelor anne 1978 zerscht i der Induschtry gschaffet. Zu ihren Uufgabe hän geotechnischi Projäkt i verschidene Länder ghört. 1989 het si z Cambridge im Fach Bodemechanik promoviert. Im Milidäär isch si bi de "Royal Engineers" gsi.

Sid 1990 het si a der Uni Cambridge glehrt, 2013 isch si Eeredokter vo der Uni Bath worde und 2016 au vo der Uni Bärn. 1997 het si as Profässorin für Geotechnik a der ETH Züri agfange. Si het s Zürcher Netzwärch für Naturgfoore gleitet, und sid 2015 isch si d Räktorin vom Poly.

S Sarah Springman het grossi Erfolg im Triathlon gha; drüümol isch si Öiropameischterin worde. Si isch Eeremitgliid vo der Internazionale Triathlon-Union, und vo 2008 bis 2012 isch si im Britische Olympische Komitee gsi. Für d Leischtigen im Sport het me se anne 1997 z Ängland uuszeichnet als Offizierin vom "Order of the British Empire" und 2012 as "Commander of the Order of the British Empire".




</doc>
<doc id="74049" url="https://als.wikipedia.org/wiki?curid=74049" title="Claude Goretta">
Claude Goretta

Dr Claude Goretta (* 23. Juni 1929 z Gämf; † 20. Februar 2019 au dert) isch e Schwyzer Filmregisseur un Färnsehproduzänt gsii.

Dr Claude Goretta het no dr Schuel an dr Universitet Gämf Rächtswisseschafte studiert. Aafangs 1950er Johr het er zäme mit em spetere Filmerkolleg Alain Tanner en Filmclub grindet. Wu si d Glägehait bote het, het er Kirs am Londoner British Film Institute gmacht. Zäme mit em Tanner het dr Goretta 1957 mit „Nice Time“ en Churzfilm iber s nächtli Lääben am Londoner Piccadilly Circus drillt, wu uf em Feschtival z Cannes en Pryys gwunne un vyl Kritikerlob brocht het.

Anne 1958 isch er retuur chuu in d Schwyz un het Karrierre gmacht as Färnsehproduzänt mit Dokumäntatione, vyl Folge vu dr Serie „Continents sans visa“ un filmische Umsetzige vu Theaterstuck. Im Johr 1968 het er mit em Alain Tanner, em Jean-Louis Roy, em Michel Soutter un em Yves Yersin d Produktionsfirma „Groupe de 5“ grindet.

No "Der Verrückte" (1970),wu dr Pryys vu dr Schwyzer Kritiker Verainigung as Beschte Schwyzer Film vum Johr iberchuu het, isch "Hochzeit im Grünen" (1971) entstande.

Scho bal het dr Goretta internationali Anerkännig fir syni lychte Kumdine un sensible Porträt vu naive Provinzburger kriegt. Dr erscht international Erfolg het er mit "Die Einladung" ghaa, wu anne 1973 an dr Internationale Filmfeschtspiil vu Cannes dr Spezialpryys vu dr Jury iberchuu het. "Die Spitzenklöpplerin" mit dr Isabelle Huppert, wu dertemol no chuum eber gchänt het, isch 1977 z Cannes premiert wore, un fir "Der Tod des Mario Ricci" (1983) het dr Gian Maria Volontè z Cannes e Pryys as männlige Darsteller kriegt. D Georges Simenon-Verfilmig "Der Bericht des Polizisten" isch Pryysdreeger bim 1987er Monte Carlo Festival gsii. 

D "Maigret"-Film mit em Bruno Cremer in dr frieje 1990er sin seli populär gsii un hän derzue gfeirt. Ass en au ne braiter Publikum gchänt het. D Fachlyt hän em noogsait, ass sy Filmsproch Änmgligkaite heb zue sällere vum Luis Buñuel un vum Jean Renoir.




</doc>
<doc id="74050" url="https://als.wikipedia.org/wiki?curid=74050" title="Johann Jakob Iselin-Ryhiner">
Johann Jakob Iselin-Ryhiner

Der Johann Jakob Iselin-Ryhiner (6. Februar 1704 z Basel, † 22. Juni 1772 au dört) isch e Schwiizer Chaufme, Offizier und Basler Groossroot gsi.

Der Johann Jakob Iselin isch der Soon gsi vom Rootsheer und Fabrikant Hans Jakob Iselin und vo der Maria Elbs. Er het ane 1733 d Susanna Ryhiner ghürootet.

Sini Usbildig as Chaufme het er z Gämf gmacht, und 1722 isch i die französeschi Armee ggange, won er s bis zuum Brigadier brocht het. 1764 isch er uf Basel zrugg cho.

Im Huushalt vo s Iselis het d Ursula Hebel (1727–1773) gschaffet, d Muetter vom alemannische Dichter Johann Peter Hebel.


</doc>
<doc id="74051" url="https://als.wikipedia.org/wiki?curid=74051" title="Friedrich Wilhelm Hitzig">
Friedrich Wilhelm Hitzig

Der Friedrich Wilhelm Hitzig (* 26. Dezämber 1767 z Vogtsburg; † 13. Augschte 1849 z Löörech) isch e düütsche Theoloog gsi.

Er isch as refermierte lutherische Pfaarer usbildet worde. Gschaffet het er as Vikar und spöter as Dekan z Löörech, won er der alemannisch Dichter Johann Peter Hebel (1760–1826) het lehre gchönne. Es sind es baar Brief erhalte, wo der Hebel em Hitzig gschribe het.

Derzue ane isch der Hitzig Chilcheroot worde, und er het e starchi Rolle i der Gäneralsynode vo der evangelische Chile vom Land Baade gspiilt.

Er het sech für d Entwicklig vo der Katechese ygsetzt.




</doc>
<doc id="74052" url="https://als.wikipedia.org/wiki?curid=74052" title="Wilhelm Zentner">
Wilhelm Zentner

Der Wilhelm Zentner (* 21. Jänner 1893 z Pforze; † 7. März 1982 z Münche) isch e düütsche Schriftsteller, Dozänt und Kunschtkritiker gsi.

Der Wilhelm Zentner isch der Soon vom Diräkter vo der Badische Münzanstalt gsi. Er isch ufs humanistische Gymnasium z Charlsrueh ggange un het z Heidelberg Germanistik und z Münche d Musigwüsseschaft studiert. Er het im Erschten und im Zwöite Wältchrieg Milidärdienscht gleischtet. Er isch Dozänt für Musiggschicht z Münche gsi und het Theaterstück gschribe, und er het s Programm vo de Münchner Filharmoniker redigiert und isch spöter er dene ihre Pressescheff gsi.

E grossi Arbet vom Zentner isch es gsi, d Brief vom alemannische Schriftsteller Johann Peter Hebel azluege und usezggää. Ane 1923 het er drüübändige Uusgab vom Hebel sine Wärch gmacht. Mit sine Schrifte zu dämm Dichter isch er eine vo de bedüütende Hebel-Forscher.

1955 het er de Johann Peter Hebel-Pryys übercho.



</doc>
<doc id="74054" url="https://als.wikipedia.org/wiki?curid=74054" title="Ignaz Heinrich von Wessenberg">
Ignaz Heinrich von Wessenberg

Dr Ignaz Heinrich Karl, Freiherr vo Wessebärg-Ampringe (* 4. Novämber 1774 z Dresden; † 9. Augschte 1860 z Konstanz) isch e römisch-katolische Theoloog un Schriftsteller gsi. I der Zyt vo dr spoote Uufklärig het är e bedütendi Rolle im Kulturläbe und i der Chilepolitik vom düütsche Südweschte gspiilt.

Dr Freiherrr vo Wessebärg, us dr alte adelige Familie vo de Wessebärg im Aargau, isch as Soon vom Philipp Karl vo Wessebärg, wo Minischter vo dr Kurfürschtin vo Sachse gsi isch, z Dresden uf d Wält cho. Ufgwachsen isch er z Fäldkirch im Brysgau. Är het z Augschbrg, z Dillinge, z Würzburg un z Wien d Theology, d Filosofy un d Rächtswüsseschaft studiert. Ane 1797 isch är i d Domkapitel z Konstanz und z Augschbrg ufgnoo worde, und anne 1802 isch är Generalvikar fürs Bischtum Konstanz worde und bischöfliche Verträtter bi den Äiggnosse i dr nöie helvetische Republik. Dr Wessebärg het im Sinn vo dr Uufklärig d Liturgy ernöieret und modärnisiert, sogar mit meh Elimänt vo dr dütsche Volkssprooch. Ihm verdankt me Reforme vom Chileläbe un vo dr Chilemusig im Piet vom Konstanzer Bischtum; är wird au as Lieddichter ufgfüert, öppe mit em Lied «Geist vom Vater und vom Sohn!», wo au im refermierte wirtebärgische Chilegsangsbuech vo ane 1846 stoot.

Wo der Wessebärg no gwüssi für di katolischi Chile obligatorischi Fäschttääg ufghobe un sech bi gmischtkonfessionelle Paar grosszügiger zeigt het as me s gwöönt gsi isch und en Komflikt mit em päpschtleche Nunzius i der Schwiiz gha het, isch das Ganze aber nodisno für konservatyvi Chreft i dr Schwiiz z wyt ggange; und wo dr Theoloog denn ufem Wiener Kongress mit dr Idee cho isch, en düütschi Nazionalkirche yzrichte, isch Füür im Tach gsi. Das alls het me z Rom nid gärn gseh, und so het dr Papscht dr Wessebärg nid as Verwääser fürs Konstanzer Bischtum wellen anerchäne, wo sid der Säkularisazionswälle vo 1803 in ere kritische Laag gsi isch. Dozmol het dr Bischof nümme z Konstanz gläbt, sondern z Meersburg, und i der alte Bischofstadt het er en Verträtter gha, das isch under em Bischof Karl Theodor von Dalberg ebe dr Ignaz Heinrich vo Wessebärg gsi. Wo dr Bischof Karl Theodor gstorben isch, het s Kapitel dr Wessebärg zu däm sym Nochfolger gwählt, aber dr Papscht Pius VII. het die Wahl nid bestätiget.

Ane 1821 het me z Rom s alte alemannische Bischtum Konstanz eifach grad ganz ufglöst – tänk ebe zum de Wessebärg loos z wärde und en dra z hindere as liberal gsinnte Bischof im dozmol gröschte düütsche Bischtum erscht rächt e politische Macht z übercho. S grosse Piet vo dr Diözese isch ufdeilt worde in die düütsche Bischtümer Frybeg und Rotteburg und die dütsche Diözese Basel und Chur. D Regierig vo Baade het dr Wessebärg no in sym Ampt z Konstanz bhalte, bis me sech mit dr Kurie z Rom einig gsi isch, wie die nöie Bischtümer sölle funkzioniere. Me häti z Charlsrueh gärn dr uufklärti und prominänti Wessebärg als erschte Bischof vo Frybeg gseh, aber das het Rom au wider abglähnt. So isch dr Wääg vo däm tüechtigen und wytsichtige Maa i der Amptschile abproche wonner öbbe füfzgi gsi isch. Zwöi vo sine Schrifte sin z Rom uf en "Index vo de verbottene Büecher" choo. Im Wessebärg sym ufgschlossne Sinn isch denn vo anderne im nöie Bischtum Frybeg no e Zytlang wyter gschaffet worde und me seit, är sig dört i dr Afangszyt eini vo de wichtigschte Persone gsi.

Spöter het dr Ignaz Heinrich vo Wessebärg as vilsytige Schriftsteller, Forscher und Theoloog z Konstanz gläbt. Es git vonnem fasch föifhundert Schrifte. Sini grossi Privatbiblioteek het er dr Stadt Konstanz gschänkt. Mit em wytume bekante evangelische Dichter und Theoloog Johann Peter Hebel, wo am äneren Ändi vo Baade gläbt het, het dr Wessebärg Briefkontakt gha – über d Konfässionsgränze wäg. Au dr Hebel het sech, für die evangelischi Syte, für es nöiers Chileläbe ygsetzt. Andersch as dr Hebel schynt dr Wessebärg sälber chuum Sache i der alemannische Mundart gschribe z ha.

Em Wessebärg sis Läbe und sis Dänke inträssiere d Forschig bis hüt. Dr sälpständig Theoloog gältet bi de Schwiizer Chrischtkatolike as Vorryter vonnere modärne, liberale Chile. Das chunt grad au vo dämm, ass dr Wessebärg dr Begriff «Chrischtkatolisch» ygfüert het und uf sis Sing- und Gebätbuech, wo 1812 dr Bischof as ofizielli Schrift für d Diözese usegää het, dr Titel “Christkatholisches Gesang- und Andachtsbuch” gsetzt het.

D Strooss z Konstanz, wo dr Freiherr gläbt het, treit hüt sin Name. Di chaufmännischi Schuel z Konstanz heisst “Wessenberg-Schule”.





</doc>
<doc id="74055" url="https://als.wikipedia.org/wiki?curid=74055" title="Postleitzahl (Österreich)">
Postleitzahl (Österreich)

Z Öschterrych sin d Boschtleitzaal vyrschtellig un i dè Aaschrift toujours nit chürzt aazgää. Si sin am 1. Jänner 1966 vo dè Generaldirektion für d Boscht- un Telegraphèvowaltung ygfüürt worrè. Jeddi Boschtleitzaal kennzeichnèt è Boschtamt. D Uussaag vo dè Boschtleitzaal isch also übber dè Boschtort usè gangè un hèt sich au uff è bschtimmts Aanaamè-, Abhol- odder Zuèschtell-Bostamt bezogè. Dõdemit isch es zur Reglè worrè, dass für è Stadt mit è baar Boschtämter au è baar Boschtleitzaalè goltè hèn.

Sit Septembér 2009 bschtòt uff dè Websitè vo dè Öschterrychischè Boscht AG d Möglichkeit, mittels èrè detaillyrtè Online-Suèchfungtion nõch Boschtleitzaalè un dè dèzuèghörigè Ortschaftè mit irè „Bschtimmungsörter“ z suèchè; für d Suèchi innerhalb vo größerè Städt isch sèlli abber kaum bruuchbar. Ußerdèmm stön aktuèlli Lischtè vo allnè Boschtleitzaalè (inkl. Boschtfach- un Sondernummèrè) bzw. allnè Ortschaftè (inkl. PLZ un Bschtimmungsort) als Excel-Tabellè zum koschtèfreyè Download parat.

Schu ab 1941 hèt s diè rychsdütschi Boschtleitzaal 12a un 12b für Öschtrych gää, wo anno 1938 mit èm Dütschè Rych zämmè gangè isch.


I dè Leitzonè 1 (Wyn) kennzeichnèd diè zweit un dritt Stell d Boschtleitzaalè vo dè jewyligè Gmeindsbezirk (z. B. 1030: 3. Bezirk, 1120: 12. Bezirk) un a dè vyrtè Stell stòt dè Leitort (Boschtfilialè) im jewyligè Bezirk.

S git abber Uusnammè vo sèllèrè Reglè, wo dransporttechnisch begründèt sin, bsunders bi Ortschaftè a dè Bundesländergränzè. Asè hèt zum Byschpill diè obberöschtrrychischi Gmeind Weyer d Boschtleitzaal 3335, well si vom nidderöschterrychischè Gebièt mit Boscht belifèrèt wörd. Dè steirisch-nidderöschterrychische Gränzort Dauché am Wechsel hèt è burgèländischi Boschtleitzaal (7421), well er bi dè Vogaab vo sèbbèrè Boschtleitzaal mit èm Ort Dauchè i dè burgèländischÈ Gmeind Mariasdorf vowechslèt worrè isch.

Dè Flughaffè Wyn-Schwechat, wo z 2320 Mannswörth in Nidderöschterrych lyt, hèt d Boschtleitzaal 1300, obwoll er uff èm Bann vo dè Gmeind Schwechat (Boschtleitzaal 2320) stòt. Z Wyn hèt d UNO-City d Boschtleitzaal 1400, obwoll sich sèlli im 22. Bezirk (PLZ 1220) dèheim isch. Bis Septembér 2011 hèt au s Austria Center Vienna, ebbèfalls im 22. Bezirk, mit dè 1450 è eigèni Boschtleitzaal.

Diè beidè öschterrychischè Zolluusschlussgebièt Jungholz in Tyrol un s Chlywalserdal z Vorarlbärg vofüègèd als Zollaaschlussgebièt vo Dütschland sowoll übber è vyrschtelligi öschterrychischi wiè au übber è füüfschtelligi dütschi Boschtleitzaal, wo uff sèbbi lutet:
S eksischtyrèd öppè 400 bsunderi Boschtleitzaalè. Zuè sellnè zellèd Boschtleitzaalè für s Vodeilzèntrè (z. B. 1000 Wyn), Uuslandszentrè (z. B. 4005 Linz), 286 PLZ für Boschtfächer (z. B. 4021 Linz), Großkundè (z. B. 1136 Wyn für dè ORF, 8036 Graz für s LKH-Universidätsklinikum Graz, 8012 Graz für Neckermaa-Vosand) odder 1500, 1502 un 1503 für Fäldboscht im Raamè vo dè UNO-Friddenstruppè.

D Boschtleitzaal 1008 isch dè Riißwolf vo dè öschterrychischè Boscht. Sendungè mit èm Vomèrk „Retouren an Postfach 555, 1008 Wien“ wörrèd bi nèrè Retourè im nägschtè Vodeilerzèntrum uusgschiddè un vonichtet. D Boschtleitzaal 1350 isch defür dènkt, Rüggläufer im Uffdrag vo Massèvosender yzsammlè.

Wèg èm Zuèmachè vo Boschtämter sin sit 1999 öppè 50 Boschtleitzaalè nǜmmi vogää gsi. Anderersits sin auch übber 100 neui kreyrt worrè. Dõdemit hèn d Gmeindé, wo niè è Boschtamt ghaa hèn, d Möglichkeit, sich è eigèni PLZ zuèdeilè z lõ. Durch d Volagerung vo dè Zuèschtellung a regionali Zuèschtellbasè chönnèd au Gmeindè, wo bishèr è baar Boschtleitzaalè ghaa hèn, jetzt mit èrè einheitlichè PLZ uusgschtattet wörrè.

Mit Gmeindsfusionè, wo mèngmòl sogar Bezirksgränzè voschièbèd, änderèd sich zmindescht d Zämmèhäng zwǜschè dè Boschtleitzaalè un Gmeindsgränzè.

Bim Uusschprèchè von èrè Boschtleitzaal wörrèd meischtens zèrscht diè èrschtè beidè Stellè als Zaal un dènõch diè letschtè beidè Stellè als Zaal gnennt. (z. B.: 1011 Wyn = "zehn-elf Wyn", 3333 Böhlerwärch = "dreièdryßg-dreièdryßg Böhlerwärch", 9900 Liènz = "nüünènünzg-null-null Liènz")

D Yfüürung vo dè neuè Boschtleitzaalè am Aafang vum Johr 1966 isch wiè è bedütsams Ereignis aagluègt worrè, sèllèwäg hèt diè Öschtrychischi Boscht uss sèllèm Aalass è Sonderbrièfmarkè usègää, wo am 14. Jänner vo sèllèm Johr zèrschtmòl usègää worrè isch. Si zeigt uff gäälem Grund è eifachi, grau-wyyßi phǜsischi Chartè vu Öschtrych, wo d Leitzonèziffèrè vo dè Boschtleitzaalè mit èrè rotè Schrift un drei Püngtle nõch dè geographischè Regionè aagordnèt sin. Dè Nennwärt isch 1,50 Schilling gsi, wa im gängigè Wärt dörtzmòl entschprochè hèt.

D Ufflaag abber hèt sich uff 30 Mio. Stugg beloffè, wa öppè im Zeefachè vo dè üblichè Ufflaagèhöchi von èrè Sondermarkè glych chò isch. Dè Entwurf isch vom Karl Geßner chò. Dõdemit isch für dè Gebruuch vo Boschtleitzaalè gworbè worrè un d Zonè-Nummeryrung iiluschtryrt worrè.

Au z Öschterrych hèt s è offizièlli Landchartè (mit Logo vo dè Boscht, vom Volaag Freytag & Berndt, mit Neuufflaagè bis öppè 1988) mit allnè Boschtleitzaalè, -zonè un -gebièt gää, d Boschtvokeerschartè vo Öschterrych. Si isch als Nõchdrugg widder uff Bapyr z chriègè.




</doc>
<doc id="74056" url="https://als.wikipedia.org/wiki?curid=74056" title="Jakobsweg">
Jakobsweg

D Jakobsweg em Allemannischa sen a Doil vo de Jakobsweg en Europa. Urschbrengle sen des Pilgrweg gwea, mo zom aageblicha Grab vom Aposchdl Jakobus en Santiago de Compostela en Galicie gfiehrd hen. Schbädr sen au andre Pilgrweg so ghoisa worra.

Em Elsass hod s an Weg mo links vom Rhei vo Speyer ibr Strosburi no Basel ond weidr noch Besancon mid de Schadziona Waisseburich – Wàlburi – Bröömt – Strosburi – Arische – Odiliebari – Keschteholz – Kaiserschbarig – Couvent-St.-Marc – Gawiller – Dànn – Bellemagny – Belfort got.

En Schwoba hods en Weg vo Ulm ibr Oberdischenge, Äpfenga, Bibra, Schdõẽhausa, Waldsee, Wãẽgaade, Raveschburg, Brochazell ond Markdorf noch Konschdanz gohd, mo vo Gunzahausa, Rodaburg beziehongsweis vo Augschburg komma duad.

En dr ledscha Zeid hod s Pilgra neue Aaschdös griagd ond neie Weg sen zua de hischdorische Weg drzua komma:

Da Kinzigdälr Jakobusweg geid s seid 1993. Der gohd vo Loßburg durch s Kinzigtal iber Albersbach noch Schenggezäll, Wolfä, Schudderwald noch Strosburi.. Vo do gohd r en da dradizionella Jakobsweg ibr.
Vo Konschdanz gohd a Schlenkr noch Äinsidle mo au Schwobanweg hoisd: Konstanz – Mèèrstette – Tobel – Fischinge – Stääg — Rapperschwil – Äinsidle, ond vo do noch Bern und Gemf.




</doc>
<doc id="74057" url="https://als.wikipedia.org/wiki?curid=74057" title="Corinne Suter">
Corinne Suter

D Corinne Suter (* 28. September 1994 z Schwyz) isch e Schwiizer Skirännfahreri. Sie ghört sit 2010 em Kader vom Schwiizer Skiverband Swiss-Ski aa und isch vor allem i de Diszipline Abfahrt und Super-G erfolgrych.

D Suter isch als Angehörigi vom Nationale Leistungszentrum Ski Alpin Mitti im Novämber 2009 iri erste FIS-Ränne gfahre und isch bereits im Jänner vom nächste Jahr zerschtmal im Europacup zum Iisatz cho. Nach dem Winter isch sie im Früehlig 2010 als jüngsti Athletin i s C-Kader vo Swiss-Ski ufgnuu worde. Ab em Summer 2010 isch sie i d Sportschuel z Ängelbärg gänge. Im Winter 2010/11 isch d Suter näbe FIS-Ränne vermehrt im Europacup gfahre und het bereits am Aafang vo de de Saison mit Platz sächs i dr Abfahrt vo St. Moritz ires erste Top-10-Ergäbnis erreicht. Nachdem sie im Jänner 2011 i irere Altersklass Juniorinne I Schwiizer Junioremeisteri im Riiseslalom worden isch, het sie im nächste Monat a de Juniorewältmeisterschaft 2011 z Crans-Montana teilgnuu, wo sie Nüünti im Super-G worden und trotz eme Sturz Zwänzgisti i der Abfahrt worden isch. Im Slalom isch sie im zweite Durchgang usgschide und im Riiseslalom isch sie am Tag nach irem Abfahrtssturz wägere Schienbeiprellig nid gstartet. Churz nach de Junioren-WM isch sie Sibti im Slalom vom European Youth Olympic Festival z Liberec worde, im März het sie i irere Altersklass au de Schwiizer Junioremeistertitel i dr Abfahrt gwunne.

Im Septämber 2011 het d Corinne Suter de Riisenslalom vo de nüüseeländische Meisterschafte gwunne. Sie isch denn Ändi Novämber z Aspen zu irne erste beide Wältcupiisätz cho. Im Slalom und im Riiseslalom isch sie aber usgschide. Besser isch es ire bi de aaschliessende Nor-Am-Ränne am glyche Ort ufgange, wo sie zweimal uf s Podest gfahren isch. Zrugg z Europa het sie am 19. Dezämber 2011 im Riiseslalom vo Valtournenche ire erste Siig im Europacup gfyret. Bi de Juniorenweltmeisterschaft 2012 z Roccaraso het d Suter mit de Plätz viär im Super-G, sibe im Riiseslalom und zwölf im Slalom d Bronzemedaille i de Kombination gholt. Bi de Schwiizer Meisterschaft 2012 het sie drü wyteri zweiti Plätz gholt. Am Ändi vo de Saison isch sie nach zwei Jahr im C-Kader is B-Kader vo Swiss-Ski ufgstige.

Bi de Juniorewältmeisterschaft 2013 het d Suter d Silbermedaille im Super-G gwunne. Au bi de Juniorewältmeisterschaft 2014 im slowakische Jasná isch sie erfolgrych gsi: Nach de Silbermedaille mit de Mannschaft het sie d Goldmedaille im Super-G und i dr Abfahrt gholt. Am Ändi vo de Europacupsaison 2013/14 het sie sowohl d Abfahrts- als au d Super-G-Wärtig für sich entschide. Sie het sogar au no iren erste Schwiizer Meistertitel i dr Abfahrt döffe fyre. Am 5. Dezämber 2014 het sie als 30. vo dr Abfahrt z Lake Louise zerstmal Weltcuppünkt gholt. Ändi Jänner 2015 het sie e Quätschig im lingge Schienbeichopf und en Innebandriss erlitte. Für de Rest vo de Saison 2014/15 isch sie usgfalle.

D Corinne Suter het die Verletzung rascher als erwartet überwunde und het i de Saison 2015/16 de Aaschluss a d Wältspitze gfunde. I dem Winter sind ire füüf Top-10-Ergäbniss glunge. Sie isch am 6. Februar 2016 i dr Abfahrt vo Garmisch-Partenkirchen gstürzt und het sich sich deby Prellige und e liechti Ghirnerschütterig zuezoge. Obwohl sie wäge dem zwei Wuche lang het müesse pausiere, het sie glychwohl i de der Abfahrts-Disziplinewärtig de nünti Platz beläit. Aafang Septämber 2017, am letschte Trainingstag z Südamerika, isch d Suter wider gstürzt und het sich e komplexe Bänderriss im lingge Daumen zuezoge. I de folgende Saison 2017/18 het sie ei Top-10-Platzierig erreicht.

Im Summer 2018 het e Blueterguss under em Zechenagel zunere Infektion gfüert, wo sich zunere Bluetvergiftig entwicklet het. Grad no rächtzytig het die behandlet wärde chönne. Sust hätti en Amputation vom Fuess droht. D Suter het nume knapp zwei Mönet vo de Saisonvorbereitung verpasst, het de Trainingsrückstand aber ufgholt. I de Saison 2018/19 het sie starch verbessereti Leistige zeigt und het bi zwei Weltcupabfahrte jewiils de vierti Platz erreicht. No ohni ei einzige Weltcup-Podestplatz het sie am 5. Februar bi de Wältmeisterschaft 2019 z Åre überraschend d Bronzemedaille im Super-G gwunne. Uf Silber hend drü Hundertstel gfählt, sie het aber au nume zwei Hundertstel Vorsprung uf de vierti Platz gha. Füüf Täg spöter isch d WM-Silbermedaille i dr Abfahrt dezue cho.

Am Tag nach em Gwünn vo de zweite Medaille het d Corinne Suter bi 20 Minute Schlagzyle gmacht, will sie em östriichische Färnsehsänder ORF zwei Interview uf Schwiizertüütsch gäh het. De Moderator im Studio isch mit irem Wunsch, uf Mundart zrede, iiverstande gsi, het sie aber um enes «moderats Schwiizertüütsch» bätte. Au östriichischi Medie hend drüber brichtet. Es het kritischi Reaktione gäh, anderi wie de Mundartautor Christian Schmid hend gfunde, dass sie sich so heg chönne verständlicher und emotionaler uusdrücke.








</doc>
<doc id="74061" url="https://als.wikipedia.org/wiki?curid=74061" title="Klaus Groth">
Klaus Groth

Der Klaus Johann Groth isch am 24. April 1819 z Heide, ere Stadt im dänische Herzogtum Holschtei, uf d Wält cho und am 1. Juni 1899 z Kiel gstorbe. Er isch e berüempte plattdüütsche Mundartschriftsteller, Lehrer un Dialäktoloog gsi und er zelt zu de Pionier vo der nöie niderdüütsche Literatur.

Der Klaus Groth isch der Soon vom Müller und Puur Hartwig Groth (1791–1860) gsi un z Heide im weschtholschteinische Piet vo Dithmarsche ufgwachse, wo uf der Schleswig-Holschteinische Geest lyt. Mit Vierzääni isch er noch der Konfirmazioon der Schryber bim Chilevogt vo Heide worde, und vo 1838 bis 1841 het er s Lehrerseminar psuecht, wo z Tondern, i dr eltischte dänische Stadt, gsi isch. Er het denn z Heide Schuel ggää und isch dört au Organischt gsi; i sinere Heimetstadt het er der Verein "Heider Liedertafel" gründet. Ane 1849 het er d Schuel wägen ere Chranket müessen uufhöre, und derno het er e Zytlang bim Lehrer Leonhard Selle, sim Fründ, uf der Insle Fehmarn i der Oschtsee gläbt.

Ane 1853 het der Klaus Groth sis erschte Gedichtbuech mit em Titel "Quickborn" useggää, wo i der Zyt vo der Erholig uf Fehmarn entstanden isch. Es het 58 Gedicht i sim nordniderdüütsche Dialäkt dinn. Es sind grymete Erzählige, Chinder- und Liebeslieder, gschichtlechi Lieder und Ballaade, wo zäme es schön komponierts Bild vom Dithmarscher Land moole. Das Wärch isch bi de Lääser im Norddütsche un bi de Känner vo der düütsche Literatur unerchant guet achoo und es zelt zum beschte wo s i der düütsche Lürik vo der Middi vom 19. Joorhundert gitt. Die Gedichtsamlig isch vom Universalglehrte Alexander von Humboldt (1769-1859), em grosse holschteinische Hischtoriker Theodor Mommsen, em Hans Christian Andersen, em Dichter Theodor Storm, wo mit em Groth vo 1852 bis 1887 Brief ustuuscht het, und em Theodor Fontane grüempt worde.

S niderdütsche Wort "quickborn" isch zämegsetzt us em Adkjektiv “quick”, wo eis vo de niderdütsche Wörter für "schnäll, läbig" oder "früsch" isch, und em Wort “born”, wo «Kwelle» bedüütet und früener no wyter im dütsche Sproochruum verbreitet gsi isch; der Begriff "Quickborn" beeichnet also öppe «en früschi Kwelle» und meint im wytere Sinn au «der Jungbrunne». Es git au es baar Ortschafte mit däm Ortsname: Quickborn isch e Stadt vo Schleswig-Holschtei i der Nööchi vo Hamburg und au e Gmeind im Chreis Dithmarschen heisst eso.

No im Joor 1853 isch der Groth i di holschteinische Hauptstsadt Kiel ggange; das isch uf en Yladig vom Germanischt und Saageforscher Karl Müllenhoff (1818–1884) gsi, wo als erschtr Profässer vo der Uni Kiel Düütschi Sprooch und Literatur glehrt und zäme mit em Mommsen und em Storm e Saagen-, Lieder- und Märlisamlig vo Schleswil-Holschtei gmacht het. Dört het er der Groth am Projäkt für di plattdüütschi Grammatik und Orthografy afo schaffe. Es Wörterbuech vo der niderdüütsche Sprooch wo au em Groth sini Mundart derzue ghört, het’s scho gää: s "Holsteinischen Idiotikon" vom Johann Friedrich Schütze vo 1800 bis 1806.

1855 het der Groth ufe Root vo sim Dokter zur Erholig e grossi Reis dür es baar düütschsproochigi Länder gmacht; zerscht isch er uf Bonn, won er vo der Friedrich-Wilhelms-Universität für d Gedichtsamlig "Quickborn" der Eeredokter übercho het – mit Sächsedrissgi. Und wyters isch er id Schwiiz und uf Thüringe. 1859 het er d Doris Finke, d Dochter vom ene Gschäftsmaa vo Bremen, ghürootet, wo vonnere no hüt es baar Taagebüecher ume sind. Und anne 1866 isch er, ohni akademischi Vorbildig, Profässer a der Uni Kiel worde, und das wägedäm ass er vo Bonn jo der Eeredokter gha het. Er het sid 1858 düütschi Sprooch und Literatur glehrt un sech derzue ane für d Musigkultur i der Stadt angaschiert. Mit em Hamburger Komponischt Johannes Brahms, wo bis zu sinere Abreis uf Wien ane 1872 au vil uf Heide, d Stadt vo sine eigene Vorfahre, cho isch, isch der Groth befründet gsi; im Huus Groth het men em Brahms sini Lieder sälber immer gärn gsunge, wi der Groth em Komponischt ane 1872 gschribe het

Mit sine Mundartschrifte isch es em Groth trum ggange, z zeige ass es e plattdüütschi Literatur git, wo glychwärtig wie die hochdüütschi isch – grad eso wieners us em Südweschtdüütsche für die alemannischi Sprooch vom Johann Peter Hebel sine Gedicht gwüsst het. Zu dämm Dichter het der Groth gschribe, won er i sinere Jugetzyt öppis us em Hebel sine "" gläse heig, sig das es entscheidends literarischs Erläbnis für ihn gsi. Er sig vo dene Gedicht grad as wie beruuscht gsi, seit er. Wäge dere Lektüüre heig er in sinere Mundart sälber verschideni Sache afo schrybe. Er isch der Meinig gsi, me chönn alles wo me wott au uf "Platt" schrybe, und die Sprooch sig grad zum über Gfüül un persönlechi Sache und s Läbe vo der Landschaft wome dervo häär chunt z prichte bsunders guet. Es isch em Groth wichtig gsi, der Uusdruk i der Mundart prezys z preiche, und so isch er mit sine Gedicht zum Karl Müllenhoof ggange zum mit em azluege, was die bassendi Schrybwys sig. Der Germanischt het em ghulfe bi de nöie Uuflage vom "Quickborn" und het derzue es Glossar und en Yleitig gschribe und d Gedicht is Hochdüütschen übersetzt.

Au in sproochgschichtleche Schrifte wie de "Briefe über Hochdeutsch und Plattdeutsch" vo anne 1858 und au i der Abhandlig "Über Mundarten und mundartliche Dichtung" het der Groth s Verheltnis zwüsche de Dialäkt und em Hochdüütsche analysiert.

Öppe glychzytig wie der Groth het der Fritz Reuter (1810–1874), wo vo der Stadt Stavenhagen z Meklenburg gsi isch, agfange uf Niderdüütsch schrybe; däm sis erschte Mundartbuech "Läuschen und Rimels" isch ane 1853 usecho, es isch im Dialäkt vo Meklenburgisch-Vorpommern. Der Reuter und der Groth gälte bis hüt as die bedüütendschte niderdüütsche Dichter vom 19. Joorhundert. chly früener het der Johann Leopold Lange (1798–1835) vo Emden sis niderdütsche Mundartwärch "Sanghfona" gschribe.

Em Groth sini Gedicht un Lieder sind vo vil und au vo grosse Komponischte i der originale Munderversion und au in hochdüütschen Übersetzige verdoont worde. Zu dene wo Musig für Groth-Lieder gmacht hän, zelt einisch sin Fründ Johannes Brahms, und denn git’s Notesätz öppen au vom Arnold Schönberg, vo der Caroline Wichern, em Carl Stiehl, em Moritz Hauptmann, em Ernst Licht (wie s bekante "Ick wull, wi weern noch kleen, Jehann") und em Schwiizer Komponischt Walter Courvoisier und no vo vil andere Musiker. Vil vo de "Quickborn"-Lieder mit ihrem starchen eigete Sproochrythmus und de schöne Melodie sind sid em 19. Joorhundert klassischi Stück vo der düütsche Volchsliedkultur. Bsunders hüüffig uf Noote gsetzt worden isch em Groth sis schöne Lied uf d Muettersprooch: "Min Modersprak wa klingst du schön". Ihm sini Lieder sind in unzählige Liederbüecher abtrukt; eis dervo isch s "Klaus Groth Liederbuch" vom Fritz Jöde vo 1919. Und si sin bis is 21. Joorhundert aktuell, es gitt nöji Yyspiligen uf CeeDee wie die wo der Reimer Bulls ane 2008 bim Quickborn-Verlag useggää het, und plattdüütschi Musiker nänd d Groth-Song bis id Gägewart als wider in ihres Repertoire uf.

Der Groth het au Stück vo Dichter us andere Sprooche is Platt düütsch übersetzt, öbbe vom Robert Burns.

Em Groth sini Schrifte sin nach der Middi vom 19. joorhundert für die düütschi Politik i der Sach vo der "Schleswig-Holschtei-Froog" inträssant worde; me het anne algemein gmerkt, ass die Gäget ganz im Norde au zum düütsche Sproochpiet ghört, und so het di schleswig-hosteinischi Bewegig es nöis Argumänt gha zum sech gäge däänisch König z weere, wo s Herzogtum Schleswig i sim Rych hätt welle bhalte und zerscht der Schleswig-Holsteinisch Chrieg gwunne, aber denn das Land im Dütsch-Dänische Chrieg gäge d Armeeè vom Dütsche Bund 1864 verloore het; 1867 isch us em Piet di pröissischi Provinz Schleswig-Holschtei worde, was es bis 1946 bliben isch; no hüt isch s Platt i vilne Deil d Umgangssprooch.

Me het der Klaus Groth wäge sine Verdienschte um die niderdüütschi Sprooch vil ggehrt: er het 1875 der "Goethe-Pryys" übercho, 1889 der "Root Adleroorde," 1891 der "Schiller-Pryys," er isch 1899 zum Eerebürger vo Kiel ernänt worde, numen es baar Wuche bevor er gstorben isch, und er isch au Eerebürger vo Heide. I vilne Stedt und Ortschafte z Düütschland git’s "Klaus-Groth-Stroosse". S Huus z Kiel, wo der Dichter gwohnt het, stoot nümme; dört am "Klaus-Groth-Platz," isch hüt s "Quickborn"-Spitaal.

Sid 1939 überchöme Lüüt, wo sech für d Sprooch ysetze, der "Klaus-Groth-Pryys".

Zum s Wärk vom niderdütsche Dichter z pflääge isch d "Klaus-Groth-Gsellschaft" doo, wo ane 1949 gründet worden isch, und im Huus z Lütteheid bi Heide wo der Dichter uf d Wält cho isch cha me sid 1914 s "Klaus-Groth-Museum" go aluege.

Am Germanistische Seminar vo der Uni Kiel, won en eigeti Abteilig für s Plattdüütsche het, bestoot en "Klaus-Groth-Forschigsstell;" dört wird i der "Klaus-Groth-Bibliographie" s vilsytige Schriftguet über s Schaffe vom niderdütsche Schrifttsteller verzeichnet, und s "Klaus-Groth-Archiv" betröit, won em Dichter sini Schrifte und Brief samlet und zuegänglech macht.

Sid 1962 wird der "Quickborn-Pryys" setige Lüüt gää, wo me vonne en wichtegi Leischtig für di niderdüütschi Sprooch und Literatur oder Volchskund känt.

Es Lied, wo bsunders vil verdoont worden isch und au i der Anthology "1400 Deutsche Gedichte und ihre Interpretationen" vorchunt.

<poem>

</poem>

Es bekants Lied vom Klaus Groth isch das, wonner vo der Muettersprooch redt:

<poem>

</poem>






</doc>
<doc id="74062" url="https://als.wikipedia.org/wiki?curid=74062" title="Ewald Weibel">
Ewald Weibel

Dr Ewald Rudolf Weibel (* 5. Merz 1929 z Buchs; † 19. Februar 2019) isch e Schwyzer Anatom gsii. Är het mit dr Entwicklig vu morfometrische Methode s quantitativ Studium vu dr strukturälle Grundlage vu dr Fysiology am Byschpel vu dr Lungefunktion un dr Zällbiology mitgrindet un im Rame vu fysiologische Studie am Otmigssischtem vu dr Lunge bis zue dr Mitochondrie aagwändet. Är het anne 1962 mit em George Emil Palade di spezifisch Organelle vu dr Bluetgfäßendothelzälle entdeckt, wu hite „Weibel-Palade Body“ gnännt wird. Dr Ewald Weibel isch Autor vu iber 350 wisseschaftlige Publikatione un mehrere Biecher.

Noch em Medizinstudium an dr Universitet Züri (Staatsexame 1955, Dr. med. 1956) isch e meejehrige Studienufenthalt in dr USA an dr Yale University z New Haven, un an dr Columbia University un am Rockefeller Institute z New York, zletscht as Career Investigator vum Health Research Councils vu dr City of New York. Anne 1963 isch er as Assischtänzbrofässer an s Anatomisch Inschtitut vu dr Universitet Züri retuurchuu un isch 1966 em Ruef as ordelige Brofässer un Diräkter vum Anatomische Inschtitut an d Universitet Bärn gfolgt, bis zue syre Emeritierig 1994. Är isch Räkter vu dr Universitet Bärn vu 1984 bis 1985 gsii. Vu 1979 bis 1996 isch er Visiting Agassiz Professor un Associate in the Museum of Comparative Zoology vu dr Harvard University gsii. No syre Emeritierig isch er bis 2000 Vizebresidänt un Sektreteer vu dr Fondation Maurice E. Müller fir Orthopedischi Chirurgy gsii. Är isch Grindigsbresidänt vu dr Union vu dr Schwyzerische Gsellschafte fir Experimentälli Biology (1969–1972) gsii, Bresidänt vu dr Schwyzerische Akademy vu dr Medizinische Wisseschafte (1996–2000) un Bresidänt vu dr International Union of Physiological Sciences (1997–2001) gsii.

Sy wisseschaftli Wärch het vu vier Haupttheme ghandlet: d Morfometry vu dr mänschlige Lunge as strukturälli Grundlag vu dr Gasuusdusch-Funktion; d Entwicklig vu morfometrische un stereologische Verfahre; d Aawändig vu däne Methode in dr Zällbiology fir d Mässig vum Membransischtem vu dr Läberzälle un dr Mitochondrie in dr Muskulatur; integrativi Studie in dr verglychende Fysiology, vor allem zue dr Frog vu dr optimale strukturälle Grundlag vu dr organismische Funktione vum Schnuufsischtem vu dr Lunge bis zue dr Muschkelzälle un ihre Mitochondrie im Rame vu dr Hypothes vu dr Symmorphosis. D Entdeckig vu dr Weibel-Palade Bodies 1962 isch e Zuefallsbeobachtig gsii.

Dr Ewald Weibel isch mit dr Gyygeri un Musikwisseschaftleri Verena Weibel-Trachsler ghyrote gsii.


Dr Ewald Weibel isch Autor vu iber 350 wisseschaftlige Publikatione un mehrere Biecher.



</doc>
<doc id="74063" url="https://als.wikipedia.org/wiki?curid=74063" title="Uriella">
Uriella

D Uriella, aigetli "Erika Hedwig Bertschinger-Eicke" (* 20. Februar 1929 z Züri; † 24. Februar 2019), isch d Grinderi un s Oberhaupt vu dr der neireligiese Bewegig «Fiat Lux» gsii. Si het si as Sprochrohr vum Jesus gsääne, ihri Aahänger hän ere magischi Chreft zuegsproche un si as Wunderhaileri aagluegt.

D Uriella het scho frie Kontakt zue dr "Gaischtige Loge Züri" un zue „Säkte“ z Großbritannie un in dr USA ghaa. Noch eme Rytuufall anne 1973, wu si schwäri Chopfverletzige dervu kriegt het, het si verchindet, ass si hällsää chennt. An dr Wynäächte 1975 heb si im «Liechtzäntrum Bethanie» in dr Schwyz in ere Trance e erschti Offebarig empfange.

Wu ihre erschte Mann gestorbe isch, het si z Egg ZH e Hailigdum as Mittelpunkt vu ihre Aahänger grindet, wu si dert versammlet hän. Do isch si zum erschte Mol as «Uriella» in Gottesdienscht ufdrätte. Si het si as diräkt Sprochrohr vum Jesus Chrischtus gsääne un het ihri Offebarige wytergee. Dr Ärzängel Uriel sei ere vyl Mol im Wohnzimmer erschine. D Grindig vu Fiat Lux isch am 12. Jänner 1980 gsii, no dr Uffassig vu dr Mitglider dur dr Jesus Chrischtus iber sy Sprochrohr Uriella in sym Hailigdum z Egg. In dr Zwischezyt isch des Hailigdum as Uusgangs- un Zäntralpunkt vu dr Brewegig uf Ibach bi Lindau im Schwarzwald verlait wore.

D Lehr vu Fiat Lux goht zrug uf d Offebarige vu dr Uriella, wu si vum Jesus oder dr Maria iberchuu heb un in dr Ich-Form vordrait het. D Verchindige hän e diefere Yyblick in d Blään vu Gott welle vermittle un zur Umchehr vor em Wältänd welle aalaite. D Lehr bstoht us ere Mischig vu Reinkarnationslehr, Karmadänke, Farbelehr, spiritistische Quälle, alternativer Medizin, ekologische Idee, em Rychtsflugschybemythos un mee. S Änd vu dr Wält sei noch, aber d Aahänger vu Fiat Lux dieje vu uubemannte Ruumschiff grettet wäre.

Fiat-Lux-Aahänger zien wyssi Sache aa, wel die Farb dr Strahl vum Luzifer («Schamanah») abwehre diei.



</doc>
<doc id="74064" url="https://als.wikipedia.org/wiki?curid=74064" title="Fenin NE">
Fenin NE

Fenin isch es Dorf vom Kanton Nöieburg.

Es lyt im Tal Val de Ruz am Nordfuess vom Chaumont und ghört hüt zu der Gmeind Val-de-Ruz.

Bis im 19. Joorhundert isch Fenin en eigeti Gmeind gsi, denn hät es sech anne 1888 mit de Nochbergmeinde Vilars und Saules zun ere grössere Gmeind zämetoo, wo Fenin-Vilars-Saules gheisse hät. Und di isch ane 2012 i der grosse Gmeind Val-de-Ruz ufggange.

Im Middelalter isch Fenin sälber no en Chilegmeind gsi, spöter isch es denn nume no en Filiale vo dr Pfarrei Saint-Blaise gsi.

Z Fenin stoot es Schloss usem 16. Joorhundert.




</doc>
<doc id="74065" url="https://als.wikipedia.org/wiki?curid=74065" title="Clara Koppenburg">
Clara Koppenburg

D Clara Koppenburg (* 3. Augschte 1995 z Löörech) isch e dytschi Radrännfahreri.

Syter anne 2015 fahrt d Clara Koppenburg Ränne in dr Frauenelite. Im Johr 2017 isch si im Ainzelzytfahre vu dr U23 bi dr Stroße-Europamaischterschafte uf Blatz vier chuu. E baar Wuche speter het si mit ihrem Cervélo Bigla Pro Cycling Team im Mannschaftszytfahre vu dr Wältmaischterschafte 2017 d Bronzemedallie gwunne. Bi dr UEC-Stroße-Europamaischterschafte 2018 z Glasgow het si ihre dytsche Teamkollegi Lisa Brennauer zuen eme Podiumsblatz ghulfe. Im Stroßeränne vu dr Wältmaischterschafte 2018 isch si 18. wore. In dr Saison 2019 het si noch ere Attacke am gääche Xorret de Catí mit dr dritte Etappe vu dr Setmana Ciclista Valenciana ihre erscht international Radränne un derno au d Gsamtwärtig vu dr Rundfahrt gwunne.

D Clara Koppenburg studiert Sportwisseschafte an dr Universitet Konschtanz.





</doc>
<doc id="74068" url="https://als.wikipedia.org/wiki?curid=74068" title="Brotmuseum Ulm">
Brotmuseum Ulm

S Brodmuseum Ulm isch a Doil vom " Immaterielle Kulturerbe Deutsche Brotkultur ". Sei neier Nama ab 2018 isch "Museum Brot und Kunst – Forum Welternährung". S hod sein Blads em Salzstadel, en dr Salzstadelgasse 10.

S Brodmuseum isch 1955 als "Deutschen Brotmuseum" grendad worra. 

Bis jedsd hod s Museum neba Diorama ibr s Brodmacha Kunschd aus em 15.- 21. Jahrhundert zoidg, mo mid Brod zdoa hod. A neis Konzebd wurd en 2019 zoigd werra, drom isch s Museum zua.

D Museumsmachr wellad 

Wann offa isch hods da "Freie Freitag", mo an jeden erschda Freitag em Monat der Eintritt frei isch. S hod au en barrierefreia Zugang.





</doc>
<doc id="74075" url="https://als.wikipedia.org/wiki?curid=74075" title="Sabine Wölfle">
Sabine Wölfle

D Sabine Wölfle (* 21. Juni 1959 z Wuppertal as "Sabine Göbler") isch e dytschi Bolitikeri (SPD) un syt 2011 Mitglid vum Landdag vu Bade-Wirttebärg.

D Wölfle isch z Wuppertal uf d Schuel gange un het derno ab 1975 Raiseverchehrschauffrau glehrt. Si het e baar Johr lang im Beruef gschafft, bi Raiseveraastalter un Fluggsellschafte. Vu 2009 bis 2011 isch si Prässereferänti vu dr SPD-Landdagsabgordnete Marianne Wonnay gsii. 

Syter 1978 läbt d Wölfle im Landchrais Ämmedinge. Si isch ghyrote un het zwai Chinder.

Anne 1986 isch d Wölfle in d SPD yydrätte. Vu 2004 bis 2012 isch si Ortsverainsvorsitzeri vu dr SPD z Waldkilch gsii un vu 2006 bis 2015 stellverdrättendi Chraisvorsitzeri vum Chraisverband Ämmedinge. Vu 2007 bis 2015 het si em Landesvorstand vu dr SPD Bade-Wirttebärg aaghert. Bi dr Kommunalwahl 2009 isch si in Gmairoot vu Waldkilch gwehlt wore, s Amt as Gmaireeti het si 2017 us zytlige Grind niderglait, si het derzue gsait: . 

Bi dr Landdagswahl 2011 isch si iber e Zwaitmandat im Wahlchrais Ämmedinge in Landdag gwehlt wore. Au bi dr Landdagswahl 2016 het si wider e Zwaitmandat iberchuu, 

Im Landag isch si Mitglid im Bresidium, im Uusschuss fir Europa und Internationales un im Uusschuss fir Soziales und Integration.Stellverdrättend Mitglid isch si im Uusschuss fir Finanze, im Uusschuss fir Inners, Digitalisierig un Migration, im Uusschuss fir Ländlige Ruum un Verbruucherschutz, im Uusschuss fir Verchehr, im Uusschuss fir Wirtschaft, Arbet un Wohnigsböu, im Uusschuss fir Wisseschaft, Forschig un Chunscht un Uusschuss no Artikel 62 vu dr Verfassig (Notbarlemänt). 

Im Mai 2016 isch si zur stellverdrättende Vorsitzeri vu dr SPD-Landdagsfraktion gwehlt un 2018 in ihrem Amt bstetigt wore.

Si isch Sprächeri vu ihre Bartei fir Sozialbolitik, fir Uusländer-, Migrations- un Integrationsbolitik, fir Fraue- un Glychstelligsbolitik, fir Inklusion un Mänsche mit Behinderig un fir Turismusbolitik. Derzue isch si Vorsitzeri vum Arbetschrais Sozials vu dr SPD-Landdagsfraktion

D Wölfle isch Mitglid in:




</doc>
<doc id="74076" url="https://als.wikipedia.org/wiki?curid=74076" title="Toni Businger">
Toni Businger

De Toni Businger (* 6. Juni 1934 z Wettige, Schwiiz; 15. Februar 2019, vo Wettige, Stans und Rägischbèèrg) isch en freischaffende, autodidaktische Bühne- und Koschtümbildner gsi. 

Gebore und ufgwachse isch de Toni Businger z Wettige und het do au d Primar- und d Bezirksschuel bsuechd. Danach isch er ins Kapuziner-Kollegium St. Fidelis uf Stans und het mit de Matura abgschlosse. Aaschlüssend het er es Literaturstudium a de Uni Züri aagfange, wo er aber nach 3 Mönet abbroche het zum id Provence go male. 

Sis Interesse het scho früeh em Theater golte. Scho als Schüeler isch er vil im Kurtheater Bade gsi, het d Stück im Vorfäld gläse und sich e Vision gmachd, im Kollegi z’Stans heder dörfe sis erste Bühnebild für «Emil und die Detektive» gstalte.

Für sin bruefliche Werdegang als Büehnebildner isch d Begegnig mit em Teo Otto entscheidend gsi. Der isch beiidruckt gsi vo de Bilder us Südfrankriich und hed ihm d’Assistentestell ahbotte. Im 1957 hed er d’Chance becho sis erschti Büehnebild für s Stuck «Und Pippa tanzt» vom Gerhart Hauptmann z’entwerfe, wo im Schauspiilhuus z Züri ufgführt worde isch.

Bis ins 1960i isch er am Schauspilhuus mit eme feschte Engagement blibe, dann bis 1962 am Theater z Friburg im Brisgau. Danach het er als freie Bühnebildner gschaffed, u. a. am Operehuus z Züri, z Gämf, z Brüssel, z Bärlin, z Dresden, z Leipzig, z Hamburg, z Münche, z Wien, z Paris, z Amsterdam, z Lissabon, z Barcelona und z Madrid. Sis Debüt in de USA het er im 1966 an de 'San Francisco Opera' gha. Dete isch ihm mit em Bühnebild für «D Zauberflöte» vom Mozart de Durchbruch zuere internationale Karriere glunge. Au z Kanada, z Südafrika und z Südamerika isch sini Kunscht gfröged gsi. Vo 1972 bis 1979 het er d Bühnebilder für Seebühni d Bregenzer Fäschtspil entworfe, wo für ihri spektakuläre Bühnbilder bekannt isch.
Fürs Jubiläum «950 Johr Wettige», wo vom 23. Juni bis zum 2. Juli im 1995 gfiired worde isch, het er s Signet und d Fahne entworfe. Im 2005 het ihm sini Heimatgmeind Wettige s Ehrebürgerrächt verliehe.


</doc>
<doc id="74077" url="https://als.wikipedia.org/wiki?curid=74077" title="Baumerfladen">
Baumerfladen

De Baumerflade isch en Appizäller Läbchueche mit ere Haselnussfülig. S isch e Spezialität us Baume im Zürcher Oberland.

Di grosse tradizionelle Baumerflade händ Naturhonig im Täig und händ e Haselnussfülig.

De Ruedolf Bär isch en Beckermäischter gsi. Er hät sin Pruef im Appizällerland glert. 1902 isch er us sinere Häimet uf Baume zoge. Det hät er di erschti Konditerei im Dorf ufta. S Rezäpt vom Appizäller Läbchueche oder Biber häd er mitpracht. Als erschte hät er de Läbchueche mit ere Haselnussfülig gmacht. Won de Ruedolf Bär sini Konditerei 1933 em Schwigersohn Erhard Widmer überge häd, isch natürli au s ghäime Rezäpt vom Baumerflade debi gsi. Vo 1954 bis 1971 häd de Konditermäischter Theodor Müller s Gschäft gfüert und d Baumerflade pache, dänn de Siegfried Voland. Er häd s Rezäpt und de Betrieb 2001 em René Schwiizer überge, won aber de bekannti Name vo sim Vorgänger phalte häd. Hüt wird de Baumerflade inere grössere Bachstube z Stäg bi Baume pache und mer chunt en nöd nume z Baume und im Stäg, sondern au z Bääretschwiil, z Fehraltorf, z Laupe, z Rütti und z Wald bim Voland über.

S Wort "Flade" isch e Churzform vo "Biberflade". "Biberflade" oder "Biberzälte" isch es alts Wort, wo mer scho im 14. Jahrhundert als "bimenzelte" findt. S Wort "bimen(t)" gaat uf s latinisch "pigmentum" zrugg und bedüüted es Gwürz, nämmli Nägeli. E "Zälte" und "Flade" sind flachi Gebäck. isch es flachs Gebäck (au s Wort Zältli chunt devo). Will mer im 19. Jahrhundert "Biment" nüme verstande häd, isch "Biber" drus worde. Bim Baumerflade häd de Ruedolf Bär aber de vorderi Worttäil mit em Name vom Dorf ustuschet.




</doc>
<doc id="74080" url="https://als.wikipedia.org/wiki?curid=74080" title="Sylvia Felder">
Sylvia Felder

D Sylvia Maria Felder (* 17. Februar 1967 z Gernschbach as "Sylvia Maria Karcher") isch e dytschi Bolitikeri (CDU) un syt 2016 Mitglid vum Landdag vu Bade-Wirttebärg.

D Felder isch e Dochter vun eme Rächtsaawalt un z Gernschbach ufgwachse, wu si au uf d Grundschuel un derno uf s Gimnasium gange isch. Noch em Abitur anne 1986 het si an dr Universitet Dibenga Jura studiert. Anne 1992het si s erscht juristisch Staatsexame gmacht un derno ne Referändariat u. a. bim Erzbischeflige Ordinariat z Fryburg un bim Arbetgeberverband vu dr Babyrinduschtry Bade-Wirttebärg, Im Johr 1994 het si s juristisch Staatsexame abglait un isch derno as Rächtsaawlti zuegloo wore. Vu 2009 bis 2015 het si im Biro vum Karl-Wolfgang Jägel gschafft, wu fir dr Wahlchrais Raschti im Landdag ghocktisch.

D Felder isch ghyrote mit em Jurischt un Manager Rupert Felder. Si hän zäme drei Chinder (*1994, * 1996 un * 2000).

Syter anne 1996 isch d Felder Miglid vum Chraisdag im Landchrais Raschti. Syter 1999 isch si Mitglid im Vorstand vum CDU-Chraisverband Raschti, vu 1999 bis 2013 as Vorsitzeri. Bi dr Kommunalwahl 2014 isch d Felder in Gmairoot vu Gernsbach gwehlt wore. 

Bi dr Landdagswahl 2016 isch si im Wahlchrais Raschti iber e Zwaitmandat in Landdag gwehlt wore.

Im Landdag isch si Mitglid im Uusschuss fir Europa un Internationals, im Uusschuss fir Kultus, Juged un Sport un im Oberrhyroot. Stellverdrättend Mitglid isch si im Ständigen uusschuss, im Petitionsuusschuss, im Uusschuss fir Inners, Digitalisierig un Migration, im Uusschuss fir Ländlige Ruum un Verbruucherschutz, im Uusschuss fir Sozials un Integration, im Uusschuss fir Umwält, Klima un Energywirtschaft un im Untersuechigsuusschuss „Rechtsterrorismus/NSU BW II“.

Im Februar 2019 isch si as Noofolgeri vu dr Nicolette Kressl im Amt vu dr Regierigsbresidänti vum Regierigsbezirk Charlsrue vorgschlaa wore.




</doc>
<doc id="74081" url="https://als.wikipedia.org/wiki?curid=74081" title="Marion Gentges">
Marion Gentges

D Marion Gentges (* 23. Augschte 1971 z Haasle) isch e dytschi Bolitikeri (CDU) un syt 2016 Mitglid vum Landdag vu Bade-Wirttebärg.

D Gentges isch z Welscheschdaine ufgwachse. Anne 1971 het si Abitur am Robert-Gerwig-Gimnasium z Huuse gmacht. Vu 1991 bis 1996 het si an dr Universitet Fryburg Jura studiert. Anne 1996 het si s erscht Staatsexame gmacht un derno vu 1996 bis 1998 s Referändariat am Landgricht Offeburg mit Wahlstatione z Marburg un z Brüssel bi dr EVP-Fraktion im Biro vum Karl von Wogau. Ab 1999 het si z Hesse as Rächtsaawälti gschafft un syt 2004 isch si sälbschtständig mit ere aigene Kanzlei z Zäll, spezialisiert uf Arbetsrächt.

D Gentges isch ghyrote un het e Doochter.

D Gentges isch anne 1990 in di Jung Union yydrätte, 1991 in d CDU im Ortsverband Schtaine-Welscheschtaine. Vu 1993 bis 1996 isch si Chraisvorsitzeri vu dr Junge Union Ortenau gsii. Syter 1993 isch si Mitglid im Chraisvorstand vu dr CDU Ortenau. 1996 bis 1997 isch si Mitglid im Dytschlandroot vu dr Junge Union Dytschland gsii, 1997 bis 2000 Mitglid im Landesvorstand vu dr Junge Union Bade-Wirttebärg un 2001 bis 2006 Vorsitzeri vum Landesschidsgricht vu dr Junge Union Bade-Wirttebärg.

Bi dr Landdagswahl 2016 isch si iber e Zwaitmandat im Wahlchrais Lohr in Landag gwehlt wore. Im Landdag isch si Mitglid im Ständigen Uusschuss, im Uusschuss fir Wisseschaft, Forschig un Chunscht, im Barlemäntarische Kontrollgremium, im Oberrhyroot, im Untersuechigsuusschuss „Rechtsterrorismus/NSU BW II“ un im Untersuechigsuusschuss „Zulagen Ludwigsburg“. Stellverdrättend Mitglid isch si im Uusschuss fir Europa un Internationals, im Uusschuss fir Finanze, im Uusschuss fir Inners, Digitalisierig un Migration, im Uusschuss fir Ländlige Ruum un Verbruucherschutz, im Uusschuss fir Sozials un Integration, im Uusschuss fir Umwält, Klima un Energywirtschaft un im Petitionsuusschuss.




</doc>
<doc id="74082" url="https://als.wikipedia.org/wiki?curid=74082" title="Sebastian-Blau-Preis für Schwäbische Mundart">
Sebastian-Blau-Preis für Schwäbische Mundart

Dr Sebastian-Blau-Preis fir s Schwäbischschreiba wurd vom Verei "schwäbische mund.ar" (nadierle e. V.) ausglobt.

Dr Verei isch 2002 grendad worra. Drbei isch r noch em Pseudonym vom Josef Eberle daufd worra. Dr Josef Eberle isch Rausgäbr ond Chefredakteur vo dr "Stuagerdr Zeidong gwea.

Dr Verei will mid em Vrleiha vo dem Preis:
Dr 1. Preis sen 2500 Euro, dr 2. Preis 1500 Euro, dr 3. Preis 1000 Euro, dr Publikumspreis 500 Euro ond drzua geids no Sachpreise

D Jury bildad Leid vom Verei "schwäbische mund.art e.V" ond andre Fachleid. 

Dr Preis wurd älle zwoi Joor vrlieha. Drbei wechlad s Gebied zwischa Lidradur, Liadermacher ond Kabarett

Bei dr erschda Vrleihong war d Lidradur draa


Dr Preis isch an Liedrmachr ganga


Publikumspreis: Thomas Felder vo Reidlenga

Beim Kabarett hod ma zwoi erschde Preis vrdoild-

Publikumspreis: Grubb "Volksdampf"



Publikumspreis: Gluzer aus Raodeburg


Publikumspreis: "Subbr Sach" mid em Trickfilm "Drohtesl-Cowboys" 


Publikumspreis: Hiltrud Stoll ond Franz Auber ("Hillu's Herzdropfa")


Publikumspreis: Mathilde Zimmerer


</doc>
<doc id="74083" url="https://als.wikipedia.org/wiki?curid=74083" title="Epagnier">
Epagnier

Epagnier, wo uf Düütsch "Späniz" heisst, isch en Ortschaft i der politische Gmeind La Tène im Kanton Neueburg.

S Piet vo Epagnier lyt am Nöieburgersee und am Zylkanal.

Bis ane 1887 isch Epagnier sälber e Gmeind gsi. Dänn het die mit der Nochbergmeind Marin zur Gmeind Marin-Epagnier fusioniert. Und die säb wider het sech anne 2009 mit Thielle-Wavre zämetoo, und so isch die hütig Gmeind La Tène entstande.

Bim Dorf lyt der bedüütend archäologisch Fundplatz La Tène, wo der Name vo der urgschichtlechen Epoche vo der Latène-Kultur härchunt.


</doc>
<doc id="74084" url="https://als.wikipedia.org/wiki?curid=74084" title="Marin NE">
Marin NE

Marin isch es Dorf i der Gmeind La Tène im Kanton Nöieburg. 

Es lyt am Nöieburgersee.

Früener isch es sälber e Gmeind gsi. Ane 1888 het’s mit der ehemolige Nochbergmeind Epagnier fusioniert und d Gmeind Marin-Epagnier pildet. Die säb wider het sech ane 2009 zämetoo mit Thielle-Wavre. Und eso isch die nöi Gmeind La Tène entstande.


</doc>
<doc id="74085" url="https://als.wikipedia.org/wiki?curid=74085" title="Thielle NE">
Thielle NE

Thielle, wo uf düütsch Hüüsere heisst, isch en Ortschaft i der Gmeind La Tène im Kanton Nöieburg.

S Dorf lyt am Zylkanal, und der Name chunt vom Fluss Zyl.

Früener isch Thielle en eigeti Gmeind gsi. Dänn het’s ufe 1. Jänner 1888 fusioniert mit der Nochbergmeind Wavre, und das het d Gmeind Thielle-Wavre ggää. Die säb het sech am 1. Jänner 2009 mit der Gmeind Marin-Epagnier zämetoo. Und do druus isch die nöi Gmeind La Tène worde.


</doc>
<doc id="74086" url="https://als.wikipedia.org/wiki?curid=74086" title="Bundesamt für Statistik">
Bundesamt für Statistik

S Bundesampt für Statistik isch en Abdeilig vo de Bundesbhörde vo der Schwiiz.

Es heisst uf , "OFS", uf , "UST" und uf , "UFS". Es ghört zum Äiggnössischen Innedepartemänt EDI.

S Bundesampt tuet für s ganze Land aller Gattig Sache vo der Gselschaft, de Sprooche, dr Wirtschaft und dr Umwält aluege, drüber Date samle und alles zämerächne. Do dermit macht ’s s Wärch "Statistik Schweiz," wo d Regierige vom Land und au die vo de Kantöön und d Verwaltige und au Privatpersoone chön pruuche. Äs schaffet mit de statistische Ämpter vo anderne Länder und mit em Eurostat, em Ampt für Statistik vo der EU, zäme.

Agfange het die nazionali Statistik i der Schwiiz mit der Bvölkerigszäälig vo ane 1850, und zum d Zahle nochezfüere isch ane 1860 s "Äiggnössische Statistische Büro" gründet worde. S Bundesampt isch sid 1998 i der Stadt Nöieburg dehei. Es het sini Arbetsgrundlaag im "Bundesstatistikgsetz" vo ane 1992, wo uf em Artikel 65 vo der Schwiizer Bundesferfassig stoot.

Sid 1891 chunt s "Statistische Joorbuech vo dr Schwiiz" use.




</doc>
<doc id="74088" url="https://als.wikipedia.org/wiki?curid=74088" title="Carola Wolle">
Carola Wolle

D Carola Wolle, geb. "Weber" (* 18. Novämber 1963 z Sontheim), isch e dytschi Unternämeri un Bolitiker (AfD). Syt Merz 2016 isch si Mitglid vum Landdag vu Bade-Wirttebärg.

D Carola Wolle isch z Beilstaa uf d Grundschuel gange un z Baodmer uf d Realschuel. Z Hailbrunn het si am Wirtschaftsgimnasium Abitur gmacht. Anne 1991 het si an dr Universitet Mannheim en Abschluss as Diplom-Chauffrau gmacht. Vu 1991 bis 2007 het si bi dr Daimler AG im Berych Organisation un Personal gschafft. Syter anne 2008 isch si Gschäftsfiereri vu dr MSR-Technik Naegele GmbH + Co. KG, em Dienschtlaischtigsunternäme fir Styyrtächnik im Berych Haizig un Klima. Si isch evangelisch, gschide un het e Suhn. Si wohnt z Beilstaa.

D Wolle isch anne 2013 Mitglid vu dr AfD wore, syt Juni 2014 isch si Mitglid vum AfD-Chraisverband Hailbrunn. Syt Juli 2015 isch si Mitglid vum Landesvorstand vu dr AfD Bade-Wirttebärg un syt Mai 2015 isch si Sprächeri vum AfD-Mittelstandsforum Bade-Wirttebärg.

Bi dr Landdagswahl 2016 isch si iber e Zwaitmandat im Wahlchrais Neckersulm in Landdag gwehlt wore.

Im Landdag isch si stellverdrättendi Vorsitzeri vum Uusschuss fir Wirtschaft, Arbet un Wohnigsböu un im Uusschuss fir Soziales und Integration. Stellverdrättend Mitgli isch si im Petitionsuusschuss, im Ständigen Uusschuss, im Uusschuss fir Europa un Internationals, im Uusschuss fir Wisseschaft, Forschig un Chunscht, im Uusschuss fir Finanze, im Uusschuss fir Umwält, Klima un Energywirtschaft un im Untersuechigsuusschuss „Rechtsterrorismus/NSU BW II“.



</doc>
<doc id="74091" url="https://als.wikipedia.org/wiki?curid=74091" title="Département Val-de-Marne">
Département Val-de-Marne

Val-de-Marne ésch e Département in Frànkrich. Es ghert zur Metropole Grand Paris, und der Île-de-France. S ésch s 94. Département.

D aagrenzede Département sind Seine-Saint-Denis im Nord-Osten, Seine-et-Marne im Osten, Essonne im Süden, Hauts-de-Seine im Westen und Paris im Nord-Westen.

S Département du Val-de-Marne isch am 1. Januar 1968 bilded worre, nach em Gesetz von 10. Juli 1964 aus Teil von de frühere Département Seine (29 Gmeinden) und Seine-et-Oise (18 Gmeinden).

Dir grössten Orte im Département waren 2014:



</doc>
<doc id="74092" url="https://als.wikipedia.org/wiki?curid=74092" title="Wake">
Wake

Wake isch es Atoll im Pazifik, wo as Ussepiet zu den USA ghört.

Es lyt im Meer zwüsche Hawaii und de Nördleche Marianeinsle. Es isch en Inslegruppe, wo us drüü Koralleninsle bestoot, wo en Chreis rund um di grossi Lagune umme bilde. Die het e Flechi vo öppe zää Kwadratkilometer. D Insle mache zämezelt e Bodeflechi vo öppe sibe Kwadratkilometer uus. D Hauptinsle isch "Wake Island," die andere heisse "Peale Island" und "Wilkes Island".

S Meer mit de Insle ghört zum Naturschutzpiet "Pacific Remote Islands Marine National Monument".

Wake heisst i der Sprooch, wo uf den Insle i däm Deil im Pazifik yheimisch isch, em Marshallesisch, "Ānen Kio". D Regierig vo de Marshallinsle möcht Wake under ihri Hoheit zrugg nää; es isch e Fall vom ene internazionale territoriale Komflikt.

Der Spanier Álvaro de Mendaña y Neira het d Insle anne 1568 as erschte Öiropäer entdekt. Wo ane 1796 s änglische Schiff "Prince William Henry" dörthi cho isch, het men em Atoll wäge däm sim Kapitään, em William Wake, der Name gää, wo sider gilt. 1899 isch d Inslegruppe vo den USA in Psitz gnoo worde, zum druff e Telegrafestazion yzrichte. Im Zwöite Wältchrieg isch der amerikanische Milidärposchte vo de Japaner ane 1941 eroberet un bis 1945 bsetzt worde. 




</doc>
<doc id="74093" url="https://als.wikipedia.org/wiki?curid=74093" title="Monica Gubser">
Monica Gubser

D Monica Gubser (* 17. Jänner 1931 z Züri; † 27. Februar 2019 z Soledurn) isch e Schwyzer Bihne- un Filmschauspileri gsii.

D Gubser isch z Züri uf d Schauspiilschuel gange. Derno het si Engaschmänt iberchuu am Schauspiilhuus z Züri (no as Elevi), em Stadttheater Basel un am Theater Biel-Soledurn. Zletscht isch si freiberuefligi Schauspiileri gsii un uf verschidne Bihne, vor allem z Züri, aazdräffe gsii. Näb ere Hauptroll im Kinofilm "Die Herbstzeitlosen" het si au Rolle gspiilt in "Lüthi und Blanc, Eurocops" un andere Filmproduktione.

Ihri greschte Theaterrolle sin in ihre Zyt Biel-Soledurn d "Antigone" vum Sophokles un d "Hermia" us em „Summernachtsdraum“ gsii. Vu 1955 bis 1985 het si zäme mit ihrem Mann e Reschtaurant z Soledurn gfiert. Um des Zyt het si mit dr Schauspiilerei pausiert, het si derno aber wider em Ensemble vum Städtebundtheater Biel-Soledurn aagschlosse. Ab 1990 het si au dr Märlibühni Züri un syt 1994 em Summertheater Winterthur aaghert.
Zletscht het d Gubser z Zuchwil bi Soledurn gläbt. Si isch verwitwet un Mueter vu drei Sihn gsii.




</doc>
<doc id="74094" url="https://als.wikipedia.org/wiki?curid=74094" title="L’Haÿ-les-Roses">
L’Haÿ-les-Roses

L’Haÿ-les-Roses isch a französische Gmi em Banlieu vo Paris, mo Eiwohnr (Stand ) hod.

D Schdadt isch a Onder-Präfektur vom Départements Val-de-Marne, Sids vom Arrondissement L’Haÿ-les-Roses ond Hauptord vom Kanton L’Haÿ-les-Roses. Birgermoeschter isch dr Vincent Jeanbrun (UMP).

D Schdadt hod sechs Viertel (quartiers). Des sen Lallier-Bicêtre, Petit-Robinson, Vallée-aux-Renards, Jardin Parisien, Blondeaux ond Centre.

Gemeinde


</doc>
<doc id="74102" url="https://als.wikipedia.org/wiki?curid=74102" title="Der Sonntag (Badische Zeitung)">
Der Sonntag (Badische Zeitung)

Der Sonntag isch e cheschtelosi Sunntigszytig, wu regional im sidbadische Ruum mit ere Uflag vu rund 330.000 Exemplar uusechunnt.

S het vier regionali Uusgabe: aini fir dr Ruum Fryburg, aini fir dr Landchrais Ämmedinge („nördlicher Breisgau“), aini fir dr Landchrais Löörech („Dreiland“) un aini fir s Markgreflerland. E Zytlang het s au ne Uusgab fir dr Ruum Säckige gee („Hochrhein“). D Zytig erschynt syter anne 1997 un het dr Schwärpunkt uf lokali Bolitik, Wirtschaft, Kultur, Ärsse, Frezyt un Sport. Dernäbe git s au Artikel zue iberregionale Theme, wie Pop, Lifestyle, Film un Computer. D Sonntag Verlags GmbH ghert zue dr Badisches Pressehaus GmbH & Co. KG, ere Holdinggsellschaft vu dr Verleger vu dr Badische Zytig.

Redaktionsbiro het d Zytig z Fryburg, z Löörech un z Mille.

Anne 2013 isch Der Sonntag mit em "Ralf-Dahrendorf-Bryys fir Lokaljournalismus" vu dr Verleger vu dr Badische Zytig uuszaichnet wore: Dr Daniel Gräber vum Sonntag het si mit em Wolfgang Messner vu dr Stuttgarter Zeitung r dritt Bryys dailt. Beedi hän di dubios Privatisierig vu dr Hochrhein-Eggberg-Klinik z Säckige ufgschafft. Uuszaichent wore isch doderby au s Zämespiil vu zwai unterschidlige Medie us zwee verschidene Verlag.



</doc>
<doc id="74103" url="https://als.wikipedia.org/wiki?curid=74103" title="Vi Hilbert">
Vi Hilbert

D Vi “taqʷšəblu” Hilbert-Anderson isch am 24. Juli 1918 uf d Wält cho und am 19. Dezämber 2008 gstorbe. Si isch en US-amerikanischi Frau und en indianischi Kultur- und Sproochaktivischtin, Gschichteverzellerin und Lehrerin gsi.

D Vi Hilbert isch vom indianische Stamm vo de "Obere Skagit" cho, wo im Tal vom Fluss Skagit im amerikanische Bundesstaat Washington läbt. Si isch d Dochter vom Charlie und der Louise Anderson gsi und het vo Geburt häär der yheimisch Name "taqʷšəblu" gha. Ihre Vater isch Fischer und Bootmacher gsi. D Vi isch in ihrere Jugend i vil verschideni Schuele ggange, dehei het si mit Muetter und Vatter aber nume i der alte Mundart vo de Obere Skagit gredt, und so het si die Muettersprooch besser lehre könne weder anderi Lüüt vo ihrem Stamm.

D Hilbert isch drüümol ghüroote gsi; vom dritte Maa, em Henry Donald Hilbert, eme Agstellte vo der US-Navy, wo si vonnem ane 1945 d Frou worden isch, het si der Familiename, wo si sider treit het. S Hilberts sin z Seattle gwohnt bis ane 2003, wo si wider is Indianerreservat vo de Skagit zrugg ggange sin. D Vi Hilbert het drüü Chind gha. Si het i ganz verschidene Prüef gschaffet.

D Indianerin isch am Änd di Stammeseltischti vo den Obere Skagit und die letschti gis, wo die alte indigeni Stammessprooch, der Skagit-Dialäkt vom Lushootseed, no ganz und mit allne Eigeheite het chönne rede. Und si het das öfentlech und mit Überzüügig gmacht, zum zeige ass es die Minderheitesprooch no git. Zum d Erinnerig a das alte regionale Idiom z erhalte, het d Vi – mit der Hülf vo andernen Autoore und vom Burke-Museum – für ihri Stammessprooch e Grammatik und es Wörterbuech gschribe, und si het Schrifte mit Gschichte und geografische Sache und Fluernäme vo ihrere Heimetlandschaft usegää. Ane 1967 het si der Sproochforscher Thom Hess troffe, wo den grad an ere Lushootseed-Grammatik gschafft het. Är het si in sini Sproochkürs a der Uni Washington mitgnoo und het se scho gly sälber lo Schuel ggä. Füfzää Joor lang, bis 1988, het si a der Uni Sprooche glehrt. D Vi Hilbert het sech der Gruppe vo de yheimische Gschichteverzeller z Seattle und au der nazionale Gselschaft vo de Gschichteverzeller agschlosse.

Wägen all dämm het ere d Regierig vom Bundesstaat ane 1989 der Titel "Washington State Living Treasure" – uf Düütsch «Läbige Kulturschatz vom Staat Wshington» – gää, und der amerikanisch Presidänt Bill Clinton het ere ane 1994 d Mitgliidschaft i der nazionalen Organisazioon für s Kulturerb vo den USA gää; die Uszeichnig het er d Hillary Clinton persönlech brocht.

Z Seattle het me eme Huus vo der Universiteet der Name vo der Vi Hilbert gää, und au em botanische Garte; dä heisst "taqʷšəblu Vi Hilbert Ethnobotanical Garden".





</doc>
<doc id="74104" url="https://als.wikipedia.org/wiki?curid=74104" title="Lushootseed">
Lushootseed

S Leschuzyd – uf Änglisch: Lushootseed; yheimisch au: xʷəlšucid, dxʷləšúcid – isch e Sprooch von es baar Indianerstämm im Nordweschte vo den USA.

Es isch en "indigeni Sprooch," wo bsunders vo Stammesgruppe im hütigen US-Bundesstaat Washington gredt worden isch, wo zu dr grössere Volchsgruppe vo de "Salish" i der Bärgeregioon am Pazifik ghöre. S Wort Lushootseed bedüütet uf Düütsch «d Sprooch vo de Lüüt am Salzwasser». Im Sproochpiet lyt d Grossstadt Seattle. Und derzue ghört s Yzugsgebiet vom Fluss Skagit; drum seit me dr Sprooch au öppe Skagit-Nisqually.

D Sprooch isch nach dr Sistematik vo de Linguischte e grossi Dialäktgruppe vo dr Familie vo de Salish-Sprooche. Bi de einzelne Stämm isch aber tradizionell jedi lokali Varietäät as en eigeti Sprooch aglueget worde. Für d Indianer sälber git’s drum au kei "indigene" Name für s Lushootseed als Ganzes.

E sälteni foneetischi Psunderheit vo de Lushootseed-Dialäkt isch, ass si keini Nasali Konsonante könne.

S Lushootseed isch mit sine Dialäkte hüt e starch gföördeti Sprooch; es git chuum me Lüüt, wo se no rede. Mit Sproochkürs und Büecher und em Verzelle vo den alte Gschichte vo de Indianerstämm – so wie’s d Sproochaktivischtin Vi Hilbert vom Stamm vo de "Obere Skagit" gmacht het – probiert me d Sprooch läbig z bhalte so guet wie s goot.

Zum meh vo dr Situazioon vo so Sprooche wien em Lushootseed z rede isch ane 2019 s Internazionale Joor vo de indigene Sprooche langsiert worde.





</doc>
<doc id="74105" url="https://als.wikipedia.org/wiki?curid=74105" title="Ringzug">
Ringzug

Dè Ringzug odder 3er-Ringzug isch è Schinnèpersonènaavokeerssischteem i dè Landchrais Duttlingè, Rautweil un Schwarzwald-Baar im südlichè Baddè-Württèbärg. Dè Ringzug hèt sin regulärè Bedryb am 31. Auguscht 2003 uffgnõ un wörd sit èm 12. Dezembèr 2004 i sinèrè hütigè Form bedribbè. Konzäpt vum Ringzug isch èn votagtetes un uff è Villzaal vo andrè Bus un Baanè abgschtimmtes S-Baan-äänlichs Aagebot im ländlichè Raum z schaffè. Im März 2006 hèt dè Faargaschtvoband Pro Baan dè Ringzug als vorbildlichs Naavokeerssischteem mit èm „Fahrgastpreis 2006“ uuszeichnèt. Dè Ringzug hèt übber d Region usè witti Beachtung gfundè un cha uff toujours stygèndi Bassagyrzaalè vorwysè, dè Zuèschussbedarf wörd immer wènniger.

D Bezeichnung „Ringzug“ isch gwäält worrè, well sini Streggèfüürung urschprünglich èn Ring bildè hèt söllè, unterbrochè wörd er abber nõch wiè vor durch d Luggè zwǜschè Immèdingè un Eschingè. Vovollschtändigt wörd s Netz durch Streggè, wo nit Deil vum Ring sin. Dèzuè ghörèd d Drossinger Ysèbaa sowiè Deile vo dè Brägdalbaan, d Aitrachdalbaan un dè Baanschtreggi Duttlingè-Inzikofè. Diè alternatyvi Benamsung „3er-Ringzug“ söll druff hywyysè, dass sich drei Landchrais am Brojèkt bedeiligt hèn.

Dié Dütsch Bundesbaan hèt i dè 1970er- un 1980er-Johr èn Großdeil vo dè Baanhööf un Haltepüngt im Ringzug-Gebièt wègèm sognenntè "eilzugmäßigè Faarè" uffglõ, d Naavokeerszüüg sin witgehend ygschpart worrè. Uff èm 28 Kilometer langè Gäubaan-Abschnitt zwǜschè Duttlingè un Rautweil isch dè Baanhof Spaichingè dè einzige Zwǜschèhaalt blibbè. Sèlbscht i dè 7500-Ywooner-Chlyschtadt Aldingè hèt kei Zug mee ghaaltè, wa d Pendler un Schüèler i sèllèm Gebièt endgültig uff d Strõß (Auto, Bus) dribbè hèt.

Uff dè Baanschtreggi Mabä-Diirä isch dè Personèvokeer schu 1953 uffgää worrè, d Heubärgbaan isch 1966 draa chò un s nördliche Deilschtugg vo dè Wuètèdalbaan, d Aitrachdalbaan, isch ab 1967 ooni blaanmäßigè Personèvokeer gsi. Sit 1972 hèt sèll au für d Brägdalbaan Furtwangè-Hifingè goltè. D Drossinger Ysèbaa hèt nõch eim 1996 gfasstè Bschluss vum Drossinger Gmeinderõt sogar ganz stillglait wörrè söllè.

Lediglich im Berych vum Nadurpark Obberi Donau zwǜschè Duttlingè un Fridingè isch mit èm „Donaudal-Modèll“, wo im Septembèr 1990 gschtartet isch, vum Landchrais Duttlingè é Rüggvolagerung von èm Deil vum Schüèlervokeer uff di Schinnè hèrrè brocht worrè. Dèvor sin d Schüèler mit èm Bus durch d Gegend karrèt worrè.

Wèg sèbbèm Rüggzug uss dè Flächi sin dè Region Schwarzwald-Baar-Heubärg nu no übberregionali Vobindungè erhaaltè blibbè, dõdèvo zwei im Schinnèpersonèfèrnvokeer. Uff dè Schwarzwaldbaan sin näbb dè Eilzüüg Interregio-Züüg im Zwei-Stundè-Tagt zwǜschè Hamburch un Konschdanz gfaarè. Uff dè Gäubaan sin ußer dè Eilzüüg D-Züüg bezièungswys EuroCitys vo Stuègètt übber Züri gu Italiè gfaarè. Ußerdèmm git s langlaufendi Eilzüüg uff dè Relationè Ulm–Duttlingè–Eschingè–Neuschtadt im Schwarzwald un Rautweil–Villingè–Eschingè–Neuschtadt im Schwarzwald.

Im Januar 1995 hèt dè Regionalvoband Schwarzwald-Baar-Heubärg d Studiè „Integraler Taktfahrplan Bus und Bahn für die Region Schwarzwald-Baar-Heuberg“ vorgschtellt, wo vum Tibinger Naavokeersberater Gerd Hickmann gmacht worrè isch. I sèllèrè Studiè isch vorgschlagè worrè, èn integralè Tagtfaarblaan i dè Region yzfüürè un Schinné- un Busvokeer mitènand z vochnüpfé. Rügggròt vo sèllèm neuè Vokeerskonzèpt hèt èn „Ringzug“ sy söllè. Im Aaschluss vom Hickmann sinèrè Studiè hèt sin Kolleeg, de Grosse Ulrich, s Konzèpt witter bedrèut un diè bolitisch Voantwortlichè bis zuè dè Umsetzung berõtè. Schu im Januar 1996 hèn die Landrôt vo dè Landchrais Duttlingè un Rautweil sowiè vum Schwarzwald-Baar-Chrais i dè asè benamstè „Trossinger Vereinbarung“ bschlossè, d vorbreitete Konzèpt umzsetzè. Dè dõmòlige Minischterbräsidènt Erwin Teufel, wo i dè Region gwoont hèt, hèt als Vodrètter vum Land Baddè-Württèbärg zuègsicherèt, s neu yzfüürende Naavokeerssischteem fördèrè z wellè.

Nõch dè Drossinger Voybarung hèn sich diè drei Chraisdääg mit ém Konzèpt befasst un sèllèm 1999 zuègschtimmt. Druffhy hèt s Land Baddè-Württèbärg aagfangè, mit èrè Priisaafrõg nõch èm Bedriiber für s Ringzug-Sischteem z suèché. Unter meerèrè ygangenè Aagebot vo insgsamt vyr Ysèbaavokeersunternammè, drunter au è Aagebot vo dè Dütschè Baan AG, hèt sich Èndi 1999 schlièßlich diè Hoèzollerischi Landesbaan (HzL) mit yrèm Aagebot durrègsetzt. Vo 1999 bis 2001 hèt s gharzèt bi dè witterè Blaanung, well zwǜschè dè Landchrais èn Stritt übber d Vodeilung vo dè Bedrybskoschté uffchò isch. Sèllè Konflikt isch 2001 glöst worrè, im glychè Johr isch au dè Finanzyrungsvodraag mit èm Land Baddè-Württèbärg abgschlossè worrè. Im Dezembèr 2001 isch dè Zwèckvoband Ringzug is Läbbè gruèfè worrè, dèm sin èrschtè Vorschtand dè dõmòlige Duttlinger Landrõt Hans Volle worrè isch.

D Streggè, wo deilwys sit Johrzeentè stillglait gsi sin, un diè fäälendè Haltepüngt hèn massyvi Inveschtitionè i d Vokeersinfraschtruktur nötig gmacht. Au d Sicherungstechnig, wo deilwys uss dè Früèzit vum 20. Johrhundert gstammt hèt, hèt grundsätzlich sanyrt wörrè müèsè un isch schlièßlich durch è computergschtüèrtes Sischteem ersetzt worrè. Dõdemit sin elegtronischi Stellwärch ygfüürt worrè, wo nõch dè Sanyrung uss Karlsruè fèrngschtüèrèt wörrèd. Insgsamt hèn allei diè neu Sicherungstechnig, d Haltepüngt un s sanyrte Streggènetz (Obberbau, Gleis, technisch gsicherti Baanübbergäng) circa 67 Millionè Euro koschtet. S neue Rollmatriaal hèt 33 Millionè Euro koschtet, dèsèll Chlutter isch für diè 20 uusgliferte Regio-Shuttles aafangs 2003 uusgää worrè, wo sit dèm s neue Streggènetz vum Ringzug befaarèd. D HzL hèt für d Ringzug-Kompositionè è neus Bedrybswärch südlich vo dè Weschtuusfaart vum Bhf. Immèdingè baut.

Urschprünglich isch dè 15. Dezembèr 2002 als Start vum Ringzug vorgsää gsi. Massyvi Voschpôtungè bi dè Sanyrungsarbètè hèn dè Bedrybsaafang uff dè 31. Auguscht 2003 vozögerèt. Well allerdings au zuè sèllèm Zitpungt d Infraschtruktur no nit vollschtändig in Bedryb gsi isch, isch es mit èm ygschränktè Bedryb losgangè. Vill vo dè blaantè neuè Haltepüngt sin no nit fèrtiggschtellt gsi, sèllèwäg hèt si è baar Mönèt lang aafaarè chönnè. Ußerdèmm hèt wègè dè Umschtellung uff elegtronischi Stellwärch dè Abzwyg vo dè Aitrachdalbaan vo dè Schwarzwaldbahn èwäg, wo urschprünglich a dè Weschtuusfaart vum Hintschinger Baanhof glègè isch, znägscht nit mit i d Ringzug-Streggi mit uffgnõ wörrè chönnè. Dè Ringzug isch also ooni Südzipfel un z wènnig Haltepüngt in Bedryb gangè, wa zum Ysatz vo Büss gfüürt hèt, wo im èrschtè Bedrybsjohr no barallel zuè dè Baanschtreggè gfaarè sin.

S Ringzug-Streggènetz bschtòt uss folgendè sibbè Ysèbaaschtreggè:

Nit eini vo dè uffglischtètè Baanstrèggè ghört zum Stammnetz vo dè HzL. Bim Großdeil vo dè Strèggè isch d DB Netz AG s zuèschtändige Ysèbaainfraschtrukturunternämmè, d Drossinger Ysèbaa ghört im Stadtwärch vu Drossingè, d Aitrachdalbaan dè Baanbedryb Blummbärg (BB) un dè Abschnitt Hifingè–Briilingè dè Südweschtdütschè Vokeers-AG (SWEG). Diè beidè Letschterè sin für dè Ringzug reaktivyrt worrè, nõchdèm si schu è baar Dekadè lang stillglait worrè sin. Uff dè drei Streggè, wo nit zum DB-Netz ghörèd, vokeert hüt uusschlièßlich dè Ringzug als ganzjöhrigs Regelaagebot im Personèvokeer. Uff dè übbrigè Streggèabschnitt vokeerèd zuèsätzlich au Züüg vo dè Dütschè Baan.

Zwǜschè Immèdingè un Eschingè bschtòt è Luggè im Sischteem, sèllèwäg hèt mò dè Ring für dè Ringzug sèlber nit zuèmachè chönnè. D Ursach dõdèfür isch d Faarblaangschtaltung Mitti vo dè 1990er-Johr, wo s Konzèpt entwicklèt worrè isch. Zuè sèllèrè Zit sin d Interregio-Züüg uff dè Schwarzwaldbaan zwǜschè Eschingè un Immèdingè gnau zuè dènnè Zitè gfaarè, wo dè dè Ringzug bruucht het. Dõrum isch znägscht dèvu abgsää worrè, d Streggi i s Konzèpt uffznää. Statt sèllèrè hèt mò sich dèfür entschiddè, d Aitrachdalbaan im vohältnismäßig dünn bsidlètè Aitrachdal bzw. uff dè Längi i dè Ringzug yzbeziè. Sèll hèt zuè dè urschprünglich nit blaantè Reaktivyrung vom 1967 stillglaitè Abschnitt, zuè dè providurischè Eksischtenz vo sèllèrè Luggè im Ring un schlièßlich zum "Offenè-Ring"-Zug gfüürt.

Nõch èm Ändi vum Interregio-Vokeer uff dè Schwarzwaldbaan un èm Aabassè vo dè Faarzitè auf sèllèrè Streggi wär s hüt möglich, sèbbi Luggè zwǜschè Immèdingè un Eschingè mit èm Ringzug z befaarè. Dõdemit chönntèd Geisingè Baanhof, Geisingè-Guètmadingè, Eschingè-Neudingè sowiè Eschingè-Pfoorè an Ringzug aagschlossè wörrè. Sèll isch immer widder Gegèschtand vu bolitischè Diskussionè, aktuèll abber nit blaant. Um s klar z sägè, git s trotzdèm Schinnèaaschluss für sèlli Ortschaftè uff dè südöschtlichè Baar, nämlich mit èrè RB-Linniè vo dè DB, nu muè mò z Eschingè bzw. z Immèdingè ggf. uff dè Ringzug umschtyygè.

Bis 2004 hèt dè DB Station&Service für dè Ringzug-Bedryb 18 neui Haltepüngt ygrichtet (z. B. dè Haltepungt Geisingè-Kirchè) un 16 nümmi bediènti Stationè reaktivyrt. Dõdèby hèt mò uff vorhandèni Stationè nit immer Rüggsicht gnõ, um d Haltepüngt in è günschtigeri Laag zuè dè jewyligè Ortschaft z bringè, z. B. bim Bhf. Rièdöschingè a dè Aitrachdalbaan. Dè durchschnittliche Abschtand zwǜschè dè Zuègangsschtellè bedrait 1,9 Kilometer. S sin i dè Reglè alli alli Gmeindè un Deilort aagschlossè worrè, wo a dè Streggi ligèd, asè vofüègèd au chlyneri Dörfer widder übber eini odder sogar è baar Stationè. Èn Großdeil vo dè Ringzug-Stationè sin Bedarfshalteschtellè, diè meischtè sin barrièrefrei.
Bedryblich spezièll isch dè Haltepungt Immèdingè-Zimmèrè, wo als Ersatz für dè Bhf. Hintschingè dirèkt bi Zimmèrè aaglait worrè isch. Dè einzig Perron vu sèllèm Haltepungt lyt donauabsi aagluègèt am rächtè Strèggègleis vo dè Schwarzwaldbaan, wörd abber vo dè Ringzüüg in beidi Richtungè (gu Lipferdingè/Zollhuus un gu Immèdingè) im Gleiswechsèlbedryb bruucht.

Mit dè Bedrybsuffnaam isch dè Naavokeer i dè Region grundlegènd neu organisyrt worrè. Baralleli Busvokeer a dè Baanschtreggè nõch sin allermeischtens ygschtellt worrè. D Buslinniè diènèd sitdèm als Zuèbringer für d Schinnè un sin konsequent mit èm Ringzug mit èm Tagtfaarblaan voknüpft. Wichtigi Voknüpfungspungt zwǜschè Schinnè un Bus sin dè Briilingèr Baanhof, dè Eschinger Baanhof, dè Hp Brigachdal-Klengè, Brigachdal-Kirchdorf, dè Villinger Baanhof, dè Schwenninger Baanhof, dè Rautweiler, dè Aldinger, Duttlinger un Immendinger Baanhof, sowiè d Hp Geisingè-Huusè un Geisingè-Lipferdingè.

Z Rautweil sin d Ringzüüg us beidè Richtungè mit èm Fèrnvokeer uff dè Gäubaan im Tagt voknüpft, demit alli Haltepüngt zwǜschè Lipferdingè un Rautweil Aaschluss a diè zweischtündlich vokeerendè Intercitys uff Stuègètt hèn. Z Immendingè un Villingè bschtòt regelmäßigè Aaschluss a d Schwarzwaldbaan in Richtung Karlsruè reschpektyv Konschdanz. Im Summer diènt dè Ringzug ußerdèmm als Zuèbringer für d Sauschwänzlebaan mit Aaschluss im Bhf. Blummbärg-Zollhuus.

Dè Ringzug bediènt sowoll wärchtigs als au am Wuchèänd d Linniè vu Briilingè uff Lipferdingè reschpektyv Zollhuus im Zwei-Stundè-Grundtagt. Wärchtigs chömmèd zuè sèllèrè Grundleischtung nòmmòls zaalrychi zuèsätzlichi Voschtärker-Leischtungè dèzuè, wo abber meischtens nit übber diè komplètti Streggi faarèd. Èn Huufè Züüg hèn yrèn Aafangs- bzw. Ändpungt z Rautweil odder z Drossingè Stadt un faarèd vo un nõch Lipferdingè. Wärchtigs git s sèllèwäg zwǜschè Briilingè un Drossingè sowiè zwǜschè Rautweil un Lipferdingè mindeschtens èn Stundètagt. Sèllè Stundètagt wörd uff mengè Relationè zuè dè Hauptvokeerszitè nòmmòls voschtärcht, asè ergit sich byschpillswys zwǜschè Duttlingè un Spaichingè wärchtigs zwǜschè 15:00 Uhr un 18:00 Uhr uugfäär èn Halbschtundè-Tagt. Zwǜschè Drossingè un Rautweil bschtòt abber au wärchtigs ußerhalb vo dè Hauptvokeerszitè nu èn Zwei-Stundè-Grundtagt, sodass dè Haltepungt Deißlingè ußerhalb vo dè Hauptvokeerszitè au wärchtigs nu zweischtündlich vom Ringzug bediènt wörd.

È baar Züüg keièd sowoll uss èm Tagtschema wiè au uss dè Linnièfüürung usè. D Züüg vokeerèd uff dè Drossinger Ysèbaan so, dass am Drossinger Baanhof grundsätzlich alli dört haltendè Züüg chriègt wörrè chönnèd. Uff èm Abschnitt Duttlingè–Fridingè uff dè Donaudalbaan isch dè Ringzug-Vokeer nit votagtet. Dört vokeerèd nu einzelni Züüg a Wärchtig. Am Wuchèänd git s dört kein Ringzug-Vokeer. Dört wörd dè Großdeil vum öffentlichè Vokeer au witterhy übber Büss abdeggt. Uff dè Aitrachdalbaan isch dè Aafangs- un Ändbaanhof für diè meischtè Ringzüüg wärchtigs z Lipferdingè statt z Zollhuus-Blummbärg, asè wörd dè Aitrachdalbaan-Abschnitt Lipferdingè–Zollhuus, ergo d Baanhööf Rièdöschingè un Zollhuus, wärchtigs gröschtèdeils èbbèfalls vo chlynè Büss bediènt. È baar Ringzüüg vokeerèd übber s eigentliche Streggènetz drübber usè bis uff Sigmaringè im Donaudal un uff Neuschtadt im Hochschwarzwald. È Zugbärli faart a dè Schuèldääg èbbèfalls vo Immendingè übber Geisingè Baanhof gu Eschingè.

Jöhrlich absolvyrèd d Ringzüüg 1.258.000 Zugkilometer.

Uff èm Abschnitt Bhf. Immèdingè-Abzwygung Hintschingè vokeert dè Ringzug in beidi Richtungè nu uff èm südlichè, donauabsi rächtè Strèggègleis vo dè Schwarzwaldbaan. Um dè Ringzug-Bedryb asè durrèfüürè z chönnè, hèt mò s südliche Streggègleis mit beidè Zuèfaartè (Yfaart Aitrachdalbaan, Weschtuusfaart Bhf. Immèdingè) für dè Gleiswechselbedryb (GWB) ekstra für dè Ringzug umgmodlèt. Sèll isch nötig gsi, well mò nõch dè Stillegung vom Güètervokeer uff dè Aitrachdalbaan anno 1997 diè dopplèti Chrützungsweichè a dè Weschtuusfaart vum Bhf. Hintschingè uusbaut hèt, dõdemit isch d Yfaart vom nördlichè Strèggègleis uff d Aitrachdalbaan nǜmmi möglich gsi. Statt d Chrützungsweichè widder yzbauè, hèt mò sich bi dè Yfüürung vum Ringzug für dè GWB entschiddè. Dè dörtzmòl neu bauti Hp Zimmèrè i dè Mitti vum GWB-Abschnitt dürft au mitentscheidend gsi sy, well mit GWB nu ein Sitèperron für sèllèn Hp notwèndig worrè isch.
D Züüg uff èm Schwarzwaldbaan-Abschnitt Geisingè-Immèdingè vokeerèd im Gegèsatz zum Ringzug im dütschè Regèlbedryb uff èm rächtè Streggègleis. Dè Ringzug un d DB-Züüg faarèd also vo Hintschingè bis Immèdingè hinderènand wèg uff èm südlichè Strèggègleis, gschtüèrèt vo dè beidè Yfaartsignaal a dè Hintschinger Weschtyfaart. Vo Immèdingè uff Hintschingè faarèd d Ringzüüg un d DB-Züüg abber mèngmòl barallel uff èm rächtè un linkè Strèggègleis, dõdemit isch es möglich, dass dè eint Zug dè ander übberhollè cha. Barallelfaartè im GWB sin z Dütschland üßerscht seltè.

D Faarzüüg vum Ringzug sin Diseldrybwägè mit ènèm Unterfluraadryb vum Tǜp Stadler Regio-Shuttle RS1, vo wellèm dotal 20 aagschafft worrè sin. Vo andrè Faarzüüg vum glychè Tǜp unterscheidet si sich dõdurrè, dass an è baar Sitzblätz Steggdosè für Notebooks vorhandè sin. Alli sin klimatisyrt un hèn è Bordklo.

Deilwys sin i dè morgendlichè Hauptvokeerszit Ringzüüg in Zämmèarbèt mit dè DB Regio AG gfaarè worrè un mit èm Elektrodrybwagè vo dè Baureiè 425 durrègführt worrè. Ursächlich dõdefür isch d Datsach, dass d Ringzug-Regio-Shuttles deilwys au in Meefachtragtion dè hochè Nõchfròg i sèllè Zitè nit gwachsè sin. Au d Baureiè 611 isch schu blaanmäßig als Ringzug gfaarè.

Diè hochè Passagyrzaalè, wo so nit erwartet worrè sin, hèn schu früè zuè Kapazidätsängpäss gfüürt, wo ab Dezembèr 2004 unter andrèm dèzuè gfüürt hèn, dass uff dè Drossinger Ysèbaa d Altbaudrybwägè T3 un T5 vo dè Baujohr 1938 un 1956 widder zum blaanmäßigè Ysatz chò sin. Diè modernè Regio-Shuttles, wo für dè Vokeer uff dè Drossinger Ysèbaan vorgsää sin, hèn als Meefachtragtion uubachè stark uusglaschteti Züüg uff andrè Streggè voschtärkè müèsè.

Dè Ringzug bfördert däglich 10.000 Passagyr im Durchschnitt. A dè Schuèldääg chömmèd Wärt zwǜschè 12.000 un 12.500 Faargäscht däglich zschtand. D Faargaschtzaalè sin sèllèwäg sit èm Start im Johr 2003 dütlich gschtigè.

Bsunders stark frequentyrti Baanhööf sin Villingè, Duttlingè, Schwenningè un, zimli spezièll, Aldingè als reaktivyrtè Halt mit mee wiè 1000 Faargäscht jedè Daag. Insgsamt faarèd 53,7 Brozènt vo dè Faargäscht uff èm Gebièt vum Landchrais Duttlingè, 36,6 Brozènt innerhalb vum Schwarzwald-Baar-Chrais un nu 9,7 Brozènt uff èm Gebièt vum Landchrais Rautweil. 20 Brozènt vo dè Passagyr übberschrittèd bi nèrè Faart è Chraisgränz.

Dõdeby faarèd 54,8 Brozènt vo dè Faargäscht diè zentralè Ortschaftè Villingè-Schwenningè, Duttlingè, Rautweil un Eschingè aa. Durchschnittlich lait èn Faargascht 10,5 Kilometer mit èm Ringzug zrugg, woby 53,4 Brozènt vo dè Passagyr Haltepüngt bruuchèd, wo mit èm Ringzug reaktivyrt odder neu ygrichtet worrè sin. Dè durchschnittlich högschte Bsetzungsgrad git s zwǜschè Villingè un Brigachdal. D Püngtlichkeit vum Ringzug lyt bi nèm Wärt vo übber 97 Brozènt.

Dè Bedryb isch uff zwei Organisationè vodeilt. Für dè technische Bedryb sowiè s Bw z Immendingè isch d HzL zuèschtändig. Sèbbi bschäftigt für dè Bedryb zurzit 50 Lüt un hèt für iri Uffgaabè fixi Bedrybskoschtèzuèschüss chriègt. Uffbaut worrè isch dè Vokeersbedryb durch dè Frank vo Meißner, wo 2009 zuè dè SBB GmbH uff Konschdanz gwechslèt hèt.

Dè Zwèckvoband Ringzug dõdegegè fungyrt als Dachorganisation vo dè drei bedeiligtè Chrais. Sèllèm Zwèckvoband, wo inzwǜschè èbbèfalls zum Ysèbaavokeertsunternämmè worrè isch, oblygèd diè kaufmännischi Gschäftsfüürung, dè Vodryb, s Marketing sowiè d Koordination vo dè Taryf. Dè Zwèckvoband drait èbbèfalls s Gwinnrisiko vum Bedryb un vodeilt s Bedrybsdefizit bzw. dè Gwinn a diè drei bedeiligtè Landchrais. Alli Ynaamè uss dèm Faarchartèvokauf sowiè d Zuèschüss uss dè Schüèlerbeförderung gän a dè Zwèckvoband un dõdemit a d Landchrais. Dè Gschäftsfüürer vum Zwèckvoband isch sit èm 1. Januar 2019 dè Michael Podolski. Dè Zwèckvobandsvorsitzende isch akuèll (Stand: März 2019) dè Landrõt vum Schwarzwald-Baar-Chrais.

Vor èm Ringzug-Aafang isch è jöhrlichs Bedriebsdefizit vo 2,9 Millionè Euro eschtimyrt worrè, welles hälftig vom Land Baddè-Württèbärg un dè drei bedeiligtè Landchrais drait wörrè sött. D Mischfinanzyrung un diè langfrischtigè Vodrääg mit dè Naavokeersgsellschaft Baddè-Württèbärg un dè Landchrais sin au dè Grund gsi, wõrum dè Ringzug vo dè Zugschtriichungè uusgnõ worrè isch, wo s wèg dè chürztè Regionalisyrungsmittel 2007 z Baddè-Württèbärg gää hèt. Diè stygendè Faargaschtzaalè un diè gschtigènè Ynaamè uss dè Schüèlerbeförderung hèn villmee dèzuè gfüürt, dass dè urschprünglich berèchnète Zuèschussbedarf stark abgnõ hèt un d Vodeilung vo dè Laschtè un Erlös in è schäbs dèhèr chò isch. Wôrènd dè Aadeil vum Land in öppè stabil blibbè isch, hèt sich dé Zuèschussbedarf vo dè Landchrais stark vorringerèt, well diè höchèrè Faargeldynaamè un d Zuèschüss für d Schüèlerbeförderungè a d Landchrais gangè sin. 2005 un 2006 hèt s sogar für èn Überschuss glangèt, wo a d Landchrais gangè isch. Druffhy hèt s Land d Landchrais zuè nèm neuè Finanzyrungsvodraag drängt, mit dèm sèlli sich ab 2007 mit ènèrè jöhrlichè Sonderzaalung vo 750.000 Euro widder a dè Ringzugkoschtè bedeiligt hèn un asè s Land finanzièll entlaschtet hèn.

Am Aafang vom Ringzug-Vokeer hèt kein einheitlichè Vokeersvobund für s gmeinsame neue Vokeerssischteem gschaffè worrè. Villmee eksischtyrèd drei Vokeersvobünd uff Landchrais-Ebèni: TUTicket im Landchrais Duttlingè, dè Vokeersvobund Rautweil im Landchrais Rautweil un dè Vokeersvobund Schwarzwald-Baar im Schwarzwald-Baar-Chrais. S sin abber uusglychend dõdèfür mit dè Regionalè Taryfkooperation Schwarzwald-Baar-Heubärg, au 3er-Taryf benamst, èn Dachtaryf zwǜschè dè drei Vobünd etablyrt. Sèllè hèt au Faartè übber d Chraisgränzè usè gwôrleischtet un biètet dõdemit èn einheitlichè Taryf im gsamtè Ringzug-Gebièt. Für ein- un uusbrèchendi Faartè gildèt dègegè s Priissischteem vo dè DB inklusyv vo dè BahnCard. Im Binnèvokeer vo dè Taryfkooperation gildèt d BahnCard nit, Schöns-Wuchèänd un Baddè-Württèbärg-Ticket gèltèd abber ooni Yschränkung.

Dōdèmit gèltèd hüt füüf voschiddèni Taryfsischteem. Sèll Sischteem, wo öfters als unübbersichtlich aagluègèt wörd, gildèt als ein vo dè Hauptkritikpüngt.

Schon sit Aafang vom Bedryb git s d Forderung, d Netzluggè zwǜschè Immèdingè un Eschingè zuè z machè. Sèll würd è dirèkti Ringzug-Vobindung vo Duttlingè gu Eschingè möglich machè. Sit èm Johr 2006 isch ußerdèm i dè Diskussion, dè Donaudalbaan-Abschnitt Duttlingè-Fridingè, wo nit Tagtfaarblaan dinnè isch, voll i s Netz yzbindè. Näbbè dè Städt Fridingè un Müllheim im Donaudal würd vor allem d Chraisschtadt Duttlingè brofityrè, uff dèrrè irèm Gebièt dè Ringzug demnõch als S-Baan vokeerè un d Innèschtadt, s Induschtrygebièt Nord sowiè Nändingè èrschtmòls mit èm votagtetè Baanvokeer aaschlièßè würd. Dè Vowaltungsuusschuss vom Landchrais Rautweil hèt im Juni 2008 ußerdèmm s Uuswittè vom Bedryb uff dè Gäubaan-Abschnitt vo Rautweil uff Horb im Obberè Neggardal prüèft, hèt dèsèll Blaan abber im Novembèr 2008 widder uffgää.




</doc>
<doc id="74110" url="https://als.wikipedia.org/wiki?curid=74110" title="Couvet">
Couvet

Couvet isch en Ortschaft im Kanton Nöieburg.

Si lyt i der Gmeind Val-de-Travers, wo am 1. Jänner 2009 vo nüün früenere Gmeinde im Val de Travers zäme gründet worden isch. Vorhär isch au Couvet eini vo dene sälbständige Gmeinde gsi.

Couvet lyt im Jura, im middlere Deil vom Val de Travers und am Fluss Areuse. S Dorf het chly weniger as drüütuusig Ywooner. Es het dört es baar Fabrigge und Gwärbbetriib. Früener sind im Dorf drüü Brönnereie gsi, wo me "Absinth" gmacht het.

Der Ortsname vo Couvet isch s erschte Mol im ene Dokumänt vo ane 1300 z lääse.

Z Couvet isch im 18. Joorhundert d Härstelig vom Absinth aaggange.



</doc>
<doc id="74111" url="https://als.wikipedia.org/wiki?curid=74111" title="Les Eplatures">
Les Eplatures

Les Eplatures isch en Ortschaft im Jura und hüt en Ortsteil vo der Stadt Schodfoo im Kanton Nöieburg.

Ane 1900 isch "Les Eplatures" zu der Gmeind Schodfoo cho. Vorhär isch es en eigeti Gmeind gsi, und zwar öppen es halbs Joorhundert lang; vor 1848 het s Dorf nämmli zu der Gmeind Le Locle ghört.

Sid 1873 het’s z "Les Eplatures" en jüdische Friidhof gha.

Vo dämm Dorf isch der Mooler Louis Léopold Robert cho.


</doc>
<doc id="74112" url="https://als.wikipedia.org/wiki?curid=74112" title="Fleurier">
Fleurier

Fleurier isch es Dorf i der Gmeind Val-de-Travers im Kanton Nöieburg.

Bis zum 31. Dezämber 2008 isch s en eigeti Gmeind gsi, und dänn het Fleurier zäme mit acht andere Gmeinde im Bezirk di nöi Gmeind Val-de-Travers gründet. S Dorf het fasch viertuusig Ywooner. Es isch die gröschti Ortschaft im Tal "Val de Travers". Es het dört teil Schuele für s ganze Tal, au es Gimnasium.

S Dorf lyt im Jura und am Fluss Areuse.

Der Ortsname vo Fleurier isch s erschte Mol im ene Dokumänt us em Joor 1284 z lääse.


</doc>
<doc id="74113" url="https://als.wikipedia.org/wiki?curid=74113" title="Travers NE">
Travers NE

Travers isch es Dorf i der Gmeind Val-de-Travers im Kanton Nöieburg.

Bis zum 31. Dezämber 2008 isch s en eigeti Gmeind gsi, und dänn het s zäme mit acht andere Gmeinde im Bezirk di nöi Gmeind Val-de-Travers gründet.

S Dorf lyt im Jura und am Fluss Areuse. Im Südoschte chunt s ehemolige Gmeindpiet vo Travers bis ad Felsenarena vom Creux du Van ufe.

S Dorf het chly meh weder tuusig Ywooner. Sin Ortsname isch s erschte Mol im ene Dokumänt vo ane 1202 z lääse; er isch dört "Transversum" gschribe. Die Bezeichnig chunt vom Name vom Tal, em Val de Travers.


</doc>
<doc id="74115" url="https://als.wikipedia.org/wiki?curid=74115" title="Marin-Epagnier">
Marin-Epagnier

Marin-Epagnier isch en Ortsdeil vo dr Gmeind La Tène im Kanton Nöieburg.

Bis zum 31. Dezämber 2008 isch s en eigeti Gmeind gsi, und dänn het s zäme mit Thielle-Wavre die nöi Gmeind La Tène gründet.

Es het i däm Piet d Ortschafte Marin und Epagnier. Si lige am Nöieburgersee.

D Gmeind Marin-Epagnier sälber isch ane 1888 entstande gsi, wo sech Marin und Epagnier zämetoo hän.



</doc>
<doc id="74116" url="https://als.wikipedia.org/wiki?curid=74116" title="Noiraigue">
Noiraigue

Noiraigue isch es Dorf i der Gmeind Val-de-Travers im Kanton Nöieburg.

Bis zum 31. Dezämber 2008 isch s en eigeti Gmeind gsi, und dänn het s zäme mit acht andere Gmeinde im Bezirk di nöi Gmeind Val-de-Travers gründet.

S Dorf lyt im Jura und am Fluss Areuse. Bim Dorf isch d Kwelle vom Fluss "Noiraigue;" dä alt frankoprovenzalisch Gwässername heist uf Düütsch «Schwarzwasser». D "Noiraigue" isch eigentlech der Underlauf vom Fluss Grand Bied, wo wyter oben uf de Bärge ganz im Charschtbode versickeret.

Der Ortsname chunt s erschte Mol im ene Dokumänt vom Joor 998 vor. 


</doc>
<doc id="74117" url="https://als.wikipedia.org/wiki?curid=74117" title="Plamboz">
Plamboz

Plamboz isch es chlyses Dorf i der Gmeind Brot-Plamboz vom Kanton Nöieburg.

Der Ort lyt im Jura am südleche Rand vom Tal "Vallée des Ponts" und uf der Weschtsyte under am Bärg Mont Racine.

Dur Plamboz goot d Näbestrooss vom Vallée des Ponts. Es sind öppe sächs Kilometer bis uf Brot-Dessus, s andere Dorf i der Gmeind. Weschtlech vo Plamboz lyt der wyyt flach Talbode, wo der Bach Bied durelauft; im Bach isch d Gmeindgränze.

Ane 1888 hän sech "Brot" un "Plamboz" zämetoo und di nöi Gmeind pildet.



</doc>
<doc id="74118" url="https://als.wikipedia.org/wiki?curid=74118" title="Saint-Aubin NE">
Saint-Aubin NE

Saint-Aubin isch es Dorf i der Gmeind La Grande Béroche im Kanton Nöieburg.

Es isch bis 1887 en eigeti Gmeind gsi. Dänn het’s mit der ehemolige Nochbergmeind Sauges fusioniert; das het d Gmeind Saint-Aubin-Sauges gää. Und die isch ane 2018 zu der grosse nöie Gmeind "La Grande Béroche" choo.

Saint-Aubin lyt am Nöieburgersee. Es het en grosse Bootshafe.

Der Ortsname chunt i der latynische Form "Sancti Albini" s erschte Mol im ene Dokumänt vo ane 1176 vor.


</doc>
<doc id="74119" url="https://als.wikipedia.org/wiki?curid=74119" title="Saint-Sulpice NE">
Saint-Sulpice NE

Saint-Sulpice (NE) isch es Dorf i der Gmeind Val-de-Travers im Kanton Nöieburg.

Bis zum 31. Dezämber 2008 isch s en eigeti Gmeind gsi, und dänn het s zäme mit acht andere Gmeinde im Bezirk di nöi Gmeind Val-de-Travers gründet.

S Dorf lyt im Jura, im Weschte vom Val de Travers und am Fluss Areuse. Dää het sini Kwelle bi Saint-Sulpice. Sid em Middelalter het’s Wasserwärch mit Mülene und Saagine a der Areuse gha.

Der Ortsname chunt s erschte Mol i der latynische Form "Sanctus Surpicius" im ene Dokumänt vo ane 1228 vor.


</doc>
<doc id="74120" url="https://als.wikipedia.org/wiki?curid=74120" title="Sauges">
Sauges

Sauges isch es Dorf i der Gmeind La Grande Béroche im Kanton Nöieburg.

Es isch bis 1887 en eigeti Gmeind gsi. Dänn het’s mit der ehemolige Nochbergmeind Saint-Aubin fusioniert; das het d Gmeind Saint-Aubin-Sauges gää. Und die isch ane 2018 zu der grosse nöie Gmeind "La Grande Béroche" choo.

Sauges lyt am Nöieburgersee.


</doc>
<doc id="74121" url="https://als.wikipedia.org/wiki?curid=74121" title="Thielle-Wavre">
Thielle-Wavre

Thielle-Wavre isch en Ortsdeil vo dr Gmeind La Tène im Kanton Nöieburg.

Bis zum 31. Dezämber 2008 isch s en eigeti Gmeind gsi, und dänn het s zäme mit Marin-Epagnier die nöi Gmeind La Tène gründet.

Es het i däm Piet d Ortschafte Thielle und Wavre. Thielle lyt am Zylkanal und Wavre uf eme Hoger grad obedra.

Bi Thielle isch d Stroossebrugg übere Kanal.


</doc>
<doc id="74122" url="https://als.wikipedia.org/wiki?curid=74122" title="Vernéaz">
Vernéaz

Vernéaz isch es chlyses Dörfli oder fascht nur e Wyyler, wo i der Gmeind La Grande Béroche im Kanton Nöieburg lyt.

D Ortschaft isch ganz im Süüde vom Kanton, a der Gränze zum Kanton Waadt.

Si lyt am Bärghang vom Jurasüdfuess, oben am Dorf Vaumarcus. Das isch dört, wo die alti römischi Strooss vom Gämfersee em Jura noo dureggangen isch.

Ane 1875 het sech s Dörfli mit Vaumarcus zun ere einzige Munizipalgmeind zämetoo. Die het offiziell "Vaumarcus-Vernéaz" gheisse bis ane 1966, wo si der chürzer Name "Vaumarcus" übernoo het. Die Gmeind isch ane 2018 zu der grosse nöie Gmeind "La Grande Béroche" choo. 

Der Ortsname vo Vernéaz isch im ene Dokumänt vo ane 1194 s erschte Mol gnännt.


</doc>
<doc id="74123" url="https://als.wikipedia.org/wiki?curid=74123" title="Vilars NE">
Vilars NE

Vilars isch en Ortschaft i der Gmeind Val-de-Ruz im Kanton Nöieburg. 

S Dorf lyt im Tal Val de Ruz zwüsche Fenin und Saules.

Im Oschte vonnem stoot der Bärg Chaumont.

Bis 1874 isch Vilars en eigeti Gmeind gsi; dänn het se sech mit Fenin und Saules zämetoo. So isch d Gmeind Fenin-Vilars-Saules entstande. Die isch im früenere Bezirk Val-de-Ruz gsi.

Uf en 1. Jänner 2013 het Fenin-Vilars-Saules zäme mit anderne Gmeinde im Val de Ruz die nöi gross Gmeind Val-de-Ruz pildet.


</doc>
<doc id="74124" url="https://als.wikipedia.org/wiki?curid=74124" title="Voëns-Maley">
Voëns-Maley

Voëns-Maley isch en Ortsteil vo der Gmeind Saint-Blaise im Kanton Nöieburg.

Es sind eigentlech eifach zwöi chlyyni Wyyler am Bärghang oben am Dorf Saint-Blaise.

Bis 1887 isch es aber doch en eigeti Nöieburger Gmeind gsi. Uf 1888 hät sech die der Gmeind Saint-Blaise agschlosse. Die het dozmol zum Bezirk Nöieburg ghört.

Bi Voëns isch e Golfplatz.


</doc>
<doc id="74125" url="https://als.wikipedia.org/wiki?curid=74125" title="Vilars">
Vilars

Vilars isch de Name vo däne geografische Objekt:
Lueg au:


</doc>
<doc id="74126" url="https://als.wikipedia.org/wiki?curid=74126" title="Fenin">
Fenin

Fenin isch de Name vo däne geografische Objekt:
Fenin isch de Familiename vo däne Persone:


</doc>
<doc id="74129" url="https://als.wikipedia.org/wiki?curid=74129" title="Klaus Kinkel">
Klaus Kinkel

Dr Klaus Kinkel (* 17. Dezämber 1936 z Metzenga, † 4. Merz 2019 z Rostock) isch e dytsche Bolitiker (FDP) un Jurischt gsii. Vu 1979 bis 1982 isch er Bresidänt vum Bundesnochrichtedienscht gsii, vu 1991 bis 1992 Bundesminischter vu dr Juschtiz, vu 1992 bis 1998 Bundesminischter vum Uuswärtige un vu 1993 bis 1998 Vizechanzler. Vu 1993 bis 1995 isch derzue au Bundesvorsitzer vu dr FDP gsii.



</doc>
<doc id="74131" url="https://als.wikipedia.org/wiki?curid=74131" title="Birnen">
Birnen

Der Name "bira" chund scho im Althochdeitsch vor; er isch vom lateinische "pirum", griechisch " ἃπιον" abgloided, on d Griecha hend d Nama vo no friehere Völkr ibrnomma.

I dr Schwizer Mundart hodt d Fruchd "Bir" ghoise, und "Bire" isch ursprünglich dr Plural. Vom Wort und vo dr Kulturgschicht vo dera Fruchd und vo ganz vil alde Schwizer Birasorta isch im Artikl "Bir" vom Schwizerischn Idiotikon gschriba.

D Bira (wissaschafdlich "Pyrus L.") kommad en dr ganza Weld, mo s Klima des zulassd, vor.

Die ald Wildbira oder "Holzbira" ("Pyrus pyraster") wachsd z Middeleuropa und bis zum Kaukasus. Vo ihra kommad d Kulturbirasorde.

Mid de Blüeda machd mo Heiltee.

Bira kaa ma roh essa, kocha, ma kaa Gsälz draus macha ond au en Safd (au "Birahonig") ond en Birnamoschd.

A Vrwendong fendad Bira au em Hudslbrod, in dr Schwiz "Birawegga" odr "Birabrod". Do drfir werrad d Bira halbierd on drocknad, ond mid anfre Früchd zua ama siassa Brod bacha.

Ma tuet Bira au trochnad essa. A guete Sorda für Biraschnaps isch d Williamsbira.

Aus de Kerna machd mo es Öl.

S Holz vo de Birabaim isch guad zom Möblbaua. Wamma s schwarz boiza duad wurd s au "Deutsches Ebenholz" ghissa.

A bsondrs guads Holz aus dr Schwiiz isch s "Schweizer Birnbaum", weil s wege em Klima langsam gwachsa isch. Ondr dem Nama wurd au s Holz vom Elsbeerebaum (Sorbus torminalis) ond Speierling (Sorbus domestica) vrkaufd. S daugd au als Furnier odr au zom Schnitza.

Neba de normale Sorda geids en Schwoba d Moschdbira. D Sord "Goishirtde" isch a Moschdbir
mo zom Essa z hard, z sauer ond z kloi isch.

"Champagner Brotbira" sen au a Sord mo ned roh essa kaa.

Schnapsbira hods au, dia sen ned so kloi ond hard, zemle siass abr au ned zom Essa.

In dr Schweiz hot ma alta Birasorda gsuechd, und me kennd heit epa achthundert einhoimischa Sorda. D Stifdong "ProSpecieRara" informierd übr alte Bira. Bsunders vil Bira werded im Wallis abaut. D Forschigsastald Agroscope hod i dr Schwiz 2018 a neia Birasorda eigfüerd.




</doc>
<doc id="74132" url="https://als.wikipedia.org/wiki?curid=74132" title="Friedlinde Gurr-Hirsch">
Friedlinde Gurr-Hirsch

D Friedlinde Gurr-Hirsch (* 21. Juni 1954 z Ondergruppebach as "Friedlinde Gurr") isch e dytschi Bolitikeri (CDU) un syt 2001 Mitglid im Landtag von Baden-Württemberg. Si isch syt 2016 Bolitischi Staatssekreteeri im Minischterium fir Ländlige Ruum un Verbruucherschutz. Vu 2004 bis 2011 isch si scho mol Bolitischi Staatssekreteeri im Minischterium fir Ernährig un Ländlige Ruum gsii. Syt 2011 isch si stellverdrättendi Vorsitzeri vu dr CDU-Landdagsfraktion.
D Gurr-Hirsch isch as Dochter vum e Räbbuur uf d Wält chuu un z Ondergruppebach ufgwachse. Dert isch si uf d Grundschuel gange un derno uf d Mörike-Realschuel z Hailbrunn. Schließlig isch si uf s Justinus-Kerner-Gimnasium z Hailbrunn gange, wu si s Abitur gmacht het. Si isch staatli anerkännti Huuswirtschafteri un het an dr Beruefspedagogische Hochschuel z Hooheim Lehramt studiert mit dr Schwärpinkt Wirtschaftswisseschafte, Bolitik un evangelischi Theology. Noch em Studium het si an dr Andreas-Schneider-Schuel z Hailbrunn, ere chaufmännische Beruefsschuel, as Lehreri unterrichtet. 

Syter anne 1978 isch si ghyrote mit em Karl-Heinz Hirsch, Si hän zäme drei Chinder, zwoo Deechtere un e Suhn.

Vu 1973 bis 1975 isch d Gurr-Hirsch Mitglid vum Chraisvorstand un vum Bezirksvorstand vu dr Junge Union gsii. Anne 1978 isch si in d CDU yydrätte. Syt 1979 isch si Byysitzeri im Vorstand vum CDU-Gmaiverband Ondergruppebach un syt 1993 stellverdrättendi Vorsitzeri vum CDU-Chraisverband Hailbrunn. Vu 2012 bis 2016 isch d Gurr-Hirsch Vorsitzeri vum Arbetschrais Integration vu dr Landes-CDU gsii. Vu 2001 bis 2013 isch si derzue au Mitgli im Bezirksvorstand vu dr CDU Nordwirttebärg gsii.

Anne 1980 isch d Gurr-Hirsch in Gmairot vu Ondergruppebach gwehlt wore, ab 1994 isch si dert zwooti Stellverdrätteri vum Burgermaischter gsii. Im Johr 1984 isch si in Chraisdag vum Landchrais Hailbrunn gwehlt wore, wu si Mitglid im Schuel- un Kulturuusschuss un im Verwaltigsuusschuss un syt 1985 au stellverdrättendi Vorsitzeri vu dr CDU-Fraktion gsii isch.

Ab 1994 bis 2004 isch si Mitglid vu dr Verbandsversammlig vum Regionalverband Hailbrunn-Franke un dert im Blanigsuusschuss gsii. Ab 2000 isch si schließlig au stellverdrättendi Vorsitzeri vu dr CDU-Regionalverbandsfraktion gsii.

Bi dr Landdagswahl 2001 het d Friedlinde Gurr-Hirschim Wahlchrais Eppenge s Erschtmandat gwunne. Au bi dr Landdagswahle 2006, 2011 un 2016 isch si wider iber s Erschtmandat in Landdag gwehlt wore. Im Juli 2004 isch si bolitischi Staatsekreteeri im Minischterium fir Ernährig un Ländlige Ruum wore. Si het derno alli Ämter uf Kommunal-, Chrais- un Regionalsebeni niderglait. Mit em Aadritt vu dr grien-rote Koalition no dr Wahl 2011 het si s Amt verlore, si isch derno im Mai 2011 zur stellverdrättende Vorsitzeri vu dr CDU-Landdagsfraktion gwehlt wore. Wu no dr Wahl 2016 e grien-schwarzi Koalition in s Amt chuu isch, isch d Gurr-Hirsch im Mai 2016 wider Bolitischi Staatssekreteeri im Minischterium fir Ländlige Ruum un Verbruucherschutz wore.


Anne 1976 isch d Friedlinde Gurr-Hirsch zur Wirttebärgische Wyycheenigi un 1976/77 au zur Dytsche Wyycheenigi gwehlt wore. 

Anne 2008 het si dr „Goldene Schwarzwurst Orden“ iberchuu.



</doc>
<doc id="74133" url="https://als.wikipedia.org/wiki?curid=74133" title="Absinth">
Absinth

Der Absinth isch es alkoholischs Getränk, wo me us verschidene Chrüüter macht. Traditionell tuet me Wermuet, Änis und Fänchel und je nach Sorte no anderi Chrüüter wie öppe der Räckolter oder Gwürz dry. Der Wermuet het der latynisch Name "Artemisia absinthium". Trinke tuet me der Absinth mit Wasser gmischt, teils au zäme mit Zucker.

Wäge der grüene Farb vo vilne Sorte seit me däm Getränk au Di grüeni Fee. Die grüeni Farb chunt vom Chlorophyll vo de Pflanze.

Es isch sid em 18. Joorhundert im Val de Travers vom Kanton Nöieburg as Heilmiddel brönnt und vo dört uus wytume bekant worde.

Der Name „Absinth“ chunt vom französische "absinthe", wo zerscht „Wermuet“ bedüütet het. S Wort chunt vom lateinische "absinthium" und em griechisch "ἀψίνθιον (apsinthion)", was beides au scho Wermuet bezeichnet het.

Zum Mundartwort "Absinthe" und zu der Gschicht vom Getränk cha me vil bim Wälschschwiizer Mundartwörterbuech GPSR vo der Uni Nöieburg go nochelääse. Dört wird erklärt, ass s latynische Grundwort "absinthium" für d Heilpflanze i de romanische Sprooche zu so Wörter wie im wälsche Patois "oouchèṅ" oder im Bündnerromanische "assent" worden isch; schynts isch as "glehrti" Form diräkt i der nöiere Zyt vom latynische s nöie französische Wort "absinthe" ygfüert worde, wo sech den duregsetzt het gäge d Mundartforme.

Me macht der Absinth so, ass me die tröchnete Chrüüter im Alkohol e Zyt lang tuet yweiche und denn d Flüssikeit tuet deschtilliere. Das Getränk het vil Alkohol, teils bis zu föifedachzg oder sogar nünzg Volumeprozänt. Me cha em Deschtillat sini Farb mit Chrüüter no verändere, ass es öppe gääl oder bruun wird. Modärni Absinthfabrigge mache s au öppe mit Läbensmiddelfarbe.

Der Wermuet isch scho i der antike Zyt as Heilpflanze bruucht worde, und so Chrüüter het me scho dozmol in Tinktuure ufglööst, wie me i de Wärch vom Theophrast und em Hippokrates cha lääse. Im Middelaltr het d Hildegard vo Binge dervo gschribe.

S Rezäpt füre modärn Absinth isch im 18. Joorhundert im Val-de-Travers gfunde worde. Der erscht, wo s bruucht het, sell der Dokter Pierre Ordinaire z Couvet gsi sy, wo das Middel sine Paziänte verschribe het. Vo ihm isch s Verfahre schynts a d Apiteegerfamilie Henriod cho, wo au z Couvet gschaffet het. Es git aber au Lüüt, wo säge, s Getränk sig scho vor em Dokter Ordinaire vo de Henriod gmacht worde. Me weiss aber, ass dänn ane 1797 die erschti Absint-Brönnerei entstanden isch, e Gründig vom Major Dubied, däm sim Schwigersohn und em Henri Louis Pernod. Der Pernod het ane 1805 z Pontarlier e Brönnerei gründet. Und gly drufabe sin z Frankrych und im Fürschtetum Nöieburg no anderi setigi Gwärbbetriib ufcho.

Im 19. Joorhundert het me der Absinth i vilne französische Stedt und psunders z Paris gärn agfange als Liggöör trinke.
Im Zämehang mit der Anti-Alkohol-Bewegigi isch es derzue cho, ass ane 1905 z Belgie und 1910 i der Schwiiz, 1914 z Frankrych und z Düütschland 1923 der Absinth verbote worden isch. D Firma Pernod het sech denn ufe Pastis verleit.

Im Val de Travers het me aber im 20. Joorhundert no wyter a verschidenen Oorte illegal Absinth brönnt, psunders öppen au z Boveresse. S Verbot isch i der Schwiiz 1999/2005 z Änd gsi und scho 1981 isch s düütsche Absinth-Gsetz ufghobe worde.

Z Môtiers im Val de Travers isch es "Huus vom Absinth" ygrichtet worde, wo me sech über d Gschicht vom Getränk chan imformiere.



</doc>
<doc id="74134" url="https://als.wikipedia.org/wiki?curid=74134" title="Chasseral">
Chasseral

Der Gestler – hüt meh bekant mit em französische Name Chasseral – isch e Bärg vom Jura. Er isch in ere Landschaft vo nazionaler Bedüütig.

Der Felse vom Bärg isch us Chalchgschtei. Sin Gipfel isch uf 1606 Meter über Meer, und es isch der höchscht Bärg vom Bärner Jura. Er lyt im Nordweschte vom Dessebärg, und änedra, im Norde vom Chasseral, lyt s Sanktimmertaal.

Der Chasseral isch nid e Bärg, wo ringsume stotzigi Häng het. Nume gäges Middelland, zum Dessebärg abe, goot’s gäch der Bärg ab; do isch die ganzi Bärgflangge uf em Gmeindpiet vo Nods. Der Dessebärg isch es Platoo höch über em Bielersee, und dört unde isch denn der Jurafuess.

Uf der Nordsyte vom Chasseral, über em Sanktimmertaal, ligge höch oben es bar Alpmatte, und vo dene chunt me dure Bärgwald is Taal abe. Der Bärghang under em Chasseral-Gipfel mit der Bärgwirtschaft "Métairie de Morat" isch i der Gmeind Cormoret. Chly weschtlech dervo chunt au der Gmeindbann vo Villeret bis ganz ufe Bärg ufe.

Der ganz Bärg, wo der Chasseral der höchscht Punkt dervo isch, het d Form von ere länge Bärgchetti; vom nöieburgische Taal Val de Ruz im Weschte bis zu der Kluus oberhalb vo Biel im Nordoschte isch die zwänzg Kilometer läng; es isch die vorderschti Jurachetti, vom Middelland us gseh, und der Chasseral-Gipfel isch eifach der höchscht Platz uf dere langzogne Kreete.

Dört obe stoot e grossi Sändealaag vo der Schwiizer Telekomunikazionsfirma Swisscom. Der Sändeturm isch meh weder 100 Meter hööch. Chly weschtlech vom höchschte Punkt isch s Bärghuus vom Chasseral, und no wyter undedra goot der Chasseral-Pass über d Bärgchetti; der Bärgübergang isch uf 1502 Meter über Meer und d Passhööchi lyt uf der Kantonsgränze zwüschem Kanton Bärn und em Kanton Nöieburg. Uf der ganze Kreete übere Chasseral isch eine vo de schönschte Abschnitt vom grosse Wanderwääg über d Jurahöchine. Vo dört obe cha men es wyts Panorama vo de Alpe aluege.



</doc>
<doc id="74135" url="https://als.wikipedia.org/wiki?curid=74135" title="La Roche">
La Roche

La Roche chan eini vo däne Bedütige ha:
La Roche isch de Name vo däne Ort und Verwaltigsgebiet:


Lueg au:


</doc>
<doc id="74136" url="https://als.wikipedia.org/wiki?curid=74136" title="Matteo Carcassi">
Matteo Carcassi

De Matteo Carcassi (* um 1792 z Florenz; † 16. Jänner 1853 z Paris) isch en italienische Gitarrist, Klavierspiller und Komponist gsii, wo internationall birüemt gsii isch. Sini Leerstugg för d Gitarre wered no hüt underrichtet. Vo sim Lebe isch nume wenig bikannt.

De Matteo Carcassi isch öppe um 1792 z Florenz uf d Welt choo, doch isch s gnau Datum nöd bikannt. Er hett sicher ab 1816 z Paris glebt und imene Pariser Verzaichnis för Musiker usem Joor 1820 isch er as Komponist, Gitarre- und Klavierleerer uufglistet und sini Adresse isch dozmool Rue Grange Batelière gsii, nöd witt ewegg vom Montmartre. Er hett denne o bis sich diham Gitarrekonzert ggee.

Ane 1819 het er ufere Tütschlandtournee de französischi Gitarrist Antoine Meissonnier troffe und Fründschaft mit dem gschlosse. Sini erste Publikatione datiered is Joor 1820, di maiste vo sinene Werch sind z Paris vom Meissonnier verlait wore oder vom Mainzer Verlag B. Schott's Söhne. I de 1820er Joore isch er vill umegraist und hett vor alem z Tütschland (1819, 1824, 1827) und z London (1822, 1823, 1828) Gitarrekonzert ggee. Ane 1828 het er z London i de Argyll Rooms di elsassischi Sängeri Madame Stockhausen, wo Schwizerliedli gsunge het, uf de Gitarre biglaitet. 1836 het er i sinnere Haimet Konzert ggee. Im gliiche Joor isch z Paris siis draibändige Leerbuech för Gitarre usechoo ("Méthode complète pour la guitare", Opus 59 und "25 Études mélodiques et progressives", Opus 60), mit Üebige dine, wo no hütt im Gitarreunderricht bruucht wered. Er hett o as erste d Spiltechnik "Pizzicato" (franz. "étouffer") bischribe. De Carcassi isch im 16. Jänner 1853 unerwartet annere chorze heftige Chrangget gstorbe.

Zu sinnere Zitt hend z Paris vili internationaal bikannti Gitarriste glebt, so der Italienner Ferdinando Carulli (sitt 1806), wonem sis Opus 320 ("Six Andantes pour guitar") gwidmet hett, denn d Spanier Fernando Sor und Dionisio Aguado (beed sitt 1826) und de Franzoos Napoléon Coste (sitt 1830). 

Vom Matteo Carcassi sind 76 numerierti Werch bikannt und öber 300 Stugg för d Gitarre komponiert, drunder Sonate, Rondos, Fantasie und anders. De Carcassi hett o meriri Schwizerlieder för d Gitarre vertoont, so s Opus 20 ("Air suisse varie") und s Opus 44 ("Trois airs suisses varies"). Und meriri Lieder ooni Nummere, drunder o d Schwizerlieder „Der muntere Alpenhirt“ und „Der Abschiid“, wo vo de Madame Stockhausen gsunge woren sind, wobii de englischi Tegscht mit em Schwizertütsche Tegscht nöd öberiistimmt, sondern nume grad s Thema uufninnt.





</doc>
<doc id="74137" url="https://als.wikipedia.org/wiki?curid=74137" title="Hauteville">
Hauteville

Hauteville chan eini vo däne Bedütige ha:
Hauteville isch de Name vo däne Ortschafte:


</doc>
<doc id="74139" url="https://als.wikipedia.org/wiki?curid=74139" title="Hans Guggenbühl (Schriftsteller, 1893)">
Hans Guggenbühl (Schriftsteller, 1893)

De Hans Guggebüel (1893 (?) – 1939) isch e Schwiizer Jurischt und Mundartautor gsi.

Er hät z Züri im Kwartier Höngg gläbt. Vo Pruef isch er Grichtsschryber am kantonalen Obergricht z Züri gsi. Vo sim Läbe isch suscht chuum öpis bikant; au de Karl Werner Glättli hät vonnem nöd vil gwüsst z säge.

Vom Guggebüel sin bis jetz vier Wèèrch bikant: drüü Mundarttheater und s Läsibuech "Amigs" vo 1936. Da din hät’s nünzää Gschichte vo früener, also us am Autor sinere Jugetzyt z Züri. S äint vo dene Kapitel gheisst "’s Sihlhölzli" und im ene andere gaat’s ums Chnabeschüüsse. Di bäide Gschichte "Indianerlääbe" un "De Padäntschirm" da druus sind i de Züri-Nummere vo der Dialäktzytschrift Schwyzerlüt ane 1941 und 1947 wider abtrukt worde.

Me tarf en nöd verwächsle mit em Zürcher Germanischt und Schriftsteller Hans Guggebüel, wo vo 1924 bis 1990 gläbt hät.




</doc>
<doc id="74141" url="https://als.wikipedia.org/wiki?curid=74141" title="Guggenbühl">
Guggenbühl

S Guggi isch es Stadtkwartier vo Winterthur.

I der Schriftsprooch und amtlech schribt me der Name "Guggenbühl". Das isch uf der einte Syte en alte Schwiizer Fluername, wo öppen im ene Dotze Gmeinde vo der Schwiiz vorchunt, zum Bischpiil au z Oodereff, z Daalhäim, z Amriswil und z Merishuuse. Erklärt wird dr Name uf der Website vom Projäkt "ortsnamen.ch"; är sig us zwöi Wörter zämegsetzt: us "Gugg," wo mit em Luege z tue het, und us "büel," wo en Hoger bezeichnet. Es wär also so öppis wie en Uussichtspunkt.

Zum Wort "Gugg" cha mer vil inträssants bim Schwyzerischen Idiotikon goge nochelääse. Und zum zwäite Wort vom ganz Name, mundartlech früener "Bühel", au.

Der Name z Winterthur chunt aber schynts numen uf eme Umwäg vo deet; er sell däm Kwartier gää worde sy wägem Stadtarchitekt vo Winterthur und spötere Sanggaller Stadtboumeischter und Basler Kantonsboumeischter Hermann Guggenbühl (1908–1960), wo nach em Zwöite Wältchrieg der Winterthurer Stadtplaan und d Entwürf für s Boue i de nöie Sidligspiet zeichnet het. Und me cha dänke, ass d Familie vom Stadtplaner ursprünglig vo som enen Oort, wo ebe Guggebüel heisst, cho isch.

S Winterthurer Guggi-Kwartier isch im Stadtchreis 2 Oberi grad näbet Zinzike. Unedra isch s Technorama.

Es isch es Wohnkwartier am Rand vo der Stadtsidlig. Es het es eigets Schuelhuus. Und dört isch d Baadi vo Oberi.


</doc>
<doc id="74143" url="https://als.wikipedia.org/wiki?curid=74143" title="Mechthild von der Pfalz">
Mechthild von der Pfalz

D Mechthild von der Pfalz isch am 7. März 1419 z Häidelbärg uf der Burg uf d Wält cho und am 22. Augschte 1482 au dört gstorbe. Si isch e Prinzässin vo der Kurpfalz und derno Gräfin vo Württebärg und Erzherzogin vo Öschtryych gsi. Me seit vonnere, si sig eini vo de prominänte und kunschtsinnige Froue im alemannische Piet am Änd vom Middelalter gsi.

D Mechthild isch d Dochter vom Kurfürscht Ludwig em Dritte vo der Pfalz und däm sinere Frau, der Gräfin Matilda vo Savoie-Achaia gsi. Wo si erscht grad acht Möönet alt gsi isch, het me se mit em Graf Ludwig vo Württebärg verlopt.

I der Jugedzyt het d Mechthild meischtens z Häidelbärg gläbt, wo di alti Burg vo ihrere Familie gsi isch, dört wo hüt d Ruyne vom Häidelbärger Schloss stoot. Ane 1436 isch es dänn so wyt gsi, ass si wie früener abgmacht der Württebärger Ludwig ghürootet het, wo scho sid 1426 d Grafschaft Württebärg regiert het. S Hochsig isch z Stuegert gsi. Die het der Graf Ludwig ane 1442 mit sim Brueder, em Graf Ulrich, deilt, und jetz isch Aurich d Residänz vo der Grafefamilie Württebärg-Aurich gsi. S Schloss vo Aurich cha me hüt no go aluege. Die beide hän föif Chind gha. Aber scho 1450, wo si erscht grad einedriissgi gsi isch, isch ere der Maa wäge der Pescht gstorbe. Vo doo aa het si e Zyt lang uf der Burg z Bööblinge gwohnt; dä Oort und s Piet rundumme isch ere im Verlobigsvertrag für dä Fall versproche gsi. So isch si di rächtmässigi Herrin und Richterin vo Bööblinge, Sendlfenge, Dagersche und anderne Plätz im Land südlech vo Stuegert worde. Bööblinge lyt öppe hundert Kilometer südöschtlech vo Häidelbärg.

Gly drufabe het d Mechthild nomol ghürootet. Der Erzherzog Albrecht dr Sächsti vo Öschtryych (1418–1463), dr Brueder vom Kaiser Friedrich em Dritte, het se zur Frau gnoo. S Hochsigsfäscht, wo am 10. Augschte 1452 gsi isch, mues e grandioosi Sach gsi sy; me erineret sech no hüt a die legendääri Fyyr as "Bööbliger Fürschtehochsig". Do drmit isch d Mechthild em Rang noo die zweithöchschti Frou im Rych gsi.

Me verzelt sech, es sig d Mechthild gsi, wo dur ihre Maa ane 1457 für s Land Vorderöschtryych d Universiteet z Fryybeg heig lo gründe. Si het jo scho z Häidelbärg gseh, wie das goot mit ere Uni; di pfälzischi Häidelbärger Hochschuel het ihre Urahn, dr Kuurfürst Ruprecht dr Eerschti, notabene as zweiteltischti Uni im düütschsproochige Ruum noch dere vo Wien, scho ane 1386 gründet gha.

Ane 1463 isch aau ihre zwöit Maa gstorbe, und jetz het d Mechthild z Rotteburg gläbt, das isch e Stadt grad näbe Tübinge. Dört het si vil für d Kunscht und d Kultur too. 1477 het si ihre Soon, dr Eberhard, derzue procht, ass er d Uni vo Tübinge gründet het; so het jetz au s Württebärgische Land sone Schuel gha.

Gstorben isch d Mechthild ane 1482 mit drüesächzg Joor z Häidelbärg. Ihres Grab isch i dr Stiftschile z Tübinge.

Die amerikanischi Künschtlerin Judy Chicago het iire Naame im grosse frauegschichtliche Wäärch "The Dinner Party" ufgschribe.




</doc>
<doc id="74145" url="https://als.wikipedia.org/wiki?curid=74145" title="Hans Guggenbühl (Schriftsteller, 1924)">
Hans Guggenbühl (Schriftsteller, 1924)

De Hans Guggebüel (* 3. Jänner 1924; † 6. Nofämber 1990) isch e Schwiizer Germanischt gsi..

Er isch vo Meile gsi und hät z Herlibèèrg gläbt. A der Uni Züri hät er d Germanistik und d Slawistik studiert und derno z Züri as Gimnasiallehrer gschaffet.

As Schriftsteller hät er über d Literaturgschicht publiziert und eigeni Romään gschribe. Und er isch sälber private Rusgäber vo divärse Schrifte vo tüütsche und Schwiizer Autore gsi, und er het au russischi Büecher is Tüütsche la übersetze.

De Guggebüel isch im Vorstand vom Zürcher Schriftstellerverband und au i däm vom Verband vo de Oschtschwiizer Autore gsi.

Me tarf en nöd verwächsle mit em Zürcher Schriftsteller Hans Guggebüel, wo vo 1893 (?) bis 1939 gläbt hät.



</doc>
<doc id="74146" url="https://als.wikipedia.org/wiki?curid=74146" title="Guggenbühl (Begriffsklärung)">
Guggenbühl (Begriffsklärung)

Guggenbühl – i der Düütschschwiizer Mundart Guggebüel – isch:

der Familiename vo däne Persone:


</doc>
<doc id="74149" url="https://als.wikipedia.org/wiki?curid=74149" title="Josephine Cochrane">
Josephine Cochrane

D Josephine M. (Garis) Cochrane (* 8. Merz 1839 z Ashtabula County, Ohio; † 3. Augschte 1913 z Cook County, Illinois) vu Shelbyville (Illinois) giltet as Erfinderi vu dr erschte bruuchbare Gschirrwäschmaschiin. S erscht Batänt uf e sonig Grät het dr "Joel Houghton" scho anne 1850 iberchuu, säll het aber chuum funktioniert un het si nit duregsetzt.

Ihre Vater John Garis isch Böuingenieur gsii, ihre Urgroßvater isch dr Erfinder John Fitch gsii. Am 13. Oktober 1858 het si dr Grichtsschryber un Bolitiker "William A. Cochran" (1831–1883) ghyrote. No dr Hochzyt het si ihre Nochname europäisiert, indäm si ne -e an en draaghänkt het.

As rychi Frau het d Cochrane regelmäßig Party veraasstaltet, het si aber driber gärgeret, ass ihri Aagestellte bim Gschirr wäsche als wärtvoll Gschirr hii gmacht hän. S Gschirr sälber wäsche, het si bal läschtig gfunde un het aagfange ne Maschiin fir die Ufgab z entwickle. Noch em Dod vu ihrem Mann het si 1883 em Yysebahnmechaniker "George Buttler" dr Ufdrag gee, ihri Entwirf umzsetze.

D Maschiin isch us eme wasserdichte Chupferchessel gsii, wu s Gschirr uf Drohtcherb dryygstelölt wore isch. Zerscht im Handbedrib, speter mit eme Metor, isch d Cherb uf eme Laufrad drillt wore go d Saipfelauge, wu iber e Diise yyglofen isch, glychmäßig verdaile.

Am 28. Dezämber 1886 isch die Gschirrwäschmaschiin uf ihre Name batäntiert wore. Uf dr Wältuusstellig z Chicago 1893 het d Josephine Cochrane dr Bryys fir „di bescht mechanisch Konschtruktion, Haltbarkait un Zwäckentsprächig“ kriegt.

Ihri erschte Maschiine sin bi me Ufdragsfertiger z Indiana böue wore, wu si si aber bal verstritte het. Si het d Firma "Cochran’s Crescent Washing Machine Company" grindet, wu speter in Hobart ufgange isch. Chunde sin aafangs Reschtaurant un Hotel gsii. Anne 1949 het Hobart e Modäll fir dr normal Huushalt yygfiert.



</doc>
<doc id="74152" url="https://als.wikipedia.org/wiki?curid=74152" title="Hermann Guggenbühl">
Hermann Guggenbühl

Dr Hermann Guggebüel isch am 31. Merz 1908 z Sanggallen uf d Wält cho und am 7. Oktober 1960 gstorbe. Er isch Architäkt und Stadtplaner gsi.

Er isch von ere Sanggaller Familie cho, und er het z Züri und z Berlin d Architäktur studiert. Derno het er zerscht im Stadtplanigsampt z Fankfurt am Main und denn als Planer z Sanggalle gschaffet und er het au es eigets Architekturbüro gha. Bi de Hüüser, won er zeichnet het, het er wos möglech gsi isch Elimänt vo der modärne Architektur z Amerika übernoo.

Der Guggebüel isch spöter Stadtarchitäkt vo Winterthur worde, won er d Planig vo der Stadtsidlig, wo dozmol gschnäll gwachsen isch, gleitet het. Vo ihm isch au der Plan für s nöie Kwartier, wo sin Name treit, s Guggi. Dört het e Kwartierstrooss der Name "Guggenbühl-Strasse," und en anderi heisst "Im Guggenbühl". D Fridhofhalle vo Winterthur, wo der Guggebüel ane 1953 entworfe het, zelt hüt zu de guete und schützenswärte Giböid vo der Stadt.

1951 isch dr Hermann Guggebüel Stadtboumeischter vo Sanggalle worde, und 1959 isch er uf Basel, wonn en d Basler Regierig am 24. Juli 1959 zum Stadtplaner gwählt het. Aber scho eis Joor spöter isch er wägen ere schwäre Chranket gstorbe.

Der Sanggaller Architäkt isch Mitgliid vom "Bund vo de Schwiizer Architäkte BSA"' gsi.



</doc>
<doc id="74168" url="https://als.wikipedia.org/wiki?curid=74168" title="Carmen Birchmeier-Kohler">
Carmen Birchmeier-Kohler

D Carmen Birchmeier-Kohler (* 6. Juli 1955 z Waldshuet) isch e dytsch-schwyzerischi Genforscheri un Entwickligsbiologi.

D Birchmeier-Kohler het vu 1974 bis 1979 Biochemy an dr Universitet Konschtanz, dr University of California, San Diego un dr ETH Züri studiert. Ihri Dokterarbet bim Max Birnstiel het si anne 1984 am Inschtitut fir Molekularbiology II an dr Universitet Züri abgschlosse. Noch eme Uuslandsufenthalt as Poschtdoktorandi bim Michael Wigler un as Wisseschaftleri am Cold Spring Harbor Laboratory uf Long Island (USA) vu 1984 bis 1989, het si d Laitig vun ere Arbetsgrupp im Kölner "Max-Delbrück-Laboratorium" uf em Gländ vum Max-Planck-Inschtitut fir Zichtigsforschig ibernuu. Dert het si anne 1993 ihri Habilitation abgschlosse.

Syter 1995 schafft si am Max-Delbrück-Zäntrum fir Molekulari Medizin (MDC) z Berlin.

Anne 2002 isch si fir ihri Forschig iber d Signaliberdragig zwische Zälle bi dr Embryonal- und Organentwicklig vu Suuger mit em Gottfried-Wilhelm-Leibniz-Bryys uusziachnet wore. Im nämlige Johr het si ne C4-Brofässur an dr Medizinische Fakultet vu dr Freie Universitet (FU) Berlin, jetz Charité, iberchuu. Syter 2013 isch si Mitglid vu dr Academia Europaea. Im Johr 2018 isch si zum Mitglid vu dr Dytsche Akademy vu dr Naturforscher Leopoldia gwehlt wore.

D Birchmeier-Kohler forscht zue dr Molekularbioloy vu dr Embryogenese un Organogenese bi Suuger un däre ihre Bedytig fir Fählentwicklige vum Närvesischtem, bi Chrankete vum Skelettmuskel un vum Häärz un bi Chräbs. Mit Hilf vu „Knockout-Myys“ (Myys, wu bstimti Gen chinschtli abgschalte sin) hän d Birchmeier-Kohler un ihri Mitarbaiter d Roll vu verschidene Wachstumsfaktore beziehigswys ihre Rezeptore un dr Transkriptionsfaktor, wu vun ene kuntrelliert wäre, fir d Entwicklig vum Organismus chenne ufklere.

D Carmen Birchmeier isch mit em Entwickligsbiolog un Chräbsforscher Walter Birchmeier ghyrote.



</doc>
<doc id="74169" url="https://als.wikipedia.org/wiki?curid=74169" title="Robert Minder">
Robert Minder

Dr Carl Robert Minder (* 23. Augschte 1902 z Wassele im Elsass; † 10. Septämber 1980 bi Cannes) isch e französische Germanischt gsii und het zu de Profässer vom Collège de France ghört.

Dr Robert Minder isch dr Soon vom Johann Carl Minder un dämm sinere Frou Lucia Minder gsii. D Familie vos Minders isch im sibzääte Joorhundert us em refermierte Piet vo der Schwiiz is Elsass cho. Wo dr Robert chly gsi isch, het s Elsass als alts düütschsproochigs Piet sid es bar Jorzäänte wider zum Düütsche Rych ghört; dehei het me der Elsässer Dialäkt gredt, aber au s Französische isch im Elsass no guet bekant gsii. Dr Robert Minder isch uf Stroossburg is humanistische Johannes-Sturm-Gimnasium un 1921 uf Paris ad Hochschuel, d "École normale supérieure," ggange. Z Stroossburg het er bim Albert Schweitzer Klavierunderricht gnoo. Dr Minder het z Paris bin ere Studäntegruppe mitgmacht, wo düütschi Schriftsteller z Psuech gsii sin wie öppe dr Kurt Tucholsky, dr Thomas Mann un dr Hugo von Hofmannsthal.

Ane 1926 isch dr Minder Lehrer am Gimnasium z Grenoble worde; er het Düütsch a dr Uni Stroossburg ggää, und ane 1933 isch er z Nancy am Gimnasium agstellt worde. Für d Habilitazioon a dr Uni Stroossburg ane 1936 het er Arbete über die düütsche Schriftsteller Ludwig Tieck un Karl Philipp Moritz gschribe. Sid 1938 isch er Profässer a dr Uni z Nancy gsi und vo 1943 bis 1945 wägem Chrieg z Grenoble, won er im Undergrund bim Widerstand gäge die Dütsche mitgmacht het; d Gestapo het en gsuecht. 1945 het er wider uf Nancy zrugg chönne.

Er isch zwoimöl ghüroote gsi, sid 1934 mit dr Hélène Claire Mégret, wo scho gly gstorben isch, un 1939 mit dr Colette Audry won er sech ane 1945 wider von ere trönnt het.

Dr Robert Minder het sech für s Zämegoo vo dr französischen und dr düütsche Kultur und psunders dr Literatur ygsetzt. 1956 isch er dr literarisch Diräkter vo dr Zytschrift "Allemagne d’aujourd’hui" worde, un sid 1950 het er a dr Sorbonne d Germanistik glehrt. Er het es bar Schrifte über d Kultur- un d Literaturgschicht usegää. An es bar Oorte goot’s derby um s Wärch vom alemannische und hochdüütsche Schriftsteller Johann Peter Hebel, won er hööch gschetzt het, wie me i sinen Uufsätz immer wider gseht. Em Minder sini Forschig isch wäsentlech für s hütige Bild vom Hebel sim Wärch. Ane 1963 het men em drfüür mit em Johann-Peter-Hebel-Pryys dankt.

Em Robert Minder isch vo französischer und vo düütscher Syte vil Eer atoo worde. Är het die Uuszeichnigen übercho:






</doc>
<doc id="74172" url="https://als.wikipedia.org/wiki?curid=74172" title="Schatzkästlein des rheinischen Hausfreundes">
Schatzkästlein des rheinischen Hausfreundes

Schatzkästlein des rheinischen Hausfreundes heisst es Buech mit Verzelligen und Gschichte vom baadische Schriftsteller Johann Peter Hebel.

Es sind Stück und Kaländergschichte, wo dr Hebel sid ane 1803 i de beide Landkaländer, won er Mitautor gsi isch, het lo abtruke. Das sin z’erscht, vo 1803 bis 1806, dr "Badische Landkalender" und derno, vo 1807 bis ane 1811, der "Rheinländisch Hausfreund" gsi. D Regierig vo dr Markgrafschaft Baade het nämli dr Hebel gfrogt gha, ob er bim Verbessere vom tradizionelle markgräfliche Landeskaländer chönt hälfe; do drfür het er Pricht und Briefe verfasst und s bescht wonner het chönne mache isch es gsi, sälber inträssanti Artikel z schrybe.

Mit dere Sery vo de uf Hoochdüütsch gschribene Gschichte isch es em erfahrene Schriftsteller glunge, nid nume der baadisch Kaländer z rette, sondern grad au no d Kaländergschicht as Publikazionsform zun ere bedüütende literarische Gattig z mache, wonn er se unabhängig vom Kaländer spöter nöi het lo truke. Die churze, immer lehrryche Verzelligen, zytgschichtleche Churzpricht, Anekdote und Lieder us dene Kaländer sin bim Publikum so guet acho, ass sech dr Hebel drzue entschlosse het, en Uuswahl vo 127 Nummere drvo zäme nöi usezgää. S Buech isch ane 1811 bim Verleeger Johann Friedrich Cotta (1764-1832) z Tüübinge usechoo. Dr Cotta hätt em Buech welle dr Titel " Schatzkästlein des deutschen Hausfreundes " gää, was aber em Hebel nid rächt gsi, und so isch der Name vom «Rheinische Hausfreund» drus worde zum sääge, ass es Gschichte us em Baadische sind. Und bi dr Redakzioon vom Buech het dr Autor no vil z tue gha; er het nämli i de Kaländergschichte für die nöi Publikazioonsform no s eint und ander umgschribe. Scho glyy sin wyteri Uusgabe erschiine, wil d Nochfroog so gross gsi isch. S "Schatzkästlein" isch es beliebts Huusbuech bi de Düütsche worde. Und bis hüt sin immer wider nöji Liferige bi verschidene Verlääg usecho.

Dr Hebel sälber isch mit em Übername "Hausfreund" bekant gsi, und er het denn sogar teil vo sine Brief mit dere Bezeichnig underschribe.

Teil Stück het dr Hebel schynts vorhär für d Schuel z Karlsrue wonn er gschaffet het, gschribe, und se erscht spöter im Kaländer eme grössere Publikum zeigt. Und wil me s "Schatzkästlein" au i de Schuele z Düütschland gärn glääse het, sin em Hebel sini Lehrstück so wider im Underricht zum Zuug cho .

S "Schatzkästlein" zelt me sid langem zu de grosse und berüemptischte Wärch vo dr düütsche Literaturgschicht. Und zum eis Stück usezgryffe: S "Kannitverstan" isch eini vo de bekantischte Churzgschichte vo dr düütsche Literatur.

S Titelwort "Schatzkästlein" het im 20. Joorhundert der Hebelbund vo Löörech au zum Name für sini regelmässigi Zämekümpft am "Hebelsuntig" im Maie gnoo.






</doc>
<doc id="74179" url="https://als.wikipedia.org/wiki?curid=74179" title="Tenderlokomotive">
Tenderlokomotive

È Tenderlokomotyv isch è Bauart von èrè Dampflok, bi dèrrè d Wasser- un Brènnschtoffvorräät in Bhälter uff dè Lok sèlber mitgfüürt wörrèd.
Dè anderè Bauart sait mò Schlepptenderlok. 

D Wasservorräät sin sich meischtens in sitlichè Tanks odder im Raamè dinnè, wo als Wasserkaschtè baut sin. D Kollè- bzw. Brènnschtoffvorräät sin in èm Aabaubhälter vor odder hinter m Füürerschtand. 

D Alternatyvè zuè dè Tenderlokomotyv-Bauwys isch è Dampflok mit aaghängtem Schlepptender, è sognennti "Schlepptenderlok", wo d Vorräät in èm separatè Schlepptender mitgschleikt wörrèd. Tenderloks sin bevorzuègt uff churzè Streggè ygsetzt worrè, demit nit unnötig Energy für dè Dransport vo dè Vorräät vobruucht wörd. Schlepptenderloks sin besser für längeri Dischtanzè geignèt, well vill mee Kollè mitgnõ wörrè chönnèd un uff dè Streggi keini odder nu wènnig Kollè gfasst wörrè muè. Èn witterè Vordeil vo dè meischtè Tenderloks isch, dass si in beidi Richtungè fascht glych guèti Laufeigèschaftè hèn un sèllèwäg a dè Ändpüngt vo dè Strèggi nit drüllt wörrè müèn. 

Vo Nachdeil isch, dass durch s Uffbruuchè vo dè mitgfüürtè Vorräät d Riibungslascht un dõdemit au d Zugchraft abnimmt. Hüüfig wörrèd Tenderloks, wiè d DB-Baureiè 66, dõrum so konschtruyrt, dass èn möglichscht großè Deil vo dè Vorräät übber m hinterè Laufdrèègschtell aagordnèt isch, dèm sini Entlaschtung uff d Zugchraft èn gringerè Yfluss hèt. Uss sèllèm Grund sin hinter dè Kuppelräder aagordnèti Drèègschtell (also Achsfolgè wiè 1'C2' un 1'D2') bi Tenderloks hüüfiger als bi Schlepptenderloks. Bsunders uusbrägt isch sèll bi dè Engerth-Lokomotyvè.

Sowoll chlyni Rangyrloks wiè au schwèri Maschinnè für dè Güèterzugbedryb, Schnellfaarlokomotyvè mit Stromlinnièvokleidung un Maschinnè mit Mallet-Drybwärch sin i dè Tenderlok-Bauart baut worrè.




</doc>
<doc id="74180" url="https://als.wikipedia.org/wiki?curid=74180" title="Liste der Stadtpräsidenten von Genf">
Liste der Stadtpräsidenten von Genf

Das isch d Lischte vo de Stadtpresidänte vo Gämf.

Dr Stadtpresidänt odr d Stadtpresidäntin isch die Person, wo sid’s di modärn Stadtverfassig vom Kanton Gämf git jewylen is Ampt vom "Maire" vo dere Stadt gwählt worden isch. Das het agfange, wo ane 1841 di radikaali Bewegigi vo dr "Association du Trois-Mars" under em Politiker James Fazy im Staat Gämf e Veränderig verlangt het: das het d Kantonsverfassig vo 1842 ggää.

"Maire de Genève" isch gmäss em Gmeindgsetz vom Kanton Gämf dä oder die, wo d Sitzige vom Gämfer Verwaltigsroot, em "Conseil administratif de Genève," leitet; das isch d Exekutive vo dr Stadt. Die wird all vier Joor nöi gwählt.

Es git drnäbe au no dr Stadtroot, dr "Conseil municipal," wo d Legislative vo dr Stadtgmeind isch.

Z Gämf wird d Person, wo "Maire" isch, all Joor nöi bestimpt. Me cha gmäss em Rundi-Sischteem meh as eimol "Maire" wärde.

Ane 1968 isch d Lise Girardin, wo sid ane 1962 im Gämfer Grossroot gsi isch, as erschti Frau i das Ampt choo, und si isch do gad au di erschti Schwiizer Stadtpresidäntin und spöter dän di erschti Schwiizer Ständeröötin gsi.




</doc>
<doc id="74181" url="https://als.wikipedia.org/wiki?curid=74181" title="Lise Girardin">
Lise Girardin

D Lise Girardin isch am 15. Februar 1921 z Gämf uf d Wält cho und am 16. Oktober 2010 dört gstorbe. Si isch e stedtische und nazionali Politikerin gsii und het zu dr FDP ghört. 

D Girardin isch d Dochter vo dr Alice und em Ernest Baud gsi. Bis ane 1943 het si a der Uni Gämf studiert und derno as Französischlehrere a dr Uni gschaffet. Si isch mit m Mathematikprofässer Pierre Girardin ghüroote gsi.

Wo z Gämf s Frauenstimmrächt agnoo worden isch, het me se ane 1961 in Groossroot vom Kanton Gämf gwäält.

1967 isch si as erschti Frou in Verwaltigsroot vo dr Stadt Gämf, dr "Conseil administratif de la ville de Genève," gwäält worde. Drüümol – nämli ane 1968, 1972 und 1975 – isch si Stadtpresidäntin vo Gämf gsi, gmäss em Sischteem, wo das Ampt all Joor es anders Mitgliid vom "Conseil administratif" überchunt. Si isch i dr Schwiiz di erscht Stadtpresidäntin gsi.

Erscht 1971 het’s s Frauestimmrächt au für di ganz Schwiiz ggää, und jetz isch d Lise Girardin grad i dämm Joor als Verträtterin vo Gämf in Ständeroot choo, au doo isch si di erschti Schwiizerin i dämm Root gsi.

1984 bis 1991 isch si d Presidäntin vo dr Äiggnössische Ussländerkumissioon gsi.

D Nationalröötin Maria Roth-Bernasconi het vonnere gseit: «Si het dr Wääg uftoo und blibt es Vorbild für t Schwiizer Froue.»


</doc>
<doc id="74184" url="https://als.wikipedia.org/wiki?curid=74184" title="Cugy">
Cugy

Cugy isch de Name vo däne Ortschafte i de Schwiz:


</doc>
<doc id="74185" url="https://als.wikipedia.org/wiki?curid=74185" title="Fétigny">
Fétigny

Fétigny isch de Name vo däne Ortschafte:


</doc>
<doc id="74186" url="https://als.wikipedia.org/wiki?curid=74186" title="Societad Retorumantscha">
Societad Retorumantscha

D Societad Retorumantscha (SRR) isch e kulturelli Organisazioon im Bündnerland. Si tuet sech für s Bünderromanische ysetze und isch z Chur dihei.

Ane 1885 isch uf d Iniziatyve vom Gion Antoni Bühler, wo scho früener öpis änlechs probiert het, d "Societad Retorumantscha" entstande. Dr Bühler isch dr erscht Presidänt vo dr Gselschaft worde, und ghulfe händ em do drby dr Giacun Hasper Muoth, dr Alexander Balletta, dr Giatgen Gisep Candreia, dr Christian Modest Tuor, dr Hartmann Caviezel un dr Tumasch Gross. Sid ganz em Afang isch es drum ggange, mit dere Gselschaft d Dokumänt, wo’s vom Rätoromanische git, zämezträäge und ufzbewahre, die Sprooch, wo i vilne Piet vom Bünderland starch gföördet gsi isch, z pflääge und se meh lehre z könne und wänn das überhaupt müglech isch die verschidene bünderische Idioom chly z vereinheitleche.

D SRR het e filologischi Kumissioon ygsetzt. E Zyt lang isch d Bündner und Bärner Romanischtin Ricarda Liver dere ihri Presidäntin gsi.

Scho bi dr Gründig het me pschlosse, e Schriftereie vo dr SRR usezgää; das sind d «Annaale» («Johrbüecher») worde, d Annalas da la Societad Retorumantscha. Die chöme sid 1886 use und händ en Huuffe wüsseschaftlechi und populääri Arbete über als, wo mit em Bündnerromanische z tue het, useprocht und au alti romanischi Kwäletegscht und Sproochbischpiil publiziert. S Gsamtverzeichnis vo allne Joorgäng isch im Internet online zuegänglech; me hets vo 2005 bis 2009 digitalisiert; und sid 2012 cha men au alli Artikel komplett abrüefe, si sind uf dr Website vom Projäkt e-periodica.ch z finde. Die trukte Bänd git’s i vilne Biblioteeke vo dr Schwiiz. D Trukchöschte vo den "Annalas" tüend d Lia Rumantscha un d Kulturförderig vom Kanton Graubünde mitträäge.

Sid 1904 entstoot under dr Uufsicht vo der Societad Retorumantscha s romanische Wörterbuech "Dicziunari Rumantsch Grischun". Das het im Uuftrag vo dr SRR under em Robert von Planta agfange. Dr Florian Melcher isch dr eerscht Redakter gsi. S Institut vom DRG z Chur isch es bedüütends Zäntrum für die rätoromanischi Sprooch und Kultur. Eine vo de langjöörige Redakter und Scheffredkater isch dr Andrea Schorta gsi. Au das Projäkt isch im Umfäld vo dr Schwiizer Romanistik guet vernetzt.

No anderi Wärch het d SRR agfange und understützt, öpe s «Rätische Namebuch», d Faksimileuusgab und Erschliessig vo der «Rätoromanische Chrestomathie», dr Gschichte- und Märlisamlig vom Caspar Decurtins, und d Schriftereie «Romanica Raetica».

Der Societad Retorumantscha ihri Presidänte bis hüt:




</doc>
<doc id="74205" url="https://als.wikipedia.org/wiki?curid=74205" title="Johann Jacob Spreng">
Johann Jacob Spreng

Dr Johann Jacob Spreng (* 31. Dezämber 1699 z Basel; † 24. Mai 1768 au dört) isch e Schwiizer Theoloog un Profässor a dr Uni Basel gsii. Vo ihm isch die erschti grossi Wörtersamlig von ere schwiizerdüütsche Mundart und eini vo de erschte vo dr Düütsche Sprooch, und do drmit het dr Spreng as erschte Germanischt a dere Uni gwürkt.

Dr Spreng het d Theology studiert und isch dänn Huuslehrer bin ere Adelsfamilie im Würtebärgische worde. Är isch 1724 z Wien as Dichter am Hof erfolgrych gsi, und spöter het er as Pfaarer i dr Nööchi vo Stuttgart und sid 1737 im Saarland gschaffet. Ane 1740 isch er uf Basel zrugg, won er d Kunscht vom Dichte glehrt und en Sproochgselschaft gründet het. Er isch Pfaarer vom Basler Waisehuus gsi, me het en z Basel as «Stadtpoet» gschetzt, und vo ihm sind e bar Chilelieder und es nöis Basler Chilegsangbuech. A dr Uni Basel isch er 1761 Profässer für Griechisch worde.

Vom Spreng sind es bar Wärch im Truk usecho, und ane 1752 het er em Petermann Etterlin sini Äiggnössischi Chronik nöi useggää. Är het au Sache us em Latynische und em Änglische is Düütsch übersetzt.

Em Johann Jacob Spreng sis grosse Läbenswärch isch es gsi, Wörter vo dr düütsche Sprooch und dänn psunders au vom Baseldüütsch ufzschrybe. Die grossi Samlig vo Mundartwörter isch die eerschti sistematischi Dokumäntazioon von ere Düütschschwiizer Mundart; dr Basler Düütschprofässer und Dialäktoloog Adolf Socin het es bar Sache drvo i dr Zytschrift Alemannia publiziert. Süscht isch das Wärch denn doch nie ganz as trukts Buech usecho, bis es dr Germanischt Heinrich Löffler ane 2014 äntlech useggää het. D Handschrifte vo dene Arbete sind sid ane 1812 i dr Basler Unibiblioteek, wo s d Signatur «AA I 3» het.

Die Materialsamlig het dr Gustav Adolf Seiler für sys Wärch über s Baseldüütsch bruucht.

Em Spreng sis "Baselische Wörterbuch" isch es puntnigs Buech, wo drin d Wörterzedel ykläpt sind. Dr Wortforscher het’s ofebar so gmacht, ass er nodisno zu de Wörter, won er i dr Stadt Basel und au uf em Land und sälte au us anderne Gägende im grössere alemannischen Umland gfunde het, uf de einzelne Zedel als ufgschribe het, wo nötig isch. Zu teil Mundartwörter het dr Spreng gschribe, wohär as si sprochgschichtlech chöme; es isch also es früechs etimologischs Wärch. Und drno het er als i dr richtige Reie i das Buech lo ychläbe; das wär s Manuskript gsi füre Truker; aber so wyt isches dänn gr nid cho. Jetz isch das Wärch sozägen es Bischpiil für d Arbet bi dr Trukvorstuefe dozmol.

Für sini zwöiti Wörtersamlig het dr Spreng ane 1759 z Fryburg im Brysgau e churzi Choschtproob lo truke; es wär es grosses Wörtebuech vo dr düütsche Sprooch worde, mit öpe 93000 Artikel. Au dört drzue lyt s ganze Material i dr UB Basel bim Spreng sim Nachlass.





</doc>
<doc id="74206" url="https://als.wikipedia.org/wiki?curid=74206" title="Liste von Guggenmusiken in Basel">
Liste von Guggenmusiken in Basel

Das isch e Lischte vo Baasler Gugge.

Die Gselschafte, wo a dr Fasnacht tien Guggemusig mache, heisse z Basel offiziell sälber au "Guggemusig" oder i dr Umgangssprooch eender eifach "Gugge". Das Mundartwort törft mit dere Bedüütig vom alte Wort «Gugg» cho, wo me vor langer Zyt im Gspass as Übernaame für d Trumpeete oder s Horn bruucht het, grad wenn me druff nid grad guet gspilt het. S Wort isch bim Schwiizerischen Idiotikon ufgfüert. Und wänn öpper eso gspiilt het, hät men em "Gugger" gseit, zum ne chly hänsle, und dr ganze Musiggruppe ebe "Gugge". (Mit em Baasler Dialäktwort "Gugge" für e Babbyrsagg het das nüt z tue.) Elteri Nääme für die Art vom Musigmache sin "Chatzemusig," "Tschinnerättämusig" odr "Schäddermusig" gsi. Z Laufeburg heisst die Fasnechtsmusig no hütt Tschäddermusig. "Guggemusig" seit me z Basel schynts erscht sid ane 1906.

Vili vo dääne Gugge hän baseldytschi Dialäktnääme; es isch e Tradizion a dr Basler Fasnacht, ass als i dr Mundart isch: d Nääme, d Sujets, d Sprüüch, d Zeedel, d Schrifte uf de Wääge un d Schnizzelbängg; d Väärs uf de Zeedel sind en eigeti Art vo dr alemannische Dialäktliteratur und die ganzi Fasnacht isch es grosses Mundartfäscht wo au i de modärne Meedie zum Zug chunt, vilech isch es so öpis wie dr gröschti Dialäktevänt vo dr alemannische Sprooch.

Als wäsentleche Deil vo dr Basler Fasnacht sind au d Gugge es Elimänt vom «immateriälle und läbige Kulturguet», wo sid ane 2017 in ere UNESCO-Lischte ufgschriben isch.

No hüt dänkt me, ass d Gugge ihri Musig schynbar zimli wild und mit ere eifache Dinamik und chly schreeg bloose; me seit däm au «schränze» und deil Gugge säge sech grad sälber «Schränzer». S alte Wort “schränze” erklärt wider s Schwiizerischen Idiotikon, und zwar im Band nüün, eso: «auf einem Blasinstrument ohrenzerreissende Töne hervorbringen, “aus voller Kraft in eine Trompete stossen, dieselbe überblasen”». Drwyle merkt me doch bim Zuelose grad, ass modärni Gugge d Stück ghöörig ystudiert vorträge. Es zeigt sech öppen am gnaue Ritmus, und psunders bim "Schlag" vo vilne Baasler Gugge ghört me s hööche Nivoo und wie prezyys, virtuoos und originell si wärche und dr Taggt für s "Spiil" vorgää.

D Lüüt, wo bi de Gugge am Gortèèsch mitlaufe und «schränze» und i de Basler Lokaal und a de Guggekonzärt ufträtte, und au die vo dene ihrem Vortrab hän Goschdüüm und Laarven aa, wo zum «Sujet» basse. Dr Dirigänt chunt uffellig mit dr grosse Laarve dur d Gasse.

Füre Gortèèsch mälde sech d Gugge bim Baasler Fasnachtskomitee aa, es sind hützetags jewylen öppe sibezg Formazioone; und es git zwäi Tachorganisazioone vo e bar Baasler Gugge: d "Gugge IG," wo s sid ane 1951 git, mit drizää Gugge (ane 2019) un d "Freyi Guggemuusige Basel 1965" mit vierzää Mitgliider (ane 2018). Uf dr Plattform vom Verein «guggemusig.ch Gugge Fasnacht», wo 2009 gründet worden isch, sind bis jetz (2019) vier Gugge ufgfüert.

Z Baasel ghört me immer wider, es sig dr Emil “Migger” Jeisi vo de "Alte Stainmler" gsi, wo ane 1926 di erschti richtigi Gugge gründet heig. Eigentlech weiss men us der Afangszyt im früene 20. Joorhundert nid vill über d Gugge a dr Baasler Fasnacht, und es git bis hüt immer wider freji Gruppe. D Tabälle isch drum nid komplett, und si zeigt au Gugge, wo nach ere gwüsse Zyt nümmen a d Fasnacht cho sin.




</doc>
<doc id="74207" url="https://als.wikipedia.org/wiki?curid=74207" title="Sabine Hartmann-Müller">
Sabine Hartmann-Müller

D Sabine Hartmann-Müller (* 4. Septämber 1962 z Memmenga) isch e dytschi Bolitikeri (CDU) un syt Oktober 2017 Mitglid im Landdag vu Bade-Wirttebärg.

D Hartmann-Müller isch z Memmenga ufgwachse un dert uf d Grundschuel gange. Am Internat St. Maria z Kaufbeire het si dr Realschuelabschluss gmacht un anne 1982 an dr Fachoberschuel z Memmenga d Fachhochschuelryfi. Vu 1982 bis 1987 het si an dr Fachhochschuel Reidlenga Ussewirtschaft studiert un as Diplom-Bedribswirti (FH) abschlosse. Derno het si vu 1988 bis 2011 z Ludisburg, z Rhyfälde, z Löörech un z Käiseraugscht in verschidene Firmene im Personal-, Finanz- un Rächnigswäse/Organisation gschafft. Syter anne 1989 wohnt si z Rhyfälde-Herte. 

S Sabine Hartmann-Müller isch ghyrote mit em Richard Müller un het mit ihm zwai Chinder. Si isch remisch-kadolisch.

Syter anne 1993 isch d Hartmann-Müller Mitglid bi dr CDU. Syter 1995 isch si Vorsitzeri vum Ortsverband Herte un syter 1997 Mitglid vum Vorstand vu dr Fraue Union Rhyfälde, e baar Johr au as Vorsitzeri. Derzue isch si 2018/2019 kooptierti Bysitzeri im Vorstand vum CDU-Chraisverband Löörech un syt 1997 stellverdrättendi Vorsitzeri vum CDU-Stadtverband Rhyfälde. Anne 1999 isch si in Ortschaftsrot vu Herte un au in Gmairot vu Rhyfälde gwehlt wore. Syter anne 2012 isch si Ortsvorsteheri vu Herte.
Bi dr Landdagswahle 2006 un 2016 isch si im Wahlchrais Waldshuet Zwaitkandidati fir d CDU gsii. Zum 25. Oktober 2017 isch si fir dr Felix Schreiner in Landdag noogruckt. Im Landdag isch si Mitglid im Uusschuss fir Sozials un Integration un im Uusschuss fir Verchehr. Derzue isch stellverdrättend Mitglid im Uusschuss fir Europa un Internationals, im Uusschuss fir Inners, Digitalisierig un Migration, im Uusschuss fir Umwält, Klima un Energywirtschaft un im Uusschuss fir Wirtschaft, Arbet un Wohnigsböu.

Syt 2017 isch si Mitglid im Oberrhyroot un bi dr Internationale Barlemäntarische Bodesee-Kumferänz.



</doc>
<doc id="74209" url="https://als.wikipedia.org/wiki?curid=74209" title="XING">
XING

XING isch es soziaals Netzwärch, wo vo dr Firma "XING SE" z Hamburg betriibe wird.

Uf däm Kanaal chame z eerscht emol persönlechi Kontakt verwalte und nöji Persoone aschrybe. Es isch psunders als Netzwärch für di gschäftlechi und au privati Komunikazioon für Lüüt im düütschsproochige Ruum – der Regioon D-A-CH – dänkt. D Nutzer informiere uf ihrne Syte über dr Wärdegang und ihri pruefliche Kompetänze. Si chönd mit andere zäme Gruppe ufmache zum über öppis diskutiere.

Es git au s Sischteem "XING Spanien" für spanischi Chunde und d "XING S.à r.l.", wo z Luxemburg dihei isch, für die französische. D Schnittstell für Benutzer isch i verschidene Sprooche.

S Undernääme het ane 2003 agfange, dozmol no under em name "OpenBC" (Open Business Club); 2017 het s scho meh weder tuusig Lüüt beschäftiget. Und ane 2016 sind schynts scho meh weder zää Milioone Chunde uf däm Medium agmäldet gsi.

2009 isch s Meedieundernääme Hubert Burda Media der Hauptakzionäär vo dr XING SE woorde. Sid 2010, wo d XING SE d Firma "amiando" gchauft het, ghört dere ihres Gschäft als online-Ticket-Händler au derzue; es isch hüt dr düütsch Dienscht "XING EVENTS". Me cha sech dört über Ereignis go informiere, mit Kaländerfunkzioone schaffe und eigeni Termyn plaane.

D Syte "XING Klartext" isch e Dienscht zum über Frooge vo dr Wirtschaft z infermiere; si funkzioniert als Magazyn und wird von ere Redakzioon gmacht und isch en eigeständige Aktöör vom Schurnalismus.




</doc>
<doc id="74210" url="https://als.wikipedia.org/wiki?curid=74210" title="Xing">
Xing

Xing isch:

s chinesische Wort und Schriftzeiche für "Stärn"

e chinesische Familiename

e geografische Name vo:
XING bedüütet:



</doc>
<doc id="74212" url="https://als.wikipedia.org/wiki?curid=74212" title="CH Media">
CH Media

D CH Media isch es Schwiizer Meedieundernääme.

Es git’s sid ane 2018, wo s als "Joint Venture" vo de NZZ-Grubbe und de AZ-Meedie entstande isch. Do derby si vo dene beide Partner diväärsi Regionalzytige bygstüüret worde, und au die verschidene Internet-Plattforme vo de Zytige. Und es het au Radio und Färnsee-Stazioone drby.

Zu dr CH Media ghöre drüü Trukereie: "Mittelland Zeitungsdruck", "NZZ Media Services" und "Vogt-Schild".

Bi däre Reorganisazioon goot’s de Akzionääre trum, bi dr ganze Firmegrubbe zwöihundert Stellen abzboue.





</doc>
<doc id="74213" url="https://als.wikipedia.org/wiki?curid=74213" title="Raimund Wäschle">
Raimund Wäschle

Dr Raimund Wäschle (* 28. Juli 1956 z Stuegert; † 14. Merz 2019 z Raveschburg) isch e dytsche Moler un Grafiker gsii.

Dr Raimund Wäschle isch z Raveschburg ufgwachse, sy Vater isch dr Kommunalbolitiker un Oberburgermaischter Karl Wäschle gsii, sy Mueter e Klavierspiileri un -lehreri. Vu 1977 bis 1983 het er an dr Akademy vu dr Bildende Chinscht Stuegert bi dr Brofässore Moritz Baumgartl un Rudolf Schoofs studiert. Anne 1980 het er dr Bryys vu dr Dytsche Leasing AG, „Grafik unserer Zeit“, Frankfurt, iberchuu, 1987 dr „Oberschwebische Chunschtbryys“ vu dr OEW Biberach; 2004 s „Chunschtstipendium vu dr Abdailig Bildendi Chunscht“ vu dr Bayerische Akademy vu dr Schene Chinscht.

Mit Fotodokumänt us dr nationalsozialistische Vernichtigslager het dr Raimund Wäschle sy Themenechrais gfunde. Bim Uuslyychte vu mänschlige Abgrind isch dr Expressionischt Max Beckmann e Vorbild fir en gsii. Dr Schriftsteller Peter Renz het vu dr 1994 entstandene „Blättern auf Packpapier“, si hätte ne bezwingendi Klarhait: „Bei aller Düsternis bewahren sie in ihrer rätselhaften Archaik eine warme, fast ermutigende Aura.“

Dr Chunscht vu dr Radierig het si dr Raimund Wäschle bsundersch intensiv gwidmet. Sy Akademielehrer Rudolf Schoofs het en aagregt, „auf noch verborgene, ungehobene Möglichkeiten, die in dieser über die Zeit tradierten Drucktechnik stecken“, het dr Pedagog Anton Schmid feschtgstellt. In dr 1980er Johr isch e erschti großi Radierserie um dr Themenechrais Holocaust entstande. In dr 90er Johr het dr Wäschle as Vorlag Abbildige vu dr chrankhafte Veränderige un Verletzige us medizinischer Fachliteratur bruucht. D Radierserie "Moulage" vu 2002 het si mit em abstoßende Uussää vu Hutchrankete ussenandergsetzt. In dr Radierserie "Shunt" (Wychi, Abwychig) vu 2003/2004 nimmt dr Wäschle s aige Wärch as Bilderarchiv un Vorlag. Doderdur ass er Hailssimbol bruucht het, het er sy Schaffe in dr Tradition verankeret: „Via crucis“, Chryzwäg, haißt e Radierserie vu 2005. Näb dr chrischtlige spiile elteri, haidnischi Traditione vu Afrika oder Ozeanie in sym Wärch e Roll. 
Dr Peter Renz het 2006 zämegfasst: „Raimund Wäschles nicht leicht konsumierbare Kunst des Schmerzes und der bedrohten Existenz…zeigt sich als Kunst des Antwortens auf ein Vorgegebenes… Ein verzweifelter, der Sprachlosigkeit abgerungener Dialog.“ D Kulturschurnalischti Birgit Kölgen het dr Figure vum Chinschtler, wu vylmol vu Melancholy dränkt sin, „etwas Schwebendes, Leichtes, ja, Elegantes, fast wie asiatische Tuschzeichen“ noogsait.





</doc>
<doc id="74218" url="https://als.wikipedia.org/wiki?curid=74218" title="Isabell Huber">
Isabell Huber

D Isabell Huber (* 27. Augschte 1987 z Hailbrunn) isch e dytschi Bolitikeri (CDU) un syt Jänner 2019 Mitglid im Landdag vu Bade-Wirttebärg.

D Huber isch z Wüeschterot ufgwachse. Anne 2007 het si am Justinus-Kerner-Gimnasium z Weisberg s Abitur gmacht.

An dr Hochschuel Kähl het si ne Uusbildig zum ghobene Verwaltigsdienscht gmacht (Bachelor of Arts – Public Management) un derno vu 2011 bis 2015 bim Haupt- un Personalamt vu dr Stadtverwaltig Stuegert gschafft. Näb em Beruef het si 2013 bis 2016 an dr Hochschuel fir effentligi Verwaltig un Finanze z Ludisburg ne Master gmacht (Master of Arts – Public Management). Vu 2015 bis 2018 het si as Persenligi Mitarbaiteri vum Amtslaiter bim Haupt- un Personalamt vu dr Stadtverwaltig z Stuegert gschafft. 2018 bis aafangs 2019 isch si in Elterezyt gsii.

D Huber isch ghyrote un het e Dochter (* 2018). Si läbt mit ihre Familie z Stuegert.

D Isabell Huber isch vu 2013 bis 2014 Chraisvorsitzeri vu dr Junge Union z Hailbrunn gsii un vu 2013 bis 2015 Bysitzer im Bezirksverband Nordwittebräg vu dr Junge Union. Vu 2013 bis 2015 isch si derzue Mitglid im Chraisvorstand vu dr CDU Haibrunn gsii un Bysitzer im CDU-Bezirksverband Nordwirttebärg.

Bi dr Landdagswahl 2016 isch si im Wahlchrais Neckersulm as Ersatzkandidati vum Bernhard Lasotta aaadrätte, wu s Erschtmandat gwunne het. Wu dr Lasotta am 11. Jänner 2019 gstorbe isch, isch d Huber zum 22. Jänner in Landdag noogruckt. Im Landdag isch si Mitglid im Uusschuss fir Sozials un Integration un im Uusschuss fir Europa un Internationals.




</doc>
<doc id="74219" url="https://als.wikipedia.org/wiki?curid=74219" title="Hinteri Egg">
Hinteri Egg

Die Hinteri Egg (uf de Schwizer Landcharte "Hinderi Egg") isch e Bärg im Schwiizer Jura.

Der Gipfel isch uf 1169 Meter über Meer. Dört obe isch dr höchscht Punkt vom Baselbiet.

Dr Bärg, wo die Hinteri Egg dr oberscht Gupf dervo isch, lyt i de Gmeinde Waldenburg, Liedertswil und Reigoldswil. Es isch das Piet, wo d Hügelreie zwüschem Waldeburgertal und em Reigoldswilertal im Süüde a d Kreete vo dr dritte Jurachetti vom Faltejura aachunt. Die Hinteri Egg isch zwar die höchschti Stell vo der nooche Umgäbig, aber der gnau Platz, wo sech die drüü Wasserscheidine träffe, isch zwöihundert Meter wyter im Süüde ufem Chellechöpfli. Das stoot oben a dr Flue über dr Limmere. Vo dört us cha me wyt is Land ume luege: mä gseht über d Limmere uf Mümliswil und s undere Guldetaal abe und dur d Kluus bi dr Nöi-Falkeschtei füre, und no wyter use is Middelland und bis zu den Alpe. Im Südweschte zeige sech d Jurahöchine bis übere zum Wysseschtei und im Oschte d Gägend vo dr Bölcheflue. Vo Basel häär isch das dr nöchschti Punkt zum vom Jurakamm uus d Alpe z gseh.

Übers Chellechöpfli und nid über di Hinteri Egg goot d Kantonsgränze zwüschem Baselbiet und Soledurn. D Gränze isch teils uf dr «Schneeschmelzi», wie me dr Wasserscheidi au seit; Waldeburg und Reigoldswil sind im Yzugsgebiet vo dr Ergolz und s Tal änedra i dämm vo dr Aare.

Dr Gupf vo dr Hintere Egg isch zoberscht ganz im Bärgwald, wo zmeischt us Bueche und Danne bestoot, drin. Drum gseht mä vo dört nid ufs Land use; süscht hätt me dr Blick id Wyti bis zum Schwarzwald und ad Vogeesen übere, so wie vo de anderen exponierte Jurahöchinen uus. Chly underem höchschte Punkt het men am Waldrand en Platz zum Picknicke bout, wo’s au en Informazionsdafele über die Juralandschaft het. Vo dört uus cha mä au gäge Süüde d Uussicht aluege, numme nid so offen und spektakuläär wie vom Chellechöpfli.

Am Bärg isch ane 1991 s Naturschutzpiet «Hinteri Egg» ygrichtet worde; sid 2011 ghört er jetz is grössere Baselbieter Schutzpiet Nummere 74 "«Wasserfallen», Reigoldswil und Waldenburg". A de Waldränder, uf de Flüene und de Bärgmatte het’s aller Gattig Blueme und Strüücher; d Botaniker zelle die magere Matte zu de Piet vo nazionaler Bedüütig; mä cha d Silberdischtle, dr Gääl Enzian, s Heidechruut, wildi Roose und huuffe anderi Gwächs gseh.

E halbe Kilometer weschtlech vo dr Hintere Egg isch dr tüüfscht Punkt vo dere Jurachetti wyt und breit. Das isch in Bezug uf di Hinteri Egg die nöchschti Scharte, wie d Geograafe sääge. Dr Platz uf dr Kreete isch uf dr Hööchi vo 1004 Meter über Meer. Do isch undedra uf dr Nordsyte t Kwelle vo dr "Hintere Fränke," wo dur s ängge Waldtal abe uf Reigoldswil flüsst; zimli wyt obe gheit si über en hööche Wasserfall abe. Und trum seit mä däm Bärgpiet, wo di Hinteri Egg drzue ghört, hüt "Wasserfalle".

Über d Passhöchi drüber und under dr Hintere Egg dure goot dr Fuesswääg vo dr "Wasserfalle;" so heisst au dä Bärgpass. Es isch en uralte Saumwääg. Dört obe stoot die alti Kapälle vom Peschtheilige Rochus; me het sech früener verzelt, dr heilig Rochus sig ane 1325 sälber vo Rom häär uf Mümliswil cho und über Bäg ggange. 1348 isch t Pescht is Tal cho, und drufabe het me d Wägkapälle, wo s scho früener ggä het, em Rochus vereert. Die aktuelli Kapälle isch 1937 nöi bout worde.

Als Passaasche het me früener dr Bärgübergang gärn bruucht, wil s dr diräktischt Wääg vom Middelland und em Aare uus uf Basel isch. Für en Strooss isch dr Bärg uf dr Südsyte vil z stotzig, es het au keini bruucht, wil im Oschte dr Ober Haueschtei und im Weschte dr Passwang duregoot. Im 19. Joorhundert isch es für d Vercheerstechniker aber klar gsi, ass si dure Bärg vo dr Hintere Egg und under dr Wasserfalle dure am eifachschte en Ysebaan vo Basel is Middelland und zum plaanete Gottertdunäll chönte boue; mä het äs Projäkt gmacht und ane 1873 sogar vo beide Syte scho afo boue; es isch aber nid rächt vorwärtsggange mit dr "Wasserfallebaan," und wo ane 1875 d Bözbrgbaan ufggangen isch, het s d Linie dur die stilli Juragägend nümme bruucht. Hüt gseht me no Spuure vom agfangnige Baandunäll.

Grad under em Wasserfallepass isch dr Bärghof "Vorderi Wasserfalle." Er isch en Alpweid vom Waldeburger Schloss gsi. Sid ane 1910 het’s uf dr Wasserfallematte e Bärgwirtschaft, und vo Reigoldswil us cha mä sid 1956 mit eme Seilbäänli id Wasserfalle ufe faare.

Uf m ganze Bärggebiet vo dr Wasserfalle, dr Hintere Egg und m Passwang sind vil schöni Wanderwääg. Uf di Hinteri Egg chunt mä z Fuess vo vier Syten ufe, vo Reigoldswil oder au dr Bärgstazioon vo dr Wasserfallebaan här, vo Noorde häär über d "Waldweid," vom Obere Haueschtei uus über d Bärgmatte vo Bilschte, Sool und Chällebäärg, und vo Mümliswil und m Passwang über d Wasserfalle.



</doc>
<doc id="74220" url="https://als.wikipedia.org/wiki?curid=74220" title="Westgermanische Sprachen">
Westgermanische Sprachen

Die weschtgermanische Sprooche sind e Teil vo de germanische Sprooche.

Me underscheidet se vo de ehemolige, hüt usgschtorbene Oschtgermanische Sprooche un vo de Nordgermanische Sprooche.

Die wichtigere weschtgermanische Sprooche und Sproochfamilene sind s Änglisch, s Hochdüütsch, s Niderländisch, s Afrikaans, s Niderdüütsch, s Frysisch und s Jiddisch. D Dialäktology beschrybt dene ihri Wariante.

S eltischte Objäkt mit weschtgermanische Wörter druff chunt no us dr spootantike Zyt; es isch dr Strääl vo Frienstedt, wo im dritte Joorhundert nach Chrischtus gmacht worden isch und e Runeschrift het. Schriftdokumänt mit weschtgermanische Wörter oder ganzi Tegscht in einere vo dene Sprooche git’s sid em 6. Joorhundert, so au es bar altalemanneschi Runeschrifte; im nüünte Joorhundert isch s altalemannische – und do drmit au althochdüütsche – Wörterbuech «Abrogans» gschribe worde, wo hüt i dr Biblioteek vom Chloschter Sanggalle lyt.

Für d Sproochforscher isch es, will no elteri Kwelle fääle, schwirig, z sääge ob die einzelne weschtgermanische Sprooche von ere gmeinsame Ursprooch chöme. Me cha ihri Gschicht erscht sid em Middelalter gnöier beschrybe.

Au was d Grubbierig vo dene Sprooche agoot, het me verschideni Modäll diskutiert. So tuet me die weschtgermanische Sprooche ydeile i ne «anglo-fryseschi» und e «kontinäntalgermaneschi» Grubbe. Und es git au d Theory, ass me alli germanische Sprooche so wie si am Afang vo üserere Zyträchnig, also vor der Völkerwanderig, dörfte gsi sy, uf die Art chönt püschele: Nordgermanisch, Nordseegermanisch, Weser-Rhy-Germanisch, Elbgermanisch und Oder-Weichsel-Germanisch. Das Modäll würd bedüüte, ass me nümme vom ene zämethafte Weschtgermanisch chönt rede. Es git Sproochforscher, wo d Idee von ere Sproochentwiklig gmäss em Bild vom ene Stammbaum, wo alli spötere Sproochen und Dialäkt von ere einzige Ursprooch här chöme, grad ganz ableene. Und derzue chunt no, ass me drüber diskutiert, ob s Düütsche als gröschte Deil vom Weschtgermanische vilech gar kei alti Sproochfamilie wäär, sondern erscht es nöizytlechs Tach für divärsi eigeständegi alti Sprooche. Zum d Nöchi und d Wariante vo de vilne Idioom zwüsche Tirol und dr Nordsee i Griff z übercho, redt d Sproochforschig hüt vom grosse "kontinäntalweschtgermanische Dialäktkontinuum".

So isch es – wemme d Sach probiert ganz eifach zämezfasse – mit dr Theory vo de germanische Sprooche.

Was jetz s Alemannische agoot, so ghört die Sprooch id Familie vom Hochdüütsche, gnauer vom Oberdüütsch. Ursprünglich chöme d Alemanne vo dr Völkergrubbe vo de Elbgermane, und ihri Mundarte hän sech parallel zum Bairische und em Lootringische entwiklet. Je nachdämm wohär me s aluegt, cha me säge, die rychi und vilfältegi alemannesch-schwööbischi Sproochgrubbe sig e Zweig vo dr Düütsche Sprooch oder sogar numen e Dialäkt oder e Dialäktfamilie vo dere, oder me dänkt, es sig eben e ganz en eigeständegi Sprooch under em wyte Tach vo de hochdüütsche Sprooche.




</doc>
<doc id="74221" url="https://als.wikipedia.org/wiki?curid=74221" title="Shōgi">
Shōgi

Shōgi (vum jàpànische 将棋, "s Schpeel vun de Generale") ìsch e strategisches Brattschpeel fìr zwei Schpeeler, un d jàpànische Variante vum Schàchschpeel. Wie Schàch kummt Shōgi vermüetlich vu Nordindie un het kineesischi Iiflüss g'het.

S gìbt trotzdem e pààr Differanze mìt de ànderi Schachvariante, unter àndrem d Meeglichkeit, d àngfàne Figüre vum Geijner fìr sìch salwe im Schpeel züe reintegriere.

D Shōgi-Schpeelstäine b'stehe üs numme e einzige Farwe. Ihre Rìchtung ärlàuibt züe wìsse, züe wellem Schpeeler sie g'heere.

Bäidi Schpeeler (bezeichnet àls "Sente" 先手 un "Gote" 後手, "Sente" fàngt d Partie àn) hàn jeder genàu zwànzich Shōgi-figüre unter d'r Hànd:


S Zìhl vum Schpeel ìsch es, de Kìnig vum Geijner in "Schàchmàtt" züe schtelle. De Geijnerische Kìnig wurd àngegrìffe un de Geijner kànn sin Kìnig vum Àngrìff nìtt verteidige. 

De Schpeeler in Schàchmàtt het verlore un de àndere Schpeeler logìscherwiis gwìnn d Partie.

De Kìnig kànn sìch eins Feld ìn jeder Rìchtung beweje, awwer numme wänn s Feld nìtt vum Geijner àngegrìffe wurd (wänn s Feld "sìcher" ìsch).

D Schprenger kànn owedrànn Figüre schprenge, wie ìm Schàch.

D Büür fàngt au e geijerische Figüre gràdzihlig, nìtt diagonalwiis wie ìm Schàch.

D Büür soll sìch ìmmer eins Feld beweje, ìn kenem Fàll derf ar zwei Felder newergehn, wie biim Schpeelànfàng ìm Schàch.


</doc>
<doc id="74225" url="https://als.wikipedia.org/wiki?curid=74225" title="Violoncello">
Violoncello

Ds Violoncello (Aussprache ˌviolɔn'tʃɛlo], Plural Violoncelli, Kurzform Cello, Plural Celli, frier au Violoncell) isch en aus verschiedene Holzarde gferdigdes Streichinschdrumend aus dr Viola-da-braccio-Familie. Die Abkürzung isch Vc.

Des Wort stammt aus dem Idalienischa ond bedeuded eigedlich „kloiner Violone“. Die deitsche Bezeichnung war frier au Bassgeig odrr kloine Bassgeig.

Das Violoncello wird voma Violoncellisda mit eme Bogen gschdricha. Andersch als d'Violin ond d'Bratsch werd das Enschdrumend (mit em Hals nach oba) aufrecht zwischen de Beine ghalten ond stoht heit moischd mit eme ausziehbare Schdachel aus Medall, Holz odrr kohlastofffaserverschdärkdem Kunschdstoff uff em Boda.

Das Cello wurd 2018 zom Inschdrument des Jahres gwählt.


</doc>
<doc id="74226" url="https://als.wikipedia.org/wiki?curid=74226" title="Kamm von Frienstedt">
Kamm von Frienstedt

Dr Strääl vo Frienstedt isch en alte Gebruuchsgägestand, wo us em Gwei vomene Hirsch gmacht isch. Er chunt usem dritte Joorhundert nach Chrischtus; me het en ane 2000 bi Frienstedt z Tüüringe zäme mit vil andere Sache us dr spootantike Zyt gfunde.

Dr Strääl het e drüüeggigi Form. Erscht im Joor 2011 het me bin ere gnöiere Undersuechig gseh, ass uf däm Objäkt en Inschrift ygritzt isch. Es sind Ruunezeiche. D Sproochforscher dänke, die Zeiche sige z Tüüringe i dä Strääl gritzt worde. Es isch es ganz es wichtigs spoochgschichtlechs Dokumänt, will s bis jetz s eltischte schriftleche Züügnis isch us dr Gägend vo de weschtgermanische Sprooche (wo au s Alemannische derzue ghört).

No elteri Ruune könnt me numme us em Piet vo de nordische Sprooche. Au die früeschti nordischi Ruuneschrift, wo bis jetz gfunde worden isch, stoot uf emene Strääl; dä ghört zum Fund vo Vimose z Dänemark und er chunt usem zwöite Joorhundert; er treit e Futharkschrift.

Das wo uf däm chlyne Strääl vo Frienstest stoot, isch eifach eis Wort. Es heisst "kaba," was me as «kamba» mues lääse, und es bedüütet «Strääl». Für d Sproochgschicht isch das öppis wichtigs, wil me jetz s erschte Mol e so en alte Beleeg het für es Wort mit dr Ändig uf "-a" und do drmit für e sproochlechi Eigeheit us dr Afangszyt vo de weschtgermanische Sprooche. Das isch öppe zwöihundert Joorhundert bevor denn au d Ruuneschrifte vo de Alemanne vorchöme.




</doc>
<doc id="74229" url="https://als.wikipedia.org/wiki?curid=74229" title="Dorf">
Dorf

Es Dorf isch en Ortschaft mit vilne Hüüser, wo de verschidene Kwartierstroosse noo oder rund ume middleri Platz bout sind.

S germanische Wort "thaurp" het i dr gotische Sprooch es yghaagets Areal bedüütet; es stoot scho i dr Bible vom Wulfila. Das Wort isch i dr alemannische Sprooch und em Hochdüütsche allgemein ebe zu "Dorf" woorde. Im Schwiizerischen Idiotikon isch im Band 13 e ganz e grosse Artikel über alli mügleche sproochlechen und volkskundtleche Sache zum «Dorf» abtrukt.

Es isch e Sidlig mit private Hüüser und meischtens au es bar öffentleche Geböid; hüüffig het’s e Chilen oder e Kapälle und es Schuelhuus, und bi grössere Dörfer bruuchts au es Gmeindhuus und vilecht findet me no e Wirtschaft (oder meh as eini), e Baanhof oder e Müli, und vilech e Laade und e Boscht. So isch es i dr tradizionelle Form vom Dorf gsi, bevor i dr jüngschte Zyt vil Funkzioone us de Dörfer verschwunde sind und me se nume no i de zäntraalen Oort het.

Dörfer sind tradizionell hüüffig dr Middelpunkt von ere Gmeind oder Dorfgnosseschaft gsi, und eine vo de Dorflüüt isch dr "Amme" (Dorfvorsteher) gsii; das isch jetz i vilne Fäll nümmen eso, wil mängi alti Gmeind sech mit anderne zun ere grössere Gmeind oder wie z Düütschland zu "Gebietskörperschafte" zämetoo het. Me underscheidet d Dörfer nach geografische und politische Gsichtspünkt vo de grössere Stedt und vo de chlynere Wyler.

Dörfer als feschti und ständig bewonti Plätz könnt men i dr Gschicht sid dr Jungschteizyt. Die Sidlige wos hüt git chöme deils no us dr antike Zyt wie me a vilnen Ortsnäämen aagseht, die meischte Dörfer sind aber im Middelalter als Sidlige von ere Gruppe vo Puurefamilie entstande. Bi vil vo de Dörfer, wo d Alemanne im früene Middelalter gründet hän, het dr Ortsname d Ändig uf "-inge" – so wie öppe bi Otmisinge oder Egginge; anderi alti Namensforme sind die mit "-wil" und "-wiler," und au "-huuse, -hofe, -stette" und "-heim".

Wenn es Dorf e bsunderi Sidligsform oder e hauptsächlechi Wirtschaftsfunkzioon het, so wird s vo de Geograafe ere bestimte Kategory zudeilt. Me bruucht öppe d Begriff:



</doc>
<doc id="74243" url="https://als.wikipedia.org/wiki?curid=74243" title="Berner Konvention">
Berner Konvention

D Bärner Konwänzioon isch e Vertrag, wo der Öiroparoot ane 1979 gschribe het. Dä Vertrag het völkerrächtlechi Bedüütig. Dr Öiroparoot wott do drmit d Dier und d Pflanze, wo z Öiropa und drumume i wilde Naturrüüm lääbe, schütze.

Dr ganz Titel vo dämm Dokumänt isch uf Hochdüütsch: "Übereinkommen über die Erhaltung der europäischen wildlebenden Pflanzen und Tiere und ihrer natürlichen Lebensräume".

Dr Name chunt drvo, ass dr Öiroparoot dr Vertrag z Bärn deponiert het, wo ne d Länder nodisno sind cho unterschrybe. Als letschti Länder sind bis jetz Georgie und Montenegro ane 2009 uf Bärn cho d Underschrifte bringe.

46 öiropäischi und au vier afrikanischi Länder sind der Konwänzioon byträtte, zum dr Naturschutz als wichtegi politischi Uufgab ärnscht z nää. Und au d EU isch es Mitgliid.

D EU het am 3. Dezämber 1981 wäge däm Vertrag d "Vogelschutzrichtlinie" und s Netzwärch «Natura 2000» und s Netz vo biogenetische Reserwat ygfüert. Jedes Land het eigeti Gsetz und Yrichtige, wo em Zwäck vo dr Bärner Konwänzioon nütze. I dr Schwiiz, wo dr Vertrag ane 1982 ratifiziert het, sind s Bundesgsetz übere Natur- und Heimetschutz vo 1966 und dr Artikel 78 vo dr Bundesverfassig die wichtigschte Grundlage. Düütschland het dr Vertrag 1984 ratifiziert; das Land het sid 2007 e nazionali "Biodiversitätsstrategy". Frankrych het e groossi Zaal vo Nazionalpäärk und regionale Naturpäärk und andere Schutzpiet.



</doc>
<doc id="74248" url="https://als.wikipedia.org/wiki?curid=74248" title="Grafen von Nellenburg">
Grafen von Nellenburg

D Nälleburger sind im Middelalter es grosses schwööbischs Adelsgschlächt im Piet am Hochrhy und am Bodesee gsi. Zerscht het me ne "Eberhardinger" gseit, wil si vo dr Familie vo de Graafe vom Zürigau im zääte Joorhundert abstamme.

Ihri nöji Stammburg – ebe d Nälleburg – isch ufeme Hoger bi Stockach nid wyt wägg vom Bodesee gstande. D Burg sälber isch erscht ane 1056 im ene Dokumänt erwäänt; wil aber scho hundert Joor vorhäär dr Gottfrid vo Nälleburg aktekundig isch, mues au d Burg scho so früech do gsi sy. Hüt isch vo dr Burg fasch nüüt me z gseh; d Räschte vo dr Ruyne sind scho im 18. Joorhundert aproche worde.

D Nälleburger sind zytewys Graafe vom Zürigau und au vom Tuurgi und vo Kläve, Rychsvögt vo Züri und Vögt vom Chlooschter Äisidle gsi. Si sind als Guettääter vom Chlooschter Ryychenau ufträtte, wo dr Nälleburger Ekehart im elfte Joorhundert Apt gsi isch. Zu ihrem Psitz het vil Land im Tuurgi, im Chläggi und im Hegau ghört. Drum chunt d Familie i dr früene Gschicht vo vilne Ortschafte i däm Piet vor.

Dr letscht männlech Verträtter vo dr Graafefamilie, dr Graaf Burkart, isch im Joor 1101 oder 1102 gstorbe. S Land vo de Nälleburger isch a d Familie vo de Heere vo Bürglen im Tuurgi und a d Graafe vo Veringe, en anderi bedüütendi Dinaschty im Herzogtum Schwoobe, ggange; beidi Gschlächter hän dr Name "Nälleburger" wyter bruucht. Vo dene jüngere Nälleburger isch d Burg Roggebach bi Witlekofe bout worde.

Sid ane 1465 isch s Herrschaftspiet, wo vo de Nälleburger cho isch, teils im Psitz vo de Habsburger gsi, und ane 1805 isch es e Deil vo Württebärg, 1810 denn vom Land Bade und 1952 vom düütsche Bundesland Baade-Württebärg worde.

Bis hüt isch nit vergässe, ass uf d Nälleburger d Gründig vom Chlooschter Allerheilige ane 1049 und vo dr Ortschaft Schaffuuse zrugg goot. D Stadt Schaffuuse isch sid 1501 im äiggnössische Pund.

S Nälleburger Wape mit de drüü Hirschstange überenand isch a d Familie vo dene vo Veringe ggange, me gseht s uf vilne vo dene ihrne Sigel und Greber, nume d Wapefarbe sind ggänderet; und wo d Agate vo Veringe ane 1195 dr Graaf Hartmann vo Württebärg ghürootet het, isch das alte Familiewape, wil’s vo so mene alte eerwürdige und ryche Gschlächt chunt, vo de Württebärger grad als ihres Wape agnoo worde; und vo dört isch es sogar mit nomol ere andere Farb zum modärne württebärgische Wape woorde. Au bi öppe nüünzg baade-württebärgische Gmeinde chöme d Hirschstange in ihrem Wape vor, so wie bi Veringedorf, und au s gviertelte Wape vom Landchreis Konstanz het i eim Fäld s alte Nälleburger Wapezeiche.

Im ehemolige Chlooschter Allerheilige, em hütige Schaffuuser Kantonsmuseum, isch s prächtige romanische Grabdänkmool vo drüü Nälleburger Persoone z gseh, mit de alte Grabpladde vo dr Gräfin Ita, ihrem Maa, em Graf Eberhard, und ihrem Soon, em Graf Burkart, wo s Schaffuuser Sant Agneesechlooschter gründet het. S Relief uf em Graf Eberhard sinere Pladde zeigt en mit em Modäll vo dr Chlooschterchile, wil er vom Allerheiligechlooschter dr Stifter gsi isch. S ganze Monumänt isch es sältes Züügnis vo dr adelige Adänkekultur vom Middelalter. Hüt sind die Schteine i dr chlyne Erhardskapälle ufgstelt, bis is zwänzigschte Joorhundert sind s im romanische Münschter vom Chlooschter gsi.




</doc>
<doc id="74251" url="https://als.wikipedia.org/wiki?curid=74251" title="Grossstadt">
Grossstadt

E Grossstadt isch e Stadt, wo hunderttuusig oder meh Ywooner het.

Das isch eso definiert nach em Pschluss vo dr Internazionale Statistikkomferänz ane 1887. Me het dört au d Gröössi feschtgleit, wo für d Chlystedt und für d Middelstedt sell gälte. Uf dr Wält git s öpe viertuusig Groossstedt; achzg drvo sind z Düütschland, und vili vo dene sind chreisfreji Stedt. D Schwiiz het sächs Groossstedt.

Die gröschti Stadt im alemannische Sproochruum isch Stuttgart. I däm Gebiet het s im Ganze drizää Groossstedt, sibe im düütsche Deil, vier i dr Schwiiz und zwo im Elsass.

Wenn e Stadt meh als ei Milioon Lüüt het, so seit men ere au „Milioonenstadt“ oder „Metropole.“ Alemannischi Milioonestedt git s nit. En andere nöie Begriff für riisegi Stedt isch dä vo dr „Megastadt“, wo me drfür abr kei algemeini statistischi Definizioon het.




</doc>
<doc id="74252" url="https://als.wikipedia.org/wiki?curid=74252" title="Furchtbar fröhliche Weihnachten">
Furchtbar fröhliche Weihnachten

Furchtbar fröhlechi Wienacht (Original: "A Merry Friggin' Christmas") isch en US-amerikanische Film us em Dezember 2014, wu dr Joel McHale, dr Robin Williams un d Lauren Graham d Hauptrolle din spile. D Reschy het dr Tristram Shapeero gfiert.

Es isch e Film im Styl von ere «schwarze Komödie». Er het ehnder schlächti Kritike übercho. I dr Gschicht goot s um e Wienechtsfyr von ere schwirige Familie.

D Musig zum Film isch vom Ludwig Göransson.


</doc>
<doc id="74253" url="https://als.wikipedia.org/wiki?curid=74253" title="Alliswil">
Alliswil

Alischwil isch e Ortschaft i dr aargauische Gmeind Boniswil.

S Dorf lyt uf dr Weschtsyte vom Hallwilersee under em Bärg "Horn". Dr Ortsname chunt s erschte Mol in ere Urkunde vo ane 1306 vor. D Lüüt vo Alischwil hän zu dr Pfarrei Seenge ghört.

Ane 1822 isch dr Wyler "Schwaderhof," wo e halbe Kilometer südlech vom Dorf Alischwil isch, vo dere Gmeind wägggnoo und Birrbu zuegschlage worde. Alischwil sälber het sech ane 1899 mit dr Nochbergmeind Bonischwil zämetoo. S Dorf Bonischwil lyt nume ei Kilometer im Norde vo Alischwil.


</doc>
<doc id="74254" url="https://als.wikipedia.org/wiki?curid=74254" title="Anglikon">
Anglikon

Anglike isch es Dorf im Kanton Aargau.

Es lyt im Bünztal und ghört zu dr Gmeind Woole.

Dr Ortsname chunt s erschte Mol in ere Urkunde vo ane 1263 vor. 1678 isch s Dorf in Psitz vom Landeshaupme Beat Jakob Zurlauben cho, und erscht sid ane 1798 isch es en eigeni Gmeind gsi. Ufe erscht Jänner 1914 isch Anglike mit Woole zämegleit worde.



</doc>
<doc id="74256" url="https://als.wikipedia.org/wiki?curid=74256" title="Hans Wüthrich">
Hans Wüthrich

Dr Hans Wüthrich (* 3. Augschte 1937 z Äschi; † 20. Merz 2019 z Arlise) isch e Schwyzer Kumbenischt un Sprochwisseschaftler gsii.

Dr Wüthrich stammt us ere Buurefamilie. Är isch vu 1952 bis 1956 uf s Evangelisch Lehrerseminar Muristalde (Campus Muristalde) z Bärn gange. Derno het er Klavier bim Sava Savoff un Musiktheory bim Sándor Veress am Bärner Konservatorium studiert. Vu 1968 bis 1972 het er Kumbositionsunterricht bim Klaus Huber z Basel un z Frburg gnuu. Dernäbe het er Musik-, Literatur- un Sprochwisseschaft an dr Universitet Züri studiert. Anne 1973 het er mit dr Dissertation "Das Konsonantensystem der deutschen Hochsprache" promoviert.

Vu 1971 bis 1985 het er Phonetik an dr Universitet Züri un dr Universitet Basel glehrt. Vu 1985 bis 2002 isch er Dozänt fir Musiktheory, Musikanalyse un Gheerbildig an dr Zürcher Musikhochschuel gsii. Zue syne Schueler*ne zelle dr Nils Günther, d Marianne Schroeder un dr Alfred Zimmerlin.

Syt 2002 het er as freischaffende Kumbenischt gschafft.

Är isch Mitglid bi dr Berliner Akademy vu dr Chinscht gsii.






</doc>
<doc id="74260" url="https://als.wikipedia.org/wiki?curid=74260" title="Martin Neukom">
Martin Neukom

Dr Martin Neukom, wo am 7. Juli 1986 z Winterthur uf d Wält cho isch, het nach de Lehr au no de Pruef vom Ingeniöör studiert und isch e Zürcher Politiker.

Ufgwachse isch er im Winterthurer Stadtchräis Välte. Zerscht het er d Lehr als Maschinezeichner gmacht und er isch i de Freizyt bim Cevi aktiv gsi, und drufabe isch er go Mechatronik-Ingeniöör studiere. Er schaffet a de Zürcher Technikerschuel ZHAW z Winterthur und für d Firma Fluxim AG. Drby isch sis Spezialgebiet as "Master of Solar Energy Systems" d Suneenergy, won er dezue e Dokterarbet schrybt.

Dr Neukom politisiert für di Grüene. Vo 2008 bis 2012 het er di "Junge Grüene vo dr Schwiiz" as Presidänt gläitet. Sid ane 2014 isch er im Zürcher Kantonsraat, won er i de Komission für Plaanig un Bou mitmacht. Ane 2015 isch sis Postulat, der Kanton Züri söll uf allne sine nöie Hüüser Solaralaagen yrichte, bim Kantonsraat durechoo. Am 24. März 2019 het en s Zürcher Stimmvolk in Regierigsraat gwäält, won er eerscht zweiedrissgi gsi isch. Wäge demm het d FDP en Sitz i der Zürcher Kantonsregierig verloore.

Em Neukom sini Inträsse i dr Politik sind öpe: s Klima schütze, e nachhaltigi Energytechnik usboue, d Stedt wyter entwikle, em Kulturland luege, s soziale Zämeläbe pfläge, de Vercheer bsunders i de Stedt z verbessere. Er isch im Vorstand vom Verein Fuessvercheer Schwiiz.



</doc>
<doc id="74261" url="https://als.wikipedia.org/wiki?curid=74261" title="YouTube-Lizenzsystem">
YouTube-Lizenzsystem

S YouTube Lizenzsystem isch a Sammlong vo Regla, mo d Rechd vo de Autora, d Copyright, ond dene vo YouTube sichra sollad. Dia Regla send a Doil vom Internetrecht, Wamma Youtube nudsa duad, muaß ma se drnoch richda. S Nudsa vo YouTube wurd als Aanemma vo selle Regla aagseha

D Bedeidong vo dene Regla kommd au aus dr Bedeidong vo YouTube. 

2015 sen oogfähr 400 Schdonda Schbielzeid en jedr Minud hochglada worra

Auf s Videoportal isch oogfähr1,000,000 mol em Monat zuagriffa worra. Weil a jedr Videoclip odr jeds Video Geld werd isch, geids da au 'click fraud'. Dr Gwinn vo YouTube isch 2015 auf sechs Milliarda US$ gschädsd worra

Jeden Dag werrad a Milliard Videos auf Youtube aaguggd.

S System vo de YouTube Lizenza soll d Urheberrechd vo de Autora schüdsa, bsondrs dia vo Videos ond d Regla fir s Nudsa feschdlega. Dozua miassad d Autora ihre Aaschbrüch em Content Manager-Account aageba. Des Vrfahra soll au d wirdschafdliche Indressa vo YouTube schidsa. YouTube nemmd Cookies zom Aazeiga plana.

YouTube isch emmr 'secondary copright owner' ohne dass se drfir zahla miassad – des isch en de Nudsungsregla feschdglegd.

D Standard-YouTube Lizenz fir s Nauflada isch d Regel-Uploadlizenz

Fir s Rondrlada isch d Standard YouTube Lizenz z ondrschoida noch
D passive Nudsr – d 'Viewers' – derfad Dateia rondlada so wia d aktive Nudsr – d Autora – des YouTube erlaubd hrnd. Eischrängonga, mo dr Autor fir d Nudsung durch YouTube (ond seine aagschlossene Firma) gmachd hod, geldad au fir Viewer. S Aagebod vo YouTube Dateia eizbenda, isch ned scho geba, weil VouTube en Code drfir aabieded 

Mid dr Creative Commons Attribution License (Creative Commons|CC by) kennad YouTubeer s Nutza vo ihre Arboida Andre erlauba. D 'CC by' Lizenz erlaubd au s Verändra.
En Amerika hod s d Fair Use-Regel, drnoch kaa ma gschüdsde Werk au ohne Lizenz nudsa.

S Vröffendlcha vo gschüdsde Werk ohne a Lizenz kaa vom Autor an YouTube gmeldad werra.
API-Programmierer, mo se ned an d Regla fir YouTube API Programm haldad, kennad Aischrängong kriaga odr gschberrd werra.

Mid 'Content-control software' au Content-Filter ghoissa, werrad Videos beim Hochlada auf Urheberrechdsvrledsonga prüfd, om Urheberrechdsvrledsonga auszschliessa.


</doc>
<doc id="74262" url="https://als.wikipedia.org/wiki?curid=74262" title="Innozenz I.">
Innozenz I.

Dr Innozenz I. (* vor 401; † 12.Merz 417) isch Papscht vum 21. Dezämber 401 bis zue sym Dod am 12. Merz 417 gsii.

Är isch vermuetli dr Suhn vun eme Innozenz vu Albano gsii (no sym Biograf im Liber Pontificalis) oder dr Suhn vu sym Vorgänger Anastasius I. (noch eme Zytgnoss vum Hieronymus). Sy Pontifikat isch iberschattet gsii vum Nidergang vum Weschtremische Rych un vu dr Belagerig un Blinderig vu Rom dur d Weschtgote unter em Alarich I. anne 410.

In syne Brief an d Bischef Victricius vu Rouen, Exuperius vu Toulouse, Decentius vu Gubbio un anderi wird dytli, ass er d Vormachtstellig vu Rom in dr Gsamtchilche het welle uusböue. Är het gforderet, ass di oobeländisch Chilchedisziplin noch em remische Vorbild uusgrichtet wird, un het fir den apostolisch Stuel Aasprich gstellt uf di eberscht Lehrentschaidig fir alli wichtige Froge, dr "causa maiores". Weniger Erfolg het er im Oschte ghaa (Yygryfe fir dr Johannes Chrysostomos, *344/345, † 407), drotz ass er mit em päpschtlige Vikariat vu Thessalonike em Yyfluss vu Konstantinopel het welle entgege drätte. Sy Name bedytet „dr Uuschuldig (lat..).

D Reliquie vum hl. Innozenz sin noch dr Bewilligung dur dr Papst Sergius II 846 zäme mit däne vu sym Vorgänger Anastasius dur dr Sachseherzog Liudolf uf Gandersheim brocht wore, wu si bis hite in dr Krypta vu dr ehmolige Stiftschilche rueje. Sy Mahndag isch dr 28. Juli.



</doc>
<doc id="74265" url="https://als.wikipedia.org/wiki?curid=74265" title="Tiana Angelina Moser">
Tiana Angelina Moser

D Tiana Angelina Moser (* 6. April 1979 z Züri) isch e Schwiizer Umwältwüsseschaftlere und Politikere. Si isch Nationalröötin vo de Grüenliberale.

Dr Moser ihre Bürgerort isch d Gmeind Würelos im Aargau; si het e vier Joor elteri Schwöschter und isch z Wislig ufgwachse und id Schuel ggange. Si het s Gimnasium z Winterthur psuecht und drufabe a dr Uni Züri und z Barcelona studiert. Ihri Studiefächer sind d Politikwüsseschaft, d Umwältwüsseschaft und s Staatsrächt gsi. Ane 2006 het si z Züri s Liz gmacht. Vo 2005 bis 2010 het si am Poly am Departemänt für Umwältsischtemwüsseschafte gschaffet. 2018 isch si d Presidäntin vom Fachverband vo de Schwiizer Elektroaparatebouer FEA woorde: däm het si vorhär scho bi ökologische Frooge zu sine Gräät ghulfe. Si woont z Züri-Witike.

Ane 2004 isch d Tiana Moser dr Grüenliberale Partei byträtte und 2007 isch si vom Zürcher Stimmvolch i Nazionalroot gewäält worde. Sid 2011 isch si d Scheffin vo dr dozmol nöi ufgstelte glp-Frakzioon vom Bundesparlamänt. Privat sind si und dr Nazionalroot Matthias Aebischer es Paar.




</doc>
<doc id="74268" url="https://als.wikipedia.org/wiki?curid=74268" title="Mont Tendre">
Mont Tendre

Dr Mont Tendre isch e Bärg vom Jura. Sin höchscht Gipfel isch uf 1679 Meter über Meer.

Är isch nit nume dr höchscht Jurabärg vom Waadtland, sondern vom ganze Schwiizer Deil vom Juraboge. Und är isch grad fasch so hööch wie dr allerihöchscht Bärg vom Jura, dr Crêt de la Neige z Frankryych ääne. Chly weniger hööch isch dr Gipfel La Dôle a dr Landesgränzen oben a Saint-Cergue.

Dr Mont Tendre lyt im Kanton Waadt, ganz im Weschte vom Kantonsgebiet, nordweschtlech vom Gämfersee. Dr Gipfel isch uf em Gmäindpiet vo Montricher – früener het me däm Ort uf düütsch "Rogersbärg" gseit –, und näbedra chöme au d Gmäindbänn vo L’Isle, Mont-la-Ville, L’Abbaye, Le Chenit, Bière, Berolle un Mollens bis hööch ufe Bärg ufe. D Hööchi stoot zwüsche de Jurapäss Marchairuz un Mollendruz. Die ganzi Landschaft isch s Härzstück vom regionale Naturpark "Réserve naturelle du Parc jurassien vaudois". Dr Mont Tendre isch meh e längzogni Bärgchetti odr e Bärgrügge mit es bar Hööchine und Gipfel näben enand weder en einzelne Bärg. Es isch, vom Middelland häär gseh, die erschti Bärgchetti vom Faltejura.

D Namensforscher wüsse nid sicher wohär ass dr Bärgname chunt.

Dr oberi Deil vom Bärg chunt wyter ufe as dr Wald, wo uf beide Syte a de Bärghäng stoot. Es het näbe de offene Felsflechine grossi Alpmatte, wo zu dr "Alpage du Mont Tendre" mit ihrere bekante Bärgwirtschaft "Buvette du Mont Tendre" ghöre, und drumume sind au no anderi Sennhütte wie die vo den Alpe "Pré du Haut" und "Risel" und dr Alp vo Yens zoberscht oben und au uf den Alpe vo Mollens und vo Ballens und uf "Pré Anselme" i grosse groodete Liechtige chly wyter unden am Bärg. D Alpwirtschaft isch Sach vo dr Alpgnosseschaft "Syndicat d'alpage du Mont-Tendre," wo ihre Sitz z Montricher het. D Alpbezirk und d Gmeindgränzen ufem Bärg obe sind wie me s im Jura a vilnen Oorte macht mit trochen uufgschichtete Schteimuure gsicheret. Und es git no anderi Bärghüüser so wie d "Cabane du Cunay," e Hütte vo dr SAC-Sekzioon "Valdujoux". Si wird as Usgangspunkt für Uusflüüg im Sumer und im Winter bruucht. Über d Kreete vom Mont Tendre goot e schööne Abschnitt vom grosse Wanderwääg über d Jurahöchine. Me het vo dört obe, so wie au vom Näbegipfel vom "Châtel" im Nordoschte, e gueti Uussicht ufe Gämfersee, zum Nöieburgersee, vo deil Plätz au ufe Lac de Joux hinder em Bärg und bis ad Alpen übere. Vo beide Syte chöme alti Fuess- und Alpwääg und nöji Bärg- und Wirtschaftsstroosse ufd Alpe am Mont Tendre ufe.

Dr Bärg us Jurachalch vo de Portlandschichte isch vom Wasser verwäsche und vercharschtet. Zwöiehalb Kilometer im Nordoschte vom Mont Tendre-Gipfel isch im Gebiet "Risel" im Wald "Grande Joux" d Hööli "Grotte à Chenuz", eini vo de gröschte Waadtländer Hööline mit ere Lengi vo meh als zwöihundert Meter; es isch es töifs Schrattechemi, wo meh weder zwänzg Meter töif isch und undedra e grosse Ruum im Felse het. Ihre Name het d Hööli vom Pöschtler Eugène Chenuz (* 18. Dezämber 1899; † 16. Jänner 1973), wo öpen ane 1930 dr Hööleforscherklub vo Montricher, dr eerscht settig Verein im Waadtland, gründet het. D Grotte isch es beliepts Zyl vo Hööleforscher und andere Psuecher; me seit ere au "Grotte aux Ours," wil me drin alti Chnoche vo Bruunbääre und no vo anderne Dier gfunde het. Anderi bekanti Hööline oben a Montricher sind d Balm "Baume du Fourneau" und s Loch "Grotte ouest du Pré-Anselme".

Uf em Mont Tendre sind drüü Naturschutzpiet, wo d Waadtländer Sekzioon vo dr Pro Natura derzue luegt, zäme mit dr Alpgnosseschaft und de Gmeinde Montricher und L’Isle. Eis vo dene Areal isch dr Gipfel sälber mit de Schrattefälder; es zelt zu de Schutzpiet vo nazionaler Bedüütig. Es anders isch bim Felschopf "Roche Perrause" und s dritte gschützte Bärggebiet isch sid 1968 d Matte "Châtel d’Arruffens" und dr stotzig Hang mit Wald grad näbedra am Tääli "Combe de la Verrière". Arruffens isch au en archeologische Fundplatz hööch ufem Bärg obe; me het dört Schpuure vom ene gschützte Dorf mit ere Schteimuure drumume us dr Bronzezyt und dr spoote Römerzyt gfunde; me seit em vo alters häär "Châtel d’Arruffens," und d Archäolooge dänke, es sig e Fluchtburg für unsichere Zyte gsi. Am Bärghang oben a Monticher sind i de Wälder, wo deils em Kanton Waadt und deils dr Gmeind ghöre, grossi Waldschutzpiet ygrichtet, si bilde d "Réserve forestier de Montricher". Es het uf dene Flechine sälteni Dier und Pflanze.

Uf "Le Cunay" es Stückli wyt vom Gipfel wägg sind Sände- und Radarstazioone, wo deils dr Skyguide und deils em Schwiizer Milidäär ghöre; z’eerscht hätt s Milidäär sini Aalag ane 2012 ganz doben uf em Gipfel vom Mont Tendre welle boue, eifach zmitzt i regional Naturpark und s Naturschutzpiet ine, so wie s scho drissg Joor früener dört obe e Schüssplatz plaanet het; das isch beides drno wäge de Protescht vom Waadtländer Groossroot und vo de Gmeinde und de Umwältschutzorganisazioone nit ggange und me het en andere Platz füre Antennemascht gfunde; und am Änd het d Armee s Technikhuus vo dr Stazioon bi "Le Cunay" au no i dr üssere Form vom ene Jurachalet bout, ass es weniger uuffalt i dr schöne Bärglandschaft.


</doc>
<doc id="74274" url="https://als.wikipedia.org/wiki?curid=74274" title="Sixtus III.">
Sixtus III.

Dr Sixtus III. (Xystus) (* im 4. oder 5. Johrhundert; † 18. oder 19. Augschte 440) isch vu 432 bis zue sym Dod Papscht gsii. Sy Name maint: S(e)xtus = dr Sechst (lat..) bzw. Xystus = dr Glättet (griech.)

Dr Sixtus isch am 31. Juli 431 zum Bischof vu Rom gwehlt wore. Är wird vylmol in Verbindig brocht mit em Böu vu wichtige Chilche z Rom: Santa Sabina uf em Aventin, Santa Maria Maggiore, wu d Widmig an Maria, dr Gottesmueter, sy Anerkännig vum Konzil vu Ephesos (431) widerspieglet. Uf däm Konzil het mer drum dischpetiert, eb Chrischtus e mänschligi oder e gettligi Natur ghaa het, un um d Frog, eb d Maria as Mueter vu Jesus wie ne Mänsch oder as Mueter vum Chrischtus wie ne Gott soll aagluegt wäre. S Konzil het ere dr griechisch Titel „Theotokos“ (die, wu Gott uf d Wält brocht het) gee, un d Widmig vu dr große Chilche z Rom isch e Antwort dodruf gsii. Dr Sixtus III. soll dr St. Patrick uf Irland gschicht haa.





</doc>
<doc id="74275" url="https://als.wikipedia.org/wiki?curid=74275" title="Ursinus (Gegenpapst)">
Ursinus (Gegenpapst)

Dr Ursinus († no 384) isch vu 366 bis 367 Gegebischof vu Rom gsii.

Wu dr Bischof Liberius am 24. Septämber 366 gstorben isch, isch s zue re Doppelwahl chuu. Scho zum Liberius isch 355 dr Felix II. as Gegebischof gwehlt wore. Wäge däm het s zwoo großi Fraktione in dr Chilche gee, wu s 355 entstande Schisma wytergfiert hän. D Aahänger vum Liberius hän 366 dr Ursinus gwehlt, di friejere Aahänger vum 365 verstorbene Gegebischof Felix II. dergege dr Damasus I. as Noofolger.

Vor allem d Barteigänger vum Damasus hän e Heer uusglupft, us Katakombenarbaiter un Fuerlyt, in hän si mir dr Ursinianer bluetigi Stroßeschlachte z Rom gliferet. Wäg dr Brutalitet het di staatli Exekutive in Person vum haidnische Stadtprefäkt Vettius Agorius Praetextatus Bartei fir dr Damasus griffe un het dr Ursinus un syni Aahänger us Rom verdrybe loo.

Ai Johr speter hän si unter em Chaiser Valentinian I. chenne retuurchuu. S hän aber mieße verspräche, ass si Fride mit dr andere Bartei halte. D Kämpf sin aber bal wider ufgflammt. Die neie Kämpft hän zue re Verbannig vum Ursinus uf Gallie am 16. Novämber 367 gfiert.

D Aahänger vum Gegebischof hän si uf Norditalie zrugzoge, wu si si ohni Erfolg fir ihre Bischof yygsetzt un uf juristischem Wäg versuecht hän, dr Ursinus zrugzhole. Wu dr Bischof Damasus I. im Dezämber 384 gstorben isch, het dr Ursinus wider Aasprich uf dr Bischofstitel gstellt. D Wahl vum Siricius hän aber alli wytere Versuech vu dr Ursinianer zwäcklos gmacht.



</doc>
<doc id="74276" url="https://als.wikipedia.org/wiki?curid=74276" title="Julia Philippi (Politikerin)">
Julia Philippi (Politikerin)

D Julia Philippi (* 18. Novämber 1962 z Naistadt an dr Wyystroß as "Julia Beck") isch e dytschi Bolitikeri (CDU) un syt 2018 Mitglid vum Landdag vu Bade-Wirttebärg.

D Philippi het z Homburg Abitur gmacht un derno an dr Universitet Haidelbärg Chunschtgschicht, Volkswirtschaft un Romanischtik studiert. Syter anne 1992 fiert si d "Galerie Julia Philippi" z Dossenheim.

D Philippi isch anne 1998 in d CDU yydrätte. Bi dr Kommunalwahle 2004 isch si in Gmairot vu Dossenheim gwehlt wore un au in Chraisdag vum Rhy-Necker-Chrais. Syter anne 2008isch si Stellverdrättendei Burgermaischteri z Dossenheim. 

Am 1. Jänner 2018 isch si fir dr Georg Wacker, wu as Gschäftsfierer zue dr Staatlige Toto-Lotto GmbH Bade-Wirttebärg gwächslet isch in Landdag vu Bade-Wirttebärg noogruckt. Im Landdag isch si Mitglid im Uusschuss fir Wisseschaft, Forschig un Chunscht un im Petitionsuusschuss.


Ihre Großvater vu dr Muetersyte här isch dr Otto Eichenlaub gsii, wu noch em Zweete Wältchrieg Regierigsbresidänt vum Regierigsbezirk Rhyhesse-Pfalz un Mitglid vu dr Berotende Landesversammlig vu Rhyland-Pfalz gsii isch. Ihre Mueter Monika Beck isch Abgordneti vum saarländische Landdag gsii. D Philippi isch ghyrote, het drei Chinder un läbt mit dr Familie z Dossenheim bi Haidelbärg.



</doc>
<doc id="74277" url="https://als.wikipedia.org/wiki?curid=74277" title="Bahnstrecke Rottweil–Villingen">
Bahnstrecke Rottweil–Villingen

D Baanschtreggi Rautweil–Villingè isch è eingleisigi, nit elegtrifizyrti, Ysèbaaschtrèggi am Oschtrand vum Schwarzwald. Si volauft deilwys im obbèrè Neggardal un vobindet Rautweil a dè Gäubaan mit Villingè a dè Schwarzwaldbaan. Übber sèbbi Strèggi volauft d Kursbuèchschtrèggi 742 Rautweil–Briilingè/–Drossingè Stadt („Alemannèbaan“).

1865 hèn diè dõmòligè Länder Baddè un Württèbärg voybart, iri Ysèbaanetz im Oschtè/Südè z vobindè (luèg au Gschichtè vo dè Schwôbischè Ysèbaanè). S git zwei vo sellnè Vobindungè uff dè Baar: eini im Obberè Donaudal zwǜschè Immèdingè un Duttlingè, wo 1934 ergänzt worrè isch durch d Hattinger Vobindungskurvè, sowiè d Streggi im Nordweschtè vo dè Baar zwǜschè Rautweil un Villingè.

Nõchdèm im Johr 1868 d Ysèbaan uff Rautweil im obberè Neggardal un 1869 d Schwarzwaldbaan uff Villingè chò isch, hèt mò am 26. Auguscht 1869 au diè 27 km langi Baanschtreggi Rautweil–Villingè in Bedryb gnõ. Maßgäblichè Yfluss uff dè Streggèvolauf hèt dè Johannes Bürk, Uurèfabrikant un Landdaagsabgeordnete uss Schwenningè. Dè Bürk hèt sich erfolgrych dèfür ygsetzt, daß d Baanlinniè übber Schwenningè gfüürt worrè isch. Dè urschprüngliche Blaan hèt è Trassèfüürung witter nördlich übber Niddereschach vorgsää.

Well d Streggi nu bi Villingè è chly Stüggle uff badischem Gebièt volaufè duèt, isch si uffgrund von èm Staatsvodraag vom 18. Februar 1865 allei vo dè Württèbärgischè Staats-Ysèbaanè baut un bedribbè worrè. D Zuèschtändigkeit bi dè Hattinger Vobindungskurvè isch 1934 analog dèzuè ghändlèt worrè.

È wichtigi Zwǜschèstation isch dè Drossinger Baanhof. Dört zwygt sit 14. Dezembèr 1898 diè elegtrischi Drossinger Ysèbaan ab, wo dè Stadt Drossingè ghört un zum 4,5 km empfèrnt ligendè Stadtbaanhof uff dè Höchi vo dè Baar gòt.

Uff dè Streggi faarèd wärchtigs zwǜschè Villingè un Drossingè d Ringzüüg vo dè Hoèzollerischè Landesbaan im Stundè-Tagt. Dè Abschnitt Drossingè–Rautweil wörd durch dè Ringzug nu jeddi zweiti Stund befaarè. Zuèsätzlich vokeerèd alli zwei Stundè èn Regional-Exprèss vo dè DB uff dè Relation Neuschtadt–Rautweil. Dè Ringzug faart au uff dè Stickschtrèggi zum Drossinger Stadtbaanhof un vobindèt deilwys durchgängig (Briilingè-)Villingè un Drossingè Stadt.


</doc>
<doc id="74278" url="https://als.wikipedia.org/wiki?curid=74278" title="La Dôle">
La Dôle

La Dôle isch e Bärg vom Jura. Dr Gipfel isch uf 1677 Meter über Meer.

Es isch dr zwöithöchscht Jurabärg vom Waadtland und i dr Schwiiz. Chly hööcher sind no dr allerihöchscht Bärg vom Jura, dr Crêt de la Neige, und dr "Colomby de Gex" und dr "Reculet" z Frankryych äänen und dr Mont Tendre i dr Schwiiz.

D "La Dôle" lyt ganz im Weschte vom Kantonsgebiet, öpe zwöi Kilometer vo dr Landesgränze zwüsche dr Schwiiz und Frankrych wäg, nordweschtlech vom Gämfersee. Uf ihrem Gipfel träffe sech d Gmeindgränze vo La Rippe, Chéserex und Gingins.

Dr Bärgpass Col de la Faucille lyt öpen acht Kilometer weschtlech z Frankrych, dr Pass Col de la Givrine i dr Schwiiz isch drüü Kilometer nördlech vo "La Dôle".


</doc>
<doc id="74279" url="https://als.wikipedia.org/wiki?curid=74279" title="Montsoreau">
Montsoreau

Montsoreau () isch e Gmeind im Weschte vu Frankrych

Si lyt im Département Maine-et-Loire in dr Region Pays de la Loire. D Ortschaft isch am Fluss Loire uf 36 Meter iber em Meeresspiegel. Dr Fluss Vienne mündet dört id Loire. Dr Gmeindsbann umfasst 519 Hektare. Er lyt im Regionale Naturpark Loire-Anjou-Touraine.

Montsoreau het vier Kwartier: s Hafeviertel, s alte Dorf, s Räbbärgkwartier und d "Ile de Than".

Dr Ort ghert zum UNESCO-Wältkulturerb. Er wird zu de «schönschte Dörfer vo Frankrych» zelt.

Montsoreau isch im ene Dokumänt vo ane 1086 s erschte Mol erwähnt.




</doc>
<doc id="74281" url="https://als.wikipedia.org/wiki?curid=74281" title="Esther Fischer-Homberger">
Esther Fischer-Homberger

D Esther Fischer-Homberger (* 15. Mai 1940 z Affoltere, Kanton Züri; † 21. Merz 2019) isch e Schwyzer Medizinhischtorikeri gsii. Ihri Publikationne sin international rezipiert wore..

D Fischer-Homberger isch z Zolike un z Basel uf d Schuel gange. No dr Matura het si z Nöieburg un z Züri Medizin studiert. Anne 1968 het si mit dr psychiatryhistorische Promotion "Das zirkuläre Irresein" abgschlosse. Vu 1968 bis 1973 isch si Assischtänti am medizinhistorische Inschtitut vu dr Universitet Züri unter anderem bim Erwin Heinz Ackerknecht gsii. No ihre Habilitation mit "Die traumatische Neurose. Vom somatischen zum sozialen Leiden" 1975 an dr Universitet Züri het si vu 1978 bis 1984 am Lehrstuel fir Medizingschicht an dr Universietet Bärn gschafft, derno het si as Psychotherapeuti gschafft. Anne 1993 het si s Diplom as "Massage Practitioner" vum Esalen Institute, Kalifornie iberchuu. Syter anne 1997 isch si au Therapeuti fir katathym imaginativi Psychotherapy un syter 2005 noch ere Assischtänz am Kriseinterventionszäntrum vu dr Universiteere psychiatrische Dienscht Bärn (KIZ/UPD Bern) derzue au Fachärzti fir Psychiatry un Psychotherapy.

Ihre Inträssi het dr psychische un soziale Funktionalitet bzw. Dysfunktionalität vu Wort un Konzäpt gulte, bsundersch wie si im Psychiatrische, im Psychotherapeutische un in dr Medizin bruucht wäre. Zue ihre Forschigsschwärpinkt hän d Gschicht vu dr Psychiatry, vu dr Psychosomatik un dr griichtligeMedizin zellt, un au d Medizingschicht vu dr Frau. Si het au zum Pierre Janet (1849–1947) gforscht. Vu 1961 bis 2015 het si fir verschideni Medie Film rezänsiert.

D Fischer-Homberger isch vu 1965 bis 1988 mit em Kaspar Fischer (1938–2000) ghyrote gsii. Ihri Chinder sin dr Suhn Paul Ulrich (* 1971) un d Zwillinge Agnes Rahel Fischer un dr Ernst Ezechiel Fischer (* 1973) gsii. Syter anne 1984 het si mit dr Marie-Luise Könneker zäme mit däre ihrem Suhn Till Ewert Könneker (* 1980) im e gmainsame Huushalt z Bärn gläbt.





</doc>
<doc id="74295" url="https://als.wikipedia.org/wiki?curid=74295" title="Bözbergpass">
Bözbergpass

Dr Böözbrg isch e Bärgpass im Jura.

Er lyt im Norde vom Kanton Aargau im Gmeindbann vo Böözbrg. Mit dr Basshööchi vo 569 Meter über Meer isch er eine vo de nidrigschte Jurapäss.

Es isch dr einzig Gebirgsabschnitt uf dr Hauptstrooss drüü vo Basel uf Züri und is Bündnerland. D Bärgstrecki foot bi Bööze im obere Fricktal a und goot änedra bis zu dr Aarebrugg z Brugg.

Es het scho i dr Zyyt vo de Röömer e Strooss übere dèè Hoger gää; es isch d Verbindig vo Vindonissa uf Augusta Raurica gsi, und me dänkt, das sig dr "Mons Vocetius" gsi, wo dr römisch Schriftsteller Tacitus drvo verzelt. Bi Mumpf het men en röömische Meileschtei gfunde, und im Wald weschtlech vom Wyler "Altstalde" gseht me no hüt alti Charegleis vo dr Strooss im Jurachalch. Dr Bärgwääg isch bis im Middelalter dört derdur ggange. Im achzääte Joorhundert het Bärn die wichtegi Handelsstrooss usbout, di nöi Rute isch ane 1779 uufgange. Jetz het me vo Efigen us e besseri Rampe under dr Barnighalde dure uf d Passhööchi gha, chly underem Dorf Gallechirch dure, und di nöi Basshööchi bi "Nöistalde" isch erscht no echly weniger hööch weder die bi "Altstalde," wo e halbe Kilometer wyter im Norden isch. S düütsche Wort «Stalde» bedüütet es stotzigs Gländ und e Platz, wo s schwirig gsi sich, e Strooss dure z mache; es isch i dr Schwiiz e hüüffige Fluername, und me cha zuennem bim Schwyzerischen Idiotikon vil Inträssants nochelääse.

Bi dämm Passübergang isch es diräkt uf dr Passhööchi vo Nöistalde landschaftlech nid so schön; me isch dört eifach im Wald inne, annere Chrüüzig, wo me uf Linn cha go, öppe zum di biriömpti Linner Linde go aluege; es het e Bushaltschtell und es baar Hüüser drumume, eis dervo isch dr alt Gaschthof "Bääre" mit Hotällzimmer und em Gämpingplatz "Böözbrghööchi" näbedra. Dr Bääre isch ane 1779 ufgange, für d Lüüt, wo über de nöi Passwääg cho sind, und im Früelig 2018 het er leider dr Betriib ygstelt.

Ufem Platz a dr Strooss, wo wäge dr Uussicht attraktyv isch, zwöiehalb Kilometer wyter öschtlech, stoot dr "Landgaschthof Vierlinde," wo’s näbedra e Tankschtell het. Vo dr Terrasse bim Reschtorant uus gseht me schön is Aaretal abe und wyt über s Middelland use, bi guetem Wätter bis zu den Alpe; und me cha dört au de Auto und Töff und Welo zueluege, wo übere Böözbrg faare.

Für d Welofahrer het d Stiftig SchwiizMobil en eigeti Rute signalisiert, wo nid dr Hauptstrooss noogoot; under em Label "VelolandSchweiz" isch dr Wääg mit dr Nummere 56 vom Seetal übere Böözbrg yzeichnet: dä goot vo Umike bi Brugg dur d Bözbrger Dörfer Hafe, Ursprung und Linn, bi Nöistalde chunt me kwer über d Passstrooss, vo Linn us isch me is Sissletal abe uf Fäldwäge, und es goot durs Sagemülitäli uf Zäje füre und wyters s Fricktal durabb.

S letschte Mol isch d Passstrooss i de 1970er und 1980er Joor gflickt und verbesseret worde. Ane 2017 het dr Kanton Aargau wider en Uusbou afo plaane, er woot jetz näbe dr gfäärleche Strooss au e Welowääg mache. Für die schwäre und langsame Faarzüg wie d Laschtwääge un d Traktoore git’s a de steile Rampe eigeti Schpuure. Dr grooss Jurawanderwääg chunt bim Landgaschthof "Vierlinde" über d Böözbrgstrooss.

1875 isch under em Böözbrg dure d Ysebaanlinie Brugg-Rhyfälde fertig gsi, und ane 1996 s doplete Dunäll vo dr Autobaan A 3. Jetz wird grad no es zwöits Ysebaandunäll booret.




</doc>
<doc id="74296" url="https://als.wikipedia.org/wiki?curid=74296" title="Margarethe Stockhausen">
Margarethe Stockhausen

D Margarethe Stockhausen (* 29. März 1803 z Gawiller; † 6. Oktower 1877 z Colmer), aui bekànnt àls Madame Stockhausen, ìsch a elsassischa Soprano-Sangera gsìì. Ìn da Johra 1820 un 1830 hàt sa vììl Erfolg ghàà, bsunderscht ìn Anglànd.

D Madame Stockhausen ìsch àls Margarethe Schmuck z Gawiller uf d Walt kumma, ìn'ra Zitt wo s Elsàss frànzeesch gsìì ìsch. Ìhra Vàter ìsch Notàr gsìì. Sa ìsch uf Pàris gànga ge lehra sìnga, bim Gioseffo Catrufo. Därt hàt sa dr Hàrpfaspììler Franz Stockhausen, üs Köln, lehra kenna. Dia beida Kìnschtler han ànna 1822 ghirota un han sechs Kìnder bikumma, wo dernoh aui Müsik gstüdiart han. S Pààr hàt Kunzerter gaa, dr Mànn hàt Hàrpfa gspììlt un d Margarethe hàt gsunga.

Sa sìn ìm Elsàss un z Pàris uftratta. D Margarethe hàt a sehr scheena Stìmm ghàà un dr Pàrisser Püblikum hàt garn ìhra Elsassischa Liader glost. Ànna 1826 ìsch ihra Suhn Julius z Pàris uf d Walt kumma; dr Julius Stockhausen ìsch speeter a beriahmter Sanger worra. Nohdam sìn sa uf London ge wohna, un ìm Mai 1827 han sa ìhra erscht Kunzert gaa, ìn dr Royal Academy of Music. Ìn Anglànd hàt sa meischtens Erfolg ghàà mìt Schwitzer Liader, àwer aui mìt Oratorio, zum Beispiil vum Händel.

Ìm Janner 1829 hàt d Margarethe Stockhausen mìt dr italianischa Sangera Angelica Catalani a Tournee ìn Schottlànd gmàcht. Ìn dr folgenda Johrzehnta hàt sa sìch ìn mehrera europäischa Lander vorgstellt: Anglànd, Ditschlànd, Frànkrìch, Schwitz.

Ànna 1840 ìsch d Fàmìlia uf Colmer zruck kumma, d Margarethe Stockhausen hàt dernoh weniger Kunzerter gaa, un numma ìn dr noocha Umgawung.

Sa ìsch àm 6. Oktower 1877 z Colmer gstorwa.

Bi ìhra Kìnder sìn dr Julius, dr Franz un dr Henri Stockhausen, wo beriahmta Müsiker worra sìn.




</doc>
<doc id="74297" url="https://als.wikipedia.org/wiki?curid=74297" title="Mireille Delunsch">
Mireille Delunsch

D Mireille Delunsch, wo am 2. Novämber 1962 z Milhuusa uf d Wält cho isch, isch e französeschi Sopranischtin.

Ihri Muetter und dr Vatter sind vo Pruef au scho e Sänger und e Sängeri gsi. D Mireille het z Stroossburg Klavierstunde gnoo und a dr Nazionale Rhyopere Singe und Musigwüsseschaft studiert. Ane 1990 het si a däm Huus im Mussorgsky sinere Oopere "Boris Godunov" gsunge, und derno het si Rolle im Wagner sim "Parsifal", im Mozart sinere "Entfüerig us em Serail" und em Verdi sinere "Traviata" gha, un si isch no i vil andere grosse klassische Stück ufträtte. Es bar Mol het si bi Färnseefilm vo grosse Oopere mitgmacht. Zwöimol het si sälber scho für Oopereuuffüerige d Reschy gha.

D Delunsch isch meischtens uf französische Büünine z gseh, glägentlech aber au i dr Wälschschwiiz, öppe z Lausanne, und a dr Scala z Mailand oder uf de Salzburger Feschtspiil. Si isch bi de Ritter vo dr Eerelegion.





</doc>
<doc id="74301" url="https://als.wikipedia.org/wiki?curid=74301" title="Bregtalbahn">
Bregtalbahn

D Brägdalbaan isch è normalschpurigi, als Brivatbaan bedribbèni Näbbèbaan im Schwarzwald-Baar-Chrais. Diè urschprünglich 32,4 Kilometer langi Stichbaan isch vu Eschingè, wo si vo dè Schwarzwaldbaan abzwygt, uff Furtwangè gangè un isch dõdèby uff dè ganzè Längi a dè Bräg nõch gangè. 1901 isch dè èrscht Streggèabschnitt Eschingè–Hifingè vo dè Staatsbaan übbernõ worrè un dè ab Hifingè witter südlich volaufendè Höllèdalbaan zuègschlagè worrè. D Streggi volauft vo Eschingè bis Briilingè un witter bis Wolterdingè a dè Unterè Bräg übber d Hochflächi vo dè weschtlichè Baar, ab Wolterdingè gòt si witter im Brägdal bis Furtwangè.

D Brägdalbaan isch am 20. Oktober 1892 vu Eschingè bis Hammeriisèbach in Bedryb gnõ worrè; dè zweite Deil vu Hammeriisèbach bis Furtwangè isch am 1. Auguscht 1893 dèzuè chò. Baut worrè isch sèlli Strèggi vum Baddischè Ysèbaakonsortium unter m Ysèbaaunternämmer Herrmann Bachschtei, wèlli sèlli Baan 1897 i diè Süddütschi Ysèbaan-Gsellschaft (SEG) ybrocht hèt.

Dè Bau vum èrschtè 2,643 Kilometer langè Abschnitt Eschingè–Hifingè isch uff Staatskoschtè gangè, well sèbbè Streggèabschnitt schu èn Deil vo dè blaantè hinterè Höllèdalbaan Neuschtadt-Eschingen gsi isch. Für dè Bedryb un Unterhalt vu sèllèm Streggèschtugg isch abber vo Aafang aa d SEG zuèschtändig gsi, welli d Streggi dõdèfür bis uff witteres koschtèlos übberlõ worrè isch. Uss sèllèm Grund gòt au d Kilometryrung vo dè Brägdalbaan bim Nullpungt z Eschingè los.

Well bim Bau vo dè Brägdalbaan um 1892/93 dè wittere Trassèvolauf bi dè Hinterè Höllèdalbaan zwǜschè Neuschtadt un Eschingè no nit feschtgschtandè isch (unter andrem isch è Trassèvariantè vo dè Höllèdalbaan übber Hammeriisèbach i dè Diskussion, wo vo Hammeriisèbach übber Hifingè bis Eschingè au für d Brägdalbaan mit bruucht worrè wär) hèt sich s Land Baddè vodraglich für d Streggi Hüfingen-Hammereisenbach zuè jedderè Zit è Rüggkaufsrächt vorbhaaltè. Für dè Abschnitt Hammeriisèbach-Furtwangè isch è Rüggkauffrischt vo 25 Johr voybart worrè.

Nõchdèm diè Hinteri Höllèdalbaan nõch yrer Fèrtigschtellung am 20. Auguscht 1901 dè Vokeer Eschingè–Neuschtadt-Fryburg uffgnõ ghaa hèt, isch d Bedrybsfüürung sowiè dè Unterhaalt vum Strèggèabschnitt Eschingè-Hifingè vo dè SEG a diè Großherzoglich Baddischè Staatsysèbaan übbergangè. D Staatsbaan hèt èn Gmeinschaftsbedryb mit dè SEG voybart, sèllèwäg hèn d Züüg vo dè Brägdalbaan uuvoändert z Eschingè abfaarè un aachò chönnè. D Bedrybslängi vo dè Brägdalbaan hèt sich asè uff 29,78 Kilometer vochürzt.
Am 1. Januar 1953 hèt s Land Baddè-Württèbärg d Streggi un hèt si durch diè Mittelbaddischè Ysèbaanè AG bedrybè lõ, bis sèlli am 1. Oktobèr 1971 i dè Südweschtdütschè Ysèbaanè AG (SWEG) uffgangè isch. Diè witti Streggèlängi im Vohältnis zuè dè gringè Sidlungsdichti, dè hoche Unterhaltsuffwand durch d Höèlaag un diè hartè Winter sin immer broblematisch gsi, vo allem, nõchdèm d Volagerung vo dè Güètertransport uff d Strõß aagfangè hèn. Au dè Personèvokeer hèt sich hauptsächlich uff dè untere Abschnitt bis Wolterdingè am Aafang vum Brägdal konzentryrt. D Streggi isch drum, wiè alli Näbbèbaanè i dè Region, vonõchlässigt worrè. Wegèm Zuèschtand vo dè Brägbrugg hinter Briilingè hèt d Uffsichtsbehördè schlièßlich d Sperrung vum Streggèabschnitt (Briilingè–) Aaschluss Straub z Furtwangè durrègsetzt. D Koschtè für d Instandsetzung vo dè Brugg sin uff 1,5 Mio. DM gschätzt worrè, dõrum hèt d SWEG d Sanyrung von èrè garantyrtè zuèsätzlichè Tonnage durch d Güèterkundè vo 20.000 t abhängig gmacht. D Zuèsaag isch nit gmacht worrè, sèllèwäg hèt d SWEG dè Bedryb am 30. Septembèr 1972 ygschtellt un d Streggi zwǜschè Briilingè un Furtwangè abgrissè. Sèll Abschnitt vo dè Brägdalbaan diènt hüt groschtèdeils als Bähnleradwäg. Uff èm voblibbènè Abschnitt bis Briilingè hèt bis am 15. Dezembèr 2003 nu Güètervokeer stattgfundè, wo zitèwys vo dè Dütschè Bundesbaan bedribbè worrè isch.

Sit 2003 wörd s Reschtschtugg bis Briilingè widder im Schinnèpersonènaavokeer bruucht, well s zum Ringzug-Konzèpt vum Landchrais Schwarzwald-Baar, Rottwyyl un Duttlingè ghört. S vokeerèd sit dèm Regio-Shuttles vo dè Hoèzollerischè Landesbaan im Stundètagt.

D Streggi wörd im Stichstreggèblock-Vofaarè gsichèrèt, dõhèr isch aktuèll kein Güètervokeer mee möglich.




</doc>
<doc id="74302" url="https://als.wikipedia.org/wiki?curid=74302" title="Gabriele Reich-Gutjahr">
Gabriele Reich-Gutjahr

D Gabriele Reich-Gutjahr (* 30. Juli 1957 z Stuegert) isch e dytschi Bolitikeri (FDP) un syt Mai 2016 Mitglid vum Landdag vu Bade-Wirttebärg.

D Reich-Gutjahr isch z Reemshalde uf d Volksschuel gange un derno z Waistadt uf s Gimnasium, wu si s Abitur gmacht het. Vu 1976 bis 1982 het si an dr Ludwig-Maximilian-Universitet Minche Volkswirtschaftslehr, Bolitikwisseschaft, Kommunikationswisseschaft un Effetli Rächt studiert. Vu 1983 bis 2008 het si bi dr Robert Bosch GmbH gschafft, in verschidene Positione un Berych, u. a. Elektrowärchzyg, Automotive, Telekommunikation, Zäntrale. Syter anne 2008 isch d Reich-Gutjahr Gschäftsfierendi Gsellschafteri vu dr ASKESIS GmbH & Co. KG z Stuegert. D Gabriele Reich-Gutjahr isch evangelisch un ghyrote.

Syter anne 2008 isch d Reich-Gutjahr Mitglid bi dr FDP. Syter 2014 isch si Vorsitzeri vu dr FDP-Stadtgruppe Degerloch/Hoffeld un syt Merz 2015 Bysitzeri im Vorstand vum FDP-Chraisverband Stuegert. Si isch Mitglid im Liberale Mittelstand Bade-Wirttebärg e. V. un bi dr Liberale Fraue Bade-Wirttebärg.

Bi dr Landdagswahl 2016 isch si iber e Zwaitmandat im Wahlchrais Stuegert II in 16. Landdag gwehlt wore. Im Landdag isch si Mitglid im Uusschuss fir Umwält, Klima un Energywirtschaft un im Uusschuss fir Wirtschaft, Arbet un Wohnigsböu. Derzue isch si stellverdrättend Mitglid im Ständige Uusschuss, im Uusschuss fir Inners, Digitalisierig un Migration, im Uusschuss fir Sozials un Integration, im Uusschuss fir Verchehr un im Uusschuss fir Europa un Internationals.




</doc>
<doc id="74303" url="https://als.wikipedia.org/wiki?curid=74303" title="Verena Diener">
Verena Diener

D Verena Diener (* 27. März 1949 z Züri) isch e Schwiizer Politikeri.

D Diener het d Priöf vo dr Primarlehreri und dr Legasthenytherapeutin gleert. Gschaffet het si zytewys as Dozäntin für Ökology.

Politisiert het d Verena Diener zerscht as Mitgliid vo de Grüene. 1987 isch si as Nazionalröötin gwählt worde, und vo 1992 bis 1995 isch si d Presidäntin vo de Grüene Schwiiz gsi, und drufabe vo 1995 bis 2007 Regierigsröötin vom Kanton Züri.

Ane 2004 het’s e Striit bi de Grüene gää, und d Diener het mit anderne zäme die Partei verloo; mit em Martin Bäumle het si di Grüenliberal Partei (GLP) vo Züri gründet. Im Joor 2007 isch si für die nöi Partei nomol i Nazionalroot gwählt worde, und im zwöite Wahlgang au grad no i Ständeroot, wo si denn zwöi Wahlperiode lang gsi isch. Denn het si ane 2015 mit dr aktive politische Arbet ufghört.

D Verena Diener isch d Presidäntin vom Verwaltigsroot vo de Soledurner Spitäler.



</doc>
<doc id="74304" url="https://als.wikipedia.org/wiki?curid=74304" title="Ainu (Sprache)">
Ainu (Sprache)

Ainu ìsch e Sprooch, wo hiit àm maischte ìn Nordjàpàn (uf Hokkaidō) geredt word. Sii ìsch au ìn Rüssland (uf d’Ìnsel Sachalin) g’sprooche worre.

Laider ìsch die Sprooch ìn G’fàhr.

Ìn 2007, hàn numme zeh (10) àlde Persone d Sprooch geredt.

De Nààme "Ainu" bediit « Mensch » ìn d’r Sprooch.

D Sprooch schriibt sich mìt "Katakana" odder mìt unsr’m Alphabet.

E pààr Werter uf Ainu:
カムィ ("kamuy") kànn au "Bar" bediite. S Ainu Volk verehrt de Bar àls Gott.



</doc>
<doc id="74306" url="https://als.wikipedia.org/wiki?curid=74306" title="Christine Neumann">
Christine Neumann

D Christine Neumann, au Christine Neumann-Martin (* 3. Oktober 1986 z Charlsrue), isch e dytschi Bolitikeri (CDU) un syt 2016 Mitglid vum Landdag vu Bade-Wirttebärg 

D Neumann het d Mittler Ryfi gmacht un derno vu 2003 bis 2005 bim Regierigsbresidium Charlsrue Verwaltigswirti glehrt. Ai Johr lang het si nocherdani au dert as Verwaltigsaagstellti gschafft. No dr Fachhochschuelryfi het si ab 2007 an dr Evangelische Hochschuel z Ludisburg Sozialpedagogik un Sozialarbet studiert. Noch em Abschluss (Bachelor of Arts) 2011 het si 15 Monet lang as Stadtdailsozialarbaiteri bim Jugedamt vu dr Stadt Speyer gschafft un sech Monet as Bezirkssozialarbaiteri bim Soziale Dienscht vu dr Stadt Charlsrue. Näb dr Arbet het si ne Färnstudium an dr Tächnische Universitet Lautre in Erwachsenebildig gmacht un 2014 mit em Master of Arts abgschlosse. Vu 2013 bis 2016 het si as Hilfsblaneri un Fallmanageri im Rothuus Wescht in dr Abdailig Yygliderigshilf z Charlsrue gschafft.

D Neumann isch evangelisch un ghyrote.

Anne 2006 isch d Neumann in di Jung Union un in d CDU yydrätte. Syter 2009 isch si stellverdrättendi Chraisvorsitzeri vu dr Junge Union Charlsrue Land un syt 2013 stellverdrättendi Bezirksvorsitzeri vu dr Junge Union Nordbade. Syt 20909 isch si derzue au Grindigsmitglid un Vorstand vu dr Fraue Union Ettlinge un Bysitzeri im CDU-Ortsverband Bruchhause. Anne 2014 isch si stellverdrättendi Vorsitzeri vum CDU-Stadtverband Ettlinge wore. 

Bi dr Landdagswahl z Bade-Wirttebärg 2016 het si im Wahlchrais Ettlinge kandidert un isch iber s Zwaitmandat in Landdag gwehlt wore. Im Landdag isch si stellverdrättendi Vorsitzeri im Uusschuss fir Sozials un Integration un Mitglid im Uusschuss fir Wisseschaft, Forschig un Chunscht un im Untersuechigsuusschuss „Rechtsterrorismus/NSU BW II“. erzue isch si stellverdrättend Mitglid im Uusschuss fir Inners, Digitalisierig un Migration, im Uusschuss fir Wirtschaft, Arbet un Wohnigsböu, im Uusschuss fir Verchehr un im Untersuechigsuusschuss „Zulagen Ludwigsburg“.




</doc>
<doc id="74307" url="https://als.wikipedia.org/wiki?curid=74307" title="Seetal">
Seetal

S Seetal isch e Landschaft vo dr Schwiiz.

Es isch es Tal im Schwiizer Middelland, wo i de Kantöön Luzärn und Aargau lyt. Sini Lengi isch öppe dryssg Kilometer. Es verbindet s Luzärner Rüüsstal nördlich vo Luzärn mit em Aaretal am Jurasüdfuss bi Länzbrg. Im Tal lige dr Hallwilersee un dr Baldeggersee. Usem Baldeggersee in Hallwilersee abe und us däm vo Hallwil bis uf Wildegg flüsst dr Aabach. Oben am Baldeggersee heisst dr Talfluss "Ron" und nonig "Aabach".

Vo dr zimli flache Wasserscheidi zwüschem Yzugsgebiet vo dr Ron z’oberscht im Seetal und däm vo dr Rüüss, öpen uf 515 Meter über Meer, bis zum Ändi vom Tal bi de Länzbrger Gletschermoräne uf 420 Meter goot s Tal meh as hundert Meter abe. Undedra, also usserhalb vom ängere Berych vom Seetal, verlüürt dr Aabach bis zu sinere Mündig id Aare nomol sibezg Meter Hööchi.

S Tal isch vo uralte Flüss und vom Rüüssgletscher i de Yschzyte gmacht worde. Dr steinig Bode under am Tal isch us verschidene Schichte vo Sandschtei; me gseht dr Felse sälber nume a ganz weni Plätz, wil fasch uf dr ganze Flechi Gletscherschutt und andere Bode druff lyt.

Linggs drvo, also uf dr Weschtsyte, lyt di längzognigi Reie vo de Höger "Erloose, Howacht, Yschlag, Hochwacht, Hombärg, Egg, Chräje, Surbärg, Seenerbärg, Schürbärg, Binze" und "Lotte". Uf dr Oschtsyte isch es dr Lindebärg.

Grösseri Dörfer im Seetal sind, vo Süüde här gseh, Eschebach, Hoftere, Ballwil, Ärmesee, Hitzkirch, Mäischterschwande, Böiel, Seenge, Boniswil, Seon und Egliswil.

Dur s Seetal goot d Seetalbaan.



</doc>
<doc id="74308" url="https://als.wikipedia.org/wiki?curid=74308" title="Theresa May">
Theresa May

D Theresa Mary May, wo am 1. Oktober 1956 uf d Wält cho isch, isch e britischi Politikeri.

Si isch d Dochter vom Hubert Brasier († 1981), Pfarrer vo dr anglikanische Church of England. Si het z Oxford Geografy studiert. 1997 isch si is änglische Unterhuus gwählt worde. Sid 2002 isch si Generalsekretärin vo de britische Konservatyve und sid 2010 Inneminischteri under em Premierminischter David Cameron gsi. Wo dä 2016 ufghört het, isch si ihm sini Nochfolgere als Premierminischtere worde.

Vor der Abstimmig über en Uustritt am 23. Juni 2016 isch si no drfür gsi, ass s Vereinigte Königrych i dr Europäische Union söll blybe. Wo dänn das Referändum doch e Meerheit für e Uustritt übercho het, isch si die worde, wo für d Verhandlige i de Länder vom Königrych und mit Europa wägem Brexit verantwortlech isch.

Dr Vertrag, wo si mit der Europäische Union usghandlet het, het im britische Parlamänt aber ekei Meerheit überchoo, und drum het d May am 24. Mai 2019 ihren Rücktritt as Füereri vo dr Konservative Partei uf de 7. Juni 2019 aagchündt. As Premierminischteri isch si bis im Juli 2019 im Amt blibe. Am 24. Juli 2019 het di änglischi Königin als iire Nochfolger der Boris Johnson ygsetzt.



</doc>
<doc id="74309" url="https://als.wikipedia.org/wiki?curid=74309" title="Zilla">
Zilla

D Zilla isch e Frau gsi, wo im Alte Teschtamänt vo dr Bible u im Tanach vorchunt. I dr Fassig vo dr Septuaginta heisst si Sella.

Ihre Name isch im Hebräische "ṣillāh". Das chunt vom Wort צלל "ṣll" häär, wo «dunkel wärde» bedüütet.

Im Buech "Genesis" oder em "erschte Buech Mose", wo au im jüdische Tanach stoot, wird im Abschntt 4,19-22 gseit, ass d Zilla di zwöiti Frau vom Lamech, em Methusalem sim Soon, gsi isch – näbe dr Ada – un d Muetter vom Tubal-Kajin und vo dr Naama. Dr Tubal-Kajin gilt als dää, wo mit m Schmiidehandwärch am Afang vo dr Bronzezyt agfange het, me seit vonnem au, är heig s Schwärt erfunde. Vom Lamech isch e Värs überliferet mit ere Reed a sini beide Fraue, wo als s eltischte Gedicht vo dr Bible agluegt wird (Genesis 4,23-24).

Dr Lamech isch us em Stamm vom Adam sim Soon Kain gsi und het mit sinere grosse Familie i dr Zyt churz vor dr legendääre Süntfluet, das wär also am Afang vom dritte Joortuusig vor Chrischtus, irgendwo im Morgeland gläbt. Es git Forscher, wo dänke, die grossi Überschwemmig heigs gää, wo nach em Ändi vo dr letschten Yschzyt s Wasser us em Middelmeer wider is vertröchnete Becki vom Schwarze Meer gloffe sig; wenn das stimmt, hätt d Familie vo dr Zilla dozmol im Töifland öschtlech vom hütige Rumänie gläbt.

Dr Zilla und em Lamech ihri Dochter Naama isch gmäss dr rabbinische Tradizioon d Frou vom Noah, em Soon vom Lamech und däm sinere andere Frau, gsi. Wie d Bibelgschicht verzelt, het si zäme mit ihrem Maa und ihrne Chinder uf dr grosse Arche d Süntfluet überläbt.

Wil ihre Brueder, dr Tubal-Kajin, jo ebe dr Urvatter vo alne Metallwärcher isch, chönt men anää, ass är au uf s Schiff hätt chönne mitgoo zum sis Gwärb wytergä, aber d Bible prichtet halt, nummen em Noah sini ängeri Familie sig grettet worde. Dr Noah wo wie me weiss vo Pruef Buur gsi isch wär uf all Fäll gottefroh gsi um d Hülf vo sim technisch begabte Schwooger, scho bim Boue vom Chaschte und drno au zum de vile Dier z luege won er mitgnoo het vierzää Mönet lang uf em Wasser. Agnoo es hätt a dr Zilla ihrem Soon also doch nit ufs Schiff glanget, so müesst er sys Fachwüsse vorhär eim vom Noah sine drü Söön glehrt ha, em Jafet, wo spöter s Land vo Chlyasie und drumumme übercho het, d Region wo würkli d Arbet mit Metall agfange het. Eine vom Jafet sine Söön het au wider Tubal gheisse, und ihm sis Volch het wie dr Profeet Ezechiel seit mit Bronze gschäftet, und är het no bi de middelalterleche Spanier als ihre Stammvater gulte.

Wemme nach de heilige Schrifte goot, het niemmer vo dr Zilla ihrere Generazioon d Fluet überläpt. S erschte Buech Mose seit, dr Lamech sig füüf Joor vor dr Sintfluet gstorbe. Au d Zilla isch vilech denn nümm bi de Läbige gsi. Dr Noah het wie vil vo sine Ahne es «biblischs Alter» gha het und er isch füüfhundert Joor alt gsi isch won er ghürootet het. Und derno isch er hundert Joor lang dra gsi d Arche z boue; das stoot so i dr Apokalüpse vom Paulus. Me vernimpt über d Familiegschicht also scho zimli vil us der alte biblische Überliferig; für d Lüüt wo drvo cho sind isch gwüss i dr schwääre Zyt nach dr grosse Kataschtroofe sövel z tue gsi, ass me spöter nüüt gnöiers me gwüsst het z verzelle drvoo, wie s Lääbe vo dr Zilla gsi isch.



</doc>
<doc id="74314" url="https://als.wikipedia.org/wiki?curid=74314" title="Weiche (Bahn)">
Weiche (Bahn)

È Weichè, annodubaki au Wechsèl odder – in Abgränzung zuè nèrè Luftweichè – mèngmòl Gleisweichè benamst, isch é Gleiskonschtruktion von èrè Baan, wo Schinnèfaarzüüg dè Übbergang vo eim Gleis uff è andres ooni Halt möglich macht. Im Gegèsatz zuè nèrè Schièbebünni odder ènèrè Drèèschiibè isch dõdeby kei Faartunterbrèchung erforderlich.

D Entwicklung vo dè Weichè hèt im Kollèbärgbau aagfangè. Bi dè èrschtè gussyysernè Winkelschinnèweichè vom John Curr us èm Johr 1776 hèn d Lüt odder d Dyr dè Hunt i diè gwünschti Richtung ziè. Im Johr 1797 hèt dè John Curr èrschtmòls è Konschtruktion mit èrè voschtellbarè Zungè bräsentyrt. Anno 1832 isch zum èrschtè Mòl è Batènt für è Ysèbaaweichè vom Charles Fox (1810–1874 z Ängland) erwäänt worrè. D Bauart vom Richard Trevithick isch zwar nò für spurchrantzlosi Laufräder bschtimmt gsi, hèt abber schu alli spôtèrè Elemänt von èrè Zungèweichè vorwäg gnõ.

Vor dè Vowendung im Ysèbaawesè hèt dè dütsch Begriff "Weichè" è Uusweichschtell i dè Flussschifffaart benamst.

Für voschiddèni Situationè un Aawendungè hèn sich unterschidlichi Bauformè usègbildèt. Diè hüt am hüfigschtè vowendèti Bauform, d "Zungèweichè", hèt z Dütschland èrschtmòls vomuètlich bi dè Hannoverschè Staatsbaan 1852 d Schleppweichè abglöst.

Jeddi Baanvowaltung hèt znägscht eigèni Weichèkonschtruktionè bruucht. Au nõch èm Yfüürè vo dè Länderbaanvowaltungè z Dütschland isch es dõdeby blibbè. Nõch dè Gründung vo dè Dütschè Rychsbaan im Johr 1920 dringènd nötig gsi, d Mengi a unterschydlichè un nit gegèènand uusduuschbarè Deile z reduzyrè. Ußerdèmm hèttèt diè geometrischè Eigèschaftè vo dè Weichè normyrt wörrè söllè, um uffwändigè Aabassungsbüèz z vomydè. Nõchdèm 1922 s dörtzmòl neui Schinnèbrofyl S 49 ygfüürt worrè isch, hèt sèll au für d Weichè vo dè Einheitsbauart bruucht wörrè söllè. 1931 sin d "Rychsbaanweichè" als Regelbauartè mit fascht glychè Eigèschaftè ygfüürt worrè. Voeinheitlicht worrè sin au d Aaschlussmaaß für Weichèvoschlüss, Stellvorrichtungè un Zuèsatzyrichtungè. Dènõch sin sèbbi Bauartè besser gmacht worrè; asè sin bi Neubautè d Hòkèschpitzèvoschlüss un Glenkzungè wègkait.

Bis i d 1980er Johr iè sin d Weichè z Dütschland tǜpischerwys mit 40 bis 100 km/h im abzwygendè Strang befaarbar gsi. Mit èm Uèsetzè vo dè Streggègschwindigkeit uff dè (ab 1973 bautè un ab 1987 in Bedryb gangènè) dütschè Ysèbaa-Neubauschtreggè sin d Gschwindigkeitsreduzyrungè im abzwygendè Strang vo Weichè mee un mee zum Brobleem worrè. Schu i dè 1960er Johrè hèt mò für dè Neubau vum Baanhof Ludwigshaffè èn Weichètǜp entwicklèt, wo mit 130 km/h im Abzwyg befaarbar gsi isch ("EW 60-2500-1:26,5-fb"), wo denn au i dè Abzwygschtellè un dè Übberleitschtellè vo dè Neubauschtreggè ybaut worrè isch. Für Abzwygschtellè sin drübber usè ab 1984 z Dütschland Schnellfaarweichè entwicklèt worrè, wo mit 160 bzw. 200 km/h im Abzwyg befaarè wörrè hèn chönnè. Si chömmèd hüt an èrè Reiè vo Vochnüpfungspüngt vo dè Schnèllfaarschtrèggè zum Ysatz. D 200-km/h-Weichè hèn bi irer Yfüürung am Èndi vo dè 1980er Johr als diè längschtè Weichè goltè, wo mò mit dè Fèrtigungstechnig no hèt chönnè broduzyrè.

2015 sin uff èm Schinnènetz vo dè Dütschè Baan 71.441 Weichè in Bedryb gsi, dèvo sin 720 Hochgschwindigkeitsweichè gsi. 48.000 Weichè hèn è Weichèheizung un 8500 èn Voschlussdeggel ghaa. Èndi 2015 hèt s Unternämmè blaant, bis 2018 witteri 26.000 Weichè mit Sischteem für Vofüègbarkeitsprognosè vo Weichè uuszrüschtè, bis 2020 söttèd alli „wesèntlichí“ Weichè (30.000) dõdemit uusgrüschtet sy. Mit sèllèrè Prognoseyrichtung söll d Zaal vo dè Störungè um maksimaal 50 Brozènt reduzyrt wörrè. Diè Dütsch Baan git im Johr 30 Millionè Euro für Weichèbaudeil uus.

Mò duèt znägscht zwüschè ortsgschtelltè un fèrngschtelltè Weichè unterscheidè. 

Ortsgschtellti Weichè sin hüfig mechanisch ortsgschtellti Weichè, wo mò au „Handweichè“ nennè duèt un z Dütschland mit MOW abchürzt. D Handweichè wörd mit dè Muskelchraft vom Bedièner umgschtellt, wo uff dè Umschtellhebbel wǜrkt un vo dört übber d Bockstangè un d Zungèvobindungsschtangè uff d Zungèvorrichtung un ggf. uff dè Weichèvoschluss übberdrait wörd. S Gwicht odder d Vorigelung vom Umschtellhebbel haaltèd d Weichè i dè jewyligè Èndlaag fescht.

I dè Schwiz git s bi Handweichè, wo für dè intensyve Rangyrbedryb bruucht wörd, è abwychèndi Bauart: A dè Stell vom üblichè Handgwicht git s èn Bock, uff dèm èn Gschtängeweichèhebbel stòt, wo suscht in mechanischè Stellwärch bruucht wörd. Dèsèll Hebbel isch übber Winkelhebbel mit dè Schièberschtangè vobundè. Vorteilhaft dõdraa isch, dass sich dè Bedièner nit dǜèf buggè un è schwèrs Handgwicht hebbè muè. Z Großbritanniè un Länder mit voglychbarè Ysèbaasicherungstechnig isch es d Reglè, dass Weichè, wo nit vom Stellwärch uus gschtellt wörrèd, übber Weichèhebbel bediènt wörrèd, wo i dè Nöchi uff so dauftè "ground frames" uffgschtellt sin.

Mittlerwyl git s auch immer mee elegtrisch ortsgschtellti Weichè (EOW). EOW sin ygfüürt worrè, dèmit d Lokfüürer ooni zuèsätzlichi Weichèbedièner rangyrè chönnèd. Damit s Lokpersonal nit toujours vom Füürerschtand abschtygè muè, wörrèd EOWs i dè Reglè übber zwei Taschter bediènt, wo an èrè Stangè in Höchi vum Füürerschtand montyrt sin. Für s Personal vo chlynè Rangyrtragtorè (z. B. è Köf) isch sèll Taschterpärli öfters uff halber Höchi no è zweits Mòl a d Stangè montyrt.

Fèrngschtellti Weichè wörrèd i d Regèl vo eim Stellwärch uus bediènt un durch Ysèbaasignaal signaltechnisch gsicherèt. Si sin passivi Faarwägelemänt, wo durch vo ußè wǜrkèndè Chräft umgschtellt wörrèd, d Weichèlaag würd vom Stellwärch uus übberwacht. Für s Übberwachè vo dè Gleisbelegung durch Faarzüüg wörrèd in modernè Stellwärch Gleisfreimeldeaalaagè ygsetzt; wo disèllè nit git, muè s Freisy visuèll feschtgschtellt wörrè, well mò bsetzti Weichè wègèm Entgleisè vom Faarzüüg nit umschtellè darf.

È Weichè isch us spezièllè Schinnèdeile zämmègsetzt. D Weichè wörd im Folgendè vo dè Spitzè hèr aagluègèt, ergo vo dèrrè Sitè, wo d Gleis sich uffschpaltè düèn. S wörd è Weichè mit èm Abzwyg nõch rächts beschribbè, wo im Bild zeigt wörd.

Zungè un Baggèschinnè mitnand wörrèd als "Zungèvorrichtung" benamst, è Baggèschinnè un diè zuèghörigi Zungè wörd "halbi Zungèvorrichtung" dauft. Beidi Deile ghörèd zämmè un müèn glychzitig gwechslèt wörrè.

D Schinnè, wo d Weichenzungè aaligèd, nennt mò "Baggèschinnè" (i dè Schwyz Stockschinnè). D Baggèschinnè sin uff dè Innèsitè vum Schinnèchopf so gmacht, dass d Zungè subber aaligèd un spezièll a dè Spitzè nit z dünn un dõdemit empfindlich wörrèd. Für è sicheri Füürung un möglichscht ruggarmi Ablènkung vo dè Faarzüüg gryft d Zungèspitzè vo dè aaligèndè Zungè unter d Faarkantè vo dè Baggèschinnè.

D "Weichèzungè" sin diè voschtellbarè Deile vo dè Weichè, wo d Faarrichtung bschtimmèd. In vill Länder, drunter im dütschsprõchigè Ruum, wörrèd d Weichenzungè us bsunderè, asǜmmetrischè un i dè Höchi voringertè Zungèschinnèbrofyl hèrgschtellt. D Zungè wörd i sèllèm Fall für diè richtigi Höèlaag mit Gleitschtuèlblattè gfüürt un unterschtützt. Bi Weichè, wo z Frankrych entwicklèt worrè sin, bruucht mò Regèlschinnè mit voller Höchi als Uusgangsmatriaal für d Zungè, sèllèwäg müèn d Baggèschinnè auch im Fuèßberych aabasst wörrè.

Für d Gschtaltung vomn Zungèdrèèpungt git s meereri Möglichkeitè:


Bi dè Faartrichtung graaduus lyt diè rächti Zungè a dè rächtè, nõch rächts abzwygendè Baggèschinnè aa, sèbbi Zungè isch graad. Diè link Zungè hèt èn Abschtand (au "Zungèuffschlag") zuè dè linkè Baggèschinnè, wo graaduus füürt. Diè rächt Zungè füürt è Faarzüüg i sèlli Stellung gmeinsam mit dè linkè Baggèschinnè graaduus.

Wenn d Faartrichtung nõch rächts gwünscht isch, so lyt diè link Zungè a dè linkè Backenschinnè aa, so wiè im Bild zeigt wörd. Diè link Zungè wyst è Krümmung nõch rächts uff. Diè rächt Zungè wörd vo dè rächtè Baggèschinné wèg zogè. È Faarzüüg wörd durch diè link Zungè un diè rächt Schinnè nõch rächts gfüürt.

Durch Bewegè vo dè Weichèzungè cha d Weichè umgschtellt wörrè. Dè bewegliche Deil vo dè Weichèzungè lyt uff Gleitschtuèlblattè uff. Wegè m hochè Unterhaltsuffwand un well dè Schmyrschtoffydraag i d Bettung Umwältbrobleeme voursacht un d Lagesicherheit vo dè Weichè beydrächtigt, wörrèd hüt vomeert wartungsarmi Zungèrollvorrichtungè vo-nèm unterschydlichè Modèl odder Kunschtschtoffblattè uss hochgleitfähigem Matriaal ybaut.

Bim Begriff FAKOP handlèt s sich um è Faarkantèoptimyrung a dè Zungèvorrichtung.

Bim Begriff WITEC handlèt s sich um "wi"rtschaftlich-"tec"hnisch optimyrti Zungèvorrichtung. WITEC-Zungenvorrichtungè sin Zungèvorrichtungè, wo in d Baggèschinnè yglõ worrè sin, um dè Querschnitt vo dè Zungè höcher z machè un dõdemit d Ligeduèr z volängèrè.

S "Härzschtugg" isch è Elemènt im Weichèbau un zämmèfassendi Benamsung für d Härzschtuggschpitzè un diè beidè Flügelschinnè. An èrè Weichè chömmèd zwei Gleis zämmè odder drènnt. Diè innèligendè Sträng vo dè Gleis schnydè sich un müèn unterbrochè wörrè, demit dè Spurchrantz von èm Rad, wo uff diè ander Schinnè faart, unbeydrächtigt durrèlaufè cha. Sèlli Stell heißt Härzschtugg. D Flügelschinnè sin a dè Ändè, im sognanntè Knüè, abkniggt. D Spitzè vum Härzschtuggkeil isch abgrundet, sèllèwäg kaièt sèbbi nit mit èm Schnittpungt vo dè Faarkantè zämmè. Bi graadè Härzschtugg volaufèd d Faarkantè vum Härzschtugg i dè Regèl graadlynig. Dè Winkel, wo si mitnand bildèd, nennt mò Neigung. Wenn sich am abzwygendè Gleis èn Gleisbogè i diè glych Richtung aaschlièßt, denn isch d Unterbrèchung vo sèllèm Bogè im Härzschtuggberych für d Laufruè un Voschlyß nõchdeilig. I sèllèm Fall füürt mò dè Bogè dõrum auch im Härzschtuggberych mit ènèm "Bogèhärzschtugg" durch. D Ändneigung isch in sèllèm Fall größer wiè bi nèrè Weichè mit glychem Radius un graadem Härzschtugg.

Well s bim Befaarè vum Härzschtugg è Luggè i dè Faarflächi un füürungslosè Stell git, wörd s Rad durch d Radlenker gfüürt. D Unterbrechung i dè Faarflächi füürt immer zuè Stöß. Um sèllnè Stöß entgegèzwǜrkè, wörrèd schlanki Weichè uff Schnèllfaarschtreggè mit beweglichè Härzschtuggschpitzè odder Flügelschinnè uusgrüschtet. Bi nèrè Chrützung git s dèmentschprechend vyr Härzschtugg (woby sèbbi i dè Chrützungspungt vo dè üßèrè Schinnè zwei gegèübberligendè Spitzè hèn un deshalb "Doppelhärzschtugg" heißèd).

Am Härzschtugg drèttèd di högschtè Voschlyßerscheinungè uff. Zuküèmpftig wörrèd dõhèr hochblaschteti Weichè mit Härzschtugg uss Bainit, ènèm spezièllè Gefüge vum Staal, uusgrüschtet. Sèbbi zeichnèd sich durch è doppelt so langi Läbbensduèr uus un reduzyrèd asè d Inschtandhaltungskoschtè.

Well s Rad im Berych vum Härzschtugg übber è Luggè i dè Schinnè rollt (ußer bi beweglichè Härzschtugg) un dõdemit kei Sitèfüürung mee hèt, muè dè Radsatz bsunders gfüürt wörrè. Sèll bassyrt durch Radlènker, wo a dè jewyls gegèübberligèndè Schinnè aabrocht sin. D Laufflächi vum Rad lyt wôrènd èm Übberfaarè vo sèllèrè Luggè übblicherwys durchgängig uff Härzschtuggschpitzè un/odder Flügelschinnè uff. Mèngmòl cha sèll abber uffgrund vo dè Weichè- bzw. Chrützungsgeometry nit (uusreichènd) sichergschtellt wörrè, wodurrè spezièlli Konschtruktionè nötig sin.

Radlènker exischtyrèd in unterschydlichè Uusfüürungè. Diè älteri Bauart sin Vobundradlènker, wo d Faarschinnè un Radlènkerblatt durch Schruubè vobundè sin, d Rillèwitti wörd durch Fuètterschtüggle gwôrleischtet. Bi neuerè Weichèbauartè wörrèd separat a bsunderè Rippèblattè odder Stützböck befeschtigti Radlènker vowendèt. Si biètèd dè Vordeil, mit Bylaagè zum Voschliißuusglych regulyrbar un einzeln uusduuschbar z syy.

Weichè ligèd uff bsunderè "Weichèschwällè". Sèlli unterschydèd sich i dè Längi, dè Art un Aaordnung vom Schinnèbefeschtigungsmittel sowiè im Querschnitt. Si chönnèd uss Holz, Kunschtholz, Staal odder Staal(Spann-)bedong bschtò. Mit Uusnaam vo dè Schwällè am Weichèaafang un -ändi isch jeddi Schwèllè bi eifachè Weichè unterschydlich un so unvowechsèlbar kennzeichnèt.

Bi dè hütigè Neubautè uff èm Gebièt vo dè Dütschè Baan wörrèd hauptsächlich "Bedongweichèschwèllè" ybaut. Sèlli zeichnèd sich durch è vill höcheres Eigègwicht mit èrè höcherè Lageschtabilidät uus. Allerdings wörrèd Bedongschwällè bi Entgleisungè meischtens massyv bschädigt un müèn dènõch gwechslèt wörrè. Bi Staalschwällè füürèd Vobygungè durch Entgleisungè zuè Spurvoängungè. Dõhèr wörrèd im Baanhofsberych un vor allem uff Gleis mit läbhaftèm Rangyrbedryb öfter dè Holzschwällè bevorzugt, wo i sèllèrè Hysicht robuschter sin. Staalschwällè machèd mit yrer chlynèrè Bauhöchi dè Ybau vo Gleis un Weichè auch in Berych mit begränzter Bettungsschtärki, byschpillswys uff Bruggè. D Waal vo Bedong- odder Staalschwällè isch i dè Vogangèheit au vo Rooschtoffvofüègbarkeit un -priis abghängt.

Diè Dütsch Bundesbaan hèt Weichè èrschtmòls im Summer 1981 mit Bedongschwällè ygsetzt. Nõch guètè Erfaarungè sin schu alli Weichè uff dè Neubauschtrèggè, wo i dè 1980er Johr baut worrè sin, uff Bedongschwällè volait worrè.

A dè Spitzè vo dè Weichè isch d Stellvorrichtung (Weichèaadryb odder Handschtellvorrichtung bi ortsgschtelltè Weichè) aabrocht, mit sèllèrè wörd d Weichèzungè bwegt un i dè Ändlaag feschtghaaltè wörd. Dèby wörrèd d Weichèzungè durch dè "Weichèvoschluss" fixyrt. Bi langè Weichè un bsunders bi Hochgschwindigkeitsweichè sin zuèsätzlichi, übber d Längi vo dè Weichè vodeilti Stellvorrichtungè mit Voschlüss nötig. 

Elegtrischi Weichèaadryb sind mit érè Rutschkupplung uusgrüschtet. Si vohindèrèt Schäddè, wo durch èn z großè Umschtellwiderschtand odder durch Frèmdkörper (z. B. Schotterschtei) zwǜschè Zungè un Baggèschinnè behinderèt wörd. Bi Gleisbild- un elegtronischè Stellwärch wörd dè Aadryb i sèllèm Fall durch è Vozögerungsyrichtung abgschaltet, wa-nè Störungsmeldung uuslöst. Bi elegtromechanischè Stellwärch muè dè Bedièner dé Stellschtrommesser beobachtè un d Weichè manuèll zruggschtellè, wenn si nit i d Ändlaag gòt, sèllèwäg schällèt s bi sèbbè Stellwärch wôrend dè Umschtellung. Wenn dè Bedièner d Weichè nit zrugg schtellt, denn schmilzt d Stellstromsicherung. D Fungtion vo dè Rutschkupplung wörd regèlmäßig brüèft, idèm mò wôrend èm Umschtellè èn Hammer zwǜschè Zungè un Baggèschinne ghaaltè wörd.

Stellvorrichtungè sind öfters mit ènèm Weichèsignaal uusgrüschtet, welles d Laag vo dè Weichè vo wittem aazeigt. È Weichèsignaal isch bi ortsbedièntè Weichè nötig, bi fèrnbedièntè nu, wenn Rangyrfaartè ooni gsicherti Rangyrfaarschtrõßè vokeerèd. I dè Reglè isch sèll bi mechanischè un elegtromechanischè Stellwärch sowiè bi voeifachtè Gleisbildschtellwärch dè Fall. Weichèsignaal (mit Uusnaam vo dopplètè Chrützungsweichè) wörrèd im Regèlfall uff Handschtellvorrichtungè uffgsetzt. Bi fèrnbedièntè Weichè git s kei Handgwicht un kein Hebbel, wo dört dèzuè ghört. Diè bsunderè Weichèsignaal für dopplèti Chrützungsweichè (als "Windmülli" dauft) wörrèd näbbè dè Weichèmitti uffgschtellt un übber Gschtänge mit beidè Weichèvoschlüss vobundè.

Um ortsbediènti Weichè gegè unbeabsichtigts Umschtellè z sichèrè oder bi nèrè Laag in Faarschtrõßè, wo in d Signalabhängigkeit ybezogè sin, wörrèd sèbbi Weichè mit ènèm Rigelhandschloss odder Weichèrigel uusgrüschtet.

Dè Weichèvoschluss isch zwǜschè dè Stellvorrichtung un jeddè dè beidè Weichèzungè ybaut. Er diènt einersits dèzuè, diè aaligendi Zungè a dè Baggèschinnè feschtzhaaltè, um z vohindèrè, dass si durch Spannungè i dè Weichèzungè odder vo ußè ywǜrkendè Chräft (z. B. durch Schlääg vo dè Spurkränz) bewegt wörd, un anderersits dèzuè, diè abligendi Zungè im uusreichendè Abschtand zuè dè andrè Baggèschinnè z haaltè. Zuèsätzlich glycht dè Weichenvoschluss Unterschyd vum Stellwäg uus, wo bsunders bi mechanischè Aadryb durch d Reibung i dè Leitung uffdrèttè chönnèd.

D Voschlüss sin übber Gschtänge mit èm Aadrièb vobundè. Z Dütschland, dè Nõchfolgeländer vo dè ehemòligè öschterrychisch-ungarischè Monarchy un i dè Schwiz sin bis i diè jüngscht Zit pragtisch nu a dè Baggèschinnè un Zungè aagordnèti Voschlüss, für d Unterscheidung "Ußèvoschlüss" benamst (woby dèsèll Begriff im Baanbedryb un im Unterhalt nit üblich isch) bruucht worrè. Bi Ußèvoschlüss sin d Konschtruktionsdeile dirèkt a dè Baggèschinnè un Zungè odder zwǜschè dè Baggèschinnè aabrocht sin. Folgendi Artè vo Ußèvoschlüss sin nò odder sin im Ysatz gsi:


In andrè Länder, wiè öppè Ängland, wörrèd wegè dè hubvoluschtarmè Übbertragung vo dè Stellchraft durch Gschtängeleitungè bi mechanisch gschtelltè Weichè i dè Regèl gar keini Weichèvoschlüss bruucht. Bi elegtrisch gschtelltè Weichè wörrèd dört pragtisch uusschlièßlich "Innèvoschlüss" bruucht, bi dènnè s Aaligè vo dè Zungè a dè Baggèschinnè innerhalb vum Weichèaadryb sichergschtellt wörd. Dè Weichèaadryb muè dõdèzuè zimli formschtabil mit dè Baggèschinnè vobundè syy. Sit wènnigè Johr wörrèd söttigi Voschlüss au z Öschterrych un dè Schwyz ygsetzt. Dè Ysatz z Dütschland isch wènnig erfolgrych gsi, bsunders wegè dè uffwändigè Einzelsicherung vo dè Zungè bi-nèrè Störung.

Weichè mit chlynè Bogèradiè un entschprèchend churzè Zungè chriègèd nu èn Voschluss a dè Weichèschpitzè. Weichè mit größerè Radiè (z Dütschland ab 500 Meter, deilwys ab 300 Meter Radius) chriègèd ein odder meereri witteri Voschlüss (Mittelvoschlüss), um d Laag vo dè langè un dõdemit elastischè Zungè uff irer gsamtè Längi sowoll aa- als auch abliegènd z garantyrè un um glychzitig d Durchfaarrillè zwǜschè abligender Zungè un Baggèschinnè z gwôrleischtè. Dè letscht Voschluss isch bi-nè Weichèbauartè èn Gabelvoschluss odder ein i dè Wǜrkung identischi Byschtellvorrichtung ooni Voklammerungswǜrkung vo Baggèschinnè un aaligèndè Zungè. Im Regèlfall wörrèd alli Voschlüss von èm Aadryb übber mechanischi Vobindungè aadribbè, bi bsunders langè Weichè au in Gruppè uffdeilt. Bi schwirigè Bedrybsbedingungè mit z erwartendè höchèrè Umschtellchräft wiè in Wüèschtèregionè odder in höcherè Gebirgslaagè wörrèd au d Mittelvoschlüss von eigènè Aadryb bewegt. Allerdings stygt dõdemit dè schaltungstechnische Uffwand. Beweglichi Härzschtuggschpitzè odder Flügelschinnè erhaaltèd immer separati Aadryb, in schwirigè Fäll au è baar dèvu.

Weichèvoschlüss sin i dè Reglè so konschtruyrt, dass d Weichè vom Härzschtugg hèr uffgfaarè wörrè chönnè muè. Mit Rigèl uusgschtatteti Weichè un Weichè, wo mit Gschwindigkeitè übber 160 km/h befaarè wörrèd (sèlli erhaaltèd wegè dè möglichè Chraftschpitzè, wo zum uugwolltè Lösè dè Feschthaalteyrichtungè bim regulärè Befaarè füürè chönnt, nit ufffaarbari Aadryb), sin trotz dè prinzipièll ufffaarbarè Weichèvoschlüss nit ufffaarbar. Wörd è söttigi Weichè trotzdèm uffgfaarè, entschtôn i jeddem Fall schwèri Schäddè. Beweglichi Härzschtuggschpitzè un Flügelschinnè sin brinzypbedingt ebbèfalls nit ufffaarbar, well s kei Deil git, wo von èm Radsatz bewegt wörrè cha, um d Voklammerung vo dè aaligèndè Spitzè z lösè. Nit ufffaahrbari fèrngschtellti Weichè erhaaltèd deshalb è Übberwachungsyrichtung, wo-nè Ufffaarmeldung uuslösè duèt, wenn è Faarzüüg uff diè falsch ygschtellti Weichè zuèlauft. Innèvoschlüss chönnèd ebbèfalls ufffaarbar uusglait sin, doch wörd bi vill Bedryber druff vozichtet. Aadryb mit nu einèrè Stellstangè, wo beidi uumittelbar starrkupplèti Zungè bewegèd, wiè s byschpillswys z Frankrych üblich isch, sin voglychbar mit beweglichè Härzschtuggschpitzè nit ufffaarbar.

D Umschtellzit vo elegtrisch gschtelltè Weichè isch abhängig vo dè Aadrybsbauart un èm Umschtellwiderschtand. Bi dè dütschè Einheitsweichèaadryb vo dè Bauart 1924, wo lange Zit bruucht worrè sin, un dè abgleitetè Bauartè WA 350 (DR) un S700 (DB) lyt si bi öppè zwei Sekundè. Neueri Bauartè wiè d S700K (Siemens) odder L826H (Thales) bruuchèd wegè dè erforderlichè höchèrè Stellchräft für d Weichè mit großè Radiè un schwèrè Schinnèbrofyl un wegè dè Voschleißreduzyrung öppè sechs Sekundè.

Für Rangyr- un bsunderi Ablaufweichè vo dè èrschtè Stafflè vo Ablaufbärg wörrèd sognannti "Schnèllläuferaadryb" ygsetzt. Sèlli Aadryb, wo i dè Reglè vo Einheitsweichèaadryb abgleitet sin, unterscheidè sich vo sèbbè durch è gringer untersetztes Vorgelege un èn Gedrybeblogg, wo sich nu 180° statt 270° drüllt. Dè Stellwäg isch entschprèchend gringer. In Vobindung mit ènèm Weichèvoschluss, wo druff abgschtimmt isch, bedrait d Umschtellzit von èm Schnellläuferaadryb nu öppè 0,6 Sekundè. Schnellläuferaadryb sin bi Weichè, wo i dè Zugfaarschtrõßè ligèd, nit zuèglõ.

I mengè Länder isch a jeddèrè Weichè zwǜschè dè Zweiggleis è Gränzzeichè aabrocht, wo d Stell kennzeichnè duèt, wo diè beidè Zweiggleis dè Mindeschtgleisabschtand erreichè düèn, also diè beidè Lichtruumbrofyl zämmèdröffèd. Bis zuè sèllèrè Stell cha nè Zweiggleis bsetzt syy, demit im andrè Zweiggleis no Faarzüüg faarè dürfèd bzw. durrè chömmèd.

Drübber usè chan au è Weichèheizung installyrt syy. Dè Umschtellvorgang von èrè Weichè cha bi kaaltèm Wetter villfach schwèrgängig wörrè: Asè cha dè Schnee d Weichèmechanik bhinderè, d Weichenzungè cha a dè Baggèschinnè feschtfryrè, odder Iisblögg vo Züüg chönnèd i s Voschlussfach un/odder d Zungèvorrichtung keiè. Drübber usè cha d Riibung vo dè Gleitschtuèlblattè höcher wörrè. È Weichèheizung vohinderèt i vill Fäll sèlli Brobleem. Si isch im Zungèberych un im Berych vo dè beweglichè Härzschtugg montyrt un söll è Zämmèfrǜrè vo dè beweglich Deil (Zungè un Baggèschinnè), abber au s Blockyrè wègèm Schnee un Iis vohindèrè.

Alli hüt ybautè Weichè wörrèd im Weichèwärch vorgfertigt, widder zerlait, uff d Bauschtell dransportyrt un dört uff ènèrè freyè Flächi (Zungèberych, Mittelberych un Härzschtuggberych) nòmmòl vormontyrt. Nõch Möglichkeit wörrèd dõdeby au Voschlüss, Aadryb, Übberdragungsdeile un Zungèbrüèfkontägt mit ybaut. D "Weichègroßdeile", wo asè zämmèbaut worrè sin, wörrèd denn mit èm Weichèbaukran ybaut, uusgrichtet, gschotterèt, gschtopft un voschweißt. In è baar Fäll wörrèd d Weichègroßdeile schu im Weichèwärch komplètt (mit odder ooni Zuèsatzuusrüschtungè wiè Aadryb, Übberdrägungsdeile, Weichèheizungè usw.) vorgfertigt, vormontyrt un chönnèd sofort ybaut wörrè. Si wörrèd mit Lkw odder Weichèdransportwägè zuè dè Bauschtell brocht un mit Hǜlf von èm Kran odder ènèm spezièllè Weichèdransport- un Ybaugräät ybaut. Bevorzugt wörrèd Chrützungsweichè sowiè Weichè mit großè Radiè un uffwändigè Übberdrägungsdeile uff sèlli Wys aaglifèrèt. D Vormontagequalidät im Weichèwärch übberdrǜfft sèlli uff dè Bauschtell dütlich. Èn witterè Grund für d Aaliferung im vormontyrtè Zuèschtand isch èn fäälendè Vormontageblatz i dè Bauschtellènôchi. Um s Faarzüügumgränzungsbrofyl yzhaaltè, wörrèd d Ladeflächi vo dè Weichèdransportwägè für d Faart schräg gschtellt. Weichèdransportwägè sin bi nèm Huufè Baanvowaltungè ygschtellt.

Wenn s gnuèg Zit git, isch es au normal, Weichè am Ybauört i dè Gleisluggè („im Loch“) z montyrè. Bi Weichè i dè feschtè Faarbaan isch d Montage am Ybauort nötig, nõchdèm d Faarbaanblattè bedonyrt worrè isch.

S Weichèwärch Wittè isch diè einzig Broduktionsschtätti vo dè Dütschè Baan für Ysèbaaweichè. D Dütsch Rychsbaan hèt Weichèwärch in Kirchmöser un Gotha bedribbè, wo hüt èbbèso zuè dè Voestalpine BWG GmbH ghörèd wiè s 1920 gründete Weichèwärch Butzbach. Voestalpine BWG bschäftigt 750 Lüt. Voestalpine hèt d "Butzbacher Weichenbau Gesellschaft" (BWG) 2003 übbernõ.

Diè früènère Obberbauwärchschtatt z Hägèdorf, hüt SBB Baantechnig-Center Hägèdorf, isch s einzige Wärch i dè Schwiz, wo serièmäßig Weichè hèrschtellè duèt. S isch zwar im Bsitz vo dè SBB, stellt abber au Weichè für anderi Baanvowaltungè hèr (inkl. Schmalschpur- un Zaaradweichè). D Regèlweichè volôn s Wärch hüt i dè Regèl, wenn s gòt, zämmèbaut uff dè Weichèdransportwägè.

Uff èm Netz vo dè Dütschè Baan sin 2012 öppè 1750 Weichè neu gmacht worrè.

In èrè eifachè Weichè zweigt èn "Zwyggleis" von èm "Stammgleis" ab. Isch s Stammgleis graad, sait mò irè è graadi Weichè. Wenn au s Stammgleis krümmt isch, nènnt mò sèlli Weichè "Bogèweichè". Isch s Stammgleis i diè glych Richtung bogè wiè s Zwyggleis, handlèt s sich um è "Innèbogèweichè". Isch sèll Stammgleis im Zweiggleis entgegègsetzt bogè, bezeichnèt mò d Weichè als "Ußèbogèweichè".

Git s è baar Zweiggleis uff beidè Sitè vum Stammgleis, so sait mò sèllèrè Weichè è Doppelweichè; gebrüüchlicher isch dè Nammè Dreiwägweichè. Sèllè blatzschparendè Weichètǜp git s abber nu nò seltè. È sǜmmetrischi Doppelweichè isch è klassischi Dreiwägweichè un no vill seltèner, well s dõdefür bsunderi, dünni un dõdemit empfindlichi Zungè sowiè bsunderi Stellvorrichtungè bruucht. Bsunders a dè Stellvorrichtungè isch s Vohindèrè vo glychzitig abzwygendè Zungè, wo zwangsläufig zuè nèrè Entgleisung füürè würded. D Dreiwägweichè wörd hüt im Berych vo dè Ysèbaan vomuètlich gar nǜmmi ybaut. Bi Strõßèbaanè isch si abber nõch wiè vor normal, i dè Reglè wörd denn èi Zungè vor diè ander vorzogè, um düèri Sonderbaudeil z vomydè.

Bi dè Dütschè Baan AG sin d Weichè gnormt un chönnèd in yrer Bezeichnung folgendi Aagabè enthaaltè (am Byschpill ""):

Folgendi Bauartè für "eifachi Weichè" (Regelweichè) git s im Netz vo dè Dütschè Baan AG:

Weichè mit Ändneigung chlyner wiè 1:9 (sognennti "Steilweichè") söllèd uss Voschlyßgründ vomiddè wörrè, irè Ybau isch im Einzelfall gnemmigungspflichtig.

Bogèweichè (mit Uusnaam vu dè bsunders sǜmmetrischè Ußèbogèweichè "sym. ABW 215") wörrèd nit wiè Regèlweichè gmacht, sondern durch Vobygè us graadè Weichè umgmodlèt. Witter wiè bis zuè dè Sǜmmetry söttèd Weichè nit bogè wörrè. D Längèänderungè, wo us èm Bǜègè resultyrè duèt, wörrèd i dè Zwǜschèschinnè uusglichè, dõdemit bliibèd d Großdeil (Zungè, Härzschtugg) uusduuschbar. Abhängig vom Radius vo dè beidè Sträng änderèt sich bim Biègè diè jewyls zuèlässigi Gschwindigkeit.

Dè Begriff Y-Weichè findet mò öfters im Zämmèhang mit Modellbaan-Gleis, hèt abber kei begrifflichi Entschprèchung i dè Fachterminologiy vo dè Ysèbaan. Datsächlich chunnt è sǜmmetrischi Ußèbogèweichè "sym.ABW215" in öppè dèm, wa dè Modellbaaner drunter voschtòt. Allerdings unterlyt diè sym.ABW215 i dè Realidät dè Yschränkung, dass si i dè Reglè nit in Streggègleis nit vorchunnt, sondern nu in Abschtellgleis un Rangyraalaagè. Sèlli Weichè git odder hèt si nu gää in ältèrè Ablaufaalaagè bsunders z Frankrych, wo uff chürzeschtem Wäg vill Gleis z vobindè gsi sin un wo s für dè Ablaufbedryb wichtig isch, dass möglichscht alli Ablaufwäg durch diè glych Aazaal vo Weichè un Bögè gän. Sèbb Zyl wörd hüt durch mèngi Gleisbündel nõch èm Ablaufbärg mit je ca. acht Gleis erreicht. I sèllèm Fall sin d Weichè asè aagordnèt, dass nõch dè èrschtè Weichè zwei, denn vyr un schlièßlich acht Gleis näbbènand un fascht sǜmmetrisch aagordnèt ligèd.

È "eifachi Chrützungsweichè" (EKW) isch è Chrützung, wo durch Weichè so ergänzt worrè isch, dass zmindescht in einèrè Faartrichtung dè Übbergang von eim Gleis uffs andre möglich isch (au "halbè Ängländer" benamst). È "doppelti Chrützungsweichè" odder "Doppelchrützweichè" (DKW) macht dè Übbergang in beidi Richtungè möglich. Sèlli Weichè wörrèd bi Neubautè uffgrund vum höchèrè Voschleiß nu no in Uusnaamefäll zum Byschpill bi beängtè Vohältnis ybaut. È dritti Variantè isch d "Weichèvoschlingung". Si entschtòt, wenn bi nèrè doppeltè Chrützungsweichè eini vo dè beidè graade Sträng wègglõ wörd. Dõdurrè kaièd au d Doppelhärzschtugg èwäg. Sèlli Obberbaukonschtruktion isch abber zimli seltè.

Bi beidè Tǜpè wörd zwǜschè dè Chrützungsweichè mit innèligendè Zungè (Bauart, wo am meischtè vorchunnt, wegè yrer früènèrè Hüfigkeit im britischè Netz au "Ängländer" dauft) un sèllnè mit ußèligèndè Zungè (öfter als Sischteem "„Bäseler“" benamst) unterschiddè. Diè ußèligèndè Zungè machèd größeri Bogèradiè un dõdemit höcheri Gschwindigkeitè möglich, sin abber wegè dè erforderlichè Meefachhärzschtüggle no uffwèndiger.

Bi bsunders ängè Gleisvohältnis wörrèd "Doppelchrützungsweichè mit Bogèylauf", vo dè Schwyzer Bundesbaanè (SBB) als "voschteilti DKW" benamst, ybaut. Bi sèbbè üßerscht seltènè Weichè isch d Baggèschinnè im Berych chrümmt, wo d Weichèzungè aalyt, dört wörd d Weichèneigung größer. Well im Johr 2017 z Lozärn un z Basel Reisezüüg uff DKW mit Bogèylauf entgleist sin, hèn d SBB diè kritischè Weichè uusduuscht un d Gleisgeometry aabasst.

Chrützungsweichè hèn drei Nõchdeil: Zum eintè sin si dürer un uffwèndiger als zwei eifachi Weichè, au isch bi innèligèndè Zungè im Regèlfall kein Blatz, um jeddi Zungè mit eim eignè Voschluss un Zungèbrüèfer uuszrüschtè. Näbbènand ligèndi Zungè wörrèd mit Kuppelschtangè vobundè, a diè Zungè, wo nit mit ènèm Voschluss uusgrüschtet isch, wörrèd d Zungèbrüèfer- odder Rigelschtangè aaghängt. Bsunders doppelti Chrützungsweichè mit Voschlüss a dè Innèzungè sin semper gegè Längswandèrè vo sellnè Innèzungè. Ußerdèmm isch è vollschtändiges Unter- bzw. Nõchschtopfè von èrè EKW/DKW nu schwèr möglich, well a mengè Stellè d Stopfpickel wegè dè Blatzvohältnis nit ydauchè chönnèd. Chrützungsweichè wörrèd hüt nu no bi stark beängtè Blatzvohältnis im Gleisblaan belõ bzw. neu ybaut. Well vorhandèni Chrützungsweichè nõch Möglichkeit durch eifachi Weichè ersetzt wörrèd, nimmt iri Zaal toujours ab.

Bi dè hèrkömmlichè Weichè wörd s Rad i dè Härzschtuggluggè kurzzitig nit gfüürt ("füürungslosi Stell"). D Spurfüürung wörd vo dè Radlenker gwôrleischtet, wo uff d Rüggflächè vo dè Räder a dè gegèübberligèndè Schinnè wǜrkèd. Wenn uff èrè Streggi Faarzüüg mit unterschydlich breitè Spurchräntz un dõdemit unterschydlichè Rüggflächèabschtänd ygsetzt wörrèd (z.B. Strõßèbaanfaarzüüg uff Ysèbaaschtreggè), cha sèlli Lösung nit ygsetzt wörrèd. Weichè für dè Hochgschwindigkeitsvokeer (Schnellfaarweichè) hèn uffgrund vom flachè Chrützungswinkel zimli langi Härzschtüggle un Härzschtuggluggè. Würd mò gwöönlich konschtruyrti Härzschtüggle bruuchè, denn müèßt d Lascht vo dè denn zimli langè un dünnè Härzschtuggschpitzè un vo dè nõch ußè wègfüürendè Flügelschinnè mit jetzt ganz chlynè Kontagtflächè drait wörrè, wa zuè starkè Voschlyßerscheinungè füürè un d Laufsicherheit beydrächtigè würd.

In beidè Fäll wörrèd Weichè mit beweglichè Härzschtüggle ygsetzt, für wèlli s zwei unterschydlichi Uusfüürungsartè git:


In beidè Fäll wörd d Härzschtuggluggè zuè gmacht. D Spitzè vum Härzschtugg muè kei Lascht mee drait un isch lycht abgsénkt. Siè diènt nu noch dè sitlichè Füürung. Sèbbi isch dõdemit unterbrèchungsfrey, sodass Radlènker nit bruucht wörrèd. Dõdemit kait au "Schlag" èwäg, wo bi höchèrè Gschwindigkeitè uaagnääm isch, wenn dè Radsatz a dè Radlènker aalauft, wa uffgrund vum Sinuslauf vo dè Ysèbaaradsätz uuvomydbar isch.

Au bi villbfaarènè Weichè un Chrützungè wörrèd mèngmòl beweglichi Härzschtüggle ybaut, sèlbscht wenn sèll uss geometrischè Gründ nit uubedingt nötig gsi wär. Dè Grund lyt dõ vor allem im wesèntlich gringèrè Voschlyß vo dè luggèlosè Schinnè, wo d Meekoschtè für dè zuèsätzlichè Aadryb uffwigèd.

Èn wittèrè Grund isch s Vokeerè vo Faarzüüg mit unterschydlichè Radreifè- un Spurchrantzformè. Tǜpisch dõdefür isch dè Mischbedryb vo Strõßèbaa- un Ysèbaafaarzüüg uff èm glychè Gleis. Wegè m größerè Rüggflächèabschtand von èm Strõßèbaanradsatz un dè i dè Regèl schmòlerè Laufflächè isch è sicheri Füürung durch dè Fèrnbaanradlenker un au s Übberlaufè vo dè Härzschtuggluggè nit gwôrleischtet. Gut sichtbari Byschpill sin d Strèggè Wyn Philadelphiabrugg–Baddè vo dè Lokalbaan Wyn-Baddè, diè Strèggè vo dè Köln-Bonner Stadtbaan, wo im Mischbedryb gfaarè wörd, un im Zug vo dè Linniè 7, 16 un 18 ligèd, sowiè d Baanschtrèggi i s Zwickauer Zèntrum.

Au ußerhalb vo Dütschland hèt s söttigi Weichè gää, z.B. bi dè 1927 von èrè Lokalbaan zuè nèrè Strõßèbaan umbautè Linniè 11 vo dè HTM (Den Haag, Holland). Diè ganz Linniè isch mit Weichè mit beweglichè Härzschtugg uusgrüschtet worrè, um d Induschtrybedryb bis Scheveningè mit Ysèbaawägè bediènè z chönnè. Dè letscht Güèterzug isch uff sèllèrè Strèggi im Johr 1974 gfaarè. È baar Weichè exischtyrèd no hüt, wörrèd abber bim Uuswechslè vo Weichè durch reguläri Weichè mit Strõßèbaamaaß ersetzt.

Uff beweglichi Härzschtüggle cha mò niè druff faarè, wenn mò si i dè falschè Laag befaarè duèt, chunnt s i jedèm Fall zuè Schäddè.

Als "Schnèllfaarweichè" wörrèd Weichè mit ènèrè hochè Zweiggleisgschwindigkeit benamst. Durch beweglichi Härzschtugg wörd è durchgängigi Faarflächi hèrgschtellt, zimli schlanki, lang uuslaufendi Zungè söttèt diè resultyrendè Chräft vom Zugglè (bim Drübberfaarè) vomindèrè. Durch diè lang uuslaufendè Zungè sin mèngi Chraftaagriffspüngt nötig.

Diè Neubauschtrèggè z Dütschland bruuchèd sit dè früènèrè 1970er Johr neui Weichèkonschtruktionè, wo dè höchèrè phǜsikalischè Beaaschpruchungè grächt wörrè hèt chönnè. Znägscht isch diè zuèlässigi Gschwindigkeit im Mittelpungt vo dè bedryblichè Aaforderungè. Well bi sèltè bruuchtè Gleiswechsèl nu s graade Stammgleis mit hocher Gschwindigkeit befaarè wörd, isch mò am Aafang dèvò uusgangè, dass eifachi Weichè vo dè Form EW 60-1200-1:18,5 mit feschtè Härzschtugg langèd, sèllèwäg isch diè Bauform i dè Übberleitschtell vo dè èrschtè dütschè SFS Hannover-Würzburch übberwigend zum Ysatz chò.

Für langi Zit sin EW xx-1200-1:18,5 d Weichè mit dè högschtè Zweiggleisgschwindigkeit bi dütschè Baanè gsi. D DB hèt bis Mitti vo dè 1970er Johr zwei Bauartè vo Härzschtugg mit beweglicher Spitzè entwicklèt: glènk- un fèddèrbeweglich. Beidi wörrèd in insgsamt 32 Weichè uusprobyrt. Für hochi Gschwindigkeitè sin d Weichè EW 60-1200-1:18,5 (für 100 km/h im Zweiggleis, in je einèrè Uusfüürung für beidi Härzschtugg-Konschtruktionè) un d EW 60-2500-1:26,5 mit fèddèrnd-beweglicher Spitzè (Zweiggleisgschwindigkeit 130 km/h) entwicklèt worrè.

Als Schnellfaarweichè, wo auch im Abzwyg für höcheri Gschwindigkeitè geignèt isch, hèt s i dè Aafangszit nur d EW 60-2500-1:26,5 (zuèlässigi Gschwindigkeit im Abzwyg 130 km/h) gää, wo wegè dè geometrisch bedingtè großè Härzschtuggluggè vo Aafang aa übber è beweglichi Härzschtuggspitzè vofüègt hèt. Si hèt sich dõhèr z. B. i dè SFS Hannover-Würzburch für dè Abzwyg Sorsum (vo un nõch Hildesheim) geignèt, wo dè wittere Bogèvolauf sowiso nu è Gschwindigkeit vo 130 km/h möglich gmacht hèt.

Anderi Abzwyg, wo mit no höchèrè Gschwindigkeitè drübber gfaarè hèt söllè, hèn no längeri Weichè bruucht. Asè sin i dè SFS Monnèm-Stuègètt èrschtmòls diè (zwei voschiddèni Radié uffwysendè) "Korbbogèweichè" EW 60-7000/6000-1:42 un EW 60-6000/3700-1:32,5 ybaut worrè. Si hèn nit nur beweglichi Härzschtugg, sondern au erheblich längeri Weichenzungè un dõdurch meereri Aadryb vobasst chriègt.

Weichèlatärnè sin vom Grundsatz hèr nu no dört notwèndig, wo ooni technisch gsicherti Rangyrfaarschtrõßè rangyrt wörd un s Personal dè ygschtellte Faarwäg erkennè chönnè muè. Abwychend dèvu vofüègèd d Schnèllfaarweichè mit beweglichè Härzschtuggspitzè zuèsätzlich immer no übber (meereri) hèrkömmlichè Weichèläternè, um dè Inschtandhaltungspersonal è Ruggmeldung übber diè sǜnchroni Stellung vo Zungè un Härzschtuggspitzè z biètè.

Folgendi Bauartè für "Schnèllfaarweichè" (Regelweichè) git s im Beschtand vo dè Dütschè Baan AG, konzipyrt für diè èrschtè dütschè Schnellfaarschtrèggè SFS Monnèm-Stuègètt un SFS Hannover–Würzburch:

Bi Korbbogèweichè fangt dè Bogè a dè Weichèzungè mit èm größerè Halbmesser (bi dè "EW60-7000/6000" mit 7000 Meter), um denn öppè zuè dè Weichèmitti hy in èn chlynèrè Halbmesser (dõ: 6000 Meter) übberzgää. Nõch èm Härzschtugg schlièßt sich im Abzwyg èn Übbergangsbogè aa, wo s Gleis widder i d Graadi füürt. Dõhèr chönnèd Korbbogèweichè bi streggèüblichem Gleismittèabschtand nit in Übberleitschtellè ygsetzt wörrè.

"Klothoidèweiché" sin è neui Bauwys vo Schnèllfaarweichè. Irè Chrümmungsvolauf nǜmmt linear zuè un diènt ènèrè ruggfreyè Faardǜnamik. Dõdeby sinkt dè Radius vum abzwygendè Strang i dè geometrischè Form von èrè Klothoidè kontinuyrlich ab. Dè Rugg bim Gleiswechsèl, wo für d Faargäscht unaagnèèm isch, isch sèllèwäg vill sampfter wiè bi dè dèvor gängigè Korbbogèweichè, ußerdèmm isch dé Voschliiß gringer.

Im Netz vo dè Dütschè Baan sin Klothoidèweichè in größerer Stüggzaal èrschtmòls uff dè SFS Hannover-Bèrlin ygsetzt worrè, wo im Septembèr 1998 in Bedryb gangè isch.

Diè längschté (169,2 Meter) un im abzwygendè Strang schnèllschtbefaarbarè Klothoidenweichè z Dütschland sin im Januar 1998 im Baanhof Bitterfäld a dè Baanschtrèggi Bèrlin-Halle ybaut worrè. In südlicher Richtung zwygt dõ dè Streggèascht gu Halle vom Streggèascht gu Leepzisch ab. Dié konschtruktyv zuèlässige Högschstgschwindigkeitè vo dè Weichè (Modèl "EW60-16000/6100-1:40,15-fb") bedrait für s Stammgleis 330km/h un für s abzwygende Gleis 220km/h. Im Regèlbedryb sin abber nu bis zuè 200km/h zuèglõ. Im Raamè vo dè Weichèerneuerung isch d Weichè 3 anno 2018 durch è konventionèlli Korbbogèweichè ersetzt worrè, well d Meekoschtè für d Klothoidèweiché nimmi nõch dè LuFV nǜmmi dinnè gsi sin.

Bauartè für "Klothoidèweichè" im Bschtand vo dè Dütschè Baan AG, konzipyrt für neui Schnellfaarschtreggè:

Nu diè chürzèrè Klothoidèweichè "EW 60-3000/1500" un "EW 60-4800/2450" wörrèd bi streggèüblichem Gleismittèabschtand i dè Übberleitschtellè bruucht, well d Übberleitung i dè Gegèbogè bi dè längerè Weichè mee Abschtand bruucht.

Au im Fall von èm zuè steilè Härzschtuggwinkel kait dè Radsatz i d Luggè zwǜschè Spitzè un Flügelschinnè. Söttigi gächi Chrützungswinkl drèttèt normalerwys nu bi Gleis uff, wo mit gringè Gschwindigkeitè befaarè wörrèd (Induschtryaaschlüss, Strõßèbaanè etc.), wörd i sèllèm Fall meischtens è Härzschtugg mit "Flachrillè" ybaut. Dõdeby lauft s Rad kurzzitig uff èm Spurchrantz un wörd uff disèll Art übber d Luggè drübber gschürgèt. Söttigi Härzschtugg hèn èn größerè Voschleiß, well d Ufflageflächi vum Spurchrantz dütlich chlyner isch wiè diè vo dè Laufflächi.

È "Ruggfallweichè" gòt nõch èm Ufffaarè selbschtdätig in d Urschprungsschtellung zrugg. Ruggfallweichè wörrèd hüfig a eingleisigè Streggè ygsetzt, z. B. im Zugleitbedryb. In Baanhööf mit mindeschtens zwei Ruckfallweichè sin Zugchrützungè ooni Weichèbediènung möglich. È Ruggfallweichè wörd mit èrè Handschtellvorrichtung in èrè Stellung feschtghaaltè. Sèlli Handschtellvorrichtung wörd durch è Weichèbockschloß voriglèt un gegè unbefuègtes Umlegè gsicherèt. Si isch mit dè Schièberschtangè durch è Fèddèrglièd statt ènèrè Bockschtangè vobundè. Bim Ufffaarè vom Härzschtugg hèr druggt dè Spurchrantz vo dè èrschtè Achsè d Zungè i diè gwünschti Laag. Dõdeby wörd d Ruggschtellfèddèrè im Fèddèrglièd gschpannt. Nõch èm Freyfaarè vo dè Zungèvorrichtung „fallt“ si, nõch èrè Vozögerung von è baar Sekundè, vo dè Féddèrchraft vo dè ölgdämpftè Ruggholfèddèrè aadribbè, widder in iri Grundschtellung zrugg, dõhèr d Bezeichnung "Ruggfallweichè". È Ruggfallweichè lòt sich zum Rangyrè odder im Fäälerfall wiè nè gwöönlichi ortsgschtellti Weichè mit èrè Handschtellvorrichtung umschtellè. Zuè dè Übberwachung vo dè korrèktè Endlaag vo dè Ruggfallweichè un eventuèll vum Voschluss i dè Schlüsselabhängigkeit isch è Übberwachungssignaal Ne 13 vor dè Weichèspitzè uffgschtellt, wo von èm Zungèbrüèfkontagt gschtüèrèt wörd. Lyt d Ruggfallweichè i dè Ändlaag vo dè Grundschtellung, zeigt s Übberwachungssignaal è wyßes Licht übber èm orangè waagerächtè Streifè un èm wyß-orangè schräg gschtreiftè Maschtschild, wenn d Ruggfallweichè nit i d Ändlaag chò isch, gòt s Licht uus. In aaltè Aalaagè chönnèd no andri Signalisyrungè vorchò.

In Strõßèbaannetz isch dè Ybau vo Ruggfallweichè (hüfig als "Fèddèrweichè" benamst) bi Uusweichè normal. Si wörrèd bi Faartè vom Härzschtugg uus blaanmäßig durch jeddi Achsè (bzw. Drèègschtell) uffgfaarè un kaièt nõch èm Durrèfaarè sofort widder i d Grundschtellung zrugg. Dõdurch entschtòt unter eim Wagè kurzzitig è „falschi“ Weichèschtellung.

Luèg au: Sandgleis

È Sandweichè hèt Weichèzungè, wo sèllnè vo èrè eifachè Weichè nôch chömmèd, nu hört dè abzwygendè Strang schu vor èm Härzschtugg in èm Sandköfferle uff. S gòt dört um è spezièlli Bauform vo dè Schutzweichè. Entlaufeni Wagè in Baanhööf mit Gfäll sin durch Sandweichè in èn Gleisabschnitt glènkt worrè, wo mit Sand gfüllt gsi isch. Hüfig hèt sèll Vofaarè abber zu Entgleisungè gfüürt, well dè Radsatz im Sandbett kei Füürung mee hèt, sèllèwäg wörd au i dè Schwiz dè Begriff "Entgleis"-, in andrè Länder "Entgleisungsweiché" für d Sandweichè bruucht. Sandweichè wǜrkèd dõdemit äänlich wiè Gleisschpèrrè un diènèd wiè sèlli als Flankèschutzyrichtung, hèn abber au in Gleis ybaut wörrè dürfè, wo vo Züüg befaarè worrè sin. Sandweichè odder Sandgleis wörrèd hüt nu no seltè ygsetzt, z. B. im Bhf. Drèsdn-Fridrichschtadt.

Bi dè Schleppweichè wörd diè gsamti Faarbaan voschwènkt, s git bim hèrkömmlichè Zweischinnègleis keini durchlaufendè Ußèschinnè. D Weichenzungè sin dõ graad un a dè Weichèspitzè beweglich glagerèt, d Stellvorrichtung lyt am innerè Änd vo dè Weichèzungè un voschièbt d Schinnè uff dè graade odder dè abzwygènde Strang. A dè Stell von èm Härzschtugg hèn Schleppweichè, wo Faarzüüg mit Doppelschpurchrantzräder drübber faarèd, è Schinnèschtugg, wo mò drüllè cha un i dè Schinnèschtrang innè drüllt wörd, wo drübber gfaarè wörrè soll.

Diè èrschtè Ysèbaaweichè sin Schleppweichè gsi. Well s Faarè mit höchèrer Gschwindigkeit nit sicher möglich gsi isch, sin si bi dè Ysèbaanè gly èmòl durch anderi Bauformè uusduuscht worrè. È Ysatzgebièt sin hüt no Bärgbaanè, wo us Sicherheitsgründ doppelti Spurchräntz hèn odder mit Zangèbrèms uusgschtattet sin. È bekannts Byschpill dõdefür isch d Linzer Böschtlingbärgbaan, wo bis zu yrèm Umbau i dè Johr 2008/2009 mit Schleppweichè uusgschtattet sin. Au bi Fäldbaan sin noch voeinzelti Exèmblaar aazdrèffè.

Sit 1999 setzèd d Rigi-Baanè neu entwicklèti, als Fèddèrweichè benamsti Zaanschtangèweichè yy, i dènnè s Gleis vo dè eintè Ändlaag i diè anderi an èrè definyrtè Kurvè nõch gebogè wörd. D Konschtruktion hèt wènniger beweglichi Deil wiè è normali Zaanschtangèweichè un bruucht kei Weichèheizung.

Schinnèbundèni Vokeerssischteem, wo nè Gleissischteem hèn, wo vom hèrkömmlichè Zweischinnègleis abwychè duèt, un dennè iri Faarzüüg um dè Faarwäg ummè griifèd odder i s dè Faarwäg innè luègèt, bsunders also alli Artè vo Einschinnèbaanè un Hängebaanè (z. B. Allwägbaan, Wupperdaler Schwebebaan odder Magnetschwebebaanè) sin uff d Vowendung vo langé Schleppweichè aagwisè. Schleppweichè vo Einschinnèbaanè sin sowoll vom Bau hèr uffwändiger wiè au im Bedryb vill zitaufwändiger un schwèrfälliger wiè Zungèweichè. Asè bruuchèd si öppè diè acht- bis zeefachi Zit von èrè Zungèweichè für s Umschtellè. Dõdurrè isch d Faarwägbildung un -ufflösung vill langsamer un dõdemit au d Streggèkapazidät gringer als bi dè Zweischinnèbaan. Sèll isch èn wesèntlichè Grund, dass solchi Sischteem singuläri Inselbedryb bliibèd un sich nit zum Netz witter entwicklèt hèn.

Au Faardròòtweichè für dè Trolleybusbedryb wié au in Trambaannetz mit Stangèschtròmabnämmer fungtionyrèd nõch èm Brinzyp vo dè Schleppweichè.

Zungèlosi Weichè wörrèd am Aafang un am Änd von èm Drei- odder Vyrschinnègleis ygsetzt. Ob d Weichè im graadè odder im abzwygendè Strang bfaarè wörd, hängt vo dè Spurwitti ab. Zungèlosi Weichè hèn è Härzschtugg, Flügelschinnè un è baar Radlenker. Um dè Durchlauf vo dè Spurchräntz durch diè möglichscht chlyni Luggè im gmeinsam bruuchtè Strang z garantyrè, sin si au uff dè Ußèsitè vo dè Faarschinnè nötig. Zwygt s Schmalschpurgleis uff dè andrè Sitè vum gmeinsamè Strang ab sowiè generèll bi dè Uffdrènnung von èm Vyrschinnègleis isch zuèsätzlich è Doppelhärzschtugg notwèndig. Bi früènèrè Rösslistrõßèbaanè sin au Weichè ooni Zungè zum Ysatz chò, woby durch d Zugrichtung vum Roß d Faartrichtung bschtimmt worrè isch.

È Sonderform vo dè zungèlosè Weichè isch d Zungè- un härzschtugglosi Aabindung (ZHA), wo abber nit Weichè heißè duèt, un in weichèlosè Gleisaaschlüss bruucht wörd. Dõdeby sin diè beidè Schinnè vum Hauptgleis durchlaufend, s abzwygende Gleis abber unterbrochè. Isch dè Abzwyg z bediènè, müèn d Schinnè s Hauptgleises abdrännè, in Richtung vum abzwygendè Gleis umbogè un mit sèllèm volascht wörrè. Nõch dè Bediènung wörrèd d Schinnè widder zruggbogè un mit èm Hauptgleis voschweißt. Sèlli Art vo Abzwygung wörd bi üßerscht seltè bruuchti Aaschlüss bruucht, z. B. bi Umschpannwärch für Trafodranspört. S Uffdrènnè un Widdervoschweißen isch günschtiger wiè-nè normali Weichè z yzbauè un z unterhaltè. Byschpill z Dütschland findet sich bi Langèfäld im Rhyland , uff dè Neubauschtrèggi am Abzwyg zum Umspannwärch Erfurt-Vyselbach , a dè Abzwygschtell Saalbach vo dè SFS Monnèm-Stuègètt i dè Vobindungskurvè gu Karlsruè sowiè im Bhf. Rohrbach .

È "Kletterweichè", au "Ufflegweichè" dauft, wörd übblicherwys nu bi Strõßèbaanè un Feldbaanè ygsetzt. Si wörd behelfsmäßig meischtens wègè Bauarbètè uff s volaite Gleis glait, um Züüg uff è andres Gleis übberzleitè. D KletterweichÈ bschtòt dõdèzuè us fescht mitènand vobundenè Schinnèbrofyl. Übber abgflachti Ändè chönnèd d Züüg uff d Behelfsweichè druff faarè un umglaitet wörrè.

Im Volauf vom Drei- odder Vyrschinnègleis ligèndi Weichè sin Spezialkonschtruktionè mit zmeischt è baar Härzschtüggle. D Zaal vo dè Härzschtüggle, wo bruucht wörrèd, isch abhängig vo dè Art vum Meerschinnègleis. Au d Laag (Sitè) vo dè schmalerè Spur innerhalb von èm Dreischinnègleis wǜrkt sich sèllèwäg uus. Ußerdèmm git s Unterschyd wèg dè Art vum abzwygendè Gleis. Dõ cha s sich entwedder um eini vo dè beidè Spurwittè odder au um è Meerschinnègleis handlè.

Bi Zaaradbaanè sin, au un graad im Hybligg uff d Bauart vo dè Weichè, zwei grundlegènd unterschydlichi Sischteem aazluègè. Einersits git s Zaaradbaanè, wo d Zaaschtangè obberhalb vo dè Fahrschinnè lyt, anderersits söttigi, wo d Obberkantè vo dè Zaa- un Faarschinnè i dè glychè Höchi ligèd. Bi dè èrschtèrè isch es möglich, dass d Faarzüüg, wo mit Zaaräder uusgrüschtet sin, au konventionèlli Weichè befaarèd, well d Zaaräder au im ungünschtigschtè zuèlässigè Voschliißzuèschtand übber dè Schinnéobberkantè ligèd. Byschpill dõdefür sin d Streggè mit Adhäsions- un Zaaschtangèmischbedryb wiè bi dè schwyzer Matterhorn-Gotthard-Baan (MGB, früèner FO un BVZ). Zaanschtangèweichè chönnèd bi söttigè Baanè durch rächt eifachi Klappkonschtruktionè glöst wörrè, bsunders, wenn sich s um s Abt-System mit zwei Lamèllè handlèt. Einzelni Lamèllè wörrèd denn übber d Faarschinnè gschobbè, ooni d Schinnè dèby z bewegè. Sèbbi eifachi Konschtruktionè sin abber nu denn möglich, wenn nit diè voll Chraft übber d Zaanschtangè übberdrait wörrè muè, byschpillswys in minimè Steigungè odder i dè Ebèni. Söttigi Weichè chömmèd bevorzuègt denn zum Ysatz, wenn mò sich z. B. in èrè Chrützungsschtation s Uus- un Widderyfaarè us bzw. i d Zaanschtangè erschparè möcht, well s zuè nèrè langsamè Faart füürt. Dè Vordeil vom Ybau vo konventionèllè Weichè wörd mit èm Nõchdeil ykauft: Bi Baanübbergäng im Zaaschtangèabschnitt sin entwedder uffwändigi technischi Lösungè für s Absènkè vo dè Zaaschtangè nötig, odder es entschtòt è Querwällè für dè Strõßèvokeer. Söttigi Querwällè wörrèd hüt generèll nǜmmi zuèglõ. E Byschpill für è absènkbari Zaaschtangè isch d Chrützung vo dè Strõß un dè Dampfbaan Furka-Bärgschtrèggi z Obberwald.

Im Fall von èrè nidrig ybautè Zaaschinnè nõch dè urschprünglichè Bauart Riggèbach, wiè s z. B. z Stuègètt bi dè Zaaradbaan vo dè Stuègètter Strõßèbaanè AG dè Fall isch, sin niveauglychi StrõßèchrützungÈ unbrobleematisch, well diè Spaltè, wo bi dè üblichè Zaandeilungè nit breiter wiè bi Schinnèrillè wörrèd un kei Höchèdifferänzè im Strõßèplanum aufdrèttèd. Im Gegèzug isch mò abber bi Weichè zwungè, sowoll d Zaaschtangè wiè auch d Laufschinnè mit beweglichè Stüggle uuszschtattè, wo zämmè mit dè Weichèzungè umgschtellt wörrèd, well d Zaaräder, wo unter d Schinnèobberkantè langèd, suscht mit dè chrützendè Zwǜschèschinnè zämmè dätschè dätèd.

Bi reinè Zaaradbaané, wo d Drybfaarzüüg keini Adhäsionsdrybwärch hän, isch mò uff Weichè aagwisè, bi dènnè d Zaaschtangè durrègfüürt isch.

Luèg au: Zungèweichè bi Zaaradbaanè un Fèddèrweichè bi Zaaradbaanè.

Bi Zaaradbaanè mit èrè Zaaschtangè Sischteem Locher sin wèg dè waagrächt ligèndè Zaaräder Chrützungè zwǜschè Faarschinnè un Zaaschtangè nit möglich, asè chömmèd normali Weichè nit in Frõg. Statt èrè Weichè wörrèd sognennti Gleiswender ygsetzt. Sèlli bschtôn uss ènèm Raamè, a wellèm uff dè Obbersitè è Gleis für dè graade Strang un uff dè Untersitè è Gleis für dè abzwygende Strang aabrocht isch. Dè Raamè cha in Richtung vo dè Gleisachsè um 180° drüllt wörrè, so sin in beidè Lagè Faarschinnè un Zaaschtangè durchgängig. Urschprünglich sin bi Zaaradbaanè nõch èm Sischteem Locher statt Weichè Schièbebünnè mit montyrtè Gleis ybaut gsi, wo dè graade un abzwygende Strang näbbèènand aabrocht worrè isch, dè ygsetzte Strang isch dõdemit durchgängig z befaarè gsi.

È Bogèdrèèschiibè isch è Drèèschiibè, wo è bogènes Gleis druff volait isch. Je nõchdem, wellè Bogèänd mò i dè Yfaartschtrang drüllt isch, zeigt s jewyls gegèübberligènde Bogèänd entwedder uff dè linke odder rächte Uusfaartschtrang. Bi Ysèbaanè sin Bogèdrèèschiibè ehnder theoretisch un wörrèd kaum bis gar nit bruucht, allerdings isch sèbbi Bauform d Standardweichè vo dè Lartigue-Eischinnèbaan.

È Bogèdrèèschiibè mit zwei sich chrützendè Gleis, wo eins graad un s ander im Bogè ybaut isch, isch im Baanhof Vitznau vo dè Vitznau-Rigi-Baan für d Aabindung vo dè Faarzüüghallè a beidi Baanschteiggleis zuèschtändig.

Luèg au: Abtschi Weichè

Diè Abtschi Weichè isch è Sonderkonschtruktion für Standseilbaanè, wo bi dè Uusweichschtell i dè Mitti vo dè Streggi bruucht wörd. D Weichè wyst keini beweglichè Deil uff, well d Seilbaanwägè durch Räder mit dopplètè Spurchräntz uff dè Ußèschinnè gfüürt wörrèd un uff d Räder a dè Innèschinné keini Spurchräntz hén.

In Strõßèbaanetz wörrèd zwei unterschydlichi Weichèkonschtruktionè ygsetzt. Bi sellnè Streggèabschnitt, wo im Strõßèplanum ligèd, wörrèd Weichè us Rillèschinnè bruucht. Im Radlenkerberych wörrèd d Rillè vo dè Rillèschinnè änger, bi ältèrè Bauartè wörrèd im Berych vo Flachrillèhärzschtüggle au Radlenkerschinnè mit Flachrillè ybaut. Strõßèbaatǜpischi Weichèaadryb für Rillèschinnèweichè ligèd meischtens zwǜschè dè Baggèschinnè. Well d Zungè i dè abzwygendè Stellung d Innèkantè d Rillè bildèd, isch dè Zungèuffschlag nu öppè so groß wiè d Rillèwitti un dõhèr dütlich chlyner wiè bi Ysèbaaweichè.

Strõßèbaaweichè, wo nit ydeggt uff èm Streggèabschnitt mit eigènem Gleiskörper ligèd, entschprèchèd i dè Regel sellnè Bauartè, wo bi Ysèbaanè üblich sin. Sichtbari Unterschyd git s bi dè Leit- un Rillèwittè vo dè Radlènker un Härzschtüggle wèg èm Radreifèbrofyl, wo ygsetzt wörd. Sèbbi sin bim klassischè Strõßèbaabedryb dütlich schmäler, d Radlènker gän ußerdèmm nit übber d Schinnèobberkanté vo dè Faarschinnè drübber usè. Strõßèbaaweichè chönnèd wesèntlich chlynèri Bogèradiè uffwysè. Chrützungsweichè sin bi Strõßèbaanè seltè. Wenn strõßèbaatǜpischi Weichèaadryb bruucht wörrèd, denn lyt dè Zungèuffschlag au bi Vignolschinnèweichè in èm Maß, wo bi Rillèschinnèweichè üblich sin.

I dè Vogangèheit sin bi vill Bedryb, z. B. z Leepzisch, Rillèschinnèweichè au uff eignèm Gleiskörper õygsetzt. Bi nèrè Weichè, wo nu deilwys im Strõßèruum lyt, isch èn Wechsèl vo Rillè- uff Vignolschinnè au innerhalb vo dè Weichè möglich, abber nit im Zungè- odder Härzschtuggberych.

Uff Gleis mit Mischbedryb vo Strõßè- un Ysèbaafaarzüüg wörrèd grundsätzlich reguläri Ysèbaaweichè bruucht. Söllèd Strõßèbaafaarzüüg ooni faarzüügsitigi Aabassungè vokeerè, sin Härzschtugg ooni Faarkantèunterbrèchung nötig. Möglich isch sèll durch beweglichi Härzschtuggschpitzè odder Flügelschinnè. Letschteri bruuchèd byschpillswys d Rhyuferbaan un d Lokalbaan Wyn-Baddè.

Rillèschinnè hèn ein durchlaufendè Spurkanaal. Deshalb sin bi Weichè im Strõßèplanum keini bsunderè Radlènker un Flügelschinnè nötig. Im Radlènkerberych nimmt d Rillèwitti allerdings ab. Well bi Strõßèbaanè d Laufflächi vo dè Räder i dè Reglè schmäler isch wiè bi Vollbaanè, füürt sèll bsunders im Berych vo dè Härzschtugg zuè stärkerè Stöß, well d Ufflageflächi vum Rad chlyner isch. Im Härzschtugg- un im Radlènkerberych wörd sèllèwäg d Rillèschinnè hüfig als "Flachrillè" hèrrè gmodlèt, wo dè Spurchrantz uff èm Grund vo Rillè rollè duèt. Sit è baar Johr wörrèd meischtens è bitzeli breiteri Radreifè uffzogè, dõdemit wörrèd in vill Fäll Dǜèfrillèhärzschtugg möglich. D Laufruè vo dè Faarzüüg isch uff sellnè dütlich besser.

Bi dè früènèrè Rösslitram sin zungèlosi Weichè normal gsi. Bim spitzigè Befaarè isch übber d Zugrichtung vum Rössligschpann d Faartrichtung uff dè Weiche feschtglait. Bsunders a Chrützungsschtellè wörrèd au dǜèfer uusgschaffti Rillè für d Vorzugsfaarrichtung bruucht. Mit èm Ysatz vo Strõßèbaadrybwägè wörrèd Zungè für d Stüèrung vo Faartrichtung nötig, woby hüfig Weichè mit nur einèrè Zungè uusgrüschtet worrè sin.

Eizungèweichè sin Weichè, wo nur ei Zungè hèn. Si isch früèner uff dè gänzè Wält ygsetzt worrè, well si günschtig zum Hèrschtellè gsi isch. Inzwǜschè findet mò si no i dè Städt vo dè ehemòligè Sowjetunion sowiè zum Byschpill z Toronto in Kanada un San Francisco i dè USA. D Zungè wǜrkt a dè Baggèschinnè aaligend wiè bi nèrè normalè Weichè, abligend dègegè als Radlènker. Sèlli Eizungèweichèkonschtruktion isch nu in Form von èrè Glènkzungèweichè bi chlynem Bogèradius un Rillèschinnè möglich. Diè zungèlosi Sitè vo dè Weichèspitzè isch i dè Reglè è Flachrillè mit Spurchrantzufflauf.

Drènnungè vo Dreischinnègleis mit großè Bogèradiè wörrèd für d Gwäärleischtung von èrè durrèlaufendè Faarkantè èbbèfalls als Eizungèweichè uusgfüürt.

Spezièll bi Strõßèbaanè chönnèd Weichè au im Berych vo bfaarènè Strõßè odder ängè Kurvè ligèd. Um d Störaafälligkeit z minimyrè, wörrèd sèlli hüfig mit churzè Vyrschinnègleis mit dirèkt näbbèènand ligèndè Schinnè von èrè ungünschtigè Stell è baar Meter witter wäg volait.

Sèlli Bauart isch au bekannt unter m Begriff vorzogèni Zungèvorrichtung.

Bi nèrè "Vorsortyrweichè", wo nu bi Strõßèbaanè ygsetzt wörrèd, wörd s Meerschinnègleis sowitt volängèrèt, dass es byschpillswys übber diè komplètti Längi von èrè Halteschtell langè duèt, un è baar Züüg hinterènand i si yfaarè chönnèd. Sèll macht s im Drybwagèfüürer möglich, bi dè Yfaart i d Halteschtell langsam z faarè, um d Weichèschtellung zu kontrollyrè. Solang d Weichèumschtellung obberschtròmabhängig gsi isch, isch es dõdemit zuèsätzlich möglich gsi, dè Faarleitungskontagt im Uuslauf un dõdemit fallwys ooni Stromuffnaam z befaarè.

D Uusfaart us dè Halteschtell cha nu schnèller gò, wenn au bim dichtè uffènand faarè von è baar Züüg kei Weichè mee gschtellt wörrè muè un mò sich bim Umschtellè nit voduè cha. Au nõch de Yfüürung vo faarschtromunabhängigè Weichèschtellvorrichtungè un unter m Zug vorigèltè Weichè entlaschtèd söttigi Vorsortyrweichè s Faarpersonal, wo uffmärksamer uff dè Vokeers luègè cha. Dè Nõchdeil bschtòt dõdrin, dass bi blötzlich uffdrèttèndè Störungè (z. B. Uufäll) d Faarrichtung in èm söttigè Fall nùmmi kurzfrischtig gändèrèt wörrè cha.

Luèg au: Schutzweichè

Als Schutz- odder Entgleisweichè benamst mò Weichè, wo nu eini Uffgaab hèn, durch iri ablènkendi Stellung z vohindèrè, dass è Zugfaart durch anderi Zug- odder Rangyrfaartè gefôrdèt wörd (Flankèfaart). Dè ablènkende Strang vo dè Weichè füürt meischtens in è churzes Stumpfgleis, wo oft èn Prèllbock am Ènd hèt. In Baanhööf findet mò Schutzweichè z. B. als Abschluss vo Chrützungs- odder Übberholgleis sowiè bi Aaschlussgleis, wenn sèlli gègè s Streggègleis s Loch ab gän.

È Sonderform sin dõdeby d Streggschutzweichè. Faart èn langè Zug in è Übberholgleis y un löst nõch èm Halt d Brämsè widder è bitzele, denn entschpannèd sich d Fèddèrè i dè Puffer vom Wagè, wa dèzuè füürt, dass sich dè Zug nõch hinnè strèggt. Dèmit èn Zug, wo sich streggè duèt, nit i s Lichtruumbrofyl vum Nõchbòrgleis iègòt, git s bsunderi Weichè, wo nõch dè Yfaart vum Zug umgschtellt wörrè müèn, demit s Streggè vum Zug in è andres Gleis gòt.

I dè Grènzbaanhööf vo dé DDR sin Schutzweichè ygsetzt worrè, um Fluchtè us dè DDR z vohindèrè. Wenn sèll us Blatzgründ nit möglich gsi isch, sin als Speziallösig dõdefür au Gleisschpärrè bruucht wörrè.

Uffgaab von èrè Uffangweichè isch es, s Entlaufè vo Faarzüüg in è Gfällschtrèggi z vohindèrè. D Weichè lyt in Grundschtellung uff èm ablénkendè Strang, wo äänlich wiè bi nèrè Schutzweichè, meischtens in è churzes Stumpfgleis mit Prellbock füürt. Im Gegèsatz zuè dè Schutzweichè lyt d Uffangweichè im Faarwäg vum Zug un èrscht churz vor èm Befaaren wörd si umgschtellt. Uffangweichè findèt mò sowoll im Uusfaarwäg vum bärgsitigè wiè au hinter m Yfaarsignal vum dalsitigè Baanhof.

Im eifachschtè Fall isch è Weichè "ortsgschtellt", vulgo au "Handweichè" dauft. A dè Spitzè vo dè Weichè stòt èn "Stellbogg", wo d Weichè mit Muskelchraft umgschtellt wörd. Dè Bogg bschtòt us èm Weichèhebbel un èm Stellgwicht, wo d Weichè i dè jewyligè Èndlaag halte duèt. Meischtens isch dè Stellbogg mit èm "Weichèsignaal" vobundè. I dè Früèzit vo dè Ysèbaan hèt s nu ortsgschtellti Weichè gää, wo vom Lok- un Zugpersonal, vo dè Rangyrer un wèg dè Bschlünigung vom Bedryb rächt schnèll au vo Handweichèwärter gschtellt worrè sin.

Damit s bim Rangyrè schnèller gòt, wörrèd hüt au elegtrisch ortsgschtellti Weichè (EOW) bruucht, wo zwar vor Ort bediènt wörrèd, aber keini Handweichè mee sin. Damit s au wǜrklich schnèller gòt, muè dè Rangyrer odder dè Lokfüürer nǜmmi abschtygè un hèrrè laufè, sondern bediènt d Weichè übber èn Taschter, wo an èrè Stangè aabrocht isch. Für beidi, dè Rangyrer un dè Lokfüürer, git s meischtens èn separatè Taschter in Griffhöchi übber m Rangyrdritt un èm Füürerschtand.

"Fèrngschtellti" Weichè wörrèd von èm Stellwärch uus gschtellt. Diè älteschti Stellwärchsbauform isch s mechanische Stellwärch. Bi Gschtängeleitungè, wo hüt no z Großbritanniè, Frankrych un ehemòligè Koloniè vo sellnè Staatè vobreitet sin, langts, we-mò d Leitung a d Zungèvobindungs- odder Schièberschtangè aazschlièßè. In vill andrè Länder, unter andrem im dütschsprõchigè Ruum, hèn sich Dròòtzugleitunge mee durrègsetzt. Dè Weichèaadryb isch übber è Doppeldròòtzugleitung mit èm Stellhebbel im Stellwärch vobundè un bschtòt i dè Einheitsform us èm unglychschènkligè Winkelhebbel, wo dè 500 Millimeter Leitungsstellwäg (im Regelfall) in 220 Millimeter Stellwäg vo dè Schièberschtangè übbersetzt. Zum mechanischè Weichèaadryb ghört è Dròòtbruchschpèrri, wo d Weichè bi Dròòtbruch i dè Èndlaag feschthaltè duèt. D Entfèrnung zwǜschè Weichè un Stellwärch isch wegè dè Riibung uff öppè 450 Meter Leitungslängi begränzt, sèllèwäg sin in größerè Baanhööf èn Huufè mechanischi Stellwärch für dè Bedryb nötig gsi.

Dè pneumatische Weichèaadryb, wo mit Druggluft fungtionyrt un i dè 1920er-Johr teschtet worrè isch, hèt sich gegèübber dè hüt gebrüüchlichè elegtrischè odder elegtrohǜdraulischè Aadryb mit èm Elegtromotor a dè Spitzè vo dè Weichè un Umschtellung mit elegtrischè Signaal nit durrègsetzt. Zèrscht isch sèlli Aadrybsform in elegtromechanischè Stellwärch bruucht worrè. Hüt wörrèd ganzi Ysèbaaschtreggè odder U-Baan-Netz vo zentralè Stellwärch uus fèrngschtüèrèt.

Am Aafang hèt mè Weichèaadryb mit Glychschtrommotorè mit dränntè Wicklungè für Rächts- un Linkslauf uusgrüschtet, sit dè 1950er-Johr isch mò in Vobindung mit èm Bau vo Gleisbildschtellwärch uff Drèèschtrom-Asǜnchronmotorè übbergangè. Näbbè m wartungsarmè Uffbau, wo ooni Kommutatorè uuschunnt, bringt dè Gebruuch vo unterschydlichè Stromartè für d Umschtellung un Übberwachung mee Sicherheit. D Übberwachungsglychschpannung cha dè Motor nit bewegè, d Stellwechselschpannung cha keini fèèlerhafti Ordnungsmeldung uuslösè.

Am Aafang vum 20. Johrhundert sin diè èrschtè Weichè mit größerè Bogèradiè entwicklèt worrè, wo mit höchèrè Gschwindigkeitè im abzwygendè Strang befaarè wörrè chönnè. Bi sellnè Bogèweichè hèn d Zungè dütlich länger sy un znägscht mit zwei Weichèvoschlüss vosää wörrè müèsè, um s korräkte Aaligè a dè Baggèschinnè übber diè gsamti Längi z garantyrè un i dè abligèndè Laag dè notwèndige Abschtand zuè dè Baggèschinné yzhaaltè.

Mit witter stygèndem Bogèradius isch d Aazaal vo dè Voschlüss bis uff acht gschtygè. Znägscht isch dè Aadryb a dè Weichèspitzè übber Winkelhebbel un Übberdrägungsschtangè mit è baar Schièberschtangè vobundè worrè. Mit Fortschritt i dè Stüèrungstechnig isch es ab öppè Mitti vo dè 1970er-Johr möglich gsi, jeddè einzelne Weichèvoschluss mit eim Aadryb z vosää un sǜnchron z bewegè.

Wegè m hochè Schaltungsuffwand un dè nötigè Aadryb mit unterschydlichè Stellwäg wörrèd separati Aadryb für jeddè Voschluss üblicherwys nu ygsetzt, wenn mit regelmässig erhöhtè Umschtellwidderschtänd grèchnèt wörrè muè, wiè sèll in Polar- un Wüèschtègebièt odder im Bärgland un Dunnel dè Fall isch. Unter normalè Umschtänd wörrèd au bi Schnellfaarweichè für 200 km/h Abzwyggschwindigkeit für d Zungèvorrichtung nu noch zwei Aadryb mit je vyr Voschlüss ybaut. 

Störungè a dè Übberdrägungsdeile, byschpillswys Brüch vo dè Vobindungsschtangè odder Voschlussdeile, chönnèd zuè-nèrè Voänderung vo dè Laag un dõdemit bsunders bi spitzbefaarènè Weichè zuè Entgleisungè füürè. Um sèll z vohindèrè, sin Yrichtungè für d Zungèübberwachung ygfüürt worrè. D Zungèlaag wörd vo dè Zungè übber bsunderi Vobindungsschtangè übberdrait, wo vo dè Stellvorrichtung unabhängig sin. Wenn d Zungè nit i dè Èndlaag isch, wörd im Stellwärch è Störungsmeldung uusglöst.

In Abhängigkeit vo dè zuèlässigè Gschwindigkeit un èm möglichè Befaarè vo Reise- un Güèterzüüg wörrèd bi mechanisch fèrngschtelltè Weichè Zungèbrüèfer un Rigel ygsetzt. Zungèbrüèfer sin Deil vum Weichèaadryb un ufffaarbar. Diè sicherungstechnisch höcherwärtigè Rigel erfordèrèd eigèni Stellhebbel un Dròòtzugleitungè, sin abber nit ufffaarbar. Au Handweichè lôn sich durch Rigel i d Signaalabhängigkeit ybeziè.

Elegtrisch gschtellti Rigel hèt mò i dè Anfangszit bi elegtromechanischè Stellwärch bruucht, sowoll elegtromagnetisch als Beschtanddeil vo Weichèaadryb wiè au als bsunderes, motorbedribbenes Gräät, bsunders bi Handweichè. S hèt sich abber usègschtellt, dass Zungèbrüèfer bi elegtrischè Aadryb mit wènniger Uffwand s glyche Sicherheitsniveau gwäärleischtè düèn un glychzitig ufffaarbar sin. Handweichè bi elegtrischè Stellwärch sin koschtègünschtiger mit Schlüsselabhängigkeit z sichèrè. Sellèwäg sin in elegtrischè Weichèaadryb nu no Zungèbrüèfer in Gebruuch.

Weichè mit großè Bogèradiè un mengè Weichèvoschlüss chriègèd zuènämmend ein odder meereri zuèsätzlichi Zungèbrüèfkontägt, um d Endlaag übber diè gsamti Zungèlängi z übberwachè. Mechanischi Mittelrigel bzw. -brüèfer sin möglich, abber zimli seltè. Wegè m großè Umschtellwidderschtand sin söttigi Weichè i dè Regel mechanisch nit z stellè, denn müèn elegtrischi Aadryb ygsetzt wörrè, au in mechanischè Stellwärchsbezirk. Bi Ruggfallweichè wörd durch èn elegtrischè Zungèbrüèfkontagt a dé Weichèspitzè s Übberwachungssignaal gschtüèrèt.

Weichè, wo nit ufffaarbar sin, also söttigi mit beweglichè Härzschtuggschpitzè odder Flügelschinnè sowiè mit nit ufffaarbarè Aadryb für Gschwindigkeitè übber 160 km/h, chriègèd è Ufffaarortungsyrichtung, wo schu è Ufffaarmeldung uuslöst, wenn è Faarzüüg a diè falsch ligèndi Weiché draa hèrrè lauft.

In klassischè Strõßèbaannetz git s i dé Regèl è Weichèschtüèrung, wo vum Drybwagèfaarer bzw. durch dè Bordrechner vum Faarzüüg odder s Bedrybsleitsischteem kontrollyrt wörd. Normalerwys wörd d Weichè dõdeby automatisch mit dè Linniè- odder Kursnummèrè gschaltè, wo vum Bordrechner ygschtellt wörrèd. Dè Faarer hèt i dè Regèl zuèsätzlich d Möglichkeit, manuell è anderi Faartrichtung vorzgää, um byschpillswys bi Bedrybsschtörungè è Uuswychroutè faarè z chönnè. Im Störungsfall odder bi Rangyrfaartè chönnèd d Weichè au vo Hand mit èm Weichèschtelliisè umgschtellt wörrèd, wo im odder am Drybwagè mitgfüürt wörd. Strõßèbaaweichè, wo im Regelbedryb nu stumpf befaarè wörrèd, sin i dè Regèl Zruggkaiweichè.

Bis Mitti vo dè 1990er-Johr isch es a villnè Ortè üblich gsi, Weichè mit dè Faarleitungsschpannung umzschtellè. D Weichèaadryb sin dõdèzuè us èrè Zugschpuèlè („Solenoid“) mit ènèm beweglichè Anker un ènèrè Fèddèrè, wo übber Hebbl è Kippvohaaltè hèrrè brocht hèn. Näbbè m Faardròòt isch vor dè jewyligè Weichè èn Schliifkontagt ybaut worrè, wo isolyrt un è bitzeli düèfer uffghänget worrè isch. Dè Zugmagnet vum Weichèaadryb isch zwǜschè m Faardròòt un èm Schliifkontagt aabrocht gsi. Wenn mò dè Schliifkontagt mit èrè definyrtè Stromuffnaam bruucht het, normal isch diè èrscht Faarschtuèfè gsi, isch dè Obberschtròm vo dè Faarleitung übber dè Zugmagnet vum Weichèaadryb zum Faarleitungskontagt un vo dört übber Faarschalter, Widderschtänd un Faarmotorè zum Gleis gflossè. Dè Zugmagnet hèt dè Anker durch d Massedrägheit aazogè un unterschtützt durch d Feschthaaltefèddèrè isch dè Aadryb i diè ander Èndlaag gangè. Wenn d Weichè nit umgschtellt wörrè hèt söllè, isch mò übber dè Kontagt mit èm Faarschalter in Nullschtellung gfaarè. In è baar Städt hèn d Weichè au è Vorzugslagè ghaa, denn isch byschpillswys in Rächtslaag immer stròmlos un in Linkslaag mit Stròmfluss gfaarè. Broblematisch isch s Vofaarè durch zuèsätzlichi Vobruucher wiè Licht, Heizung, Umformer, Klimaalaag odder d Brèmsschtròmrüggschpiisung. Dè flǜèßende Stròm hèt zum Umschtellè von èrè Weichè glangèt. Am Aafang hèt dè Drybwagèfüürer d Näbbèvobruucher einzeln uusschaltè müèsè, spôter sin dõdefür Schütz ybaut worrè. A dè Stell vom èrschtè Faarkontagt vum Faarschalter isch ußerdèm èn definyrtè Widerschtand zwǜschè Stròmabnämmer un Gleis ygschaltet.

Wenn è Faarzüüg im Berych von èm Faarleitungskontagt aafaart, denn isch es nit z vomydè, dass sich diè zuèghörigi Weichè umschtellt. Dõ isch denn dè Ysatz vo Vorsortyrweichè nötig gsi. Èn Huufè Drybwägè im Zug mit aaglaitè Stromabnämmer hèn s Brobleem voschärft, wa schlièßlich zum Vobot vo obberstròmabhängigè Weichèschaltungè gfüürt hèt.

Sit 1996 darf z Dütschland d Weichèschtüèrung wegè dè Fääleraafälligkeit einèwäg nǜmmi vo dè Stròmuffnaam vum Wagé abhängè. Moderni Stüèrungè schaffèd mit induktyver Meldeübberdrägung, Funk- odder Infrarotschtüèrung. Weichèaadryb für dè Ysatz im Strõßèruum sin meischtens im Gleis, mèngmòl au dènäbbè, abber immer mit èrè befaarbarè Abdeggung uff Faarbaanhöchi. D Stellwäg un Zungèuffschlääg sin im Voglych zuè Fèrnbaanvohältnis dütlich chlyner, dèmit d Faarbaandeggi sicher befaar- un begeebar bliibt.

Uff unabhängigè Bahnkörper erfolgt d Weichèschtüèrung mit èrè Faarschtrõßèsicherung, bi Stadt- un U-Bahn-Netz generèll voglychbar mit Ysèbaanetz vo Stellwärch mit Faarschtrõßèsicherung. Weichèaadryb un -voschlüss entschprèchèd denn i dè Regèl sellè Bauartè, wo bi Ysèbaanè üblich sin.

Ein Weichè wörd entwedder

Bi zweigleisigè Streggè mit Vorzugsfaarrichtung (Rächtsvokeer z Dütschland) füürèd au Gleiswechsèlberych vo Übberleitschtellè è entschprèchèndi Benamsung. "Gleiswechsèl" bezeichnèt dõdeby d Möglichkeit, s Gleis wechslè z chönnè.

In Strõßèbaanetz wörd hüfig stumpf übber dè Gleiswechsèl gfaarè, well bi sellnè d Gfòòr von èrè Entgleisung gringer isch, un vo allem, dèmit kei Gfòòr von èrè unbeabsichtigtè Flankèfaart bschtòt. Zuè nèrè derartigè Flankèfaart odder Entgleisung cha s denn cho, wenn z. B. d Weichenzungè wèg Främdkörper nit korrèkt aalyt un zmindescht ei Achsè dè falsch Faarwäg nää duèt. Bi Weichè mit Weichèaadryb i dè Ysèbaabauart chunnt s wègè m Zungèuffschlag, wo im Voglych zuè dè Strõßèbaaaadryb größer isch, zuè nèrè Entgleisung, wenn è Faarzüüg vo dè Spitzè hèr i dè Umschtellvorgang ièlauft. Sèllè Vorgang wörd als "zweischpurig faarè" odder "Gablèfaart" benamst.

Um bi nèrè Bauschtell wôrend dè Reparadur odder Erneuerung von èrè Strõßèbaaschtreggi Spitzkeerenfaartè z vomydè, wörd s intakte Gleis in beidè Richtungè befaarè. Dõdefür wörd vor dè Bauschtell è Gleisvobindung mit èrè Kletterweichè uffglait, übber welli d Strõßèbaa vum Bauschtellègleis uff s Gleis vo dè Gegèrichtung wechslè cha. Hinter dè Bauschtell wörd übber dè fescht ybaute Gleiswechsèl spitz drübber gfaarè, um widder zrugg uff s urschprüngliche Gleis z cho.

Diè gröschtè Weichè vo Dütschland ligèd uff dè Streggi Leepzisch–Bèrlin im Baanhof Bitterfäld, wo si s Baanhofsgleis i d Strèggègleis gu Halle un Leepzisch drènnè duèn. Nōch èm Ybau sin sèll dörtzmòl diè gröschtè Weichè vo dè Wält. Dè Radius vum abzwygendè Strang vo sellnè Klothoidèweichè vom Tǜp EW 60-16000/6100-1:40,15 vochlynert sich vo aafangs öppè 16.000 Meter bis zuè dè Weichèmitti hy uff 6100 Meter un stygt aaschlièßend widder uff dè Uusgangswärt aa. Acht Aadryb sind zum Umschtellè vo dè Zungè un witterè drei Aadryb zum Umschtellè vo dè Härzschtuggschpitzè nötig. D Gsamtlängi vo sèbbè Weichè, wo blaanmässig mit 200 km/h befaarè wörrèd, lyt bi 169,2 Meter. Si sin bis hüt (Stand: 2011) diè längschtè Weichè im Netz vo dè Dütschè Baan. Diè èrscht vo dè beidè Weichè, d Weiche 61, isch im Januar 1998 südlich vo dè Perrons ybaut worrè. 1999 isch mit dè Weichè 03 è zweiti Weichè () mit äänlichè Uusmaß im nördlichè Baanhofschopf ybaut worrè. Beidi Weichè sin Linksweichè.

A dè "Abzwygschtell Saalbach" a dè SFS Monnèm-Stuègètt (Inbedrybnaam: 1987) sowiè am Abzwyg zuè dè Nantèbacher Kurvè vo dè SFS Hannover-Würzburch (1994) sin èrschtmòls mit 200 km/h abzwygend befaarbari Weichè z Dütschland zum Ysatz cho. Di Korbbogèweiché EW 60-7000/6000-1:42 sin neu entwicklèt worrè un insgsamt 154 Meter lang sowiè 210 Tonnè schwèr, dè Radius bedrait im Berych vo dè Zungè 7000 Meter un öppè ab Weichèmitti 6000 Meter. D Längi vo dè Zungè lyt bi 56 Meter.

Sèlli sechs Weichè sin hüt diè im abzwygendè Strang schnèllschtbefaarènè Weichè z Dütschland. Zwei witteri abzwygend mit 200 km/h befaarbarè Weichè (EW 60-16000/6100) sin bis Èndi 2010 für d Ybindung vo dè Vobindungskurvè Weißig-Böhla i d Strèggi Bèrlin-Drèsdn.

Uff dè SFS Madrid-Barcelona-spanisch-französischi Gränz chömmèd inzwǜschè, vo allem a dè Übberleitschtellè, insgsamt 136 no größeri Weichè zum Ysatz (EW 60-17000/7300-1:50). Dè Radius vo dè 180 Meter langè un blaanmäßig mit 220 km/h abzwygend befaarbarè Konschtruktionè lyt zwǜschè 7.300 un 17.000 Meter.

Im Juni 2001 sin uff dè LGV Méditerranée a dè Abzwygschtell "Les Angles" (Relation Paris–Montpellier) mit 220 km/h abzwygend befaarbari Weichè in Bedryb gangè.

Diè wältwit am schnèllschtè befaarèni Weichè lyt uff dè LGV Est européenne un isch im Raamè vo dè Rekordfaart V150 am 3. April 2007 mit 560 km/h im Stammgleis befaarè worrè.




</doc>
<doc id="74315" url="https://als.wikipedia.org/wiki?curid=74315" title="Schweizer Kinder- und Jugendmedienpreis">
Schweizer Kinder- und Jugendmedienpreis

Dr Schwiizer Chinder- und Jugetmeedieprys isch e Literaturprys, wo vo 1945 bis 2017 all zwöi Joor öper überchoo hät.

Dr Prys chunt vom Schwiizerischen Inschtitut für Chinder- und Jugetmeedie SIKJM. Är wird so Lüüt oder Gruppe gää, wo vonne es bsunders literarischs Wärch für Chind oder Jugetlichi usecho isch oder wo’s vonne Bilder i so Büecher het und wo süsch vil für die Sparte gleischtet händ, und wo Schwiizer oder Schwiizerinne sind oder doo im Land wohne.

Früener het dr Prys "Schwyzer Jugetbuechprys" gheisse und er isch in ere unregelmässige Folg vergää worde. Ab 2020 gheisst er "Schwizer Chinder- und Jugedbuechpriis".



</doc>
<doc id="74316" url="https://als.wikipedia.org/wiki?curid=74316" title="Schweizerisches Institut für Kinder- und Jugendmedien">
Schweizerisches Institut für Kinder- und Jugendmedien

S Schwiizer Institut für Chinder- und Jugetmeedie (SIKJM) isch es Fachzäntrum, wo über d Meedie für Chinder und Jugetlichi forschet und däm Kulturberych wott hälfe.

S SIKJM isch z Züri dihei, und es het au Filiale i dr Wälschschwiiz und im Tessin. Es isch mit dr Uni Züri und as «assoziierts Mitgliid» mit dr Schwiizerischen Akademy vo de Geischtes- und Sozialwüsseschafte verbunde.

Es isch ane 2002 entstande, wo sech dr Schwiizerisch Bund für Jugetliteratur un s Schwiizerische Jugetbuechzäntrum zämetoo händ. Es wird vo dr Johanna-Spyri-Stiftig understützt und betröit au s Johanna-Spyri-Archyv.

S SIKJM tuet de Literaturvermiddler hälfe; zum s Lääse bi de Junge z fördere organisierts all Joor im Früelig dr Schwiizerisch Vorläsitag und im Herpscht d Schwiizer Verzellnacht und es macht sproochlechi Dokumäntazioone so wie öpe d Samlig vo Värs und Gedicht i de Landessprooche vo dr Schwiiz und i Sprooche vo Migrante.

S Institut git zäme mit em Tachverband vo de Schwiizer Lehrerinne und Lehrer dr Schwiizer Chinder- und Jugetmeedieprys.

Für sini Arbet hets e grossi Fachbiblioteek zämetreit. Es git sälber es Meedium use: d Zytschrift «Buch&Maus».



</doc>
<doc id="74318" url="https://als.wikipedia.org/wiki?curid=74318" title="Panini">
Panini

Dr Dakṣiputra Pāṇini isch en altindische Filoloog, Grammatiker und Lehrer vom früene Sanskrit gsi. Me luegt en als dr Vatter vo dr Sproochwüsseschaft a.

Sin Familiename wird im Devanagari पाणिनि gschribe. Er chunt vom Vatter, wo Panina gheisse het; d Muetter vom Dakṣiputra Pāṇini isch, so wird in ere Schrift nöime gseit, d "Dākṣī" gsi. Dr Panini het öpen im füüfte oder em vierte Joorhundert vor Chrischtus gläbt; gnauer weiss mes nit. Das dörft churz nach dr Zyt gsi sy, wo dr Buddha z Nordweschtindie gwürkt het. Dr Dakṣiputra Pāṇini isch z Salatura, eme Oort am Indus, uf d Wält cho, was dur en Inschrift bezügt wird, und er het z Taxila, dr Hauptstadt vom Land Gandhara i de nordweschtindische Bärge, gläbt (hüt isch das z Pakischtan) und er het dört e Sproochschuel gha. Dr chinesisch Gleerti Xuanzang vom achte Joorhundert het gseit, es heig z Taxila no zu sinere Zyt e Statue oder Figur vom Panini gää. Dr berüempt Sproochforscher chunt i verschidene indische Määrli vor.

Vo ihm sin s Buech "Ashtadhyayi" und drü anderi Tegscht, wo mit däm zämehange, d "Shiva Sutra" und d Wörterbüecher "Dhatupatha" und "Ganapatha"; das alles zäme isch die erschti Sanskrit-Grammatik und au grad die eltischti Grammatik uf dr ganze Wält, wo s hüt no komplet git. Dr Panini sälber het i sinere Schrift vo zää früenere vedische Grammatiklehrer gschribe, won er vonne gwüss s eint und andere gha het.

I sym Buech het dr Panini 3959 churz gfassti Regle vom klassische Sanskrit i dr Zyt vo dr vedische Sprooch ufgschribe. Ganz gnau het er die Sprooch agluegt uund prezys und doch knapp alles beschribe und mit eidütige Uussage definiert, won er usegfunde het: wie me d Wortarte cha underscheide, weles d Wortschtämm und weles d Wortändige sind, wie me d Foneem und Morfeem bestimmt und wie s Sproochsischteem i alnen Einzelheite vo dr Syntax funkzioniert; die logische Begriff, won er bruucht het, sind sproochwüsseschaftlechi Wärchzüüg, wo bis hütt nid veraltet sind. Grad das, wo dr Panini drvo gseit het, wie me in ere Sprooch d Wörter zämesetzt, isch für d Linguistik grundlegend.

Em Panini sini Grammatik isch z Indie lang dr Massstab für d Spoochlehr gsi; zwöituusig Joor lang het me se immer wider nöi abgschribe, studiert und komäntiert.

Das Buech isch schynts erscht im 19. Joorhundert au im Weschte bekant worde, wo z Kalkutta en änglischi Übersetzig usecho isch; und es het gly drufabe ghulfe au für die öiropäische Sprooche sistemateschi Grammatike z schrybe. Bi de öiropäische Linguischte, wo vom Panini profitiert händ, sind dr Ferdinand de Saussure und dr Noam Chomsky gsi.

Nöierdings isch em Panini sini Schrift sogar au bi de Computerlinguischte gschetzt.





</doc>
<doc id="74319" url="https://als.wikipedia.org/wiki?curid=74319" title="Panini (Begriffsklärung)">
Panini (Begriffsklärung)

Panini bedüütet:


dr Familiename vo dene Persone:




</doc>
<doc id="74321" url="https://als.wikipedia.org/wiki?curid=74321" title="Ainu (Sprache)/Vorarlbergisch">
Ainu (Sprache)/Vorarlbergisch

Ainu isch a Språch, wo hüt am maischta z Nordjapan (uf Hokkaidō) ggredad würt. Si isch oo z Russland (uf dr Insla Sachalin) ggredad wòrra. 

Laidr isch dise Språch i Gfår. 

Ana 2007 hòn nu nò zeha aalte Lüt t Språch ggredad. 

Dr Nama "Ainu" hòaßt »Mentsch« i dr Språch. 

T Språch schriibt ma mid "Katakana" òdr mit üüsram Alphabeet.


</doc>
<doc id="74322" url="https://als.wikipedia.org/wiki?curid=74322" title="Ainu (Sprache)/Markgräflerisch">
Ainu (Sprache)/Markgräflerisch

Ainu isch e Sprooch, wo hit am maischte z Nordjapan (uf Hokkaidō) gschwätzt wird. Si isch au z Russland (uf dr Insle Sachalin) gschwätzt woore. 

Laider isch die Sprooch in Gfoor. 

Anne 2007 hän nume no zee aldi Lyt d Sprooch gschwätzt. 

Dr Name "Ainu" haißt »Mänsch« in dr Sprooch. 

D Sprooch schrybt mer mid "Katakana" oder mit unserem Alphabeet.

E baar Weerter uf Ainu:
カムィ ("kamuy") cha au „Bäär“ haiße. S Ainu-Volk verehrt dr Bäär as Gott.


</doc>
<doc id="74326" url="https://als.wikipedia.org/wiki?curid=74326" title="Yaska">
Yaska

Dr Yaska (im Devanagari: यास्क "Yāska") isch e Grammatiker und Lexikograaf vom alte Sanskrit gsi.

Vo sim Lääbe weiss me fasch nüüt. Er het öpen i dr Middi vom erschte Joortuusig vor Chrischtus im alte Nordindie gläbt.

Me könt vo ihm eis Wärch, s "Nirukta". Das isch e Bestanddeil vo de Vedangas, wo me dozmol gschribe het für zum die alte rituelle Tegscht vom veedische Ritual z verstoo und vorschriftsmässig z tue. Es isch s eltischte bedüütende Wörterbuech zu de Veede.

Es isch em Yaska i sinere Schrift um d Härleitig, d Klassifikazioon, dr Uufbou und d Bedüütig vo de Wörter ggange. Er het erklärt, wie d Hauptwörter ursprünglech vo Dätikeitswörter chöme, us was für Deili d Wörter zämegsetzt sind, was es für glychbedüütendi Wörter (Synonym) git, und bsunders au, wie me d Wörter im Zämehang vo heilige Handlige bruucht. Er isch für d Idee gsi, ass d Wörter so wie au d Sätz do sin zum als Sümbol e Bedüütig z vermiddle, was au für di modärni Bedüütigsleer und Semiotik no wichtig isch.

S "Nirukta" isch eis vo de eltischte Büecher über d Etimology, im Sinn vo dr sproochleche und nid dr historische Worthärleitig, und über d Semantik, wo me kännt.

Em Yaska sis Wärch het spöter der grooss Sanskrit-Forscher Panini kritisch agluegt.



</doc>
<doc id="74328" url="https://als.wikipedia.org/wiki?curid=74328" title="Carl Spitteler">
Carl Spitteler

Dr Carl Friedrich Georg Spitteler isch am 24. April 1845 z Lieschtl uf d Wält cho und am 29. Dezämber 1924 z Luzärn gstorbe. Er isch e Schwiizer Dichter und Schriftsteller gsi. Ane 1919 het är dr Nobelpryys für Litratur übercho.

Dr Spitteler isch dr Soon vom Richter und Landschryber Karl Spitteler und däm sinere Frou Anna Dorothea Spitteler-Brodbeck gsi. 1849 isch d Familie uf Bärn ggange, wo dr Vatter als Kassier vo dr nöie Bundesverwaltig vo dr Schwiiz gschaffet het. Scho 1856 sind si zrugg uf Lieschtl. Dr Carl Spitteler isch drno ufs Gimnasium z Basel und dänn ufs Basler Pädagogium. 1856 het er z Luzärn agfange Jura studiere und sid 1867 z Züri und z Heidelbärg Theology. Sid 1871 isch er z Finnland Privatlehrer worde, und 1879 isch er wider id Schwiiz zrugg cho. Er het als Lehrer z Bärn, z La Neuveville und als Schurnalischt z Basel und bi dr Züri Zytig gschaffet.

Ane 1883 het dr Spitteler d Maria Op den Hooff ghürootet, won er mittere zwöi Chinder gha het. Sid 1893 het er als freie Schriftsteller z Luzärn gläbt. Dört isch er am 29. Dezämber 1924 gstorbe; sis Grab isch im stedtische Fridhof "Friidetal".

Ane 1880 het dr Carl Spitteler, do no mit em Pseudonym "Carl Felix Tandem," s Buech "Prometheus und Epimetheus," usegää. Aber erscht mit sim grosse Värswärch "Olympischer Frühling", wo vo 1900 bis 1905 usecho isch, het er wytumen e rächti Anerchennig gfunde. Es isch es monumäntals Määrli, wo es Bild vom Universum i dr antike Müthology zeichnet und derby grad als satirischs Bild vo dr aktuelle mönschleche Gselschaft dänkt gsi isch.

Mit sinere Reed z Züri am 14. Dezember 1914 bi der Nöie Helvetische Gselschaft, wo dr Titel "Unser Schweizer Standpunkt" het, isch dr Dichter im Land mit sinere eigeständige politische Meinig bekant worde; es isch e Mahnreed gsi, ass me i dr Schwiiz besser für s nazionale Zämestoo sell luege.

Dr Schriftsteller het mit vilne Lüüt vo dr Schwiiz z tue gha. D Aargauer Autorin Sophie Haemmerli-Marti verzelt im schöne Mundartpricht "Mi erscht Spittelerwisite" dervo, wiennere bim grosse Meischter vo dr Sprooch, wo si ihn mit sinere Familie uf Luzärn isch go psueche, d Auge für s währschafte Schryben ufgange sige.

1905 het dr Dichter für sis Wärch vo dr Uni Züri dr Eeredokter übercho, und ane 1915 au no dä vo dr Uni Lausanne. 1920 het er as eerschte us dr Schwiiz dr Literaturnobelpryys übercho, und au 1920 dr Grooss Pryys vo dr Schwiizerische Schillerstiftig.

Em Carl Spitteler sin Nachlass lyt deils bim Schwiizerische Literaturarchiv z Bärn, und deils ir ZB Züri und im Dichter- und Stadtmuseum z Lieschtel.

Sid ane 1931 git’s z Luzärn e Wääg am Ufer vom Ländersee, wo "Carl-Spitteler-Quai" heisst. Z Bämbel, im Heimetoort vo sim Vatter, stoot sid ane 1948 s Carl-Spitteler-Dänkmool.





</doc>
<doc id="74330" url="https://als.wikipedia.org/wiki?curid=74330" title="Neue Helvetische Gesellschaft">
Neue Helvetische Gesellschaft

Di Nöi Helvetisch Gselschaft isch e Schwiizer Organisazioon, wo ane 1914 gründet worden isch.

Es isch ere i dr Afangszyt drum ggange, s Zämeläbe vo de Sproochgruppe i dr Schwiiz z verbessere. Es het dozmol bsunders zwüsche de Düütschschwiizer und de Wälsche e Graabe gää, wo me hätt wele überwinde. D NHG het Ortsgruppe i vilne Schwiizer Stedt und au im Ussland bildet. Wäge dr Reed "Unser Schweizer Standpunkt," wo dr Dichter Carl Spitteler ane 1914 vor dr Versamlig vo dere Gselschaft ghalte het, sind d Zyl vo dr NHG im Land guet bekant worde.

D Gselschaft het 1920 drfür plediert, d Schwiiz sell em Völkerbund byträtte; und im Sinn vo ihrem Zyl, s wärtvollen Eerb vo dr Schwiiz z erhalte, het si dr Rhynau-Iniziative zum Schutz vo dr Landschaft am Hochrhy ghulfe.

Sid ane 2007 heisst d Organisazioon: "Neue Helvetische Gesellschaft-Treffpunkt Schweiz (NHG-TS)."



</doc>
<doc id="74336" url="https://als.wikipedia.org/wiki?curid=74336" title="Röti">
Röti

D Röti isch e Bärg vom Jura. Sini Hööchi isch 1395 Meter über Meer.

Er isch e markanti Hööchi vo dr vorderschte Jurachetti und e guete Uusichtspunkt, wil der Bärgwald sid langem ganz umghauen isch zum Platz z mache für die grossi, schöni Bärgmatte wos dört obe jetz het. Do dervo chunt gwüss au dr Name, wo druff zrugggoot, ass me dä weneli abheltig Bärghang hööch uf em Bärg obe groodet het für ne Sumerweid. Das mues vor vil Joorhunderte gscheh sy, me weis nid gnau wenn.

Uf dr Oschtsyte hets under dr Röti e hööchi Flue über em Tal vo dr Siggere. Die Gäget ghört scho zu Balm.

D Bärgmatte vo dr Röti lyt im Gmeindbann vo Rüttene; au dä Ortsname zeigt dütlech aa, ass es e Sidlig uf ehemoligem Waldboden isch. D Gmeind lyt im Kanton Soledurn. D Röti isch dr dritthöchscht soledurnisch Bärg.

Sid em achzääte Joorhundert bruucht me dr Gupf vo dr Röti zum s Land z vermässe. E Bläächpiramide uf drüü Ysefüess marggiert dr geodätisch Punkt vo de Vermässer. Es isch sid em nüünzääte Joorhundert eine vo de wichtigschte Pünkt vo dr Schwiizer Landestriangulazioon, bsunders au wil me vo dört uus nid nume wyt über s Schwiizer Middelland, näi, au bis übere zu de Vogeese und zum Schwarzwald gseht.



</doc>
<doc id="74337" url="https://als.wikipedia.org/wiki?curid=74337" title="Claudia Martin">
Claudia Martin

D Claudia Martin (* 21.Jänner 1970 z Annaberg-Buchholz) isch e dytschi Bolitikeri (bis 2016 AfD, syt 2017 CDU) un syt Merz 2016 Mitglid vum Landdag vu Bade-Wirttebärg 

D Martin isch in dr Nechi vu Bautzen ufgwachse. Z Hochkirch isch si uf d Grund- un Realscuel gange un derno z Bautzen uf s Gimnasium. Noch em Abitur anne 1988 isch si uf di Sorbisch Fachschuel Sozialpedagogik un het 1994, en Abschluss as staatli anerkännti Erzieheri gmacht. No dr Lehr isch si uf Walldorf zoge un schafft dert syterhär in ere Chinderschuel (family & kids @ work UG).. Si isch gschide un het e Suhn.

Anne 2013 isch d Martin in di nei Bartei Alternativ fir Dytschland (AfD) yydrätte un isch dert Sprächeri vum AfD-Chraisverband Rhy-Necker wore. 

Bi dr Landdagswahl z Bade-Wirttebärg 2016 het si im Wahlchrais Wiesloch fir d AfD kandidert un 18,6 % iberchuu. Iber e Zwaitmandat isch si in Landdag yyzoge.

Wu si di bade-wirttebärgisch AfD-Fraktion ufgspalte het,isch d Martin vu Juli bis Oktober 2016 Mitglid vu dr Fraktion "Alternative für Baden-Württemberg" gsii. Mitti Dezämber 2016 isch si us dr AfD un dr AfD-Landdagsfraktion uusdrätte, wel si dr rächtspopulistisch Kurs vu dr AfD nimiehet welle mitdrage. As Grind het si dr „systemfeindlichen Oppositionskurs, Desinteresse an Sachpolitik in ihrer Fraktion, die starke Tendenz zu rechtsextremen Auffassungen innerhalb der Fraktion, den Verzicht auf politische Sacharbeit sowie die ständige und einseitige Skandalisierung des Flüchtlingsthemas“ aagee. Si het au d Bildig vu „WhatsApp-Gruppen, mit denen bei der Aufstellung von Kandidaten für die Landesliste zur Bundestagswahl bestimmte Personen unterstützt“ wore seie, kritisiert. Dr Fraktionsschef Jörg Meuthen het ere ne „hinterrücks vorbereitete Aktion für billige 15 Minuten Ruhm“ vorgworfe un het gmaint, villciht wär s besser gsii, wänn si „gleich für eine der linkspopulistischen Kartellparteien kandidiert hätte“.

Im Oktober 2017 het si ne Aadrag uf Mitglidschaft in dr CDU gstellt. Im Novämber 2017 isch si in d CDU ufgnuu wore un zwoo Wuche speter au in d CDU-Fraktion.

Im Landdag isch si Mitglid im Petitionsuusschuss, im Uusschuss fir Wirtschaft, Arbet un Wohnigsböu un im Uusschuss fir Sozials un Integration. Derzue isch si Stellverdrättend Mitglid im Uusschuss fir Europa un Internationals.


</doc>
<doc id="74339" url="https://als.wikipedia.org/wiki?curid=74339" title="Dinkelsbühl">
Dinkelsbühl

Dinklschbihl (amtlich "Dinkelsbühl") isch e Stadt vo Middlfranke z Bayern.

D Stadt lyt nid wyt wägg vo dr Gränze zu Bade-Württebärg. Drduur lauft dr Fluss Wörnitz.

Dinklschbihl isch in ere Urkunde vo ane 1188 s erschte Mol erwäänt. Me erklärt dr Ortsname so, dass dr erscht Deil vom ene althochdütsche Personename wie öpe "Dingold" chiem und dr zwöit Deil vom middelhochdütsche Wort "bühel" für Hoger.

Dinklschbihl isch en alti freii Rychsstadt gsi. 1802 isch si zu Bayern cho. Sid 1998 isch es e bairischi Grossi Chreisstadt. Si het hütt öpe zwölftuusig Ywooner.

D Stadt isch bekant wägen ihrem psunders guet erhaltene middelalterleche Zäntrum, wo si drfür als "Öiropäischs Kulturdänkmool" agluegt wird. I dr Altstadt sind au scho es bar historischi Filme dräit worde. Me gseht no vil vo dr alte Stadtmuur mit zwänzg alte Düürm und de vier alte Stadttor: s Nördlingertor, s Rooteburger Tor, s Wörnitztor und s Segringertor.

Dinklschbihl lyt im Randgebiet vom alemannische Spoochruum. I dere Landschaft isch d Sproochgränze vom Oschtfränkisch zum Schwööbisch, und au s Piet vom Mittelbairisch isch nooch. Drum luegt me dr alemannisch prägt Dinklschbihler Dialäkt au als “Übergangsmundart” a.




</doc>
<doc id="74341" url="https://als.wikipedia.org/wiki?curid=74341" title="Challhöchi">
Challhöchi

D Challhöchi isch e Bärgpass im Jura.

Er lyt zwüsche dr Baselbieter Gmeind Eptige und em soledurnische Dorf Yflete. D Passhöchi isch uf 848 Meter über Meer.

D Strooss über d Challhöchi isch e Näbestrooss zum grössere Pass vom Undere Haueschtei, wo drüü Kilometer wyter im Oschte au über die glychi Jurahöchi goot. Zwe Kilometer weschtlech vo dr Challhöchi isch d Belcheflue.

Uf dr Nordsyte vom Pass isch dr Eptiger Wyler "Chall." Vo däm het dr Pass sin Namen übercho.


</doc>
<doc id="74342" url="https://als.wikipedia.org/wiki?curid=74342" title="Frinvillier">
Frinvillier

Fridliswart isch en Ortschaft im Jura. Uf Französisch heisst si Frinvillier.

Si lyt i dr bärnische Gmeind Sauge. Früener isch es e Deil gsi vo dr ehemolige Gmeind Wölflige, wo ane 2014 mit dr andere alte Gmeind Pläntsch zämegangen isch und di nöii Gmeind "Sauge" gründet het. Ane 2000 het dr Ort Fridliswart 182 Ywooner gha.

S Dorf chunt s erschte Mol in ere Urkunde vo ane 1311 vor. Dr Ortsname het 1393 "Frunvelier" gheisse; spöter het me "Friedliswart" gseit; das bedütet öppe «dr Wachtposchte vom Friedrich». Dr Bärg uf dr Südyte heisst "Fridliswartegge". I dr Zyt vo 1797 bis 1815 het s Juragebiet mit Fridliswart zu Frankrych ghört; sid 1815 isch s bärnisch.

Dr Platz lyt im Tal vo dr Schüss, dört wo dä Fluss us dr Kluus vo "Rondchâtel" usechunt und denn grad wyters id Tubelochschlucht abegoot. Die Schlucht underbricht d Jurachetti vom Bözingerbärg und Löibringe und d Klus vo Rondchâtel dr grooss Bärgzug vo Pläntsch zum Geschtler. Zwüsche de Bärgrügge isch s Längstal mit de Ortschaft Ilfinge und Wölflige.

A dr Schüss sind dört i früenere Joorhunderte Wasserwärch für Müline und Sagine und anders gsi, im achzääte Joorhundert het’s vier Müline und en Drootzuug gha.

Dur d Kluuse isch i dr Nord-Süd-Richtig und dur s höche Tal vo Orvin und Wölflige i dr Richtig vo Südweschte gäge Nordoschte en alte Vercheerswääg, und die chrüüze sech bi Fridliswart. Do sind d Stroosse, en Ysebaanlinie ( sid 1874) und d Autobahn A 16 "Transjurane" uf änggem Platz bin enand. Fridliswart het e Baanhof, wo offiziell "Frinvillier-Taubenloch" heisst.

Fridliswart isch au e Chrüzigspunkt vo Wanderwääg.

Dr Ort lyt a dr Spoochgränze zwüsche dr Düütschschwiiz und em Wältsche.



</doc>
<doc id="74343" url="https://als.wikipedia.org/wiki?curid=74343" title="Staffelegg">
Staffelegg

D Staffelegg isch e Bärgpass im Jura.

Si lyt im Kanton Aargau. D Passstrooss goot vo Aarau uf Frick übere. Uf dr Höchi vo dr Wasserscheidi, wo uf 621 Meter über Meer isch, chunt vo Oschte här d Strooss vo Schinznach und Taale a d Hauptstrooss.

Dr Pass isch s erschte Mol im ene Dokumänt vo ane 1450 erwähnt. Ane 1791 het Bärn d Stross, wo vorher meh e Soumwäg gsi isch, guet usbout. Hüt isch über d Staffelegg au e Poschtautolinie.


</doc>
<doc id="74344" url="https://als.wikipedia.org/wiki?curid=74344" title="800">
800





</doc>
<doc id="74345" url="https://als.wikipedia.org/wiki?curid=74345" title="801">
801





</doc>
<doc id="74346" url="https://als.wikipedia.org/wiki?curid=74346" title="St. Galler Klosterplan">
St. Galler Klosterplan

Dr Sanggaller Chloosterplan isch e Zeichnig vom Grundriss für nes ideals Chlooschter. Si isch us em nünte Joorhundert und het dr Maßstab vo 1:160. S grosse Blatt ghört dr Stiftsbiblioteek Sanggalle und zelt mit dere zum UNESCO-Wältkulturerb. 
D Forscher dänke hüt, dä Plan sig im Chlooschter Rychenau i de Joore churz vor oder noch 820 zeichnet worde, wo dr Haito dört dr Apt gsi isch. Dr Haito het uf dr Insle Rychenau für sis Chlooschter s Mariemünschter lo boue, wo hüt no, zimli starch umbout, stoot; die Chile gseht aber ganz andersch us als die, wo ufem Sanggaller Plan zeichnet isch. Uf em Plan stoot, me heig ne für e Sanggaller Apt Gozbert gmacht.

Es isch es ungwönlech grosses Blatt Pergamänt vo Schoofshuut, wo us föif Deili zämegnäit isch. S ganze Dokumänt isch 112 Santimeter läng und 77,5 Santimeter breit.

Als Gschichtskwelle isch das Stück bsunders wichtig, wil s die eltischti Zeichnig vom ene ganze Chlooschter us em früene Middelalter isch. Uf s Pergamänt het me mit roter Menningfarb sorgfältig d Umriss vo de Hüüser gmoolet, wo s gmäss dr Regle vom heilige Benedikt i somene Chlooschter vo de Benediktiner sött ha. Und uf em ganze, detailryche Plan sind 333 schöni, glychmässigi Schrifte, wo säge, für was die Hüüser und Plätz im Chlooschterbezirk bruucht wärde. Deil Hüüser sind zwöistöckig plaanet gsi, d Beschrybige säge, was im Ärdgschoss und was im obere Stock isch. D Inschrifte, wo i dr Schriftform vo dr alemannische Minuskle sind, gälte au als wichtigs früechs Dänkmol vo dr middelalterliche latynische Sprooch. Me weiss, ass die churze Tegscht vo zwe Schryber gmacht sind; vom einte könnt me sogar dr Name: es isch dr Mönch Reginbert gsi.

Me gseht uf däm Plan öpe füfzg Hüüser. Zmitz drin isch d Chlooschterchile, wo gnau agää isch, wie si muess usgseh und wie gross si mues sy; nöime het’s sogar es Mäss ytreit. Es het nüün Süülepaar, e Taufbrunne, zwo rundi Apsyde uf de schmale Syte, so wie mes bi grosse romanische Chile spöter gärn gmacht het, und en Underchile (d " Kripta") under dr Hauptapsyde, wo gäge Oschte luegt. Uf dr andere Syte isch vor de Tüüre e Süüleplatz, dörthi chunt au dr Wääg vom Volch vo ussen am Chlooschter id Chile. Näben em Vorplatz sin die beide runde Dürm mit Stääge drin zum ufegoo; so rundi Dürm us dere Zyt cha me bi alte irische Chlööschter gseh. Wie d Schrift bim einte Durm ufem Plan seit, isch es dänkt gsi, ass dr Wächter vo oben alles het müesse im Aug ha; me cha jo dänke, wie schlimm’s gsi wär, wenn eis vo dene huffe hölzige Hüüser noch näben enand mit de vil Füürstelle dinn aggange wär und die ganzi chlyni Chlooschterstadt hätt chöne verbrenne. Vo Glogge stoot nüt uf em Plan, die grosse Chileglogge sind erscht spöter ufcho. Bim Oschtchor vorne stoot uf dr einte Syte d Sakrischtei (s "Sacratorium") und änedra d Schrybstube mit dr Chlooschterbiblioteek: s "Skriptorium" isch ufem Plan linggs näb dr Chile.

Und denn chöme, wie me s vo de alte Chlööschter kännt, dr Chrüüzgang, wo s Kapitel am ene bestimte Platz taaget, s Huus vom Apt, d Klausuur, dr Schlofsaal (s "Dormitorium") mit dr Heizig undedra und dr Spyssaal (s "Refektorium"). Es het e Chlooschterschuel näb dr Chile. Und drum ume isch alles, wo s für s Läben und Schaffe vo de Benediktinermönch suscht no pruucht, d Wärchstette vo de divärse Handwärch und d Gärte für Blueme und Chrüüter und e Hoschtet, wo drin au dr Mönchsfridhof isch; es stoot uf em Plan weli Gwächs me uf de Grüenplätz cha finde, es sind meh weder füfzg Sorte ufgschribe, was guet zum Gedicht basst, wo dr Rychenauer Mönch Walahfrid Strabo au grad im nünte Joorhundert über d Gäärte gschribe het, s berüempte "Liber de cultura hortorum". Es bar Ställ und Hööf für d Huus- und Arbetsdier (me list vo Rösser, Chüe, Söi, Gäns und Hüener), Schüüre für d Vorrööt und e grosse Chäller (s "Cellarium"), e Bierbrauerei und psunderi Hüüser für d Chnächt sind yzeichnet. Und Geböid für d Gescht vom Chlooschter mit eme Baad und es Huus für d Chrankestube mit eme psundere Chrüüterplätz dörfe nit fääle.

In ere spötere Zyt, öpen im zwölfte Joorhundert, het e Mönch vom Chlooschter Sanggallen uf d Rücksyte vom Plan s Lääbe vom Heilige Martin ufgschribe; dr Platz het em nid ganz glanget, und drum het er s Ändi vo sinere Gschicht uf dr andere Syte, ebe dört wo dr Plan isch, wyter gschribe und do drfür zerscht es chlyses Deili vo dr Chlooschterzeichnig eifach wägggschabet.

Im sibezäte oder achzäte Joorhundert het me s Dokumänt uf es Stück Lynwand ufglymet; erscht ane 1949 het s Schwiizerische Landesmuseum s Blatt wider drvo abgnoo.

Ane 2019 het d Stiftsbiblioteek Sanggalle zäme mit em Sanggaller Stiftsarchiv dr wärtvoll Chlooschterplan uf e nöji Art usgstelt.





</doc>
<doc id="74347" url="https://als.wikipedia.org/wiki?curid=74347" title="Sabine Kurtz">
Sabine Kurtz

D Sabine Kurtz (* 8. Augschte 1961 z Bad Hersfeld) isch e dytschi Bolitikeri (CDU) un syt 2006 Mitglid vum Landdag vu Bade-Wirttebärg. Syt em 25. April 2018 isch si Vizebresidänti vum Landdag.

Si het z Bad Hersfeld Abitur gmacht un derno an dr in Universitet Fryburg Bolitikwisseschaft, Germanischtik un Romanischtik Ai Johr lang isch si im Studium as Muetersprochligi Assischtänti an dr Uni Stroßburi gsii. Anne 1986 het si s erscht Staatsexame gmacht un 1987 dr Magister Artium. Derno het si vu 1987 bis 1989 e Volontariat in ere Agäntur fir Brässe- un Effetligkaitsarbet gmacht un derno dert au gschafft. Vu 1989 bis 1990 het si as Referänti vum Landdagsabgordnete Franz Longin gschafft. Vu 1991 bis 1992 un nomol vu 1998 bis 2002 isch si barlemäntarischi Beroteri vu dr bade-wirttebärgische CDU-Landdagsfraktion gsii. Vu 1993 bis 1997 het si derzwische as wisseschaftligi Mitarbaiteri vum Bundesdagsabgordneten Hans-Peter Repnik gschafft un vu 2002 bis 2006 as Referänti im Staatsminischterium Bade- Wirttebärg.

D Sabine Kurtz isch syter anne 1990 Mitglid vu dr CDU. Vu 2003 bis 2017 isch si Vorsitzeri vum CDU-Stadtverband Leabärg gsii un syt 2011 isch si Mitglid im Vorstand vu dr CDU-Landdagsfraktion. Vu 2012 bis 2018 isch si Landesvorsitzeri vum Evangelische Arbetschrais (EAK) vu dr CDU Bade-Wirttebärg gsii. Syt 2015 isch si stellverdrättendi Bundesvorsitzeri vum EAK.

Bi dr Landdagswahle 2006 un 2011 isch si ibers Diräktmandat im Wahlchrais Leabärg in Landdag gwehlt wore. Bi dr Wahl 2016 het si s Diräktmandat an di Griene verlore un isch iber e Zwaitmandat in Landdag yyzoge. Im Landdag isch si Mitglid im Ständige Uusschuss, im Uusschuss fir Kultus, Juged un Sport, im Uusschuss fir Wisseschaft, Forschig un Chunscht, im Uusschuss no Artikel 62 vu dr Verfassig (Notbarlemänt). Derzue isch si Vorsitzeri im Untersuechigsuusschuss „Zulagen Ludwigsburg“. Stellverdrättend Mitglid isch si im Uusschuss fir Finanze, im Uusschuss fir Sozials un Integration, im Uusschuss fir Ländlige Ruum un Verbruucherschutz, im Uusschuss fir Verchehr, im Uusschuss fir Inners, Digitalisierig un Migration, im Uusschuss fir Umwält, Klima un Energywirtschaft, im im Uusschuss fir Wirtschaft, Arbet un Wohnigsböu, im Uusschuss fir Europa un Internationals un im Petitionsuusschuss. Vu 2006 bis 2011 isch si jugedbolitischi Sprächeri vu ihre Bartei gsii un vu 2013 bis April 2018 Sprächeri fir Wisseschaft, Forschig un Chunscht gsii.


D Sabine Kurtz isch evangelisch un syt 1987 ghyrote. Si het zwoo Dechtere un e Suhn.



</doc>
<doc id="74348" url="https://als.wikipedia.org/wiki?curid=74348" title="Nicole Razavi">
Nicole Razavi

D Nicole Razavi (* 20. Mai 1965 z Hongkong) isch e dytschi Bolitikeri (CDU) un syt 2006 Mitglid vum Landdag vu Bade-Wirttebärg.

D Razavi isch z Ebersbach an der Fils uf s Gimnasium gange un het dert anne 1984 s Abitur gmacht. No dr Schuel het si an dr Universitete Dibenga un Oxford Anglischtik, Bolitology un Sportwisseschaft studiert. Anne 1991 het si s erscht un 1993 s zwait Staatsexame abglait. Vu 1993 bis 1995 het si as Assessori un Studiereeti am Wirtschaftsgimnasium Stuttgart-Feuerbach gschafft un vu 1995 bis 2001 as Laiteri vu dr Preässe- un Marketingabdailig vu dr Nooverchehrsgsellschaft Bade-Wirttebärg mbH (NVBW). Ab 2001 het si bis 2004 as Persenligi Referänti vum Staatssekretär im Minischterium fir Umwält un Verchehr gschafft. Vu 2004 bis 2005 isch si Laiteri vum Minischterbiro gsii un derno bis April Birolaiteri vum Stefan Mappus, em Franktionsvorsitzer vu dr CDU-Landdagsfraktion.

Vu 1997 bis 2019 isch d Nicole Razavi Vorsitzeri vum CDU-Chraisverband Geppenga gsii, syt 2019 isch si Ehrevorsitzeri. Bi dr Kommunalwahl 2011 isch si in Chraisdag vum Landchrais Geppenga gwehlt wore.

Bi dr Landdagswahl 2006 het si im Wahlchrais Geislenga kandidert un isch iber e Dirkäktmandat in Landdag gwehlt wore. Au bi dr Landdagswale 2011 un 2016 het z Geislenga si wider s Diräktmandat gwunne.

Vu 2006 bis 2016 isch si Sprächeri vu ihre Fraktion fir Verchehr un Infrastruktur gsii. Syter 2016 isch si Barlemäntarischi Gschäftsfiereri un Stellverdrättendi Vorsitzeri vu dr CDU-Landdagsfraktion. Im Landdag isch si Mitglid im Bresidium, im Uusschuss fir Wisseschaft, Forschig un Chunscht, im Uusschuss fir Verchehr, im Uusschuss no Artikel 62 vu dr Verfassig (Notbarlemänt). Derzue isch si Stellverdrättend Mitglid im Uusschuss fir Inners, Digitalisierig un Migration, im Uusschuss fir Finanze un im Uusschuss fir Sozials un Integration.




</doc>
<doc id="74349" url="https://als.wikipedia.org/wiki?curid=74349" title="Salhöhe">
Salhöhe

D Saalhöchi isch e Bärgpass im Jura.

Si lyt zwüsche dr Aargauer Gmeind Ärlischbach und em soledurnische Dorf Chienbärg. D Passhöchi isch uf 781 Meter über Meer.

Uf em Pass isch d Kantonsgränze. Und do isch uf dr Wasserscheidi au no d Gränze zwüsche de Aargauer Bezirk Aarau und Lauffeburg. Dr Nordhang under dr Kreete isch im Gmeindbann vo Oberhof.


</doc>
<doc id="74351" url="https://als.wikipedia.org/wiki?curid=74351" title="Anneke Graner">
Anneke Graner

D Anneke Graner (* 15. Oktober 1979 z Charlsrue as "Anneke Hinse") isch e dytschi Bolitikeri (SPD). Vu 2013 bis 2016 isch si Mitglid vum Landdag vu Bade-Wirttebärg gsii.

D Graner isch z Ettlinge uf s Eichendorff-Gimnasium gange. Noch em Abitur het si an dr Universitet Fryburg un Grenoble Jura studiert. Ihre het Referendariat het si z Offeburg absolviert. Ab 2008 het si bi dr Allianz-Versicherig gschafft. Syter 2016 schafft si as Referänti fir Dateschutz bim Landesdateschutzbeufdraite.

D Anneke Graner isch vu 1997 bis 1999 Mitglid vum Jugedgmairoot un vum Frauebyroot z Ettlinge gsii. Bi dr Landdagswahl 2011 isch si im Wahlchrais Ettlinge as Zwootkandidati aadrätte. Wu dr Frank Mentrup, wu bi dr Wahl in Landdag gwehlt woren isch, am 2. Dezämber 2012 zum Oberburgermaischter vu Charlsrue gwehlt woren isch, isch d Graner zum 16. Merz 2013 in Landdag noogruckt. Im Landdag isch si Sprächeri vu ihre Fraktion fir Dateschutz un Familierächt gsii. Bi dr Landdagswahl 2016 isch si nimi widergwehlt wore.


D Anneke Graner isch ghyrote un het zwai Chinder.



</doc>
<doc id="74353" url="https://als.wikipedia.org/wiki?curid=74353" title="Rosa Grünstein">
Rosa Grünstein

D Rosa Grünstein (* 24. Augschte 1948 z Berlin) isch e dytschi Bolitikeri (SPD). Vu 2000 bis 2016 isch si Mitglid im Landdag vu Bade-Wirttebärg gsii.

D Grünstein isch z Berlin uf di Evangelisch Schuel Charlottenburg un derno uf di Technisch Oberschuel gange. Am neispraochlige Maidligimnasium z Weiden in der Oberpfalz het si s Abitur gmacht. Si het as Sachbearbaiteri bim Arbetsamt z Schwandorf gschafft un speter as Schefsekreteeri an dr Tächnische Universitet Kaiserslautern im Fachberych Biology bim Heinrich Kauss. Ab 1985 het si as sälbschtständigi Immobiliechauffrau gschafft.

D Rosa Grünstein isch syter anne 1970 Mitglid vu dr SPD. Vu 1979 bis 1983 isch si z Dransfeld, Nidersachse Stadt- un Samtgmaireeti sii. Vu 1989 bis 1998 isch si Vorsitzeri vu dr Arbeitsgmainschaft vu sozialdemokratische Fraue im Rhy-Necker-Chrais, vu 1994 bis 2003 stellverdrättendi Vorsitzeri vu dr SPD Rhy-Necker un vu 1999 bis 2001 Mitglid vum SPD-Landesvorstand Bade-Wirttebärg gsii. 

Anne 2000 isch d Grünstein fir dr Karl-Peter Wettstein in Landdag vu Bade-Wirttebärg noogruckt. Bi dr Landdagswahle 2001, 2006 un 2011 isch si iber e Zwaitmandat im Wahlchrais 40 (Schwetzinge) wider in Landdag gwehlt wore. Vu 2000 bis 2011 isch si Mitglid im Petitionsuusschuss un im Umwältuusschuss gsii. Im Mai 2011 isch si zue dr stellverdrättende Fraktionsvorsitzeri gwehlt wore. Si isch Sprächeri vu ihre Bartei fir Uusländer-, Migrations- un Integrationsbolitik gsii. Zue dr Landdagswahl 2016 isch si nimi aadrätte.


D Rosa Grünstein isch evangelisch un läbt z Altlosse. S isch verwitwet un het e Suhn un e Dochter. Ihre Mann Gerhard Greiner isch Burgermaischter vu Nailosse gsii.

Mit ihrem verstorbene Mann het si dr „Kulturtreff Alter Bahnhof“ z Nailosse grindet. Si macht Lääsige un „Buch-T-ripp“ un singt Couples in Berliner Dialäkt. Syter 1998 duet si as Dozänti an Volkshochschuele unterrichte.




</doc>
<doc id="74354" url="https://als.wikipedia.org/wiki?curid=74354" title="Schwäbisches Brauchtum">
Schwäbisches Brauchtum

Schwobabräuch sen a Doil vo dr "Schäbischa Idendidäd".Aagfanga vo de Hockedsa ibr d Fasned – älles ghaird drzua, grad so wia s odr s Kocha.

En Aalde danzad d ledige Jonge am Ordsrand om Pfähl. Drbei isch a vrzierds Fülla

Der mo am Pfengschdsonndich z ledschd aufschdoohd, isch dr "Pfengschdochs"


</doc>
<doc id="74361" url="https://als.wikipedia.org/wiki?curid=74361" title="Martha Lüthy-Zobrist">
Martha Lüthy-Zobrist

D Martha Lüthy-Zobrist (* 16. Augschte 1876 z Winterthur; † 14. April 1943 z Bärn) isch e Schwyzer Frauerächtleri un d Zäntralbresidänti vum Schwyzerische Frauegwärbverband gsii.

D Martha Lüthy-Zobrist isch as Dochter vum Schuemacher Heinrich Zobrist un syre Frau Elisabeth Widmer uf d Wält chuu. Si isch bi stränge Bfläägeltere ufgwachse un het Dameschnyderi glehrt. Anne 1899 het si mit 23 Johr dr Briefdreeger Jakob Lüthy ghyrote. Noch em frieje Dood vum Mann het si ihre aige Dameschnyderatelier gfiert. Anne 1918 het si dr Damenschnyderneverband Winterthur grindet.

D Martha Lüthy-Zobrist isch 1920 Mitgrinderi vum Schwyzerische Frauegwärbverband gsii un vu 1923 bis 1943 au Zäntralbresidänti vun em. As erschti Frau isch si 1924 in Vorstand vum Schwyzerische Gwärbverband gwehlt wore. Anne 1928 het si im Ufdrag vum Patronatskomitee unter em Vorsitz vu dr Bundesreet Giuseppe Motta un Edmund Schulthess di Schwyzerisch Uusstellig fir Frauenarbet z Bärn organisiert. Zuesetzli het si 1929 di vollamtli Laitig vu dr Gschäftsstell vum Frauegwärbverband ibernuu. In ihre Funktion het si si derfir yygsetzt, ass e Maischternebriefig gschaffe wird, fir di beruefli Wyterbildig un fir e Reglementierig vu dr Beruefslehre im Frauegwärb. Unter anderem het si 1930 in dr usserbarlemäntarische Studiekummission fir s Bundesgsetz iber di beruefli Uusbildig mitgwirkt.

Dr Schwyzerisch Gwärbverband het si anne 1938 zum Ehremitglid ernännt.


</doc>
<doc id="74363" url="https://als.wikipedia.org/wiki?curid=74363" title="Charta der Vereinten Nationen">
Charta der Vereinten Nationen

D Charta vo de Veräinte Nazioone isch dr Vertrag, wo me drmit d UNO gründet het.

Si gilt do drmit au wie d Verfassig vo dr UNO. S Dokumänt isch am 26. Juni 1945 vo Verträtter vo füfzg Länder underschribe worde. Am 24. Oktober 1945 isch d Charta in Chraft trätte, wo si vo de meischte Länder und psunders vo alne Mitglider vom Sicherhäitsroot au ratifiziert gsi isch.

D Charta isch für die Länder, wo bi dr UNO sind, e völkerrächtlech verbindleche Vertrag.

Z Düütschland sind die beide Staate BRD und DDR ane 1973 em Vertrag byträtte, d Schwiiz, wo d Vorlöiferorganisazioon vo dr UNO, dr Völkerpund, dihei gsi isch, erscht ane 2002.

D Charta vo de Veräinte Nazioone het en Präamble und nüünzää Kapitel.

D Präamble seit, d Gmeinschaft vo de Völker well drfüür luege, ass es kei Chrieg me gäbi und dass me de algemeine Möntscherächt uf dr ganze Wält nocheläbi.

I de Kapitel vo dr Charta stoot, wie d UNO organisiert isch, was d Gäneralversamlig und dr Sicherhäitsroot mache, wie d Länder i dr Wältwirtschaft selle zämeschaffe und wie dr Internazional Grichtshoof funkzioniert.




</doc>
<doc id="74364" url="https://als.wikipedia.org/wiki?curid=74364" title="Louis Gauchat">
Louis Gauchat

Der Louis Gauchat isch am 12. Jänner 1866 z Les Brenets im Kanton Nöieburg uf d Wält cho und am 22. Augschte 1942 uf der Länzerheid im Bündnerland gstorbe. Er isch e Schwiizer Sproochwüsseschaftler, Romanischt, Dialäktoloog und Lexikograaf gsi, wo d Afangszyt vom Wälschschwiizer Mundartwörterbuech "Glossaire des patois de la Suisse romande" prägt het.

Der Louis Gauchat isch us ere alte Familie vom Nöieburger Jura gsi, wo sid Generazioone z Lignières gläbt het. Das isch es Nöieburger Dorf am Jurafuess überem Bielersee a der Gränze zum Kanton Bäärn. Em Louis sin Vatter Louis Emile Gauchat het as Lehrer gschaffet. Der Louis Gauchat isch nid z Lignières, sondern anne 1866 im Dorf Les Brenets ganz oben im Nöieburger Bärgbezirk weschtlech vo La Chaux-de-Fonds a der Gränze zu Frankrych uf d Wält cho. Der Vatter isch gly drufabe z Bäärn Lehrer für Französisch worde, und so isch der Louis denn i dere Düütschschwiizer Stadt ufgwachse. Bis Gauchats deheime het me Französisch, Düütsch und au no Holländisch gredt; das isch so cho, wil d Muetter, d Cornelie-Marguerite-Bramine Gauchat-Bazengh, nämli e Holländerin gsi isch; ihre sind schynts d Kunscht und d Musig öppis wichtig gsi, und so het au der Louis vil drvo mit übercho; er het Musigunderricht gnoo, und s ganze Läbe heig er immer wider gärn uf sim Cello gspiilt, verzelt eine vo sine Biograafe.

Nach em Gimnasium het der Louis Gauchat zeerscht z Bäärn und spööter z Züri bim Heinrich Morf (1854–1921), drno au z Paris bim Gaston Paris (1839–1903) un z Rom bim Ernesto Monaci (1844–1918) s Fach Romanischtik studiert. Em Sproochforscher Morf, wo a der Uni Züri do grad anne 1889 s Romanische Seminar gründet het, isch s drufaa cho, ass sini Studänte ufem Land, i de wälsche Landesdeil vo der Schwiiz, die läbige Mundarte diräkt bi de Lüüt ghööre. So isch au der Louis Gauchat zum Theema vo sinere Dokterarbet cho. Er isch is Fryburgerland uf Dompierre ggange, emene Dorf im Broyetal zwüsche Wifflisburg un Pätterlinge, wo hüt zu dr Gmeind Belmont-Broye ghört. Döört het er d Foneetik vom Ortsdialäkt ufgnoo. Dr Gauchat het gschribe, i däm Dorf heig er non e ganz e läbigi mundartlichi Umgangssprooch atroffe; s Französisch, wo me sit churzem au doo i dr Schuel als einzigi Sprooch het dörfe bruuche, sig bi de Lüüt bis zu säbere Zyt numen en Art e "Suntigssprooch" gsi, seit er, im Alltag het me no immer s Patois gredt, sogar au der Dorflehrer. Vom Gauchat sinere Undersuechig "Le patois de Dompierre" isch ane 1890 der Deil über d Vokaal trukt usecho, es isch der Band vierzää vo der "Zytschrift für romanischi Filology".

Wo sis Studium umme gsi isch, het der Louis Gauchat z Bäärn und denn au z Züri as Middelschuellehrer und as Privatdozänt gschaffet. 1893 het er d Maria-Martha Schmid vo Bäärn ghürootet. I der erschte Zyt als Dozänt het der Gauchat es paar vo de romanische Sprooche und Sache vo der Literaturgschicht aglueget. Näbe de Wälschschwiizer Mundarte isch em au d Sprooch im Süde vo Frankrych, s Provänzalische wichtig gsi. Döört derzue het er Kürs a er Uni gää, und mit eren alte Handschrift i der "Bongarsiana"-Samlig vo der Burgerbiblioteek Bäärn isch er der Überliferigsgschicht vo provänzalische Gedicht us em Mittelalter nochegange. Sid 1902 isch der Louis Gauchat Profässer a der Uni Bäärn gsi, und zwar bis ane 1907. Denn isch er a der Uni Züri der Nochfolger vom Profässer für romanischi Filology Jakob Ulrich (1856–1906) worde; näben iim isch im Romanische Seminar z Züri der Wadtländer Ernest Bovet (1870–1941) as Dozänt agstelt gsi; dä isch ane 1901 als Nochfolger vom Heinrich Morf dörthi cho.

Bi sim Lehrer, em Morf, het der Gauchat es Arbetsgebiet lehre könne, wo sech dozmol i der Romanistik starch entwicklet het: d Dialäktology. Das Fach het z Züri näbe der Gschicht vo de Sproochsischteem und vo der Literaturgschicht sid em Morf e guete Platz i der Forschig, d Uni Züri isch dank iim so öppis wie s dialäktologische Zäntrum vo der Schwiiz worde. Der Gauchat het de sälber als Profässer z Züri au die romanischi und bsunders die galloromanischi Dialäktforschig no wyter usbout. Au är isch mit sine Studänte go Fäldforschig mache, so öppe ane 1910 im Fryburger Oberland und 1913 – zäme mit em Tuurgauer Romanischt und Zürcher Profässer Jakob Jud (1882–1952), wo au e Schüeler vom Morf gsi isch – is Bündnerland. Mit em Bündnerromanische het er vil z tue gha, sid er 1907 als Expärte em Wörterbuechprojäkt "Dicziunari Rumantsch Grischun" isch go hälfe. Em Gauchat sis grosse Wärch isch s Wälschschwiizer Mundartwörterbuech "Glossaire des patois de la Suisse romande," wo mer wyter unde no chly gnöier aluege.

Bis ane 1931 isch der Louis Gauchat z Züri Profässer für Romanischtik gsi, und vo 1926 bis 1928 derzue ane au der Rektor vo der Zürcher Hochschuel. Zu sim sächzigschte Geburtstag am 12. Jänner 1926 isch es Buech als Eeregaab usecho; d Schriftleitig isch bim Jakob Jud und em Bärner Romanischt und Mundartforscher Franz Fankhuuser (1883–1959), emene Schüeler vom Gauchat und Mitarbeiter am "Glossaire," gläge, und trukt het’s dr Suurländer z Aarau, dä Buechverlag, wo au süsch immer vil für d Schwiizer Sproochwüsseschaft too het. I dr Feschtschrift het’s 29 Byträäg vo Schwiizer und ussländische Fachkoleege und vom Gauchat syne Mitarbeiter und Schüeler, wo Frooge us em wyte Gebiet vo dr romanistische Forschig behandle, nid numme zu de Sproochareal vo dr Schwiiz, sondern au zu anderne Länder: En Uufsatz isch vom Paul Scheuermeier (1888–1973), wo übere Sprooch- un Sachatlas vo Italien un dr Südschwiiz gschribe het.

Wo der Gauchat a der Uni Züri ufghört het, isch sini Arbet am wälsche Wörterbuech no wytergange; und er het dernäbe wyters z Züri als Honorarprofässer gschaffet. Sin Nochfolger als Zürcher Profässer für Romanischtik isch der Jakob Jud worde, au e Schüler vom Morf; dr Jud het scho vorhär vil mit em Gauchat z tue gha, und au är het de Redaktoore vom "Dicziunari Rumantsch Grischun" und em Rätische Namebuech ghulfe.

Es isch schynts denn für d Redakzioon vom "Glossaire" e schwääri Zyt cho, wo em Gauchat sini ängschte Mitarbeiter chrank worde und gstorbe sind. Är sälber het als Scheffredakter no es Wyli wyter gmacht, de isch aber au är sälber chrank worde; im Summer 1942, won er wider mol im Feriehuus «Drosaida» z Bsuech gsi isch, wo si Soon, der Grafiker Pierre Gauchat uf der Länzerheid gha het, isch er döört am 22. Augschte mit Achtesibezgi gstorbe.

Änds 19. Joorhundert het sech a de Schwiizer Universitäte s Lehren und Forsche über die romanische Sprooche als vilsytigs und wäge der Mehrsproochikeit vom Land bedütends Fach etabliert, und der Louis Gauchat isch eine vo dene gsi, wo dank iine i der Schwiiz d Dialäktforschig und d Sproochgeografy es bedüütends wüsseschaftlechs Spezialgebiet worden isch. Er het bsunders d Wälschschwiizer Mundarte als Teil vo der frankoprovänzalische Sprooch undersuecht.

1903 isch der Gauchat im Uufsatz «Gibt es Mundartgrenzen?» i der Zytschrift "Archiv für das Studium der neueren Sprachen und Literaturen" ere Froog nooggange, wo me bi de Sproochforscher sid em 19. Joorhundert starch diskutiert het. Er het ufzelt, was bis do ane vo Romanischte und au vo Germanischte zu de regionale Sproochgränze gseit worden isch; und er prichtet vo eigete Beobachtige bi de Mundarte im Wälschfryburgischen und au im Bäärner Jura; der Gauchat isch der Meinig gsi, wil s Dialäkt gäb, wo me eidüütig chönn underscheide, dörf men au vo Gränze zwüsche dene Mundartrüüm rede; das sigen aber nid eifach immer feschti Linie i der Landschaft, es gääb i der Dialäktgeografy ebe so öppis wie «Chärnlandschafte» vo de Mundarten und derzwüsche ganz verschideni Areal, wo sech die spezielle sproochleche Fänomeen underscheide; für zum die einzelne Mundarte z charakterisiere sell me die tüpische sproochleche Merkmool innerhalb vo somene Sischteem vo sproochleche Trännlinie aluege (de «Isoglosse»). Die Idee isch sider es feschts Elemänt vo der sproochgeografische Forschig. Der Gauchat zeigt mit ere Charte zu der Uussprooch von es paar Wörter i de Wälschschwiizer Dialäkt, wie kompliziert die sprochgeografische Verhältnis scho im ene chlyne Sproochpiet sind, und er erklärt es paar Fänomeen mit konkreete Sachen us der Landesgschicht sid em früene Mittelalter.

Im ene eigete Projäkt isch der Louis Gauchat der Sprooch vom fryburgische Dorf Galmis im Greyerzbezirk (i der hütige Gmeind Val-de-Charmey) nochegange. Galmis heisst uf Französisch "Charmey" und es lyt a der Sproochgränze, chly underhalb vom düütschsproochige Dorf Juu. Der Gauchat isch mit de Lüüt go rede und het bsunders druf glueget, wie sech d Umgangssprooch bi de verschidene Generazioone underscheidet. Do het er gmerkt, ass me au i däm einzelnen, abglägene Bärgdorf nid vonnere einheitleche Ortsmundart chönn rede, wil sech bi de alte und de junge Lüüt zimli vil verschideni Sproochgwoonete zeige. I sinere Schrift über d Sproochsituazioon vo Galmis, wo anne 1905 usecho isch, het der Gauchat das eso erklärt: me ghöört eben au bim Rede, wie sech s soziale Lääbe vo dr Dorfgmeinschaft änderet. Er het gseh, ass d Lüüt i däm usgwäälte Dorf verschideni Variante vo gwüssne sproochleche Forme bruuche, und er het druus abgleitet, e Sprooche änderi sech mit der Zyt (me seit dämm «diachronisch»), wil jede Mönsch d Sprooch e chly andersch bruucht weder die andere und wil di Junge in ere nöie Läbenssituazion nümm ganz glych rede wie die eltere. Der Gauchat het zeigt, ass es e langsame Prozäss sig, wo öpe drü Generazioone lang bruucht, bis sech e nöii Form i dr Umgangssprooch duregsetzt het. I dere früene soziolinguistischen Arbet über d Sprooch vo Galmis het dr Louis Gauchat dr Begriff «Varietät» id Sproochwüsseschaft ygfüert.

Der Romanischt het bi sine Bsüech i de Wälschschwiizer Dörfer und gwüss au i sinere nöieburgische Heimet gmerkt, ass die alti Mundart vo de Wälschschwiizer, s Patois, wo i jedem Kantoon und i vilne chlynere Gägende e bitz andersch töönt het, nume no bi wenig Lüüt die läbigi Umgangssprooch gsi isch. Grad i sim Heimetkanton Nöieburg het sech im nüünzääte Joorhundert wäge der Induschtry, der modärne Läbensart bsunders i de Stedt und wäge de staatleche Schuele und dr Verwaltig s Französische als gwoonti Umgangssprooch uf alnen Ebene duregsetzt, und die alte Mundarte het me praktisch ganz ufgää.

Der Gauchat het emol imene Ufsatz drvo gschribe, wien er uf ere Reise is Nöieburgische dütlech gmerkt het, ass es mit em Patois nümm wyt här isch. Früener sig’s so gsi, ass er wenigschtens im Nöieburger Jura doo und döört no Lüüt troffe heig, wo s Patois rede. Jetz aber verzelt er i sim Pricht "La dernière page de l’histoire du Patois à La Chaux-de-Fonds," wien em ane 1901 gar niemer me i dere Stadt het chönen Uskumpft über dr ehemolig Dialäkt vo dört gä. Me heig sech grad no dra erinneret, ass der Ami Huguenin eine vo de letschte Verfächter vo dr Mundart gsi sig es halbs Joorhundert früener; dää het ane 1857 en Mundartverein z La Chaux-de-Fonds gründet, das isch der "Cercle du Sapin," wo’s au hüt no git, aber nümmen as Sproochgselschaft, sondern eifach als prominänte stedtische Kulturverein. Der Gauchat het gseh, ass me bi däm sine Mitgliider jetz nume no Französisch gredt het. Im alte Vereinsprotokoll het er glääse, wie scho anne 1865 chuum me öper im Verein s Patois richtig chönne heig, drum het me dozmol d Statute nöi gschribe und die früeneri Regle, bi de Versamlige törf me nume Mundart rede, eifach abgschafft.

Sid em nüünzääte Joorhundert bruucht men i der Linguischtik nach em Vorschlaag vom iteliänische Sproochforscher Graziadio Ascoli als Name für die grösseri Sproochfamilie, wo die meischte Wälschschwiizer Dialäkt e Deil dervo sind, der nöi Begriff «Frankoprovänzalischi Sprooch». Eine vo de beschte Kenner vo der Weschtschwiizer Mundartlandschaft isch der Gauchat dank em grosse Wörterbuech worde, won er ufbout het.

Scho 1888 het der Louis Gauchat als Romanistikstudänt mit sim Lehrer, em Heinrich Morf, drüber gredt, wie’s wär, es nöis grosses Dialäktprojäkt z mache, wo me nach em Vorbild vom schwiizerdüütsche Wörterbuech «Idiotikon» au die verschidene, so ganz underschidleche Weschtschwiizer Mundarte giengt go samle. I dene paar Kantöön sind im nüünzääte Joorhundert no Räschte vo ganz underschidleche regionale Sproochforme läbig gsi. Im Kanton Jura isch es öppis vo der alte Sprooch i der Freigrafschaft, s Franc-comtois, won e regionali Variante vo der französische "Langue d’oïl" isch, und au verströiti Oort a der Landesgränze wyter im Weschte ghööre zum däm Dialäktruum. I de andere Kantöön vo Gämf bis is Wallis ufe sind s vil verschideni Dialäkt vom Frankoprovänzalische. Wo d Sproochgränze zwüsche dr Grafschäftler Sprooch, also em Areal vo dr "Langue d’oïl," und em Frankoprovänzalische im Schwiizer Jura duregoot, het dr Louis Gauchat imenen Artikel für s Geografische Lexikon vo dr Schwiiz anne 1908 nomol beschribe. Alli die verschidene Sproochforme sind em starche Yfluss vo der normierte und offizielle französische Sprooch vo Paris nümme gwachse gsi und vo dere i dr Zyt vom internazionale Wirtschaftslääbe an Rand drückt worde, gwüssi Mundarte grad i de Stedt sind scho lang verschwunde gsi. Uf der andere Syte het men aber i der Wälschschwiiz divärsi regionali Französischforme gfunde, wo meh oder weniger vom klassische Französisch abwyche und wo für d Sproochelandschaft au öppis wichtigs sind, wie me no wird gseh.

Em Morf het d Idee für so nes Projäkt zuegseit. Er het em Gauchat ghulfe mit däm Plan vom ene wälsche Wörterbuech. Und der Nöieburger het au bi de Germanischte vom "Idiotikon," em Friedrich Staub (1826–1896) und em Ludwig Tobler (1827–1895), offeni Tüüre gfunde.

Jetz isch s no drum ggange, für s ufwändige Projäkt s Gält ufztrybe; so isch der jung Gauchat schynts grad diräkt zum Bundesroot uf Bäärn. Er het mit em Bundesroot Karl Schenk, wo s Departemänt vom Innere gleitet het, em Emil Welti vom Poscht- und Ysebahndepartemänt und em Numa Droz, wo au e Nöieburger gsi isch und doo s Äiggnössischen Ussedepartemänt gha het, gredt. Und tank em Nöieburger Regierigsroot John Clerc (1857–1898) het ane 1898 au d Versamlig vo de Bildigsdiräktoore vo de wälsche Kantöön z Nöieburg d Idee ufgnoo und pschlosse, em Bundesroot es Subväntzionsgsuech für s "Glossaire des patois de la Suisse romande" z schicke. D Landesregierig isch druuf ygschtige, und so het anne 1899 s Wörterbuechprojäkt mit äiggnössischer und vil kantonaler Hilf ofiziell chönnen afoo. Dr Gauchat isch dr erscht Diräkter und Redakter woorde. D Scheffe vo de Wälschschwiizer Bildigsdiräkzioone sind dänn zäme d Verwaltigskommissioon vom nöie Institut gsi.

Zum sech fachlech breit abstütze het me die bedüütende Romanischte vo Paris yglade, der Gaston Paris und der Jules Gilliéron (1854–1926), wo sälber au vom Jurafuess, vo Nöiestadt gsi isch und grad s grosse Projäkt vom französische Sproochatlas "Atlas linguistique de la France" agfange het. Si möchte doch der wüsseschaftlech Plan für s "Glossaire" kritisch aluege un durlüüchte, het me se gfrogt; als Muschter wie dr Inhalt vom Wörterbuech chönt usgsee het me ne dr Probeartikel "vache" über die wälsche Wörter vo dr Chue zeigt. Und ihri Stimm het em junge Schwiizer Projäkt guet too. Und so het d Redaktooregruppe mit der Arbet chönnen afoo. E sind der Gauchat, der Nöieburger Romanischt Jules Jeanjaquet un der Zürcher Romanischt Ernst Tappolet gsi. Der Gauchat het z Züri gschaffet, der Jeanjaquet as Archivar und spöter Uniprofässer z Nöieburg un der Tappolet z Basel as Profässer für Romanischi Filology. S Büro vom "Glossaire" mit em gsamlete Material isch bim Scheffredakter gsi, am Afang z Züri im Gauchat sym Büro, und mit iim vo 1902 bis 1907 de z Bärn und derno wider z Züri; es baar Schrybchreft het d Redakzioon agstelt zum d Koreschpondänz und d Dokumäntazioon, wo schnäll gwachsen isch, z pflääge; dr eerscht Sekretär isch dr Louis Gignoux gsi. E Filologischi Kommission het d Redakzioonsarbet sproochwüsseschaftlich begläitet, dr Waadtländer Romanischt Jean Bonnard (1855-1915) vo der Uni Lausanne isch deren iiren eerscht Presidänt worde.

Au für s "Glossaire" het me die verschidene und bewäärte sproochwüsseschaftleche Methoden übernoo, wie me se scho vo anderne Lexikonprojäkt könnt het: 

Bi der sproochgeografische Laag vo der Romandie am öschtleche Rand vom groosse französische Sproochruum isch derzue ane no die psunderi Uufgab cho, au di regionale volchssproochleche französeschi Wörter und Uustrück ufzschrybe: Me het ne "Provincialismes romands" oder äänlech gseit. Die regionalfranzösische Forme ghören au zum diferänzierte Bild vo der Sproochlandschaft vom modärne Französisch, wo i vilne Regioone vo der wältwyte "Francophonie" e vilschichtige Sproochgebruuch mit ere Standardsprooch und regionalen und sozialen Umgangssprooche kännt. D Dialäktoloogin Dorothée Aquino, wo a der Uni Nöieburg un bim GPSR schaffet, het agluegt, wie me früener i der Schwiiz über die sproochleche Forme tänkt het, und si het usegfunde, wie au der Gauchat z’eerscht au no der alte Mäinig gsi isch, s "Français fédéral" sig eigentlech eifach e schlächti Variante vom Französischen und es heig en huuffe Wörter, wo d Pädagooge müesste bekämpfe – me het früener sogar vo «cacologies» (uf Düütsch: «Schlächtwörter») gredt. Die Dänkaart chunt vo dr zäntralistische französische Sproochpolitik häär, wo bi dr Französische Revoluzioon mit em Plaan vom "Rapport Grégoire" anne 1794 agfange het, em "Rapport sur la nécessité et les moyens d’anéantir les patois et d’universaliser l’usage de la langue française."

Mit der Zyt isch der Gauchat, wie d Aquino prichtet, druuf cho, ass s Regionalfranzösisch e sproochlechi Varietät isch, wo als Täil zu der ganze romanische Sproochgschicht und zu dr läbige Sproochkultur ghöört; me cha jo au vil vo dene Wortformen i de Wäärch vo Schwiizer Schriftsteller lääse. Der Lexikograaf vom Nöieburger Patois William Pierrehumbert (1882–1940) het zeigt, ass es vil Mundartwörter git, wo i de grosse französische "Dictionnaire" fähle, und so gseht me: die romanischi Sproochwält isch vil rycher ass me chönt meine, wemme nume d Standardsproochen aluegt. Der Gauchat het die Theory übernoo, und er het spöter sogar emol gseit, die eltere didaktische Schrifte gäge die regionali Sprooch sigen am Änd für s GPSR sogar e ganz e gueti Kwelle füre Wortschatz vom Patois gsi. Bim nöie "Dictionnaire suisse romand DSR" un dr "Panfrankofoone Wörterdatebank," wo d Aquino un der Andres Kristol au mitmache, het me das alles jetz uufgnoo.

Jetz aber zrugg zu den Afäng vom GPSR. Uf d Gründer vom "Glossaire" het also e grossi Arbet gwartet. 25 Joor lang sind die Fachlüüt – näbe de prueflechen Uufgaben an iirne Arbeitsstelle – i allne Wälschschwiizer Regioone, vo Gämf bis uf Pruntrut und im Wallis bis is Eifischtal uf vilne Fahrte go mit de Lüüt rede. Ysebahne het’s numen i de Tääler unde gha, und nid i jedes Dorf isch e Strooss ggange; so sind teil Reise sicher rächt schwirig gsi und me het z Fuess vil Zyt bruucht derfüür. D Redaktoore sind im Land usse go luege, wär no guet Patois redt, si händ noch Wörter i de regionale Dialäkt über d Arbet und im Huus gfrogt, und eso isch s wüsseschaftleche Material für das grosse Lexikon zämechoo. Wo sech einisch zeigt het, ass im Kanton Fryburg fasch nume s Patois vom Greyerzerland bi dr Wüsseschaft guet bekannt gsi isch, derfür d Sprooch vom Seebezirk so guet wie gar nit, isch der Gauchat äxtra mol dörthii gange und het für d Gmeind Stäffis am See grad sälber es nöis lokals Wörterbuech zämegstellt.

Mit em Netz vo Gwäärslüüt i alne Regioone het me de sistematisch chönne die sproochwüsseschaftlech bedütende Sache dokumäntiere. Die grossi "Enquête," wo me mit der Boscht us allne Mundartregioone vo der «Romandie» für s "Glossaire" e lexikalische, e grammatikalischen und e foneetische Schatz zämetreit het, isch für d Redakzioon es ganz es wärtvolls und praktischs Wärchzüüg gsi. Und es isch au höchschti Zyt gsi für die Umfroog; me het grad i de meischte Regioone non es paar Informante gfunde, im Ganzen öppe vierhundert, und dr Gauchat het mol gseit, öppe achzg vo dene «Patoisants» sige für s Wörterbuech psunders gueti Kwelle gsi.

Es sind Lüüt gsi wie öppe dr Nöieburger Zélim Huguenin vo La Brévine un d Clémentine Digier vo Le Landeron, dr Fryburger Archivar Louis Ruffieux vo Greyerz un dr Greyerzer Lehrer und Dichter Cyprien Ruffieux, näbe der Louise Odin au dr Wadtländer François Isabel, oder im undere Wallis dr Denis Coquoz iim Trienttal; däm sini Patois-Wörtersamlig isch mit Hilf vo der Walliser Romanischtin Gisèle Pannatier vom GPSR anne 2018 trukt usecho. Anderi Walliser, wo me z Nöieburg vonne gueti Antworten übercho het, sin dr Schurnalischt und Volchskuntler Maurice Gabbud us em Bangistaal un dr Theoloog Basile Luyet vo Savièse gsi. Übere d Grafschäftler Sprooch im Bärner Jura obe het me näbem Wäärch vom Ferdinand Raspieler au us dr Wörterlischte vom Sproochforscher a dr Uni Rennes Georges Dottin und us dere vom Jean-Georges Quiquerez öppis chönne nää. Gschetzt het men uf der "Glossaire"-Redakzioon au d Informazioone vom Jules Surdez vo Saint-Ursanne und em Elsgauer Lehrer François Fridelance. Elf Johr lang het d Redakzioon jetz all Monet dene und alnen andere "Patoisants" mit dr Boscht Froogeböge oder Notizcharte gschickt, eis ums andere sind Mundartwörter zu gwüssne Sachgebiet oder sproochlechen Eigeheite gfrogt gsi, und au nach em Ändi vo der grossen "Enquête" sin d Kontakt zu vilne Korreschpondänte für d Redakzioon guet gsi, wie dr GPSR-Redakter Eric Flückiger seit. Eis vo de erschte grosse Wärch, wo s "Glossaire" mit däm Material useprocht het, sind d «Tableaux Phonétiques des Patois suisses romands» gsi. Do drfür isch vo 1904 bis 1907 non en eigeti Umfroog mit öppe föifhundert Wörter nötig gsi.

Es isch de Sproochforscher bi iirnen Umfroogen au wichtig gsi z luege, wie sech d Lüüt mit Hilf vo der Sprooch i dr Landschaft oriäntiere. Mit ere bsundere Kampagne het d Redakzioon die mundartlechen Orts- und Fluernäme zämetreit. I den alte frankoprovänzalische Nääme für d Dörfer, d Fälder und d Naturlandschaft, und au für d Alpweiden un d Bäärge vom Jura und i den Alpe cha me no meh über d Gschicht vo vilnen alte Wörter usefinde weder das, wo i der Umgangssprooch no läbig gsi isch. Zu vilnen Ortsnäme bringe d Bänd vom "Glossaire" de sogar eigeti Artikel.

Wo d Redakzioon mit em Mundartwörterbuech uf em guete Wääg gsi isch, het si scho gly en eigeti Zytschrift usegää, s "Bulletin du Glossaire des Patois de la Suisse romande." Do drin het me vier mol im Joor dervo chönne läse, wie s em Projäkt ggangen isch, was für Erfolg und Probleem d Redakzioon gha het, was me für inträssanti Wortgschichten und sproochlechi Dokumänt i de Regioone gfunde het, und immer wider öppis au vo volchskundleche Sache, wo me bi dr Arbet am Lexikon druuf cho isch. Das "Bulletin" het’s vo 1902 bis 1915 ggää. Der Gauchat het anne 1902 im Vorwort zu dr erschte Nummeren e Bytrag "Nos Patois romands" gschribe. Er seit dört drin, was me vo däm Projäkt dörfi erwarte, un er het so aagfange – do jetz is Schwiizerdüütschen übertreit:

«D Patois vo der Wälschschwiiz sind zwöituusig Joor lang guet gsi für s Volch i de Bäärge zum vo sine Gedanke rede. Es tschuderet eim wemme dänkt dass alls, wo die kreativi Arbet i zwänzg Joorhundert mit dere Sprooch häreprocht het, jetz i so churzer Zyt eifach verschwindet…»

Und er verzelt wyters, wie’s i de Regioonen um d Dialäkt stoot; zu sym Heimetkanton seit er: «Hüt het der Kanton Nöieburg der Patois komplett ufgää. Är isch däm sin radikalschti Find gsi, und drfüür isch er au no grüemt worde, wil er statt däm s guete Französisch – "le bon français" – redi. Im Oberland, wo sech d Zytinduschtry am beschte ygläbt het, het me der Dialäkt am grüntlechschten abgschafft.» Öpen i de 1920er Joor sin do die letschte Nöieburger "Patoisants" gstorbe. Mit em Patois sigs i der ganze Wälschschwiiz nümm wyt här, seit dr Gauchat: «Il végète dans le canton de Vaud, il est déjà fort entamé dans le canton de Genève, il perd tous les jours du terrain dans les cantons catholiques: Fribourg, Berne et le Valais. A la fin de ce nouveau siècle il n'y en aura plus trace!»

Zmingscht die pessimistischi Vermuetig am Schluss vo däm Ufsatz isch übertribe gsi: s zwänzigschte Joorhundert het de doch nit mit allne wälsche Mundarte ganz ufgruumet; es paar Räschte vom alte Patois sind sogar no am Afang vom 21. Joorhundert doo, ämel im Greyerzerland und i teil Walliser Täler, bsunders z Evolène, wo s no Lüüt git, wo der Dialäkt verstönd und sogar no rede. Besser stoot’s no im iteliänischen Augschttaal, wo die frankoprovänzalischi Sprooch no zimli läbig isch. Und es isch, wo der Louis Gauchat scho nümme gläbt het, au in andere Gägete zun ere kulturelle Gägebewegig cho, me het doo und döört i dr zwöite Helfti vom 20. Joorhundert agfange Kulturgselschafte gründe, ass die alti Sprooch und s Bruuchtum, wo drmit verbunden isch, nit ganz vergässe goot; öpe d Walliser Patoisgselschaft Lè Partichiou vo Crans-Montana und d Greyerzer Musiggruppe "Chœur des Armaillis de la Gruyère". Es chöme nöji Wörterbüecher zu de wälsche lokale Mundarten use, so wie anne 2019 dr "Dichyonire du patué dë Banye," s nöie Dialäktwörterbuech vom Walliser Bangistaal. Und es git sit 2004 en Organisazioon füre gröösser internazional Berych vom Frankoprovänzalische, dr Verein "Arpitania – Aliance culturèla arpitana;" wo sit 2012 z Prilly bi Lausanne sogar en Internet-Radiosänder i dere Sprooch het, s "Radiô Arpitania." Das alles het der Louis Gauchat nümmen erläbt, und vilech au chuum öpis vo der nöiere Mundartliteratur, wo nodisno uufchoo isch. Von es paar Schriftsteller wien em Friburger Joseph Yerly (1896–1961) git’s jüngeri Wärch und Theaterstück im Patois, 1985 isch sogar s erschte Mol en Oopere i der Friburger Mundart uf d Büüni cho, "Le Chèkrè dou tsandèlê" vom Nicolas Kolly; und sid 1956 findet all Joor s internazionale Fäscht vo dr frankoprovänzalische Kultur statt.

I däm Artikel, wo grad drvo d Reed gsi isch, chunt der Louis Gauchat no druuf, für was die dringendi Arbet am «Glossaire» dänkt sig; is Dütschen übertreit heisst s: «S Studium vom Patois und algemein d Dialäktology isch bsunders guet derfür zum üüs d Augen ufztue und üs z zeige was d Gheimnis vo der Sproochgschicht sind.» Es sig für nes Wörterbuech guet, der Gschicht vo de Wörter no z goo bis zrugg zu den erschte sprochleche Wurzle wo me drfür Zügnis cha finde, das isch d Methode vo der Etimology; und wemme d Gschicht vo de Wörter im Patois aluegi, so hälfi das au d Wörter vom hütige Französische besser z verstoo.

Er verglycht d Arbet am Patois-Wörterbuech mit der Uufgab vo der Tänkmolpfleeg: «Wenn es Boudänkmol halt muess verschwinde, so macht men alls zum wenigschtens s Adänke dra für die spötere Generazioone z bhalte. Me macht Fotine dervo. Und so isch es au gsi, wo me dra dänkt het, s «Glossaire vo de wälsche Patois» z mache. Es goot nid drum, e feschti Norm für d Sprooch ufzstelle wie s öppe der "Dictionnaire" vo der Académie française wott sy. Und es isch au nid eifach numen es Verzeichnis vo kurioose Wörter und spezielle Redensarte. S «Glossaire» wird ganz eifach s möglechscht getröie Abbild und halt derby au grad der Grabschtei sy, wo a üsi wälsche Patois maanet!» Uf Französisch het das bim Gauchat so töönt: «Le Glossaire sera tout simplement l'image aussi fidèle que possible, en même temps que la pierre funéraire de nos patois romands.» Und er seit wyters: «Uf dä Schtei wird me schrybe: “Do lyt d Sprooch, wo üsi Vorfahre dermit zwänzg Joorhundert lang gseit hän was si tänke. Es isch e grobi Sprooch gsi mit iirne Fääler, aber si isch für die Lüüt guet gnue gsi. Und si isch nen am Härze glägen und si hän gwünscht ass men ere es Tänkmol widmet.” Me wird gseh, ass aller Gattig Chrüüter um dä Gedänkschtei ume wachse, und d Pflanzekuntler wärde cho und öppis dervo günne, und si wärde’s undersueche und dervo vilech Sachen usefinde, wo für d Wüsseschaft vo der Mönschheit öppis wärt isch.»

Zu Gauchat’s Läbzyte isch im Büro schon e riisige sproochleche Grundstock zämecho, wo au de spötere Fachlüüt vo der Wörterbuechredakzioon im ganze 20. Joorhundert vil tue gää het. Sid 1924 chöme die trukte Bänd vo däm Wörterbuech z Nöieburg use, die erschte het also no dr Gauchat mit syne Mitautoore sälber gmacht. Und au no im 21. Joorhundert wird dra wytergschaffet, es goot non es paar Joorzäänt bis em Gauchat sys Wäärch vo de hütige Redaktooren und Redaktoorinne fertig gschriben isch. Sid 2018 chame d Artikel vom "Glossaire," wo scho fertig sind, au online im Internet lääse. S Institut vom "Glossaire" isch 1942 uf Bärn und 1955 uf Lausanne cho und vo dört 1972 uf Nöieburg, wos sid 2008 e Deil vo der Uni isch.

1907 het d Bündner Gsellschaft für die romanischi Sprooch und Kultur "Societad Retorumantscha" der Louis Gauchat als bekanten Expärte vo der romanistische Lexikografy yglade zum bim wüsseschaftleche Byrot vo iirem Wörterbuech, em "Dicziunari Rumantsch Grischun," cho mitmache. Das grosse bünderromanische Projäkt isch fasch glychzytig entstande wie s "Glossaire;" der Sproochforscher Robert von Planta het 1899 agfange mit der Idee. 1904 het d "Societad Retorumantscha" s Patronat dervo übernoo, und dr Gauchat isch em eerschte Redakter Florian Melcher und em Romanischt Chasper Pult z Hilf choo, wo i der Afangszyt als Expärte mitgmacht het und 1914, wo dr Melcher vil z früe gstorben isch, sälber Redakter worden. 35 Joor lang isch der Nöieburger Louis Gauchat im i dr filologische Kommissioon vom "Dicziunari" drby gsi.

Z Züri het der Gauchat 1913 zäme mit em Germanistikprofässer Albert Baachme und em Robert von Planta s sproochwüsseschaftleche Toonprojäkt Fonogrammarchyv Züri gründet, wo die modärni Technik vom Fonograaf bruucht het zum jetz vo dr gredte Sprooch nid numme e schriftlechi Ufzeichnig, sondern au d Luut sälber feschtzhalte. S Zürcher Archyv isch nach dämm z Wien s zwöite setige Projäkt gsi z Öiropa. Es het under dr Leitig vom Otto Gröger und sine Nochfolger Bischpiil vo de Mundarten i der ganze Schwiiz mit verschidene Toonträäger lo ufnää, und es isch no hüt e wärtvolli Quelle für d Forschig.

Der Gauchat het mit Fachkollegen i dr Schwiiz und im Ussland Brief ustuuscht, öppe mit em Öschtrycher Sproochwüsseschaftler Hugo Schuchardt; me cha i dene Schrifte, wo s Hugo-Schuchardt-Archyv bi dr Uni Graz online gstellt het, es paar gnaui Sache vo dr praktische Wörterbuecharbet lääse. Wie me de Grazer Schuchardt-Archyvaar bi dr "Glossaire"-Redakzioon gseit het, sind schynts umkeert em Schuchardt syni Brief an Gauchat nümmen ume, und vo üsem Schwiizer Romanischt sym private Nochlass wüssi au niemmer öppis.

Und au im Ussland het me d Arbetswys vom "Glossaire" ufgnoo, wie der Jakob Jud i sim Artikel über s Läbenswärch vom Gauchat schrybt. D Methoode vom Wälschschwiizer Wörterbuech isch auf bim Wörterbuech vo der kataloonische Sprooch zum Zuug cho, em Diccionari de la llengua catalana; der Louis Gauchat isch au em fachliche Byroot vom däm Projäkt go hälfe. Für die romanischi Sprooch het er sich scho lang inträssiert, er isch au öppe mit syne Studänte dörthii gange. No wichtiger isch em Gauchat dr Verglych vom frankoprovänzalische Wortschatz mit der grössere französische Regionalsprooch, em Provänzalische gsi. Eis vo de guete Hilfsmittel für d "Glossaire"-Redakzioon isch em Louis Piat (1854–1941) sys Wörterbuech vo 1893 gsi.

Zäme mit der Uni und de Middelschuele vo Gämf het dr Louis Gauchat es Lehrmittel füre Französischunderricht zämegstellt. Vo der Uni Gämf het er derno anne 1926 der Eeredokter übercho.

Bi de Fachkollege und Schüeler vom Gauchat sind d Ufgabe, wo der bedütend Romanischt nümme gläbt het, i guete Händ gsi. I die Filologischi Kommission vom "Dicziunari Rumantsch Grischun" isch jetz, wo dr Gauchat gfäält het, dr Paul Scheuermeier cho. Und bim "Glossaire" het anne 1942 dr Bärner Romanischt Karl Jaberg d Leitig übernoo, wo zäme mit em Jakob Jud dr "Sprooch- und Sachatlas vo Italien un dr Süüdschwiiz" redigiert het.

I der Zytschrift "Annalas da la Societad Retorumantscha" het der Bündner Romanischt und Dicziunari-Scheffredakter Andrea Schorta füre Louis Gauchat anne 1944 uf Romanisch en feine und gnaue Nochruef gschribe; er brichtet döört vo däm sinere Leischtig für s bündnerromanische Wörterbuech und au für s romanischen Institut vo dr Uni Züri, und wien er als Lehrer vo Studänte vom Rätormanische gsi sig, und drzue au vom Gauchat sym private Läbe und synen Inträsse; es sig immer guet gsi mit em vilsytige Dialäktoloog, wo s Bündnerland guet könt heig, über Frooge vom DRG z diskutiere, er heig vil jungi Schwiizer Romanischte prägt und au von es bar Schüeler lo Dissertazioonen über s Rätoromanische schrybe, Der Schorta seit, me heig grad do draa gmerkt, wie bim Louis Gauchat e fürnäme Charakter und s stränge wüsseschaftleche Dänke zämebasse, wil er der Arbet und den Ideeè vo Fachkollegen und Schüeler mit grossem Reschpäkt begägnet sig.




</doc>
<doc id="74365" url="https://als.wikipedia.org/wiki?curid=74365" title="Ainu (Sprache)/Schwäbisch">
Ainu (Sprache)/Schwäbisch

S Ainu ìsch a Sprooch en Asie.

S Ainu ìsch a Sprooch, mo heid moischdens en Nordjàpàn (uf Hokkaidō) brauchd wuerd. Au en Russland (uf dr Ìnsel Sachalin) war se vrbroided. S hod – obwohl se so kloi isch – en Haufa Dialegd. Vrwand isch dia Schbrooch möglichrweis mid auschdronesische Schbroocha..

Weil 2017 blos no a baar vo de 12.300 Ainu, mo drzua na eldr warad, Ainu greded henn, isch dia Schbroch am Ausschderba.

Dr Nama "Ainu" hoißt en dera Schbroch "Mensch". En Japan sen d Ainu heid au als Mindrhoid aagnomma worra.

D Sprooch wurd mid "Katakana" odr mìd em ladeinischa Alphabet gschrieba.
A baar Werdr uf Ainu:



</doc>
<doc id="74367" url="https://als.wikipedia.org/wiki?curid=74367" title="Maya Graf">
Maya Graf

D Maya Graf (* 28. Februar 1962 z Sissech) isch e Schwiizer Politikere. 2012 bis 2013 isch si d Presidäntin vom Nazionalroot gsi.

D Maya Graf ist d Dochter vom Fritz Graf. Si het z Sissech d Handelsmiddelschuel bsuecht und a dr Fachhochschuel vo dr Nordweschtschwiiz Sozialarbet studiert. Si isch diplomierti Sozialarbeiterin und het vo 1991 bis 1993 i dr Leitig vom Durchgangsheim für Asilante z Prattele und spöter bi dr Berootig für Behinderti z Lieschtel gschaffet.

Sid ane 2002 tuet si zäme mit ihrem Brueder uf em eigete Hoof puure. Es isch e Bio-Puurebetriib. D Graf isch ghüroote.

D Maya Graf isch vo 1995 bis 2001 Baselbieter Landröötin gsi. Si ghört zu de Grüene. Ane 2001 het se s Baselbieter Stimmvolch i Nazionalroot gwählt. Vo 2009 bis 2010 het si di Grüeni Frakzioon vo dr Bundesversamlig gleitet und 2012 het me se mit 173 Stimme (vo 183) als Nazionalrootspresidäntin gwählt.

Es wichtigs Zyl isch dr Graf, ass d Landwirtschaft ohni Gentechnik sell uschoo.

2003 isch si im Film «Mais im Bundeshuus» ufträtte.

Ane 2014 isch si, zäme mit dr Grüenliberale Kathrin Bertschy, is Presidium vom Fraueverband alliance F gwählt worde.



</doc>
<doc id="74369" url="https://als.wikipedia.org/wiki?curid=74369" title="Ruth Blum">
Ruth Blum

D Ruth Blum (* 2. Septämber 1913 z Wilchinge; † 2. Augschte 1975 z Schaffuuse) isch e Schwiizer Lehreri und Dichteri gsi.

D Ruth Blum isch as Dochter vome Schnyder im Chläggi ufgwachse. Si het e Zyt lang füre Lehrerpruef studiert und denn als Dienschtmeitli, Verchäuferi und Putzfrau gschaffet. Für es bar Zytige het si Artikel gschribe.

Ihre Roman "Blauer Himmel – grüne Erde" isch bi de Lääser guet acho. Anderi Büecher sind weniger erfolgrych gsi; do isch si wider as Schaffuuser Lehrerseminar, wo si 1950 s Lehrerpatänt übercho het. Bis 1961 het si drno as Primarlehreri gschaffet, und spöter het si no meh Büecher gschribe.

1955 het si dr Literaturpryys vo Schaffuuse übercho und 1965 en Pryys vo dr Schwiizerische Schillerstiftig.




</doc>
<doc id="74370" url="https://als.wikipedia.org/wiki?curid=74370" title="Marie-Luise Nikuta">
Marie-Luise Nikuta

D Marie-Luise Nikuta (* 25. Juli 1938 z Köln) isch e düütschi Mundartsängerin.

D Nikuta isch en uusbildeti Versicherigsfachfrau und e bekanti Sängerin und Komponischtin vo Lieder i dr Kölner Mundart, em "Kölsch," wo zu de middeldütsche Dialäkt ghört.

Sid ihrere Jugend macht d Marie-Luise Nikuta bim Kölner Karneval als Sängerin mit. Wärend Joorzäänte het si all Joor s «Mottolied» für die lokali Fasnecht gschribe, und drum seit men ere au „Königin vom Mottolied“. Bim Roosemäntisgumzug z Köln faart si uf em Fäschtwage vo de "Roote Funke" mit.

Es bar usgwählti Lieder:

2014 het si s letschte Mol sälber am Karneval mitgmacht, sider singt d Carolin Krause dr Nikuta ihri Mottolieder.

Ane 2003 het si au füre Kölner Christopher Street Day "Cologne Pride" s Mottolied gschribe.

Für ihres Wärch het d Nikuta vo der Stadt Siegburg s "Guldige Härz", vo der Stadt Köln d "Willi-Ostermann-Medaille" und vo dr Kölner Fasnecht dr "Grooss Verdienschtorde mit Biliante" übercho. Au d Kölner Tradizionsgselschafte händ se für ihri Lieder uszeichnet.

D Nikuta hilft eerenamtlech bi dr Aidshilf mit.



</doc>
<doc id="74373" url="https://als.wikipedia.org/wiki?curid=74373" title="Marie de France">
Marie de France

D Marie de France isch e französeschi Dichterin gsi.

Si isch die erschti Autorin vo dr altranzösische Literatur, wo me kännt. Vo ihrem Läbe weiss men aber fasch nüüt, numme grad, dass si sälber gseit het, si sig vo Frankrych, was dozmol eifach dr Grossruum vo Paris bedütet het, und dass si öppen ums Joor 1200 z Ängland gstorben isch.

D Wärch vo dr Marie de France sind imene anglonormannische Dialäkt gschribe. Es dörfte Sache sy, wo si für d Lüüt vom änglische Königshof verfasst het.

E grosse Deil vo dr Marie de France ihrne Tegscht sind d "Lais," grossi Värsgedicht, wo Määrli und Saage us em keltische Kulturkreis vo Britannie drin vorchöme. In es bar vo dene Verzellige seit d Autorin, wie s de Fraue deils nid guet ggange sig i dr soziale Situazioon vo dere Zyt, wo si drin gläbt het.

Öpis anders sind d Faable, wo d Marie de France ufgschribe het; die Gschichte chöme ursprünglech vom alte Dichter Aesop.





</doc>
<doc id="74374" url="https://als.wikipedia.org/wiki?curid=74374" title="Elke Brunnemer">
Elke Brunnemer

D Elke Brunnemer (* 1. Oktober 1952 z Neckarbischofsheim) isch e dytschi Bolitikeri (CDU). Vu 2001 bis 2016 isch si Mitglid vum Landdag vu Bade-Wirttebärg gsii.

D Brunnemer isch z Adersbach uf d Grundschuel gang un derno uf s Gimnasium z Neckarbischofsheim, wu si 1971 Abitur gmacht het. An dr Universitet Haidelbärg het si derno Biology un Sport uf Lehramt studiert. Anne 1976 het si s erscht Staatsexame abglait un noch em Referendariat z Haidelbärg un z Wiesloch anne 1978 zwait Staatsexame. Vu 1978 bis 1995 het si am Auguste-Pattberg-Gimnasium Neckarelz unterrichte un vu 1995 bis 2001 am Wilhelmi-Gimnasium z Sinsheim.

Brunnemer war 1990 Mitgründerin des CDU-Ortsverbands in Adersbach und ist seither erste Vorsitzende. 1993 wurde sie Mitglied des Kreisvorstands der CDU Rhein-Neckar, seit 2005 ist sie stellvertretende Vorsitzende. Im Jahr 2001 wurde Brunnemer in den Landtag von Baden-Württemberg gewählt und vertrat dort bis 2016 den Wahlkreis 41 (Sinsheim). Elke Brunnemer war Mitglied in folgenden Landtagsausschüssen: Ausschuss für Arbeit und Sozialordnung, Ausschuss für Familie, Frauen und Senioren, Ausschuss für Ländlichen Raum und Verbraucherschutz. Sie ist Mitglied im CDU-Bezirksvorstand Nordbaden.

Politische Funktionen:
Anne 1990 het d Brunnemer z Adersbach dr CDU-Ortsverband mitgrindet un isch syterhär Vorsitzeri vun em. 1993 isch si Mitglid vum Chraisverband vu dr CDU Rhy-Necker wore un syt 2005 isch si stellverdrättendi Chraisvositzeri. Si isch Mitglid vumBezirksvorstand Nordbade.

Bi dr Landdagswahl z Bade-Wirttebärg 2001 het si im Wahlchrais Sinsheim kandidert un het s Diräktmandat gwunne. Au bi dr Wahle 2006 un 2011 het si dr Wahlchrais gwunne.
Bi dr Landdagswahl 2016 isch si nimi aadrätte.

Mitglid im Uusschuss fir Arbet un Sozialornig, Familie, Fraue un Seniore un im Uusschuss fir Ländlige Ruum un Verbruucherschutz. Derzue isch si stellverdrättend Mitglid gsii im Ständige Uusschuss, im Uusschuss fir Kultus, Juged un Sport, im Uusschuss fir Wisseschaft, Forschig un Chunscht, im Uusschuss fir Europa un Internationals un in dr Enquetekommission „Pflege“.


D Elke Brunnemer isch ghyrote un het drei Chinder.




</doc>
<doc id="74375" url="https://als.wikipedia.org/wiki?curid=74375" title="Maja Gerber-Hess">
Maja Gerber-Hess

D Maja Gerber-Hess (* 5. November 1946 z Züri) isch e Schwiizer Schriftstelleri.

D Gerber-Hess het s Gymi psuecht und dänn dr Pruef vo dr Chindergärtneri glert. Si hät au as Lektoorin und Bibliothekarin gschaffet. Si isch Filmsachverständigi vom Kanton Züri.

D Maja Gerber-Hess hät Chinder- und Jugendbüecher und Churzgschichte gschribe.



</doc>
<doc id="74376" url="https://als.wikipedia.org/wiki?curid=74376" title="Plutonium">
Plutonium

Plutonium isch es chemisches Elemänt mit em Elemäntsymbou "Pu" und dr Ordnigszauh 94. Dadermit hets di höchschti Ordnigszauh vo aune natürlech vorkommende Elemänt. Plutonium isch nach em Zwärgplanet Pluto benannt worde.

Plutonium isch es igs und radioaktivs Schwermetall. I de Natur wörds nu i chlinnste Spure i sehr altem Gstei gfunde. Grösser isch d Mänge, wo künstlich i Chärnchraftwärch produziert wörd.



</doc>
<doc id="74377" url="https://als.wikipedia.org/wiki?curid=74377" title="Literatur Forum Südwest">
Literatur Forum Südwest

S Literatur Forum Südwescht isch e Verein z Fryburg im Bryysgau, wo wott für d Literatur luege.

Er isch ane 1988 von e bar Autoore vo Fryburg gründet worde. Ihm ghört s "Literaturbüro Freiburg".

D Mitgliider hän bi de Träffe vom Verein zerscht als über nöji Tegscht dischgeriert, wo si grad am Schrybe gsi sin. Und gly sin au die Lüüt, wo als Übersetzer vo literarische Wärch schaffe, derzuecho. S "Literatur Forum Südwescht" macht Lääsige, Wärchschtett zum Schrybe und zum Übersetze und hilft allne dene, wo als Autore oder Übersetzer schaffe. Es het e Lischte vo de Schriftsteller i dr Region und gitt Büecher mit ere Uuswaal vo literarische Wärch use.

Sid 2003 isch s "Literatur Forum Südwescht" im Alte Wiehrebaanhof gsi, sid 2017 isch es a dr Uni Fryburg dihei.



</doc>
<doc id="74383" url="https://als.wikipedia.org/wiki?curid=74383" title="Orges">
Orges

Orges isch de Name vo däne Gmeinde:
Orges isch de Familiename vo däne Persone:
Lueg au:


</doc>
<doc id="74384" url="https://als.wikipedia.org/wiki?curid=74384" title="Orge">
Orge

Orge isch de Name vo däne geografischen Objekt:
Lueg au:


</doc>
<doc id="74385" url="https://als.wikipedia.org/wiki?curid=74385" title="La Coudre">
La Coudre

La Coudre isch de Name vo däne geografischen Objekt:


</doc>
<doc id="74391" url="https://als.wikipedia.org/wiki?curid=74391" title="Chappuis">
Chappuis

Chappuis isch de Familienname vo de folgende Persone:



</doc>
<doc id="74393" url="https://als.wikipedia.org/wiki?curid=74393" title="Marie-Claude Chappuis">
Marie-Claude Chappuis

D Marie-Claude Chappuis (* en Freiburg) isch a Schweizr Sängere.

D Marie-Claude Chappuis hod Gsang beim Professor Westendorp en Freiburg ond drnoch am Mozarteum en Salzburg mid am Breda Zakotnik bis zu am Konzertdiplom schdudierd.

Noch em Diplom war se fenf Joor am Landestheater Innsbruck bei dr Brigitte Fassbaender.

Als Rolla hod se d "Sesto" en em "La Clemenza di Tito" vom Wolfgang Amadeus Mozart, d Carmen, d "Charlotte" en em Werther vom Massenet, da "Armindo" en em "Partenope" vom Georg Friedrich Händel, da "Hänsel" en "Hänsel und Gretel" vom Engelbert Humperdinck odr au d "Hippolyta" en " Ein Sommernachtstraum" vom Benjamin Britten gsonga.

D Marie-Claude Chappuis sengd em Mezzo-Sopran.





</doc>
<doc id="74401" url="https://als.wikipedia.org/wiki?curid=74401" title="Martina Koederitz">
Martina Koederitz

D Martina Koederitz (* 20. Februar 1964 z Sendelfenga) isch e dytschi Manageri. Vu 2011 bis 2018 isch si Vorsitzeri vu dr Gschäftsfierig vu IBM Dytschland gsii. Ab het si derzue d IBM-Regionalgsellschaft fir Dytschland, Eschtrych un Schwyz (DACH) glaitet. Syt Jänner 2018 isch si as IBM "Global Industry Managing Director" wältwyt fir d Automobil- un Induschtrybranche zueständig.

D Koederitz isch Diplom-Bedriibswirti (BA). Si het ihri Karriere bi IBM 1987 as Sischtemberooteri aagfange. Anne 1998 isch si Manageri im Verdriib fir Finanzdienschtlaischter wore. Ab 1999 het si d IBM-Verdriibsorganisation fir dr gnosseschaftlige Finanzverbund glaitet. 2003 isch si Vice President fir dr Verdriib vu dr zSeries-Großrächner bi IBM EMEA u 2006 z Dytschland wore. Derno isch si "Client Advocacy Executive" im Biro vum IBM CEO Sam Palmisano z Armonk in dr USA gsii. Nocherdani isch si Vice President fir d IBM Systems and Technology Group z Dytschland wore, het dno s IBM-Gschäft fir dr Mittelstand glaitet un het schließli as Mitglid vu dr Gschäftsfierig syt Oktober 2010 dr gsamt Verdriibsberych vu IBM Dytschland verantwortet. Im Mai 2011 isch si as Noofgolgeri vum Martin Jetter an d Spitz vu IBM Dytschland gruefe wore. Syt April 2013 isch si derzue General Manager IBM Dytschland, Eschtrych un Schwyz (DACH) gsii. Im Jänner 2018 isch si zum IBM "Global Industry Managing Director" gruefe wore. Ihre Noofolger as IBM DACH-Schef isch dr Matthias Hartmann.

Syter 2016 isch d Koederitz Mitglid vum Ufsichtsroot vu RWE. Derzue isch si Mitglid vu dr Ufsichtsreet vu dr BWI GmbH un Innogy.

D Fachzytschrift Computerwoche het d Koederitz 2011 bi dr Nännig vu dr Top 100 vu dr wichtgschte Lyt vu dr dytsche ITK-Landschaft uf Blatz fimf gfiert.


</doc>
<doc id="74408" url="https://als.wikipedia.org/wiki?curid=74408" title="Simplicius">
Simplicius

Dr hailig Simplicius (* z Tivoli, Italie; † 10.Merz 483 z Rom) isch vum 3. Merz 468 bis 10. Merz 483 Patriarch vu Rom un Papscht gsii.
Är isch z Tivoli as Suhn vun eme Burger mit Name Castinus uf d Wält chuu. Sy Name maint „dr Aifach“ (lat..).

Dr Simplicius het dr Entschaid vum Konzil vu Chalcedon gege di miaphysitisch Häresy verdaidigt, het dr Mänsche z Italie gege d Germane ghulfe, wu Rum eroberet hän, un isch anne 472 in e Händel mit e Chaser Anthemius grote. Är isch Zyyg vu dr Revolte vu dr "foederati" 476 un dr Uusruefig vum Odoaker zum "rex Italiae" wore, wu churz druf s Änd vum Weschtremische Chaiserdum chuu isch mit dr Absetzig vum letschte remische Chaiser Romulus Augustulus dur dr Odoaker.

Sy Mahndag (kadolisch) isch dr 10. Merz.



</doc>
<doc id="74409" url="https://als.wikipedia.org/wiki?curid=74409" title="483">
483



</doc>
<doc id="74411" url="https://als.wikipedia.org/wiki?curid=74411" title="Hilarius (Papst)">
Hilarius (Papst)

Dr hailig Hilarius, au Hilarus († 28. Februar (?) 468) isch Papscht vu 461 bis 468 gsii.

Dr Hilarius isch vu Sardinie gsii. Är isch Erzdiakon unter em Papst Leo I. gsii un isch in sällem sym Ufdrag 449 bim Konzil vu Ephesos gsii. Dert isch mit Gwalt dr Monophysit Eutyches fir rächtglaibig erklert wore, wu nume di gettli, nit aber di mänschli Natur vu Jesus verchindet het, Dr Hilarius, wu dytli geg dr Chilchbann geg dr Flavianus vou Konstantinopel kämpft het, het mieße flichte. S Konzil vu Chalkedon (451) het dr Monophysitismus verworfe un dr Eutyches verurdailt. Noch em Yyfall vu dr Vandale z Rom 455 het dr Hilarius e Großdail vu sym Bsitz an Chilche un Chleschter verschänkt.

Dr Hilarius isch noch em Dod vum Leo – wahrschyns am 17. Novämber 461 – zum Papscht gwehlt un am 19. Novämber gweiht wore. Är isch am 28. Februar (?) 468 gstorbe. Noch ere andere Uffassig isch sy Pontifikat vom 13. Novämber 461 bis zum 29. Februar 468 gange. Sy Name maint ‚dr Haiter‘. 

As Papscht het er d Bolitik vu sym Vorgänger furtgsetzt un het d Herrschaft vum remische Episkopat iber s sidli Gallie gforderet. Au het er dr hispanische Chilche Gsetz verordnet. Dr "Liber Pontificalis" pryyst en fir syni Gabe an remischi Chiklche un Chleschter. Zue sym Umgang mit dr Oschtchilche isch e Dekretale vun em erhalte, wun er Häresy din verurdailt un dr Primat vu Rom betont un d Bschliss vu dr Konzilie vu Nicäa anne 325 un Chalkedon anne 451 bstetigt het. Z Italie het er si gege d Uusbraitig vum Arianismus grichtet. In syre Amtszyt het s e Synode in dr Basilika Santa Maria Maggiore anne 465 gee. S isch di erscht remisch Synode, wu umfangrychi Dokumänt dervu erhalte blibe sin.

Sy Mahndag in dr kadolische Chilche isch dr 29. Februar.


</doc>
<doc id="74412" url="https://als.wikipedia.org/wiki?curid=74412" title="468">
468




</doc>
<doc id="74414" url="https://als.wikipedia.org/wiki?curid=74414" title="Rita Haller-Haid">
Rita Haller-Haid

D Rita Haller-Haid (* 8. Dezämber 1950 z Rautweil) isch e dytschi Bolitikeri (SPD). Vu 2001 bis 2016 isch si Mitglid vum Landdaag vu Bade-Wirttebärg gsii.

D Haller-Haid isch z Rautweil uf d Grundschuel un au uf s Gimnasium gange un het dert anne 1970 a Abitur gmacht. No dr Schuel het si an der Universitet Dibenga Sozialpedagogik studiert. Vu 1977 bis 1981 het si as Erzieheri in eme Jugedhaim gschafft. Noch ere Zyt as Huusfrau isch si 1985 Laiteri vum Edith-Stein- Wohnhaim z Dibenga wore. Vu 1996 bis 2001 het si derzue aus fir dr Landdagsabgordnete Gerd Weimer gschafft. Ab 2003 isch si fir d Arbet in dr Bolitik as Laiteri vum Wohnhaim beurlaubt gsii.

D Rita Haller-Haid isch syter anne 1988 Mitglid bi dr SPD. Vu 1995 bis 2004 isch si Mitglid im Landvorstand vu dr „Arbeitsgemeinschaft sozialdemokratischer Frauen“ (AsF) gsii un vu 1997 bis 2004 Mitglid vum Landvorstand vu ihre Bartei z Bade-Wirttebärg. Vu 1995 bis 1999 un wider syt 2004 isch s Mitglid im Chraisdag vum Landchrais Dibenga gsii. 

Bi dr Landdagswahl 2001 het si im Wahlchrais Dibenga kandidiert un isch iber e Zwaitmandat in Landdag gwehlt wore. Au bi dr Landdagswahle 2006 un 2011 isch si iber Zwaitmandat z Dibenga widergwehlt wore. Zue dr Landdagswahl 2016 isch si nimi aadrätte. Im Landdag isch si Mitglid im Bresidium gsii un Mitglid im 

Uusschuss fir Wisseschaft, Forschig un Chunscht, im Uusschuss fir Europa un Internationals, im Uusschuss no Artikel 62 (Notbarlemänt), im Untersuechigsuusschuss „EnBW-Deal“ un im Untersuechigsuusschuss „Rechtsterrorismus/NSU BW“. Derzue isch si stellverdrättend Mitglid im Ständige Uusschuss, im Uusschuss fir Finanze un Wirtschaft, im Uusschuss fir Kultus, Juged un Sport, im Innenuusschuss, im Uusschuss fir Umwält, Klima un Energywirtschaft, im Uusschuss fir Arbet un Sozialornig, Familie, Fraue un Seniore, im Uusschuss fir Integration, im Petitionsuusschuss, im Uusschuss fir Ländlige Ruum un Verbruucherschutz un im Uusschuss fir Verchehr un Infrastruktur.

D Rita Haller-Haid isch gschide un Mueter vun ere Dochter un eme Suhn.



</doc>
<doc id="74421" url="https://als.wikipedia.org/wiki?curid=74421" title="Marianne Engeser">
Marianne Engeser

D Marianne Engeser (* 11. Jänner 1957 z Pforze) isch e dytschi Bolitikeri (CDU). Vu 2011 bis 2016 isch si Mitglid vum Landdaag vu Bade-Wirttebärg gsii.

D Marianne Engeser het am Reuchlin-Gimnasium z Pforze s Abitur gmacht. No dr Schuel het si vu 1976 bis 1981 an dr Universitet Haidelbärg Farmazy studiert, Si het as Abedekeri gschafft un isch anne 1986 an dr Universitet Marburg zum Dr. rer. nat. promoviert wore..

Anne 1998 isch d Marianne Engeser Mitglid bi dr CDU wore. Si isch im nämlige Johr au Mitglid bi dr Fraue-Union wore un isch vu 2001 bis 2013 Chraisvorsitzeri vu dr Fraue-Union Enzchrais/Pforze gsii. Bi dr Kommunalwahle 1999 isch si in Gmaitroot vu dr Stadt Pforze gwehlt wore un ghert em bis hite aa. Ihri Schärpinkt in dr Kommunlabolitik sin Schuel- un Sozialbolitik. Im Schueluusschus vum Gmairoot isch si Sprächeri vu dr CDU-Fraktion.

Bi dr Landdagswahl 2011 isch si im Wahlchrais Pforze as Ersatzkandidati fir dr domolig Minischterbresidänt Stefan Mappus gsii. Wu dä us em Landdag uusgschide isch, het si sy Landdagsmandat zum 1. Septämber 2011 ibernuu. Im Landdag isch si Mitglid im Uusschuss fir Arbet, Sozialordnung, Familie, Fraue un Seniore, im Uusschuss fir Integration un in dr Enquetekommission „Pflege“ gsii. Derzue isch si stellverdrättend Mitglid im Uusschuss fir Finanze un Wirtschaft, im Uusschuss fir Wisseschaft, Forschig un Chunscht, im Inneuusschuss, im Uusschuss fir Umwält, Klima un Energywirtschaft, im Uusschuss fir Ländlige Ruum un Verbruucherschutz, im Uusschuss fir Verchehr un Infrastruktur, im Uusschuss fir Europa un Internationals un im Petitionsuusschuss gsii. Fir ihri Fraktion isch si Sprächeri fir Droge- un Suchtbolitik gsii. 

Bi dr Landdagswahl 2016 het si s Diräktmandat gege dr Bernd Grimmer vu dr AfD verlore un isch derwäge nimi in Landdag gwehlt wore.


D Marianne Engeser isch syter anne 1983 ghyrote mit em Dokter Peter Engeser. Si hän zäme vier Chinder. D Engeser isch kadolisch un läbt mit ihrem Mann z Pforze.



</doc>
<doc id="74423" url="https://als.wikipedia.org/wiki?curid=74423" title="Granges">
Granges

Granges heissed mehreri Ort i französischsproochige Gegete. De Name goot uf di so genannte "Grangie" zrugg, wo vo de Zisterzienser as Wirtschaftshöf gründet wore sind.

i de Schwiz

z Frankriich

z Italie
Granges isch de Name vo:
Lueg au:


</doc>
<doc id="74424" url="https://als.wikipedia.org/wiki?curid=74424" title="Corbières">
Corbières

Corbières isch de Name vo däne geografische Objekt:
Lueg au:


</doc>
<doc id="74425" url="https://als.wikipedia.org/wiki?curid=74425" title="Broc">
Broc

Broc isch de Name vo däne Ort:
Lueg au:


</doc>
<doc id="74426" url="https://als.wikipedia.org/wiki?curid=74426" title="Brock">
Brock

Brock chan eini vo däne Bedütige ha:
Lueg au:


</doc>
<doc id="74430" url="https://als.wikipedia.org/wiki?curid=74430" title="Anastasius II.">
Anastasius II.

Dr Anastasius II. (* z Rom; † 19. Novämber 498 au dert) isch vum 24. Novämber 496 bis zue sym Dod Papscht gsii.

Dr Anastasius II. isch Reemer un Sun vum Presbyter Petrus gsii. Är het in dr Aafangszyt vu dr oschtgotische Herrschaft unter em Theoderich un in dr Zyt vum Schisma vum Akakios vu Konstantinopel gläbt. Är het si versehnliger zaigt wie syni Vorgänger Felix II. un Gelasius I. un het versuecht, Brucke zue dr Rychschilche unter em Chaiser Anastasios I. z schlaa, was en bim reemische Klerus uubeliebt gmacht un Tadel vum Autor vum "Liber Pontificalis" yybrocht het. Wäge däm het dr Dante dr Anastasius as Häretiker in dr Hell bschribe. No sym Dod hän d Händel zum Schisma vum Symmachus un Laurentius gfiert.

Us em 17. Johrhundert git s e gfelscht Glickwunschrybe mit sym Name zue dr Daifi vum Frankecheenig Chlodwig I.



</doc>
<doc id="74431" url="https://als.wikipedia.org/wiki?curid=74431" title="Dioskur (Gegenpapst)">
Dioskur (Gegenpapst)

Dr Dioskur (* z Alexandrie; † 14. Oktober 530 z Rom) isch anne 530 Gegepapscht gsii.

Dr Dioskur isch wahrschyns us em oschtremische Rych chuu. Scho vor 514 het er hochi Chilcheämter unter em Papscht Symmachus ghaa, speter au unter em Hormisdas.

Wel dr Dioskur seli guet Griechisch het chenne un d Brych z Oschtrom besser gchännt het wie anderi, isch er 519 dr wichigscht Unterhändler bi dr Verhandlige zum Änd vum Akakianische Schisma z Konstantinopel wore. Wu dr Papscht Felix III. (IV.) 530 gstorbe isch, isch är dr uussichtsrychscht Kandidat fir dsällem syni Noofolg gsii.

Är isch au wirkli am 22. Septämber 530 vu dr Meehait vum Klerus zum Papscht gwehlt wore; e antibyzantinischi Minderhait het aber zytglych dr Got Bonifatius II., wu vum Felix empfohle wore isch, zum Noofolger vum Verstorbene gwehlt. Nume dr frie Dod vum Dioskurs (Mitti Oktober 530) het dr Bonifatius as ainzige Papscht ibrig gloo un het em Schisma en Änd gmacht.

Grad am Byschpel vum Dioskurs losst si d Problematik vum Uusdruck „Gegepapscht“ dytli mache: Är isch vum Mee vu dr Chilche gwehlt wore. Nume wel dr Bonifatius im Dezämber 530 alli Kleriker zwunge het, ihri „Fähler“ zuezgee un dr Dioskur noodregli z verdamme, het däm emänd dr Titel „Gegepapscht“ yybrocht.



</doc>
<doc id="74432" url="https://als.wikipedia.org/wiki?curid=74432" title="Zosimus (Papst)">
Zosimus (Papst)

Dr Zosimus (* im 4. Johrhundert; † 26. Dezämber 418) isch vu 417 bis zue sym Dod Papscht gsii.

No dr Aagabe vum Liber Pontificalis isch er vermuetli z Griecheland uf d Wält chuu un het dodermit au nit em remische Klerus aaghert. Dr griechisch Name Zosimos maint „dr Läbischt“. Sy kadolische Mahndag isch sy Dodesdag, dr 26. Dezämber.

Go sy aige Autoritet uuszböue un d Vormachtstellig vum bischeflige Stuel vu Rom sterker z mache, het er dr Bischof Patroclus vu Arles in däm sym Bsträbe unterstitzt, dr Aaspruch uf s päpschtl Vikariat z Gallie durezsetze. Zue heftige Reaktione vu dr nordafrikanische Chilche isch s chuu, wun er d Verurdailig vum Caelestius un em Pelagius dur sy Vorgänger Papscht Innozenz I. zruckgnuu het. No dr Protescht het er sy Entschluss widerruefe un het dr Caelestius un dr Pelagius im Merz 418 nomol verurdailt.



</doc>
<doc id="74434" url="https://als.wikipedia.org/wiki?curid=74434" title="Berninapass">
Berninapass

Der Berninapass isch der höchscht Ort vom Bärgwäg, wo im Bündnerland usem Engadin is Puschlav goot.

D Landschaft vo der Bernina isch es wyts Gebiet zwüsche de Bärgmassiv vom Piz Bernina und em Piz Palü uf der Weschtsyte und em Piz Paradisin im Oschte. Die modärni Passhöchi lyt bim Hügelzug vom Piz Lagalp zum Piz Campasc.

Der Berninawäg het zwe alti Rute, wo sid Joorhunderte as Saumpfad bruucht worde sin. Die einti, wo weniger höch isch, chunt vo der Lagalb südlech vo Pontresina em Ufer vom Lago Bianco noo, uf öppe 2240 Meter, und goot bi dr Alp Grüm verby stotzig id Alp Palü abe und vo dört uf "Pedemonte", wo z oberscht im Talbode vo Poschiavo isch. “Pedemonte” heisst uf Dütsch «dr Fuess vom Bärg», gmeint isch do drmit natürli s undere Ändi vo der Bärgstrooss.

Der ander alt Wäg, wo sid 1865 deils der modärne Bärgstrooss entspricht, goot im Nordoschte vom Lago Bianco zum Crusetasee ufe, wo d Passhöchi isch; die lyt uf 2328 Meter über Meer und im Gmeindbann vo Poschiavo. Vo dört ziet sech dr Wäg dur die wyti Alpelandschaft vom "Val Laguné" hii und chunt bi "Splüga" und "Pisciadel" id Schlucht vo "Turiglia" und denn dure Wald uf "Pedecosta," wo nooch bi "Pedemonte" lyt.

Dr Berninapass lyt uf der Wasserscheidi zwüschem Yzugsgebiet vom Inn und do drmit vo dr Donau und dämm vom Fluss "Poschiavino," wo zu dr Flusslandachaft vom Po ghört. A der Bernina isch au e Sproochgränze: im Norde redet me Rätoromanisch, im Süde Iteliänisch.

Sid anne 1910 goot übere Pass d Berninabahn. Der Bahnhof "Ospizio Bernina" lyt uf 2253 Meter über Meer.


</doc>
<doc id="74436" url="https://als.wikipedia.org/wiki?curid=74436" title="Europawahl 2019">
Europawahl 2019

D Europawahl 2019 isch d nyynt Europawahl, wu s Europäisch Barlemänt diräkt gwehlt wird. Si findet vum Dunschtig 23. bis Sunntig 25. Mai 2019 statt. Z Dytschland, z Eschtrych, z Frankrych un z z Italie wird am 26. Mai gwehlt.

Gwehlt wäre 751 Abgordneti. Andersch wie urspringli blant, duet s Verainigt Chenigrych nit vor dr Wahl us dr EU uusdrätte un mueß dodermit bi dr Wahl mitmache. Noch em Brexit wird s Barlemänt uf 705 Abgordneti verchlaineret. E Dail vu dr britische Sitz wird uf anderi Staate verdailt, di maischte blybe aber frei.

Zue dr Europawahle in dr 28 Mitglidsstaate drätte nationali Barteien aa, wu si dailwys zue bolitische Barteie uf europäischer Ebeni zämmegschlosse hän.





</doc>
<doc id="74437" url="https://als.wikipedia.org/wiki?curid=74437" title="Laurentius (Gegenpapst)">
Laurentius (Gegenpapst)

Dr Laurentius († 506/507) isch vu 496 bis 499 Gegepapscht gsii.

Noch em Dod vum Papscht Anastasius II. sin noch ere fimfdägige Sedisvakanz am 22. Novämber 498 zwee Noofolger gwehlt wore. Dr aint isch dr Symmachus, en ehmolige Diakon, dr ander dr bishärig Archipresbyter Laurentius. Är isch nume vun ere Minderhait gwehlt wore, dr Adel un dr Senat vu Rom sin aber uf dr Syte vum Laurentius gstande.

Dr Laurentius het s Akakianisch Schisma, wu s syt 484 gee het, welle bylege un het wäge dämen Uusglych mit Konstantinopel gsuecht. Dr Symmachus het dergege Byzanz gegeniber nit welle noogee. Wel sie zue kaire gmainsame Bolitik gfunde hän, hän boodi Barteiedr Chenig Theoderich al iSchidsrichter uf Rom gruefe.

Dr Oschtgotechenig het dr Symmachus anne 499 as Bischof vu Rom anerkännt un het derfir gsorgt, ass dr Laurentius s Bischtum Nuceria Alfaterna z Kampanie iberchuu het. Dr Symmachus, wu jetz aidytige Bischof gsii isch, isch zwai oder drei Johr speter in e Grichtsskandal verwicklet gsii, was sym Aasää arg gschadet het, Dr Theoderich isch aafangs wäge däm vun em abgange un dr Laurentius isch uf Rom retuur chuu. Vu eppe 502 bis 506 hän si boodi Barteie heftigi Stroßeschlachte z Rom gliferet, was d Burgerschaft derzue brocht het, dr Theoderich z ruefe. Dää het si wider fir dr Symmachus yygsetzt, wel sälle, im Gegesatz zum Laurentius, mit syre stränge Haltig zum Akakianische Schisma di antibyzantinisch Bolitik vum Chenig unterstitzt het.

Dr Laurentius het si derno uf sy Landguet bi Rom zrugzoge un isch um 506 as Asket gstorbe.




</doc>
<doc id="74438" url="https://als.wikipedia.org/wiki?curid=74438" title="Blasorchester">
Blasorchester

Blõsorcheschter isch èn Sammelbegriff für Orcheschter, wo vor allem us Blõsinschtrumènt bschtôn un Blõsmusig spillèd.
Sèlli Gattung umfasst è großes Spekdrum vo zimli voschiddènè Orcheschterformationè, wo i dè Bsetzung un Repertoire stark variyrèd. Diè bekannteschtè Vodrètter sin s Sinfonischi Blõsorcheschter un d Blõsmusigkapèllè. Wichtigi internationali Formè, wo auch dè dütschsprõchige Ruum beyflussèd, sin Concert Band un Brass Band sowiè Harmony, Fanfarè un Banda. Zu dè Gattig ghörèd professionèlli Blõsorcheschter (z. B. i dè Milidärmusig) ebbèso wiè Amateurorcheschter.

Dè gröschte Deil vo dè Blõsorcheschter vofüègt näbbè Blõsinschtrumänt au übber Schlagzüüg, Schlagwärch un Percussion. In großè sinfonischè Blõsorcheschter wörd d Bsetzung nõch Bedarf um witteri Inschtrumänt wiè Kontrabäss, Celli, Klavyr un Harfè erwitterèt.

„Harmonybsetzung“ bedütet eigèntlich nu, dass es Orcheschter mit Holz- un Blèchblôser bsetzt isch. Schu dè Mozart hèt sini eignè Wärch au „uff Harmony gsetzt“. Diè urschprünglichi Harmonymusig isch i dè Reglè nu mit Oboè, Klarinettè, Fagott un Kontrafagott sowiè Hörner bsetzt gsi, quasi also è "Wood Band", wo mit Hörner ergänzt worrè isch.
Spôter hèt mò d "Wood Band" stark mit èrè Brass Band vomischlèt un d Saxophöner dèzuè gnõ. Bi dèrè Sǜmbiosè sin vo allèm diè dǜèfè Holzregischter, s Fagott un s Kontrafagott, durch d Pendants im Blèchsatz ersetzt worrè.

Diè hüt üblichi Standardbsetzung von èm sinfonischè Blasorcheschter i dè Benelux-Staatè un Dütschland sowiè mit Abwandlungè z Öschtrych isch unnè dargschtellt. Je nõch Stugg cha sèlli abber i dè Aazaal vo dè Stimmè variyrè (ab un zu volangti Stimmè sin in Klammèrè gsetzt), je nõch Komposition wörrèd witteri Inschtrumänt volangt. Im Lauf vo dè Zit entwicklèt un hèt sich d Bsetzung abber immer witter entwicklèt (luèg dõdezuè au #Bsetzungdetails).


Zuèdèmm git s historisch, regional bzw. national mee odder wènniger großi Unterschyd i dè Bsetzung, asè git s byschpillswys i dè bairischè Blõsmusig kei Piccoloflötè, dènnè iri Fungtion im Diskant un dõdemit als högschtes Blõsinschtrumènt durch d Es-Klarinettè übbernõ.

Mèngmòl wörrèd in einzelnè Kompositionè Inschtrumänt vorgschribbè, wo nit dè Standardbsetzung vum sǜmphonischè Blõsorcheschter entschprèchèd. Byschpill dõdefür sin:

Zimli langi Zyt sin Flötè un Piccolo in Des im Gebruuch gsi, well uff dè "aaltè Flötè" vor dè Böömflötè d Chrützdonartè lychter z spillè sin un bi Kompositionè für Blõsorcheschter – uss Gründ vo dè reinèrè Indonation bi Blèchblõsinschtrumänt in B - d B-Donartè bevorzuègt sin. Bi nèrè Des-Flötè bedütet sèll z. B. bi klingend As-Dur dransponyrt G-Dur (für d B-Inschtrumänt also B-Dur), dōdemit hèt è Des-Flötè èrscht ab klingend Ges-Dur è b als Vorzeichè, wa byschpillwys bim Marsch Aalti Kameradè durchuus èmòl vorchò cha. 
Sogar Böömflötè in Des sin no bis i d 1970er-Johr aabotè worrè, sukzessyv abber vo C-Inschtrumänt vodrängt worrè (welli im Trio vum Aalti Kameradè mit sechs b un klingend Ges-Dur unterwägs sin). Hüt drǜfft mò kaum no auf d Des-Flötè, aalti Notèbeschtänd sin abber immer no mit Des-Stimmè vosää, dõrum wörd von Milidärmusiger erwartet, dass si sèbbi Stimmè dransponyrè chönnèd.

Bis i d Mitti vum 20. Johrhundert hèt s Saxophon nit zuè dè Standardbsetzung vum Blõsorcheschter ghört. S Tenorsax isch meischtens nu bi söttigè Wärch dopplèt bsetzt, wo stilistisch zuè dè Tanzmusig odder èm Jazz tendyrèd. Bi dè traditionèllè Blõsmusig-Genre Marsch, Polka un Walzer us dè Zit vor èm 2. Wältchrièg git für alli Saxophon-Regischter keini Stimmè (Alt-Sax->Es-Horn-Stimm; Tenor-Sax->Tenorhorn-Stimm; Bary-Sax->Es-Baß-Stimm). International setzt sich i sèllèm Regischter nõch un nõch d Quartettbsetzung Alt-Sax 1, Alt-Sax 2, Tenor-Sax, Barydon-Sax durch.

Diè dǜèfè Es-Drumbeetè, wo noch zimli lang z Öschterrych – un vill Staatè vo dè ehemòligè Donaumonarchy – aazdrôffè gsi isch, sin fascht völlig voschwundè. Au diè i dè preußisch-dütschè un öschtrychischè Milidärmusig hèt mò urschprünglich vyr Es-Drumbeetè bruucht, zimli gly hèt mò diè èrschtè zwei Stimmè uff B-Drumbeetè dransponyrt. Sèll hèt – wiè dè Heinrich Saro feschtgschtellt hèt – großi Indonationsbrobleem bi dè Terzè ergää, well s griffène a (klingènd g) vo dè B-Inschtrumänt dütlich höcher wiè s g vo dè Es-Inschtrumänt isch, well s g dört èn Naturdon (dè füüfte) isch, è reini, harmonischi Terz. Für Amateurkapèllè hèn d Verleger denn B-Stimmè aabotè, well sèlli (ußer dè Waldhornischtè) s Dransponyrè vo Stimmè i dè Regel nit behèrrscht hèn. Als Begleitinschtrumènt sin d Es-Drumbeetè vo hochèm Wärt gsi, well irè Klang voll un rund gsi, abber nit so uffdringlich wiè d B-Drumbeetè i dè dǜèfè Laag. Abber schu dè John Philip Sousa hèt i sinèrè Military Band schu um 1895 keini Es-Drumbeetè mee bsetzt. Sèlli Tendenz isch au i dè Sympfonyorcheschter feschtzschtellè, well dört diè klassischè (dǜèfè) F-Drumbeetè schu bald nõch 1900 voschwundè sin. Au diè voglychbarè Bassdrumbeetè in B sin fascht schu ganz voschwundè. Z Öschtrych-Ungarn isch è Bassdrumbeetè in B bsetzt worrè, z Bayern sin s zwei gsi. Graad chlyni, ländlichi Kapèllè hèn für d Begleitung (dè Nõchschlaag) gèrn zwei Es-Drumbeetè un è Bassdrumbeetè; odder z Bayern zwei Bassdrumbeetè un è Es-Drumbeetè. D Es-Drumbeetè sin in klassischer Art notyrt worrè, d. h., si transponyrèd nõch obbè. Bi dè dǜèfschtè Stimmè ergän sich asè öfters vill unnötigi Hilfsliniè. Öppè nõch 1955 hèt mò z Öschtrych un i dè ehemòligè Tschechoslowakei vosuècht, diè hoch Notation vo sèbbè Inschtrumänt z etablyrè. Sèll isch au glungè, trotzdem sin sèlli Inschtrumänt spôteschtens Aafang vo dè 1980er Johr voschwundè. Sèlbscht diè tschechischè Orcheschter bruuchèt si hüt nu no seltè, bi änglischsprõchigè Komponischtè sin statt sèllnè äng mensuryrti Kornett in Gebruuch.

Diè rund bautè Es-(Alt-)Hörner, wo rächtsgriffig un bis Aafang vo dè 1980er-Johr no üblich gsi sin, hèt mò bis dörtzmòl vor allem als Begleitinschtrumänt bruucht, sin sit dèm in Harmonybesetzungè (abgsää vo dè Schwyz) voschwundè. Dõgegè wörrèd hüt pragtisch in allnè Blõsorcheschter (ußer Brass Bands) Waldhörner ygsetzt, wo bis vor 30 Johr nu in Symphony-, nit abber in Blõsorcheschter vobreitet gsi sin. In Märsch ersetzèd si dè zämmè mit dè Bosuunè dè Nõchschlaag vo dè Althörner. D Waldhörner sin dè rundè Althörner optisch zimlich äänlich, starki Unterschyyd git s allerdings klanglich un bi dè Ventylhebel. Klanglich, well dè Schallbecher vum Waldhorn dütlich witter mensuryrt isch, wann-èn weichèrè Don ergit, un d Stürze èn größèrè Durchmesser hèt un dõdemit lutter isch. D Ventylhebel zeigèd bim Waldhorn nõch links, als einzigschtes Blèchblösinschtrumènt isch es also vollschtändig linksgriffig. Drübber usè hèn d Waldhörner bi dè Inschtrumentyrung vo modernè Stüggle è dominyrèndi Stellung bi dè Melody i dè mittlerè Stimmlaagè Alt un Tenor ignõ, sèll isch uff Koschtè vo dè Tenorhörner gangè, wo iri Bosition i dè traditionèllè Blõsmuig-Genres abber nõ haltè chönnèd. I dè Schwyz wörd s Althorn i dè Harmonybsetzung un bi dè Brass Bands bis hüt (Stand: Juni 2019) bsetzt. S ygsetzte Inschtrumènt folgt dè weschteuropäischè Blõsmusigtradition un isch oval un mit nõch obbè zeigendèm Schallbecher baut, ußerdèmm hèt s Bump-Ventyl un isch rächtsgriffig. Wiè mò uff aalti Photographiè us dè Zit vor 1920 oft sää cha, sin diè ovalè Althörner früèner au z Süddütschland gschpillt worrè. S Althorn chriègt oft d Stimm „Althorn-Melodie in Es“ zuèdeilt, sell isch è Stimm, wo i dè "1. Tenorhorn in B"-Stimm glych chunnt.

Well s Waldhorn stimmèmäßig chräftig im Revyr vo dè Tenorhörner gwilderèt hèt, sin d Tenorhörner suksessyv am Voschwindè. Diè voblybende Tenorhorn-Stimmè wörrèd bi dè traditionèllè Literadur mee un mee vo dè Barydöner übbernõ, bi dè Literadur für symphonischi Blōsmusig vodrängt s Euphonium d Tenorhörner. S Tenorhorn wörd im Violinschlüssel notyrt, well s è rächt Stugg übberm Barydon unterwägs isch (bis zuè nèrè Oktavè); d Tenorhorn-Stimm füürt d Melody i dè traditionèllè Blasmusig, z. B. im Trio von èrè Polka. I dè traditionèllè Literadut sin fascht immer Stimmè für 1./2./3. Tenorhorn in B gsetzt, bi dè neuerè Literadur, vor allem bi dè originale un modernè Literadur, wörd entwedder nur eini Tenorhorn-Stimm gsetzt odder dè Barydon übbernimmt sèlli Stimm un wörd sèllèwäg mèngmòl zweistimmig (1./2. Barydon) gsetzt.

Dè Barydon un s Euphonium wörd z Weschteuropa un z Dütschland im Bassschlüssel klingend notyrt, i dè Schwyz wörd Barydon/Euphonium fascht nu im Violinschlüssel transponyrt notyrt. Dè einzig Grund für dè Violynschlüssel bim Barydon sin d Spiller, wo rächt oft vo dè höchèrè Blèchblõsinschtrumènt (Drumbeetè, Flügelhorn, Es-Horn, Althorn) uff sèlli Inschtrumänt umgschtyèd. Früèner hèt mò dè Tenorschlüssel z Preußen un deilwys im Voeinigtè Königrych bruucht, um d Aazaal vo dè obberè Hilfslinniè im Notèbild z minimyrè.

Bi dè Tuba wörrèd hauptsächlich Inschtrumänt ygsetzt, wo in Es- odder F-Stimmung stän. Klassischi B-Tubè, wo d Stimmung übber dè F-Tuba stòt, sin früèner nu seltè bruucht worrè, inzwǜschè sin si wiè d Bass-Drumbeetè vollschtändig vum Barydon/Euphonium vodrängt worrè. Sowoll d Es- un vo allem d F-Tubè hèn è kritischi Indonation, wa bi dè Es-Tuba vum Spiller un bi dè F-Tuba vom Spiller un vo Kompensationsventyl uusglychè wörd. D Es-Tuba isch dreiventylig, d F-Tuba hèt mindeschtens vyr Ventyl, wèg dè Kompensation chönnèd s bi zuè sechs Ventyl si. Us Indonationsgrund wörd d Es-Tuba bi Blõskapèllè mit vorwygend traditonèller Literadur ygsetzt, d F-Tuben bi symphonischè Blõsorcheschter. D Stimmè für beidi Tubavariantè sin transponyrt notyrt.
D Kontrabasstuba isch s dǜèfschte Inschtrumènt im Blõsorcheschter un isch in B gschtimmt. D Kontrabasstuba hèt mindeschtens vyr Ventyle, meischtens um diè nit stimmendè Kombinationsgriff 1+3 un 1+2+3 mit èm 4., èm Quartventyl, z ersetzè. D Kontrabasstuba isch in Weschteuropa un Dütschland immer bzw. meischtens in C mit Bass-Schlüssel notyrt, z Süddütschland un vo allem i dè Schwyz sin au transponyrti Stimmè in B im Ysatz. 

Dütschschprõchigè Ruum

witteri bedütendi Orcheschter





</doc>
<doc id="74440" url="https://als.wikipedia.org/wiki?curid=74440" title="Symmachus (Papst)">
Symmachus (Papst)

Dr Symmachus (* uf Sardinie; † 19. Juli 514 z Rom) isch vu 498 bis zue sym Dod Papscht gsii.

Dr Symmachus isch aafangs Erzdiakon unter em Papscht Anastasius II. gsii Noch em Dod vu sällem sin noch ere fimfdägige Sedisvakanz am 22. Novämber 498 zwee Noofolger gwehlt wore. Dr aint isch dr Symmachus gsii, dr ander dr bishärig Archipresbyter Laurentius, wu nume vun ere Minderhait gwehlt, aber vum Adel un vum Senat vu Rom unterstitzt wore isch. Dr Laurentius het s Akakianisch Schisma, wu s syt 484 gee het, welle bylege un het wäge dämen Uusglych mit Konstantinopel gsuecht. Dr Symmachus het dergege Byzanz gegeniber nit welle noogee. Wel sie zue kaire gmainsame Bolitik gfunde hän, hän boodi Barteiedr Chenig Theoderich al iSchidsrichter uf Rom gruefe. Dr Oschtgotechenig het dr Symmachus anne 499 as Bischof vu Rom anerkännt un het derfir gsorgt, ass dr Laurentius s Bischtum Nuceria Alfaterna z Kampanie iberchuu het. Dr Theoderich het si fir dr Symmachus yygsetzt, wel sälle, im Gegesatz zum Laurentius, mit syre stränge Haltig zum Akakianische Schisma di antibyzantinisch Bolitik vum Chenig unterstitzt het.

Dr Symmachus, wu jetz aidytige Bischof gsii isch, isch zwai oder drei Johr speter in e Grichtsskandal verwicklet gsii, was sym Aasää arg gschadet het, Dr Theoderich isch aafangs wäge däm vun em abgange un dr Laurentius isch uf Rom retuur chuu. Vu eppe 502 bis 506 hän si boodi Barteie heftigi Stroßeschlachte z Rom gliferet, was d Burgerschaft derzue brocht het, dr Theoderich z ruefe. Anne 501 isch dr Symmachus fir verschideni Verbräche aagchlagt wore. Är het aber verchindet, ass er dr wältlige Strofgrichtsbarkait nit unerstoo diei. As Grundlkag fir die Bhauptig hän di Symmachianische Fälschige dient, wu vu syne Aahänger verasst wore sin go sy Position stitze. Im Johr druf isch s z Rom derwäge zue Stroßeschlachte zwische Gfolgslyt vum Symmachus un sonsige vum abgsetzte Gegepapscht Laurentius chuu. Wu dr Oschtgotechenig Theoderich 505 wider Bartei fir dr Symmachus ergriffe ghaa het, het si sy Rivale Rivale Laurentius uf sy Landguet bi Rom zruckzoge.

Dr Symmachus het uf em Petersplatz e Brunne böue loo. Är isch am 19. Juli 514 z Rom gstorbe. 

Speter isch dr Symmachus hailiggsproche wore. Sy Mahndag isch sy Dodesdag, dr 19. Juli.




</doc>
<doc id="74441" url="https://als.wikipedia.org/wiki?curid=74441" title="Persepolis Teheran">
Persepolis Teheran

Persepolis FC Teheran () isch e iranischer Fueßballverain us dr Hauptstadt Teheran. Dr Club isch anne 1963 grindet wore.

Persepolis FC Teheran ghert zum "Persepolis Athletic and Cultural Club", wu näb em Fueßball au Abdailige fir Basketball, Bowling, Futsal, Handball, Karate, Schwimme, Taekwondo un Volleyball het.

S Haimetstadion vu Persepolis FC Teheran isch s "Azadi-Stadion" im Weschte vu Teheran. S umfasst offiziällt 78.116 Zueschauer.



</doc>
<doc id="74443" url="https://als.wikipedia.org/wiki?curid=74443" title="Heinrich I. (Ostfrankenreich)">
Heinrich I. (Ostfrankenreich)

Der Heinrich dr Erscht, wo öpe 876 uf d Wält cho und am 2. Juli 936 gstorben isch, het zum dütschen Adelsgschlächt vo de Liudolfinger ghört. Ane 912 isch er der Herzog vo de Sachse worde und vo 919 bis 936 isch er der König vom Oschtfrankerych gsi.

Er isch der Nochfolger vom Konrad em Erschte als oschtfränkische Könige gsi. Noch iim isch si Soon Otto zum König gwäält worde.

D Liudolfinger sind es alts Grafegschlächt gsi, wo i der Zyt vo de Karolinger i der Gägend vom Harz und z Sachse e starchi Macht worden isch. Em Heinrich si Grossvater, der Liudolf, und au si Vatter Otto sind mit Froue us bedütende fränkische Familene ghürootet gsi. Der Heinrich sälber het d Hatheburg vo Merseburg zur Frou gnoo. Spöter het er nomol ghürootet, und zwar d Mathilde. Die isch, wo der Heinrich gstorben isch, Äbtissin vom Chlooschter, wo me zu sim Adänke gründet het, worde, und spöter het me vonnere als "die heiligi Mathilde" gredt.

Bevor der König Konrad ane 918 gstorben isch, het er no em Herzog Heinrich vo de Sachse d Rychsinsignie als Zeiche vo der Königsmacht lo bringe. Im nöchschte Joor isch der Heinrich bim Rychstag uf der Pfalz im hessische Fritzlar als König vo Oschtfranke ygsetzt worde. Es isch nid eifach gsi fürne, d Herrschaft als König au i de andere Gebiet vom Rych, bsunders im Herzogtum Schwoobe, wo dozmol vom Herzog Burchard em Zwöite, em Maa vo der Regelinda, vo der Pfalz z Züri us regiert worden isch, und z Bayern durezsetze. Wo s ane 923 im weschtfränkische Rych en Chrieg ggä het, isch es em Heinrich glunge, ane 925 s Land Lootringe sym Rych azglidere; das Gebiet isch sider s föifte Herzogtum im Oschtfrankerych gsi. Ane 929 het der Heinrich vom burgundische König Rudolf d Relikwie vo der Heilige Lanze übercho, wo hüt s eltischte erhaltene Deili vo de Rychschlyoodie vom Heilige Römische Rych isch.

E grossi Gfoor sind für s Rych dozmol d Agriff vo de Ungarn gsi. 917 sind die bis uf Basel cho. Der König Heinrich het befole, d Lüüt müesse sech i de Regione im Süde schütze und Burge baue. Im Joor 933 isch es em Rychsheer glunge, d Ungarn i der grosse Schlacht bi Riade zruggzschloo. Mit dene irne Agriff isch s aber erscht nach der Schlacht bi Augsburg ane 955 verby gsi.

Ane 928 und 929 het der Heinrich Chrieg gha mit de Slawe im Oschte, zum d Gränze vo Sachse und Tüüringe sichere. S Heer vo de Sachse het d Brennaburg, s hütige Brandeburg, eroberet und d Burg Meissen gründet. A der öschtleche Rychsgränze sind "Marke" als bsunderi militärische Grafschafte ygrichtet worde.

934 het der Heinrich der dänisch König Knut derzue zwunge, em Rych Tribut z zahle.

Am 2. Juli 936 isch der König Heinrich z Memleben gstorbe. Z Quedlinburg bi der Königspfalz het men en, wien ers sälber gwünscht gha het, i der Stiftschile begrabe.



</doc>
<doc id="74444" url="https://als.wikipedia.org/wiki?curid=74444" title="936">
936



</doc>
<doc id="74453" url="https://als.wikipedia.org/wiki?curid=74453" title="Rosa Genoni">
Rosa Genoni

D Rosa Genoni, wo anne 1867 z Tirano uf d Wält cho und 1954 z Varese gstorben isch, isch en iteliäneschi Modeschöpferin, Feminischtin und Pazifischtin gsi.

D Genoni isch s eltischte Chind von ere Familie vo Tirano im Vältlin gsi. Si het sibezää Gschwüschterti gha, wo sächs dervo scho ganz chly gstorbe sind. Si het nume weni Joor lang d Schuel bsuecht und isch als Jugendlichi uf Mailand ggange zum en Arbet z sueche, wil si der Familie finanziell het müesse hälfe. Im ene Verwandte sinere Schnyderwärchstatt het si chönne schaffe. Näbedra het si in ere Obeschuel Französisch glehrt. Mit Achzääni het si s Mäischterdiplom als Schnyderi übercho.

Z Mailand isch si mit Lüt zämecho, wo für d Ideeè vom Sozialismus gsi sind, und gly isch si isch sälber en Aktivischtin für d Frauerächt worde. 1884 und 1885 isch si as Delegierti vo der Iteliänische Arbeiterpartei uf Paris ggange, wo si bin ere iteliänische Schnydere chönne schaffe. Jetz het si no meh Technike vo der Arbet mit em Schtoff glehrt gchönne und si het mit grosse Modehüüser z tue gha. Nach ere Zyt isch si zrugg uf Mailand zum in ihrem Heimetland d Mode wyterzbringe. Sid 1895 het si bim grosse Modehuus H. Haardt gschaffet, wo au Dochterhüüser z Luzärn und z Sankt Moritz gha het. 1903 isch d Genoni uf d Posizioon vo der erschte Schnydere vo dere Firma cho. Und si isch eini vo dene gsi, wo dozmol die aktuelle französeschi Mode uf Italie brocht händ. Si isch aber guet gsi im Entwärfe vo eigene Kreazioone, und mit es baar vo ihrne Muschterchleider het si uf der Mäiländer Wältusstellig 1906 der Gross Pryys vo der internazionale Schüry überchoo. D Modeschöpferin het do derzue sälber gschribe, si möcht hälfe z Italie en eigeständigi Modeinduschtry mit em Leibel "Made in Italy" ufzboue.

Näbe der Arbet het sech d Rosa Genoni vehemänt für e besseri Stellig vo de Fraue i der Modeinduschtry und e besseri Schuelbildig für d Meitli ygsetzt. Si isch mit bedütende Feminischtinne und Sozialischtinne zämecho wie öppe mit der Anna Maria Mozzoni, der Abigail Zanetta und der Anna Kuliscioff, und so het si au ufe Internazional Sozialischtekongräss 1893 z Züri chönne goo. Anne 1906 het si ufem Nazionalkongräss vo de iteliänische Froue z Rom e Reed ghalte, und 1915 isch si as Delegierti für Italie ufe pazifistisch usgrichtet Internazional Frouekongräss z Den Haag ggange. Mit Artikel i der Zytschrift "Avanti!" het si die nöie Ideeè verträtte. 

Wil ere e besseri Bildig am Härze glägen isch, het si sech für d Ideeè vom Rudolf Steiner inträssiert.

Im Joor 1905 het d Genoni a der Pruefsschuel für Fraue z Mailand, wo vo der Gsellschaft "Societa Umanitaria" gleitet worden isch, agfange Modegschicht und s Näje z underrichte. 1925 het si die Arbet müesse ufgää, wo si em nöie faschistische Reschim z Italie nid d Tröji gschwore het. Scho früener het der iteliänisch Sicherheitsapperaat es Aug uf se gha, und im Dossier über sii het me gschribe, si sig “subversyv”, “sozialistisch” und “anarchistisch”. Sid de 1930er Joore het d Modeschöpferin gseh, ass es für ihri Plään im diktatorische Land kei Zuekumpft git und si het ufghört mit de Uuftritt i der Öffentlechkeit.



</doc>
<doc id="74458" url="https://als.wikipedia.org/wiki?curid=74458" title="Helen Heberer">
Helen Heberer

D Helen Heberer (* 28. Dezämber 1950 z Mannem) isch e dytschi Sprocherzieheri un Bolitikeri (SPD). Si isch vu 2006 bis 2016 Mitglid vum Landdag vu Bade-Wirttebärg gsii.

No dr Schuel het d Heberer Birochauffrau glehrt un e Diplom "Institut für Wirtschaftskommunikation und Welthandelssprachen".gmacht. Si het as Ibersetzeri un Dolmetscheri gschafft un dernaäbe an dr Pedagogik studiert. An dr der Walldorfschuel z Mannem het si derno as Lehreri fir Sport un Sproche unterrichtet. Ab 1980 het si ne Lehr gmacht as Sprächerzieheri un Sprochtherapeuti un derno in ere Klinik in dr Schwyz as Sprochtherapeuti gschafft. Syter anne 1990 isch si Dozänti fir Sprächerziehig un Theaterpedagogik an dr Freie Hochschuel fir anthroposophischi Pedagogik z Mannem.

Vu 1997 bis 2003 isch si Vorsitzeri vu dr Arbetsgmainschaft vu sozialdemokratische Fraue z Mannem gsii un vu 2001 bis 2008 Chraisvorsitzeri vu dr SPD Mannem. 10 Johr lang, vu 2001 bis 2011, isch si Mitglid im Landesvorstand vu dr bade-wirttebärgische SPD gsii. Syter anne 1999 ghert d Heberer em Gmaitroot vu dr Stadt Mannem aa.

Bi dr Landdagswahl 2006 het d Heberer im Wahlchrais 36 (Mannem-Sid) 29,4 % vu dr Stimme iberchuu un isch dodermit iber e Zwaitmandat in Landdag gwehlt wore. Bi dr Landdagswahl 2011 het si 27,9 % gwunne un isch wider iber e Zwaitmandat in Landdag gwehlt wore. Bi dr Landdagswahl 2016 isch si nimi aadrätte.

Im Landdag isch si Mitglid vum Uusschuss fir Wisseschaft, Forschig un Chunscht gsii, vu 2011 bis 2016 as Vorsitzeri. Derzue isch si Mitglid im Europauusschuss gsii. Fir ihri Fraktion isch si Sprächeri fir Kulturbolitik gsii

Näb ihrem Landdagsmandat het si au no as Dozänti an dr Akademy fir Waldorfpedagogik un as freiberuefligi Sprächerzieheri im Wirtschafts- un Medieberych gschafft.


D Helen Heberer isch evangelisch un verwitwet. Si läbt z Mannem un spiilt in ihre Freizyt Bass.



</doc>
<doc id="74459" url="https://als.wikipedia.org/wiki?curid=74459" title="Comersee">
Comersee

Der Comer See – oder au Comersee gschribe – isch e grosse Alperandsee uf der Südsyte vo den Alpe. Uf Iteliänisch heisst er "Lago di Como" und me seit em eifach au "Lario," was vom antike römische Name "Larius lacus" chunt.

Der See lyt i der iteliänische Region Lombardei. Er het d Flechi vo 146 Kwadratkilometer und lyt im ene Tal und het drum e längi, schmali Form, wo im undere Deil in zwe Ärm ufdeilt isch. Vo obe bis unde isch er 51 Kilometer lang. Am tüfschte Punkt vom See isch der Seebode 425 Meter wyt under der Oberflechi. Wil die aber nume uf 199 Meter über em Meeresspiegel lyt, chunt das Tal also wyt under d Meeresoberflechi abe. Das töife Becki het der Addagletscher i de Yschzyte usgrabe.

Der Comersee lyt ganz z Italie, so wie au der Gardasee wyter im Oschte, aber andersch weder der Luganersee und der Langesee im Weschte, wo deils i der Schwiiz und deils uf iteliänischem Bode liged.

Ganz oben am See münde d Adda, wo us em Vältlin chunt, und d Mera, wo am Malojapass afoot und dur s Bergell abelauft, in Comersee. Ihri Mündige sind zwe Kilometer wyt usenand. D Oberlöif vo de Flüss liged i der iteliänische Provinz Sondrio, ganz churz vor em See chöme si aber i d Provinz Como, wo der See derzue ghört.

Chlyneri Zueflüss sind der "Liro," der " Albano" und der "Telo," wo vo der Bärgchetti weschtlech vom See abelauf, d "Breggia," wo vom schwiizerische Chiasso us bi Cernobbio an See abechunt, und uf der Oschtsyte vom See sin dr "Varrone" un d "Pioverna".

Im undere Deil isch der See i zwöi längi Seebecki ufdeilt, das vo der Stadt Como (wo uf Dütsch "Chum" heisst) und das vo der Stadt Lecco. Bi dere Stadt flüsst s Wasser mit em Fluss Adda us em Comersee use, und dä Fluss chunt churz drufabe dure See "Lago di Garlate" und denn öschtlech vo Mailand dure und mündet i der Nöchi vo Cremona in Po.

Grösseri Ortschafte rund um e See sind au Colico, Dongo, Gravedona, Menaggio, Bellagio, Cernobbio und Bellano. Bi Cernobbio isch d Landesgränze vo der Schwiiz nume drü Kilometer wyt vom See wäg.


</doc>
<doc id="74465" url="https://als.wikipedia.org/wiki?curid=74465" title="Liste der Gemeinden im Département Haute-Savoie">
Liste der Gemeinden im Département Haute-Savoie

D Lischt vun dr Gmeina im Département Haute-Savoie zellt àlla 279 Gmeina ìm Département Haute-Savoie uf.

2019:

2017:

2016: 


</doc>
<doc id="74468" url="https://als.wikipedia.org/wiki?curid=74468" title="Chamonix-Mont-Blanc">
Chamonix-Mont-Blanc

Chamonix-Mont-Blanc – so heisst der Oort sid 1921 offiziell, me seit em normalerwys eifach Chamonix – isch e Gmeind und e Stadt z Frankrych mit öppe nüüntuusig ständige Ywooner. Es isch eis vo de grosse Reisezyl für d Turischte i den Alpe.

Im Frankoprovenzalische heisst der Ort "Chamoni".

Chamonix lyt zmitzt i de Hööchalpe, ganz im Südoschte vo Frankrych und im Departemänt Hochsavoie (uf Französisch: "Haute-Savoie").

Chamonix lyt z’oberscht im Tal vom Fluss Arve, wo bi Gämf id Rhone mündet.

Ringsume het’s höchi Bärge: im Süde s Massyv vom Mont Blanc mit em Gipfel uf 4810 Meter über Meer; das isch der höchscht Punkt vo den Alpe und vo ganz Weschteuropa; anderi ganz höchi Bärge bim Mont Blanc sind d "Aiguille du Midi," d "Aiguille du Géant," der "Dôme du Goûter" und der Mont Dolent, wo sech druffe d Landesgränze vo der Schwiiz, vo Italien und Frankrych träffe. Und uf der Nordsyte vom Tal stoot d Bärgchetti vo de "Aiguilles Rouges," wo als Ganzes es grosses Naturschutzpiet isch.

I däm höche, wytlöifige Gebirge het’s grossi Gletscher, es bar dervo sind: der "Glacier du Géant," s "Mer de Glace," wo dank der äxtra dört ufe boute Bärgbahn eini vo de belieptischten Attrakzioone vo der Landschaft vo Chamonix worden isch, und der Argentièregletscher.

Im Gmeindbann sind näbe der Agglomerazioon Chamonix sälber no sächzää anderi Ortschafte, so wie "Argentière, Le Tour, Les Bossons" und "Les Tines".

Vo Chamonix us goot en Ysebaanlinie uf Vallorcine und sid anne 1901 wyter über d Landesgränze id Schwyz, uf Martinach im Wallis. Und dur nes Dunäll under em Mont Blanc dure chame uf Italie, uf Courmayeur im Augschttal durefahre. S Mont-Blanc-Dunäll het e Lengi vo elfehalb Kilometer; es isch am 19. Juli 1965 uufggange.

D Passtrooss vo Chamonix is Wallis goot übere ‘’Col des Montets’’ und der Forclaz-Pass.
Ane 1019 chunt der Name vo der Ortschaft i der latinisierte Form "Campum munitum" s erschte Mol imene Dokumänt vor, wo der Graf Aimo vo Gämf s Tal vo Chamonix em Chlooschter "Sacra di San Michele" im Piemont gschänkt het.

Sid em Middelalter het s Taal vo der Arve em Herzogtum vo Savoie ghört; 1792 isch s Gebiet vo Frankrych annektiert worde. Vo 1814 bis 1860 isch Savoie wider es Königrych Sardinie cho, und sid 1860 isch es bi Frankrych. 

Chamonix isch e bedütende Summer- und Wintersportort i den Alpe. Elei i der Summerseson 2010 het men öppe 1,8 Millioone Übernachtige zelt.

Me cha i verschidene Gägende vom Tal schyfaare. Und i der Ortschaft sind s französische Schysport- und Alpinismus-Zäntrum und d Hochgebirgsschuel vo der französische Armee dihei. Es het es bar Seilbahne uf d Bärge. Eini dervo goot mit es bar Zwüschestazioone hööch über d Bärge bis uf Italie übere.

I de Bärge ringsume git’s vil grossi Rute zum Chlättere und für alpini Hochtuure; me cha derby i de vile Bärghütte uf de Häng obe ycheere. Der schwirigscht Wäg isch dä ufe Mont Blanc, und e berüempti Tuur isch d "Haute-Route," wo bis uf Zermatt goot. All Joor git’s z Chamonix der Mont Blanc-Marathon. Chamonix seit vo sich sälber, es sig d «Hauptstadt vom Alpinismus». Anne 1786 sind s erschte Mol Lüüt ufe Gipfel vom Mont Blanc ufe gange, der Jacques Balmat und der Michel Paccard usem Dorf Chamonix. 1821 het me der Bärgfüererverein vo Chamonix gründet. Us em Tal vo Chamonix isch au der Bärgfüerer Michel Croz gsi, wo bi der Erschtbeschtyygig vom Matterhorn am 14. Juli 1865 derby gsi und a dämm Tag ums Läbe cho isch. Z Chamonix git’s es Alpemuseum.

Im Joor 1770 het die erschti Herbärg z Chamonix uftoo, s "Hôtel d’Angleterre," und 1816 s erschte Luxushotäl, s "Hôtel d’Union". Und im nünzääte und em zwänzigschte Joorhundert sind no vil wyteri Unterkümpft derzuechoo. Wo anne 1901 d Ysebaan is Tal ufe cho isch, het das no vil meh Turischte uf Chamonix brocht.

1924 sind die Olympische Winterspiili z Chamonix gsi.





</doc>
<doc id="74469" url="https://als.wikipedia.org/wiki?curid=74469" title="Annecy">
Annecy

Annecy isch e Stadt z Frankrych.

Si lyt im Departement Haute-Savoie (uf Dütsch: «Hochsavoie»), wo zu der französische Grossregion Auvergne-Rhône-Alpes gehört.

Annecy het öppe 125000 Ywooner.

D Stadt lyt im Südoschte vo Frankrych, am See "Lac d‘Annecy". Si isch öppe vierzg Kilometer vo der Schwiiz wäg, i der Noch vom Kanton Gämf.

Si isch am nordweschtleche Rand vo de Voralpe und vom "Regional Naturpark "Massif des Bauges".

Der Name vo der Ortschaft am See isch i der römische Zyt "Bautas" gsi, und i der Umgäbig isch spöter der Wyler "Anniciaca" entstande. Vo dämm het d Stadt denn der Name übercho.

Di middelalterlechi Sidlig isch im ene Dokumänt vo anne 1107 s erschte Mol erwähnt. Dozmol isch bi der eltere Chile, wo em heilige Mauritius gweiht gsi isch, e Burg bout worde.

Im Spootmiddelalter isch es i der Stadt Gämf zum ene Komflikt zwüschem Bischof vo Gämf und de Grafe vo Gämf cho, und der Graf het us der Stadt müesse flüchte; er het z Annecy sin neu Sitz ygrichtet, und so isch die Stadt zum politische Zäntrum vo der Grafschaft Gämf worde. Im vierzääte Joorhundert sind d Grafe vo Gämf usgstorbe, und anne 1401 het der Graf Amadeus der Achti vo Savoie die ganzi Grafschaft Gämf gchauft.

I der Reformazioonszyt het au der Bischof müesse Gämf verloo, und jetz isch der Gämfer Bischofssitz au uf Annecy cho. Do isch i der Stadt d Bischofskathedrale, wo wie die alti vo Gämf em heilige Petrus gweiht isch, bout worde.

1792 het Frankrych i der Revoluzioon au s Gebiet vo Hochsavoie ygnoo, und es isch jetz im Departemänt "Mont Blanc" gsi. Vo 1815 bis 1860 isch d Herrschaft wider as Herzogshuus vo Savoie und Könige vo Sardinie zruggcho, denn isch s Gebiet aber z’letscht wider zu Frankrych cho, und sid 1860 isch Annecy d Hauptstadt vom Departemänt "Haute-Savoie".

Ufe erscht Jänner 2017 het me die alte Nochbergmeinde Annecy-le-Vieux, Cran-Gevrier, Meythet, Pringy und Seynod zu der Stadt Annecy ygmeindet.





</doc>
<doc id="74472" url="https://als.wikipedia.org/wiki?curid=74472" title="Bettina Meier-Augenstein">
Bettina Meier-Augenstein

D Bettina Meier-Augenstein (* 5. Novämber 1976 z Charlsrue) isch e dytschi Bolitikeri (CDU). Si isch vu Oktober 2014 bis 2016 Mitglid vum Landdag vu Bade-Wirttebärg gsii.

Noch em Abitur het d Bettina Meier-Augenstein Bankchauffrau/Finanzassischtänti bi dr BBBank eG Charlsrue glehrt. Näb eme Beruef het si e Stuedieabschluss as Bankfachwirti (IHK) gmacht. Derno et si in verschidene Funktione bi dr ZG Raiffeisen eG gschafft. 

D Meier-Augenstein isch vu 1995 bis 2001 Chraisvorsitzeri vu dr Junge Union Charlsrue-Stadt gsii. Vu 2001 bis 2016 isch si Vorsitzeri vum CDU Ortsverband Rüppurr gsii, syter 2005 isch si Mitglid im Bezirksvorstand vu dr CDU Nordbade un syt 2010 au stellverdrättendi Chraisvorsitzeri vu dr CDU Charlsrue-Stadt. Anne 1999 isch si in Gmairoot vu dr Stadt Charlsrue gwehlt wore, wu si 2004 bis 2009 stellverdrättendi Fraktionsvorsitzeri gsii isch. D Bettina Meier-Augenstein isch di familiebolitisch Sprächeri vu dr CDU-Gmairootsfraktion.

Zue dr Landdagswahle 2006 un 2011 isch d Meier-Augenstein as Ersatzkandidati fir dr Manfred Groh im Wahlchrais 27 (Karlsruhe I) aadrätte. Wu dää uusgschide isch, isch si im Oktober 2014 in Landdag nooruckt. Syt Novämber 2014 isch si Mitglid im Stiftigsroot vum ZKM.

Bi dr Landdagswahl 2016 isch d Meier-Augenstein dr Griene-Kandidati Bettina Lisbach unterläge un isch dodermit nimi widergwehlt wore.

Am 9. Mai 2018 het si ihri Bewärbig as Oberburgermaischteri vu Stutensee yygee. Bim erschte Wahlgang am 8. Juli 2018 het d Meier-Augenstein mit 38,7 Brozänt di meeschte Stimme iberchuu, im zweete Wahlgang am 22. Juli 2018 het si 42,3 Brozänt iberchuu un isch dodermit ihre barteilose Gegekandidati Petra Becker unterläge. 

D Bettina Meier-Augenstein isch evangelisch-lutherisch. Si isch ghyrote un het zwoo Dechtere.


</doc>
<doc id="74473" url="https://als.wikipedia.org/wiki?curid=74473" title="Jutta Schiller">
Jutta Schiller

D Jutta Schiller (* 16. Dezämber 1962 z Stuegert) isch e dytschi Bolitikeri (CDU). Vu Jänner 2014 bis April 2016 isch si Mitglid im Landdag vu Bade-Wirttebärg gsii.

D Schiller het anne 1980 di Mittler Ryfi z Geppenga gmacht. Derno het si Bankchauffrau bi dr Dresdner Bank z Stuegert glehrt. Vu 1983 bis 1997 het si im Beruef gschafft un dernäbe ne Lehr zur Bankfachwirti bi dr "Bankakademie Stuttgart" gmacht.

Si het si in dr Kommunalbolitik fir di Jung Union un d CDU engaschiert. Vu 1997 bis 2013 wisch si Laiteri vum Geppenger Wahlchraisbiro vum MdB Klaus Riegert gsii. Im Jänner 2014 isch si fir dr Dietrich Birk in bade-wirttebärgische Landdag noogruckt.

Bi dr Nominierig zur Kandidatur fir d Landdagswahl 2016 isch si em Simon Weißenfels, em Chraisvorsitzer vu dr Junge Union, mit 70 zue 108 Stimme unterläge.


</doc>
<doc id="74474" url="https://als.wikipedia.org/wiki?curid=74474" title="Mont Blanc">
Mont Blanc

Der Mont Blanc isch der höchscht Bärg vo den Alpe.

Er stoot i de Weschtalpe, a der Gränze zwüsche Frankrych und Itaalie. Im Nordweschte ghört s Bärgmassyv zu der französische Gmeind Chamonix-Mont-Blanc, und die südöschtlechi Flangge isch bi der italiänische Gmeind Courmayeur im Augschttaal.

Der Gipfel vom Mont Blanc isch uf 4810 Meter über Meer; es isch der höchscht Bärg nid nume vo den Alpe, sondern au vo ganz Weschteuropa. Der oberscht Gupf vom Bärg isch ganz us Schnee und Ysch ufbout; der fescht Felse drunder chunt bim höchschte Punkt uf d Höchi vo 4792 Meter über Meer, wie s französische Glaziology- und Umwältgeofüsiklabor zäme mit der ETH Züri anne 2004 usegfunde het. 

Am Bärg, bsunders uf der französische Syte, sind grossi Gletscher, wo me drüber ufe Mont Blanc und die andere Gipfel vo der Bärgchetti cha schtyyge.

Am 7. Augschte 1786 isch s erschte Mol öpper ufe Gipfel vom Mont Blanc ufeggange. Es sind der Jacques Balmat und der Michel-Gabriel Paccard vo Chamonix gsi.



</doc>
<doc id="74476" url="https://als.wikipedia.org/wiki?curid=74476" title="CFA-Franc BEAC">
CFA-Franc BEAC

Dr CFA-Franc BEAC isch s Gält, wo in es bar wescht- und zäntralafrikanische Länder offiziell bruucht wird.

Der CFA-Franc het d Undereinheit "Centime," wo hundert drvo ein Franc ggä.

Der Name vom Gält isch d Abchürzig für: "Franc de la Coopération Financière en Afrique Centrale".

Die Länder sind:

S Gält chunt vo der Zäntralafrikanische Zäntralbank.

Die Wäärig isch anne 1945 in e bar ehemolige französische Kolonie ygfüert worde. Und anne 1984 het Äquatorialguinea sis alte Gält, dr "Ekwele," uufgää und au der Franc übernoo.



</doc>
<doc id="74478" url="https://als.wikipedia.org/wiki?curid=74478" title="Mont Dolent">
Mont Dolent

Der Mont Dolent isch e Bärg vo de Weschtalpe.

Er ghört zu der Mont Blanc-Gruppe. Der Gipfel isch uf 3820 Meter über Meer.

Uf em Bärg träffe sech die drüü Landesgränze zwüsche der Schwiiz, Italie und Frankrych. Der Bärg stoot uf der Weschtsyte vo der Walliser Gmeind Ursere.

Am 9. Juli 1864 sind dr A. Reilly, dr Edward Whymper, dr Michel Croz, dr H. Charlet und dr M. Payot als erschti Alpinischte ufe Bärg ufe ggange.


</doc>
<doc id="74479" url="https://als.wikipedia.org/wiki?curid=74479" title="Rachel (Schauspielerin)">
Rachel (Schauspielerin)

D Rachel Felix oder "Elizabeth-Rachel Félix", wo me au under em Künschtlername "Mademoiselle Rachel" gchönnt het, isch am 21. Februar 1821 z Mumpf im Kanton Aargau uf d Wält cho und am 3. Jänner 1858 z Le Cannet in Südfrankrych gstorbe. Si isch e berüempti jüdeschi Schauspilere gsi.

D Rachel Felix isch nid e Schwiizerin gsi, aber z Mumpf am Hochrhy uf d Wält cho, wil ihri Eltere grad dört uf der Reis hi cho sind. D Familie isch us em Elsass gsi, und Muetter und Vatter sind als Künschtler und Chauflüüt a vil Oorte higange. Und im Februar 1821 sind si uf Mumpf cho, wo d Muetter ihri Dochter Rachel imene Wirtshuus uf d Wält brocht het.

Sid anne 1827 het d Familie z Lyon gläbt.. D Rchel het scho als jungi Frau uf der Gass und i chlyne Lokal Lieder gsunge und Gschichte verzelt, zum für d Familie chly Gält z verdiene. Der Leiter von ere Singschuel z Paris het se ghört und se mit id Hauptstadt gnoo, wo si s Singe und d Schauspiilerei glehrt het.

1837 isch si s erschte Mol im ene Theater ufträtte, im "Théâtre du Gymnase Marie Bell". Scho 1838 het si uf der Büüni vo der Comédie Française chönne mitspiile; si het grad d Hauptrolle "Camille" vo der Tragödie "Horace" übercho und isch uf ei Schlag z Paris und in ganz Europa bekant worde. 1842 het si chönne d "Phädra" vom Racine interpretiere. Mit der guete Stimm und der eifache Erschynig, wo ohni das übertribene Pathos vo ihrne Vorgängere u starchi Würkig gha het, het si s Publikum fasziniert. 1848 het si bi der Revoluzioon im „Théâtre de la République“, wie me der "Comédie Française" jetz gseit het, d "Marseillaise" gsunge.

Si isch denn au z Berlin, z Wien, z St. Petersburg, z London und i den USA ufträtte. Anne 1858 isch si z Südfrankrych gstorbe; me het se im grosse Friidhof Père Lachaise z Paris begrabe.

Sachbücher


</doc>
<doc id="74483" url="https://als.wikipedia.org/wiki?curid=74483" title="948">
948



</doc>
<doc id="74484" url="https://als.wikipedia.org/wiki?curid=74484" title="Archäologische Fenster in Zürich">
Archäologische Fenster in Zürich

Archäologischi Fäischter z Züri sind Plätz, wo me im Zäntrum vo Züri alti Sache vo de Bougschicht vo de Stadt chan aluege.

Es isch zwar z Züri zu alne Zyte so vil bout worde, ass im Verglych zu anderne Stedt weniger Bouwèèrch oder archäologischi Spuure vo früener no ume sind (defüür hät d Stadt ganz vil wärtvoli Hüüser vo de nöiere und de modèèrne Architäktuur); wämme gnau lueget cha mer aber scho na Rèschte vo alte Geböid oder andernen Yrichtige gfinde. Gmeint sind da jetz emal nöd die bekante und grosse historische Bouwèèrch wie öpe s Grossmöischter und s Fraumöischter oder d Zoufthüüser oder au s Bollwèèrch "Chatz", sondern meh die ganz chlyne Sache wome chuum würd aluege wänn se nöd d Lüüt vo de Bouforschig im Ampt für Stedtebou vo Züri agschribe heted. Si händ dènen Oort, wo me bsunderi alti Sache chan gseh, ebe "Pfäischter zum id Gschicht luege" gsäit.

Im Huus "Zum Rech" am Nöimèèrt 4 isch näbed em Stadtarchyv au s Bougschichtlech Archyv dihei, wo eim die Fäischter chan uftue. Und d Lüüt vo de Fachstell für Underwasserarchäology und Dendrochronology zeiged a der Seefäldstraass 317, wie en Uusgrabig im Zürisee gaat und was me deet scho so gfunde hät. 















</doc>
<doc id="74485" url="https://als.wikipedia.org/wiki?curid=74485" title="Viktoria Schmid">
Viktoria Schmid

D Viktoria Schmid (* 26. Jänner 1969 z Bihl as "Viktoria Stavenhagen") isch e dytschi Bolitikeri (CDU). Vu 2011 bis 2016 isch si Mitglid vum Landdag vu Bade-Wirttebärg gsii.

D Victoria Schmid het anne 1989 Abitur gmacht am Wirtschaftsgimnasium z Pforze No dr Schuel het si vu 1989 bis 1992 z Mannem Raiseverchehrschauffrau glehrt. Derno het si an dr Fernuniversität Hagen Bolitik- un Verwaltigswisseschafte studiert. Vu 1999 bis 2011 het si as freii Schurnalischti gschafft. Anne 2016 het si d Laitig vum Landdagsbiro vum CDU-Landdagsabordnete Thomas Blenke ibernuu.

Anne 1986 isch d Schmid Mitgli vu dr CDU wore. Si isch Vorsitzeri vum CDU-Gmaiverband Niafern-Eschelbronn un Mitglid im Chraisvorstand vu dr CDU Enzchrais/Pforze. Si isch derzue au Mitglid im Chraisvorstand vu dr Fraue Union Enzchrais/Pforze, im Bezirksvorstand vu dr Fraue Union Nordbade un im Bezirksvorstand vu dr CDU Nordbade. Bi dr CDU Enzchrais/Pforze isch si stellverdrättendi Vorsitzeri vum „Arbeitskreis Bildung“ un vu dr „Kommunalpolitische Vereinigung“, Mitglid im Vorstand vum „evangelische Arbeitskreis“ um es der CDU Enzkreis/Pforzheim un Mitglid vu dr „Mittelstandsvereinigung“.

Anne isch si in Gmairoot vu Niafern-Eschelbronn gwehlt wore. Bi dr Landdagswahl 2011 het si s Diräktmandat im Wahlchrais Enz gwunne un isch dodermit in Landdag gwehlt wore.

Im Landdag isch si Mitglid vum Integrationsuusschuss gsii un stellverdrättendi Mitglid im Uuschuss fir Schuel, Juged un Sport. Fir ihri Fraktion isch si Sprächeri fir Sportbolitk un fir Beruefsschuele gsii.

Bi dr Landdagswahl 2016 het si s Diräktmandat an d Stefanie Seemann vu dr GRIENE verlore un isch au iber d Zwoostimme nimi in Landdag widergwehlt wore.


D Viktoria Schmid isch e Dochter vum Lutz Stavenhagen.Si isch evangelisch, ghyroote un het drei Chinder.



</doc>
<doc id="74487" url="https://als.wikipedia.org/wiki?curid=74487" title="Ilse Weber">
Ilse Weber

D Ilse Weber (* 30. Mai 1908 z Bade; † 6. März 1984 z Washington, D.C.) isch e Moolerin us em Aargau gsi.

Si isch z Bade als Dochter vom Ingenieur Rudolf Zubler und vo der Lehrerin Frieda Zubler-Kieser uf d Wält cho; d Familie het drü Chind gha. Z Züri hät si di Höcheri Döchterschuel und d Kalverklass am Konsi psuecht und bim Walter Müller glehrt moole. Dänn isch si uf Paris, wo si bim Othon Friesz als Kunschtmoolerin gschaffet het. Si isch sid 1940 mit em Gämfer Künschtler Hubert Weber (1908–1944) ghürootet gsi.

Wo si mit em Maa zrugg in Aargau cho isch, het s Paar z Wettige am Hang vo de Lägere es Huus mit eme eigene Moolatelier bout, und derzue ane het si im ene Wärchruum vo der Spinnerei a dr Limet chönne schaffe. Do sind sind Wärch für vil öfentlechi Geböid entstande, wie öpe Mosaik, Wandmolereie und Sgraffiti. Es Wandbild vo ihre isch öpen im Bezirksschuelhuus z Wettige, und es Sgraffito am Schuelhuus vo Niderrohrdorf.

D Weber het bim argauische und bim Zürcher Künschtlerverein mitgmacht. Wo ihre Maa ane 1944 im Militärdienscht gstorben isch, het si sälber als Moolerin ihres Gält verdient. Ane 1945 het ere d Schwiiz en Förderpryys gää, 1947 het si s Äiggnössische Kunschtstipändium übercho, wo si drmit uf Floränz het chönne wyter d Kunscht go studiere.

1982 isch d Künschtleri im Alter vo Vieresibezgi zäme mit ihrere Dochter, der Marie Louise (* 1941), wo spöter Kunschthistorikerin worden isch und z Züri s Helmhuus gläitet het und i dr Kunschtkommission gsi isch, uf Amerika ggange, wo si z Washington gläbt het. Me seit, s Wärch «Americana», wo si dört gmacht het, sig s bedütendschte, was es vo ihre git. Bi de Wärch vo der Aargauere gseht me vilmol gägestäntlechi Sache, wo uf fyni Aart verfrömdet sind, und au Landschafte, wo sech deils mit abstrakte Motiyv vermische und sech nach ere stränge Komposizioon uusrichte; dere Aart seit men i dr Kunschtgschicht öpen au «schwiizerische Realismus». Mit der Zyt sind der Weber ihri Wärch mängisch meh vo fantastische Motiv prägt, wo öpis vo de realistische Bildelemänt verbricht und uf anderi Sache zeigt; d Bildgstaltig wird eifacher und nimt geometrischi Elemänt uf, und d Objäkt, wo me gseht, gälte deils nume no als Simbol und stellen eim bim Aaluege vo de Bilder vor nes Rätsel.

Es bar Uusstellige het d Ilse Weber sälber i der Schwiiz chönne gstalte, deils mit anderne Künschtler zäme, so ane 1937 und 1961 z Bade, 1967 z Aarau im Aargauer Kunschthuus, 1972 und 1975 z Luzärn, und me het ihri Wärch au spöter zum Adänke a d Künschtlerin wider zeigt, 1993 z Wettige i der Galeriy im Gluri-Suter-Huus, 1999 z Gämf und 2018 z Züri.




</doc>
<doc id="74488" url="https://als.wikipedia.org/wiki?curid=74488" title="Weltbienentag">
Weltbienentag

Der Wälttag vo de Imbi, uf Änglisch "worldbeeday" isch es Datum, wo me der Wärt vo de Imbi für d Natur tuet fyyre.

Dä speziel Tag git’s sid ane 2018; er isch all Joor am 20. Mai. Das isch au s Datum, wo der Vatter vo der modärne Imbizucht, der Anton Janša, anne 1734 uf d Wält cho isch.

D UNO het am 20. Dezämber 2017 bschlosse, de "Wälttag vo de Imbi" yzfüere. I deil Länder het men am 20. Mai 2019 bsunderi Akzioone füre Naturschutz gmacht, zum uf d Laag vo de Insekte und speziell de Imbi ufmerksam z mache.



</doc>
<doc id="74489" url="https://als.wikipedia.org/wiki?curid=74489" title="Angela Richter (Regisseurin)">
Angela Richter (Regisseurin)

D Angela Richter (* 8. April 1970 z Raveschburg as "Angela Udovicic", kroat. "Udovičić") isch e dytsch-kroatischi Reschiseeri. Syter anne 2013 isch si aini vu vier Huusreschiseer*ne am Schauspiel Köln.

D Eltere vu dr Angela Richter stamme us dr kroatische Stadt Split un si Ändi 1960er Johr uf Dytschland chuu. D Richter het drei Brieder un isch z Stuegert un dailwys bi dr Großeltere z Split ufgwachse. Vu 1981 bis 1990 isch si z Stuegert uf s Hölderlin-Gimnasium gange. Noch em Abitur 1990 het si aafangs an dr Universitet Dibenga aafange studiere (Germanischtik, Slawischtik, Anglischtik, Chemy), isch derno aber 1993 uf Hamburg zoge un het dert Schauspiilunterricht am Schauspielstudio gnuu, un bi dr Karin Beier am Dytsche Schauspiilhuus hoschpitiert un as Reschyassischtänti gschafft. Ab 1997 het si an dr Hochschuel fir Musik un Theater z Hamburg Theaterreschy bim Jürgen Flimm studiert un 2001 dr Abschluss gmacht. Vu 1996 bis 2000 isch si Mitglid vu dr Hamburger Chinschtlergruppe "Akademie Isotrop" gsii, zäme mit u. a. em Jonathan Meese, em André Butzer, dr Birgit Megerle un em Roberto Ohrt. Syter 2001 schafft si as Reschiseeri. Anne 2006 het si s Fleetstreet Theater z Hamburg grindet, wu si bis 2010 glaitet het.

Fir ihri Inszenierig vu "Der Fall Esra", wu uf em verbotene Roman „Esra“ vum Maxim Biller basiert, het si 2009 dr Rolf-Mares-Bryys iberchuu.

D Angela Richter läbt z Berlin un z Köln 

Syter 1997 isch si ghyrote mit em Chinschtler Daniel Richter. Syter 2016 het si di dopplet Staatsburgerschaft. D Angela Richter un ihre Mann Daniel sin Mitglid bi dr 2016 grindete „Bewegig Demokraty z Europa 2025“ (DiEM25).

2016 het si bim Kapitalismustribunal z Wien mitgmacht.

Chinschtler, wu d Angela Richter regelmäßig mit ene zäme schafft oder scho gschafft het, sin unter anderem:






</doc>
<doc id="74491" url="https://als.wikipedia.org/wiki?curid=74491" title="Felix II. (Papst)">
Felix II. (Papst)

Dr Felix II. († 1. Merz 492) isch vu 483 bis zue sym Dod Papscht gsii. Sy Name isch latynisch un maint „dr Glickli“.

In ere andere Zellig wird er as Felix III. gfiert, wel s vu 355 bis 358 e Papscht Felix II. gee het, wu zum Dail Gegepapscht, zum Dail as rächtmäßige Papscht aagluegt wird. Mänkmol wird er wäge däm au Felix III. (II.) bzw. Felix II. (III.) gnännt, je nodäm, eb s Pontifikat vum Gegepapscht Felix II. as rächtmäßig oder uurechtmäßig gwäret wird.

Dr Felix isch us ere remische Senatorefamilie chuu un Suhn vun eme Prieschter gsii. Är isch ghyrote gsii, wun er in Prieschterstand yydrätten isch. Um des Zyt isch er scho Vater vun e baar Chinder gsii. As Diakon isch dr Felix am 13. Merz 483 mit dr Zuestimmig vum Chenig Odoaker zum Papscht gwehlt wore.

In ere Zyt vum Stryt zwische Nestorianer, Chalcedonier (Orthodoxe) un Monophysite het dr Akakios, dr Patriarch vu Konstantinopel, anne 482 s Henotikon verfasst ghaa. Indäm dr remisch Bischof 484 dr Chilchebann iber d Aahänger vum Henotikon verhängt het, het er mit em akakianische Schisma s erscht Schisma zwische Rom un Konstantinopel firigruefe, wu bis anne 519 gangen isch. Är isch fir d Unabhängigkait vu dr Chilche gegeniber em Chaiser yydrätte, was au ganz praktikalbel gsii isch, wel dodmol Italie em Zuegriff vu Oschtrom dur di germanisch Herrschaft entzoge gsii isch.

Dr Felix isch am 1. Merz 492 gstorbe un isch in dr Chilche San Paolo fuori le mura vergrabe wore. Sy Mahndag isch dr 1. Merz.



</doc>
<doc id="74493" url="https://als.wikipedia.org/wiki?curid=74493" title="Welttag für kulturelle Entwicklung">
Welttag für kulturelle Entwicklung

Der Wältdag für di kulturelli Vilfalt isch en Akzionsdag, wo d UNO ygfüert het zum d Bedütig vo der Kultur und vo der Kunscht i der hütige Zyt ufzzeige.

Me maanet a die viile Forme vo dr Kultur bi de Völker und Gselschafte.

Dä Akzionsdag isch all Joor am 21. Mai.

Ofiziell heisst er Wältdag für kulturelli Vilfalt, füre Dialog und fürd Entwicklig, uf Änglisch: "World Day for Cultural Diversity, for Dialogue and Development".

Anne 2001 hät d UNESCO uf ihrere Gäneralversamlig die "Algmäini Erkläärig zu dr kulturelle Vilfalt" verabschidet. Und do drmit isch au grad dr "Wältdag" lanciert worde.



</doc>
<doc id="74495" url="https://als.wikipedia.org/wiki?curid=74495" title="Gelasius I.">
Gelasius I.

Dr Gelasius I. († 496?) isch vu eppe 492 bis eppe 496 Papscht gsii. Vermuetet wird e Duur vum Pontifikat vum 1. Merz 492 bis zum 21. Novämber 496. Är isch e Kabyl gsii un wahrschyns dr dritt afrikanisch Papscht. Sy Name maint: „dr Haiter“ (griech.).

Dr Gelasius I. het gegeniber em Chaiser Anastosios I., em Odoaker un em Theoderich s Verhältnis vum Papschtdum („auctoritas sacrata pontificum“) un em Chaiserdum („regalis potestas“) formuliert as die boode Mächt, wu gmainsam d Wält regiere im Sinn vu dr Zwee-Schwärter-Lehr, wu uf ihn zruggoht. Die Unterschaidig vu dr boode Rolle Chaiser un Papscht het e großi Uuswirkiguf s Mittelalter ghaa.

Dr Gelasius het si derfir yygsetzt, ass d Rächt un d Bsitzige vum Bischof vu Rom z Sid- un z Mittelitalie blibe sin.

Mer chänt dr Gelasius aus derfi, ass är zum erschte Mol s latynisch Adjektiv "modernus" bruucht het, nämli go neii Lehre ("admonitiones modernas") vu alte Regle ("antiquis regulis") abgränze.

Sy kadolische Mahndag isch dr 21. Novämber.




</doc>
<doc id="74496" url="https://als.wikipedia.org/wiki?curid=74496" title="Arnold Hottinger">
Arnold Hottinger

Dr Arnold Hottinger (* 6. Dezämber 1926 z Basel; † 21. Mai 2019 z Zug) isch e Schwyzer Schurnalischt un Publizischt gsii.

Dr Arnold Hottinger isch e Suhn vum Pädiater Adolf Hottinger gsii un isch z Düsseldorf un z Basel ufgwachse. No dr Schuel het er Orientalischtik un Romanischtik an dr Universitet Züri studiert, wun ere anne 1952 promoviert het. Är het derno z Paris, z Chicago, z Kairo un z Beirut sy Studie wytergfiert. Näbe Dytsch, Änglisch, Franzesisch, Spanisch un Italienisch het er au sibe arabischi Dialäkt gschwätzt.

Vu 1961 bis 1991 isch er Korreschpondänt vu dr "Züri-Zytig" z Beirut gsii un het iber dr Noch Oschte un di islamisch un arabisch Wlt brichtet. Speter isch er Korreschpondänt z Madrid un schließli z Nikosia gsii. Är het au fir vyl Radiostatione gschafft, het fir Zytschriufte gschribe un vyl Biecher iber dr Islam, Arabie un dr Noch Oschte publiziert, wu e Dail dervu as Standardwärch gälte. Au im Ruestand isch dr Hottinger e gfrogte Fachmann un Referänt gsii un het regelmäßig fir s Online-Portal "Journal21" gschribe. Är het bis zue sym Dod z Zug gläbt.

Am 21. Mai 2019 isch dr Hottinger mit 92 Johr an dr Folge vun ere vier Monet vorhär schlächt verlaufene un abbrochene Härzoperation gstorbe.






</doc>
<doc id="74497" url="https://als.wikipedia.org/wiki?curid=74497" title="Internationaler Tag der biologischen Vielfalt">
Internationaler Tag der biologischen Vielfalt

Der Internazional Dag vom biologische Schatz isch en Akzionsdag, wo d UNO usgruefe het zum dra erinnere, wie wichtig s ganze Rych vo de Läbewäse uf der Wält isch.

Uf änglisch heisst dä Dag International Day for Biological Diversity oder au World Biodiversity Day. Er isch all Joor am 22. Mai.

D UNO het mit dere Akzion wäge ihrem Plan für en nachhaltigi Entwicklig uf der Wält agfange. Es Komitee vo der UNO-Gäneralversamlig het der "Internazional Dag vom biologische Schatz" anne 1993 bschlosse, eis Joor nach der Anaam vo der Biodiversitäts-Konvänzion uf em "Ärdgipfel" vo Rio, der "United Nations Conference on Environment and Development (UNCED)". Z’erscht isch der Akzionsdag als am 29. Dezämber gsi; uf s Joor 2001 het men en denn ufs nöie Datum vom 22. Mai verschobe

Für d Akzion vom 22. Mai 2019 heisst s internazionale Motto "Biodiversität – Ässe – Gsundheit".



</doc>
<doc id="74516" url="https://als.wikipedia.org/wiki?curid=74516" title="Felix III.">
Felix III.

Dr Felix III. (* z Samnium; † 530) isch vu 526 bis zue sym Dod Papscht gsii.

In ere andere Zellig wird er as Felix IV. gfiert, wel s vu 355 bis 358 e Papscht Felix II. gee het, wu zum Dail as Gegepapscht, zum Dail as rächtmäßige Papscht aagluegt wird. Mänkmol wird er wäge däm au Felix III. (IV.) bzw. Felix IV. (III.) gnännt, je nodäm, eb s Pontifikat vum Gegepapscht Felix II. as rächtmäßig oder uurechtmäßig gwäret wird.

Dr Felix isch vu Samnium gstammt, wun ere as Suhn vun eme gwisse Castorius uf d Wölt chuu isch. Noch em Dod vum Papscht Johannes I., wu vum Chenig vu dr Oschtgote, em Theoderich, inhaftiert woren isch, isch är noch ere Sedisvakanz vu zwee Monet am 12. Juli 526 gwelt wore. Dr Theoderich het si fir syWahl yygsetzt ghaa,des wird as e Grund derfir aagluegt, ass si dr Felix oschtgotefryndli verhalteet.

Dr Felix het dr Semipelagianismus verurdailt, d Synod vu Orange 529 het sy Haltig bstetigt.

Dr Felix het versuecht, sy aigene Noofolger z designiere – dr Bonifatius II. Des het aber derzue gfiert, ass dr Senat d Diskussion iber dr Noohfolger vum Amtsinhabers verbote het, solang dä no läbt, un au ass eso ne Nomination aagnuu wird.

D Meehait vum Klerus het noch em Dod vum Felix dr Dioskur gwehlt, derwylscht e Minderhait dr Bonifatius II. favorisiert het. S Schisma isch aber waidli zum Änd chuu, wel dr Dioskurs bal gstorben isch.

Dr kadolisch Mahndag vum Felix isch dr 12. Oktober.




</doc>
<doc id="74518" url="https://als.wikipedia.org/wiki?curid=74518" title="Miss Van">
Miss Van

Under em Name Miss Van isch d Künschtlere Vanessaa Alice Bensimon, wo anne 1973 z Toulouse uf d Wält cho isch, i dr Öfentlechkeit bekant. Me seit von ere au öpe, si ghöri zu de beschte Streetart-Künschtler uf dr Wält.

In ihrere Jugendzyt het d Vanessa Bensimon zäme mit der Streetart-Künschtlere "Mademoiselle Kat" z Toulouse agfange Bilder a Huuswänd mache. Si het gly e ganz en eigete Styl entwicklet. Ihri wybleche Figuure, wo me ne i der Streetart-Szeene "poupées" seit, sind öpis eigets; si gsehnd fasch wie überdimensionierti Bääbi uus; tüpisch sind grossi Auge und Posizione, wo gwüssi Gfüel und hüffig au erotischi Botschafte chönte zeige. D Figuure glychen em Styl vo Cartoons. Wandbilder mit so Süschee, signiert mit dr Underschrift vo dr Künschlere, sind mit de Joore i verschidene Stedt uftaucht, au usserhalb vo Frankrych. Und d Künschtlere macht au Gmäld uf anders Material, bsunders uf Lynwand.

Bilder vo der Miss Van sind mit der Zyt internazioonal meh uf Uusstellige z gseh gsi, wo si deils sälber kuratiert het. So Uusstellige het’s z Europa, z Amerika und z Oschtasie scho ggää. D Miss Van läbt z Barcelona. Über die Stadt het si au scho es bar Büecher gschribe.

Dr Miss Van ihri Bildmotiv mit stereotype erotische Frauefiguure sind bi deil Feminschtinne mängisch nid guet acho. Anderi Kritiker säged aber, die Uusdrukswys sig e chreftige Protäscht gäge patriarchalischi Struktuure i der Kunscht oder chönten au es Zeiche für di soziali Bewegig vo dr "Body-Positivity" sy. 



</doc>
<doc id="74519" url="https://als.wikipedia.org/wiki?curid=74519" title="100">
100



</doc>
<doc id="74520" url="https://als.wikipedia.org/wiki?curid=74520" title="101">
101


</doc>
<doc id="74557" url="https://als.wikipedia.org/wiki?curid=74557" title="Henriette Engbersen">
Henriette Engbersen

D Henriette Engbersen (* 1980 z Holand) isch e Schwiizer Schurnalischtin.

Si isch z Romanshorn und z Salmsach im Kanton Tuurgau ufgwachse. In ihrere Jugendzyt het si sech als Leiterin vom Cevi engaschiert. Bis ane 2002 het si s Lehrerseminar z Chrüüzlinge bsuecht und dänn ane 2006 z Winterthur a dr ZHAW dr Bachelor in Kommunikazion und Schurnalismus gmacht. Drno het si bim Sanggaller Tagblatt, als Videoschurnalischtin bi Tele Oschtschwiiz und dänn als Oschtschwiiz-Korespondäntin vo SRF gschaffet. Derzue ane het si 2012 au no dr "Master of Arts" für visuelli Komunikazion a dr ZHdK gmacht. Für d Tuurgauer Landeschile isch si i dr Jury vom Projäkt «Prix Diakonie».

Sid ane 2017 brichtet d Engbersen, als Nochfolgerin vom Urs Gredig, als Korespondäntin für s Schwiizer Färnsee us Ängland und us Irland. I dere Zyt isch d Gschicht vom Brexit es grosses politischs Thema, und so het d Engbersen ungwöönlech hüffig öppis vo de britische Insle für d Schwiiz z brichte.



</doc>
<doc id="74590" url="https://als.wikipedia.org/wiki?curid=74590" title="879">
879


</doc>
<doc id="74591" url="https://als.wikipedia.org/wiki?curid=74591" title="Schengener Abkommen">
Schengener Abkommen

S Schengener Abchomme isch en internazionale Vertrag, wo für Weschteuropa der Vercheer zwüsche de einzelne Länder eifacher macht. Er het sin Name nach dr luxeburgische Ortschaft Schengen.

Es goot drum, ass me im Normalfall keine Vercheerskontrolle a de Landesgränze me macht. Und d Polizeidienscht chönne internazional Informazione über Persone und Sache ustuusche.

Das gilt für die Länder, wo Mitglider vo der Europäischen Union sind; aber Grossbritannien und Irland mache nid mit.

Mit witere Verträg sind au Island, Liechteschtei, Norweege und d Schwiiz drzuecho.



</doc>
<doc id="74592" url="https://als.wikipedia.org/wiki?curid=74592" title="Europäische Gemeinschaft">
Europäische Gemeinschaft

Di Öiropäischi Gmeinschaft (churz EG) isch en internazionali Organisazioon z Öiropa gsi.

Si isch mit em Vertrag vo Maastricht ane 1993 gründet worde. Ihri Vorgängerorganisazioon isch di Öiropäischi Wirtschaftsgmeinschaft (EWG) gsi. Zäme mit de äbefalls 1957 i de Römische Verträäg entstandene Öiropäische Atomgmeinschaft (EURATOM) het d EG di ersti und wichtigsti Süüle vo de Öiropäische Union (EU) bildet.

D EG het die Organ gha:

D EU gits au syt em Vertrag vo Maastricht. 

Am 1. Dezämber 2009 isch de Vertrag vo Lissabon in Chraft trätte. Mit däm sind d EG und d EU zämegleit worde. De Vertrag het a Stell von ere EU-Verfassig di bishärige Verträg veränderet. D EG wie au die beide andere Süüle sind abglöst worde. Iri Rächtspersönlichkeit isch a d EU übereggange.

Am 1. Dezämber 2009 het d EG ufghört beschtoo.


</doc>
<doc id="74593" url="https://als.wikipedia.org/wiki?curid=74593" title="Robert Schuman">
Robert Schuman

Dr Jean-Baptiste Nicolas Robert Schuman, wo am 29. Juni 1886 z Clausen uf d Wält cho und am 4. Septämber 1963 z Scy-Chazelles gstorben isch, het als französische Politiker e bedütendi Rolle gspilt i dr Afangszyt vom Zämecho vo de öiropäische Länder.

Dr Schuman isch im dütschlootringische Piet ufgwachsen und het Moselfränkisch gredt. Er het z Bonn, z Münche, z Berlin und z Strassburg studiert. Ane 1947 isch er Ministerpresidänt vo Frankrych worde. Är het sis Land bi dr Gründig vo dr Montanunion gfüert. Spöter isch er dr Presidänt vom Öiropäischi Parlamänt gsi.

Me luegt en für so öpis wie dr Gründervadder vo dr Öiropäischen Union aa, zäme mit em Jean Monnet.

Dr Schuman het d Strossburger Konvänzion für Mönscherächt und bürgerlichi Grundfräihäite gschribe, wo ane 1955 vo 26 öiropäische Länder agnoo worden isch.



</doc>
<doc id="74897" url="https://als.wikipedia.org/wiki?curid=74897" title="Ursina Giger">
Ursina Giger

D Ursina Giger (* 1985 z Disentis/Mustér) isch e Schwyzer Singer-Songwriterin un Musikeri.

D Giger isch z Disentis mit Romanisch as Muetersproch ufgwachse. Ab 1998 isch si uf d Chloschterschuel gange un het dert anne 2004 d Matura gmacht. Scho as jung Maidli het si Klavier- un Gsangsunterricht iberchuu. An dr Schuel het si im Chor gsunge. As teenager het si bim Bindner Gsangswettbewärb «Vusch 04» mitgmacht.

No d Schuel het si z Züri dr Vorkurs am Konservatorium in Klassik un Jazz bsuecht. Vu 2006 bis 2012 het si an dr Hochschuel Lozärn Musikpedagogik mit Schwärpunkt Jazzgsang studiert.

Im Rame vume Erasmus-Uusdusch isch si 2010 uf Kopenhagen, Dänemark, un het dert fir ai Johr am Rytmisk Musikkonservatorium studiert. Z Kopenhagen het si mit dänische Kamrade d Band «Ursina’s Danish Laboratory» grindet un mit ene d EP «Lontan» ufgnuu. 

No aim Johr isch si retuur chuu in d Schwyz un uf Züri zoge. Syt 2012 unterrichtet si as Gsangslehreri an dr Musikschuel z Stans. 

Si het mit dr Martina Berther (Bass) un em Marcel Vogler (Vibrafon un Percussion) s Jazz-Trio En Treis grinde, het bi dr Wältmusikformation Quintinò un im «Stimmorchester» mitgsunge. Derzue het si as Backgroundsängeri in Konzärt vu dr Nyna Cantieni gsunge.

Mit em Roland Wäspe (Gitarre), dr Martina Berther (Bass) un em Nicolas Stocker (Schlagzyyg) het si 2013 unter em Bandname "Ursina" d EP «Time Is A Thief» ufgnuu. Im nämlige Johr het si bi dr erschte Uusgab vu dr «Swiss Live Talents Awards» zwee Bryys gwunne, dr Publikumsbryys un dr Bryys „National Language“ fir Chinschtler, wu in aire vu dr Schwyzer Landessproche singe. Anne 2014 het si ihri zwoot EP uusebrocht: „Hiding behind a mask“. Im Jänner 2017 isch ihr Debutalbum «You have my heart» uusechuu, produziert vum Pola Roy, em Schlagzyger vu dr dytsche Band «Wir Sind Helden». Zwai vu dr insgsamt zee Lieder uf em Album sin uf Romanisch («En In Mund» un «Affonza»), di andere uf Änglisch.

Im e Porträt uf laut.de haißt s iber d Ursina:
Mit dr Corin Curschellas un dr Astrid Alexandre het d Giger s Trio „La Triada“ grindet, wu rätoromanische Volkslieder sammlet un dreistimmig uffiert.


Mit Ursina’s Danish Laboratory



</doc>
<doc id="74902" url="https://als.wikipedia.org/wiki?curid=74902" title="Veltheim">
Veltheim

Veltheim chan eini vo däne Bedütige ha:

Ort z Dütschland:

Ort i de Schwiz:


</doc>
<doc id="74903" url="https://als.wikipedia.org/wiki?curid=74903" title="Gesellschaft für bedrohte Völker">
Gesellschaft für bedrohte Völker

D Gselschaft für Völker, wo in Gfoor sind isch en internazionali Organisazioon, wo sech uf der ganze Wält für chlyneri Völker tuet ysetze, wo ne s Läbe vo der Regierig in ihrem Land oder von ere sterchere Volksgruppe schwär gmacht wird.

Es git vil soziali Gruppe, wo i de Länder, wo si läbe, e ethnischi, religiösi und sproochlechi Minderheit sind. I huuffe Länder brobiere d Regierige, d Verwaltig oder s Militäär und au anderi soziali Gruppe – us ganz verschidene Gründ – sotige schwechere Völker alles wäggznää, wo me cha. Ihri Sprooche wärde verbotte, me nimt ne s Land, d Hüüser und anderi Sache wägg, me underdrückt ihres religiöse Lääbe und ihri Kultur und macht suscht ihri eigeständigi Existänz kabutt. Es goot bis zu der Uusroddig, em totale Völkermord a so Lüüt, oder me tuet se eifach us ihrem alte Läbensruum verjage. Eso git’s immer mee politischi Flüchtling uf der Wält, wo d Heimet verlüüre und i de nöie Länder, wo si hii chöme, i vilne Fäll keis aständigs Läbe chönne ha und abgläänt wärde.

D Gselschaft für bedrooti Völker angschiert sech für d Rächt und s eigeständige Lääbe vo dene Volksgruppe y, tuet über die dramatische politische Fäll imformiere und wott de Flüchtling hälfe.

D GfbV isch anne 1970 z Düütschland entstande. Hüt git’s vonnere au regionali Gruppe i anderen Länder, so wie au i der Schwiiz.

Sid anne 2005 cha si em Europaroot offiziell bi der Arbet hälfe.




</doc>
<doc id="74904" url="https://als.wikipedia.org/wiki?curid=74904" title="355">
355




</doc>
<doc id="74905" url="https://als.wikipedia.org/wiki?curid=74905" title="356">
356




</doc>
<doc id="74906" url="https://als.wikipedia.org/wiki?curid=74906" title="357">
357




</doc>
<doc id="74907" url="https://als.wikipedia.org/wiki?curid=74907" title="354">
354




</doc>
<doc id="74908" url="https://als.wikipedia.org/wiki?curid=74908" title="352">
352




</doc>
<doc id="74909" url="https://als.wikipedia.org/wiki?curid=74909" title="378">
378




</doc>
<doc id="74910" url="https://als.wikipedia.org/wiki?curid=74910" title="Eiche von Dodona">
Eiche von Dodona

D Eiche vo Dodona isch dr heilig Baum vom Orakel vo Dodona i dr antike Landschaft Epirus gsi (hüt z Griecheland).

Dä Baum isch z’eerscht der Göttin Gaia und spöter em Zeus und der Dione gweit gsi. Drüü Prieschterinne sind dört gsi zum für se z’luege.

Wemme bim Orakel en Uskumpft gsuecht het, so het das mit em fyyne Raschle vo de Eichebletter und öpen au mit em Guure vo de Tuube, wo druff gsässe sind, es Zeiche gää. Me het bi Uusgrabige Zedel us Blei gfunde, wo Lüüt i der antike Zyt Frooge für d Baumgottheite druffgschribe haänd.

Vili Joorhundert isch das so ggange, bis anne 392 fanatischi Chrischte sind go der alt Baum umloo.



</doc>
<doc id="74911" url="https://als.wikipedia.org/wiki?curid=74911" title="392">
392




</doc>
<doc id="74912" url="https://als.wikipedia.org/wiki?curid=74912" title="Cornelia Schefold-Albrecht">
Cornelia Schefold-Albrecht

D Cornelia Schefold-Albrecht, wo am 4. Mai 1941 uf d Wält cho isch, isch e Füsiotherapöitin und e Hebeldanktreegerin vo Basel.

Si isch z Basel ufgwachse und het dört ihre Bruef gleert. Si het als Füsiotherapeutin gschaffet und au Geburtshilf gleischtet. Si isch mit em Basler Mathematiker und Wirtschaftswüsseschaftler Bertram Schefold, wo am 28. Dezämber 1943 uf d Wält cho und a der Uni z Frankfurt Profässer gsi isch, ghüroote gsi. Anne 2017 het si für di Grüenliberali Partei bi de Basler Bürgergmeindwahle kandidiert. Si isch Mitglied vom Verein «Freunde der Basler Münsterbauhütte» und vo anderen Organisazioone.

Wo d Cornelia Albrecht vierzääni gsi isch, het ihre Vater s Huus am Dootedanz 2 z Basel gchauft, und dört wohnt si sider. I däm Huus isch dr alemannisch Dichter Johann Peter Hebel anne 1760 uf d Wält cho, und anne 1812 isch är zum letschte Mol i däm Huus gsi. Das alles het dr Cornelia Schefold-Albrecht grossen Ydruck gmacht, und si het sech gnau dr Gschicht vom Huus und vom Hebel gwidmet.

Im Joor 2014 het se dr Hebelbund vo Löörech drumm zu sim Früeligsfescht, em «Hebelsuntig», yglade und ere der «Hebeldangg» gää; das isch d Uuszeichnig vo däm Verein für Lüüt, wo öpis guets für d Kulturgschicht vom grosse Dichter Johann Peter Hebel too hän. Der Vizepresidänt vom Hebelbund, dr Schopfemer Schuelleiter Volker Habermaier, het doo für d Schefold-Albrecht e Laudatio ghalte, won er gseit het, wie schön ass es sig, dass sii so guet zum Hebel sim alte Huus luegi und de Bsuecher em Dichter sis Zimmer zeigi und au öppe Gedicht vonnem zum Fäischter uus de Lüüt vorträgi, wo sech füre Hebel inträssiere. Si ghöri zu dene Lüüt z Basel, wo bsunders guet s Adänke an Johann Peter Hebel pflääge.

Und dr Habermaier het au dra erinneret, wie’s d Cornelia Schefold gsi sig, wo anne 1995 bim Basler Komponischt Bernhard Batschelet e Komposizioon bstellt heig, wo „Hommage à J. P. Hebel. Eine akustische Betrachtung“ heisst. Für d Uruuffüerig heig si d Hebelforscher Jan Knopf und Rolf Max Kully yglade. Und im 2001 heig si es „Fescht für Hebelforscher und Dichter“ organisiert.

Und do het di nöibachni Hebeldanggtreegerin de Lüüt z Löörech grad chly us ihrem Lääbe und vo dr Gschicht vom Hebelhuus, wo ursprünglig vom Middelalter här chunt, verzellt: ««Liebi Mitgliider vom Hebelbùnd, liebi Hebelfrind und -frindyyne. Es isch fir mii e grossi Fraid, dass y dr „Hebeldangg Lörrach“ bikumm, well y gschpyyr, dass doo dermit myni verschiidene Tätikaite, mit dääne y s Hebelhuus im Sinn vom J. P. Hebel bèlääb, vo Eich hònòriert wäärde. Daasch èbbis ganz Bsùnders fir mii und doo derfiir dangg y em Hebelbùnd Lörrach ganz häärzlig.»

Vom Johann Peter Hebel sinere erschte Chammere het si gseit: «Sy Geburtsstùùbe: Es isch e Kammere mit Danneboode, dervòr isch e Laube. Dert isch Liecht und Luft, dr Ryy ruscht, s Wasser fliesst verby, derhinter sin wyti Hiigel und Wälder, dr Himmel isch häll. Uff dr andere Syte aber, isch e gäächi Stääge, e ängi Gass, e dùschteri Muure mit de Helge vom Dootedanz.»

Und d Schefold verzelt, wie si vil a die Oort goot, wo me öpis für s Adänke an Johann Peter Hebel macht: «Y bsuech au gäärn Hebelveraaschtaltige: Vorträäg, Lääsige, Uusstellige, Symposie, Konzäärt, Wanderige, Workshops etc. Als Byschpyyl nimm y s Jòòr 2010, s 250. Jubiläumsjòòr vom J. P. Hebel. Do bin y gsi an 24 Veraaschtaltige in Basel und an 26 Veraaschtaltige in Ditschland: vo Karlsrue bis no Duttlige. Daas alles beryycheret mi. Y frai mi, wenn e baar Mèntsche mee sich in e Hebelgschicht vertiefe. Dass dr Hebelbund Lörrach mir doo derzue die Anerkènnig git, doo dèrfir dangg y vyylmool. […] Y glaub, dr Hebel hätt e Fraid, wenn äär wisst, dass y dää Hebeldangg 2014 mit syner Muetter dail.»

D Cornelia Schefold-Albrecht brichtet au süscht öpe vo däm, wo si übere Johann Peter Hebel weiss. So het si anne 2015 z Wyl am Rhy bi der Markgräfler Trachtegruppe e Vortrag übere berüemt Dichter ghalte.


</doc>
<doc id="74913" url="https://als.wikipedia.org/wiki?curid=74913" title="Volker Habermaier">
Volker Habermaier

Der Volker Habermaier, wo ane 1962 z Ludisburg uf d Wält cho isch, isch e düütsche Lehrer und Schueldiräkter, und er isch der Presidänt vom Hebelbund vo Löörech.

Dr Habermaier het vo 1986 bis 1993 a der Ludwig-Maximilians Universität z Münche und a der Uni vo Stuttgart Germanistik, Gschicht, Politikwüsseschaft, Filosofy und Kunscht- und Musiggschicht studiert. Z Stuttgart und z Ludisburg het er s Referendariat zum Gymnasiallehrer gmacht, und spöter het er au s Rächt zum Wirtschaftskund z underrichte übercho. Er wohnt z Schopfe im Landchreis Löörech. Er isch ghüroote und het zwo Döchtere.

Vo ihm git’s Uufsätz zu der Fachdidaktik, zu der Musig und der Literatur und er het, deils zäme mit andernen Autore, Gschichtsbüecher für die dütsche Schuele gschribe.

Ane 1995 isch der Volker Habermaier Lehrer am Schopfemer Theodor-Heuss-Gymnasium worde, i dere alte Schuel, wo au scho der Johann Peter Hebel underrichtet gha het und wo sid 1969 der nöi Name het zum Aadänke an erschte Bundespresidänt vo der Bundesrepublik Dütschland, der Theodor Heuss. Sid 2002 isch der Habermaier dört Oberstudieroot und sid 2004 Studiediräkter gsi, bis ane 2016. Im Joor 2015 het er au der Gmeinschaftskundeunderricht a der Freie Waldorfschuel Schopfe übernoo. Sid 2016 schaffet er als Schuelleiter und "Oberstudiediräkter" vom Georg-Büchner-Gymnasium z Rhyfälde, wo wägem dütsche Dichter und Naturforscher Georg Büchner so heisst.

Der Habermaier het au Vortreeg und Artikel zu der alemannische Mundartliteratur usegää. Mit em Dichter Markus Manfred Jung vo Löörech, wo au am Theodor-Heuss-Gymnasium z Schopfe Lehrer gsi isch, leitet er sid 2005 di Internazionali Schopfemer Mund-Art Literatur-Wärchstatt.

Wäge sim Inträsse füre Dialäkt vo sinere Gägend isch der Volker Habermaier denn au zum «Löörecher Hebelbund» cho. Er het für dää d Leitig vo de "Literarischen Begegnungen" übernoo, un er isch denn däm si Vizepräsident und 2015 als Nochfolger vom Hansjürgen Schmidt (1941–2015) der Presidänt vom Hebelbund worde. Füre e Hebelbund schaffet er regelmässig mit em Löörecher Dreiländermuseum und dämm sim Diräkter Markus Moehring zäme.



</doc>
<doc id="74914" url="https://als.wikipedia.org/wiki?curid=74914" title="Pierre Kretz">
Pierre Kretz

Dr Pierre Kretz, wo anne 1950 z Schlettstadt im Underelsass uf d Wält cho isch, isch e französische und alemannische Schriftsteller.
Er het z Stroossburg und z Saarbrücken Jura studiert und drno als Aawalt gschaffet. Hüte läbt dr Kretz z Sainte-Marie-aux-Mines im Owerelsass.

Als Schriftsteller schribt dr Pierre Kretz Romään und kulturpolitische Essay uf Französisch und Theaterstuck uf Elsässerdütsch. D Büecher vo ihm sind drno au uf Düütsch usecho. Sini Wärch gitt er deils bim Verlag "La Nuée bleue" z Stroossburg use. I der Schrift "Le nouveau malaise alsacien" zeigt er sis Beduure do drüüber, ass s Elsass kei administratyvi Einheit me isch, sid s die französischi Regierig mit de Piet Lootringe und Champagne-Ardenne zämegleit het, so dass es jetz e Deil vo dr Groossregion Grand Est isch. Das Manifescht het bi de Lüüt es grosses Echo gfunde, und me het i dr Politik jetz glueget, ob men em Elsass wider e bessere Platz chönt gää.

Ane 2015 het d Sändig Schnabelweid vom Schwiizer Radio i der Uusgoob vom 12. Novämber es Hörspiil vom Kretz vorgstellt: «Ich bin a beesi Frau», wo au bim SWR gsändet worden isch. Und für das Stuck het er ane 2017 au dr Zonser Hörspiilpryys übercho. Im Joor 2019 isch das Theater a vilnen Oort uf ere Turnee im Elsass z gseh; es isch e Monolog vo der Figur "d Ulmer Theres" über ihres schwääre Läbe im ene elsässische Dorf, gspilt wird si vom Schauspiiler Francis Freyburger. 2017 isch dr Kretz bim Verein MundArt Bad Zurzach cho us sim Wärch vorlääse.

Am 5. Mai 2019 het dr Hebelbund Löörech em Elsässer Schriftsteller im Dreiländermuseum z Löörech d Uszeichnig «Hebeldank» gää, wil er sech wie dr Presidänt vom Hebelbund, dr Volker Habermaier, gseit het für s Zämegoo vo dr französische und der dütsche Kultur ysetzi, was jo au scho füre Johann Peter Hebel öpis wichtigs gsi sig.





</doc>
<doc id="75016" url="https://als.wikipedia.org/wiki?curid=75016" title="Dreiländermuseum">
Dreiländermuseum

S Dreiländermuseum isch es Museum z Löörech im Markgräflerland.

Es isch i verschidene, zämeboute Hüüser "am Burghof" z Löörech ygrichtet. Es het e modärni Uusstellig mit Sache vo der Region "Dreyeckland" im Südweschte vo Dütschland, im Oschte vo Frankrych und im Norde vo dr Schwiiz. Es tuet für sini Museumssammlig Gägeständ vo Löörech und us em Markgräflerland, Kunschtwärch vo Südbade und drzue ane au Objäkt us de noche Piet vo dene drü Länder zämeträge, also us em Süde vom ehemoolige Land Bade, em Oberelsass und dr Region Basel.

Agfange het’s mit däm Museum, wo von es bar Lüüt ane 1882 en erschti chlyni Uusstellig über Löörech zeigt und au grad der Löörecher Altertumsverein gründet worden isch. Im früene 20. Joorhundert het d Ortsgruppe Löörech vom Verein «Badische Heimat» d Gschichtssammlig übernoo. Ane 1923 het d Stadt Löörech d Sach übernoo und en erschte Museumsleiter ygsetzt und drno 1932 im Huus am Burghof es ständigs Stadtmuseum ygrichtet. 1928 isch der Museumsverein entstande. Wägem Zweite Wältchrieg het’s lang keis Museum me gha, erscht ane 1953 het me s «Heimetmuseum» wider chönnen uuftue. Sid 1961 sind dr Gerhard Moehring und dr Philipp Hieber d Museumsleiter gsi. 1978 isch s Museum im total umboute ehemolige Hebelgymnasium a der Adrässe Baselstrooss 143 wider uufgange und me het em jetz "Museum am Burghof" gseit. 1991 isch dr Markus Moehring dr Leiter vom Museum worde, wo sid 2009 au dr Verträtter vo de düütsche Gschichtsmuseeè isch; er het im Löörecher Huus nöi au mit Sonderuusstellige afo schaffe.

Im Joor 2002 isch s Museum wieder umbout worde, und sider cha me drin di internazionali Uusstellig gseh, wo bis 2012 "ExpoTriRhena" gheisse het. Hüt lauft si under em Titel «Hallo, Salut, Grüezi!». I dämm Joor 2012 het men em Huus grad als ganzes der nöi Name "Dreiländermuseum" ggää. Vom Löörecher Museum us tuet men au sid e bar Joor es Netzwärch vo vile Museeè i der wyte Region koordiniere, wo vo Zyt zu Zyt Uusstellige zum ene gmeinsame Thema mache.

S Dreiländermuseum het au Sache us em Läbe vom alemannische Dichter Johann Peter Hebel (1760–1826), wo e Zyt lang grad i däm Huus, wo dozmol e Schuel gsi isch, gläbt und as Lehrer gschafft het. I der Samligsdatebank, wo men über s Internet cha abfrooge, chöme zum Name vom Schriftsteller 171 Yträäg zu so Gägeständ (Stand ane 2019), wo zeige, wie me sech i dr Region an Hebel erinneret. Es heig aber eigentlech meh als tuusig «Hebeliana» im ganze Museumsfundus, wie me nöime list. Und s Museum gältet offiziell als en «Ort vom literarische Adänke» z Bade-Württebärg.

Im «Hebelsaal» vom Museum cha me Sonderuusstellige gseh, ane 2018 au eini zu der Schwiizerrreis vom Johann Peter Hebel ane 1805. Und dört i däm Ruum het dr Hebelbund Löörech, wo ane 1947 gründet worden isch, all Joor im Früelig zum Adänke an Schriftsteller sini Versammlig, s «Schatzkästlein». Do drby gitt er enere Person, wo sech für d Erinnerigskultur zum Hebel sim Läbe und Schaffe oder süsch für d Kultur vo der alemannische Gägend angaschiert het, dr «Hebeldank», und derzue verzelle die Lüüt denn jewyle öpis vo iirem Tue und öpen au dervo was üs dr berüemt alt Dichter hütte no bedüütet. 2019 het der Elsässer Schriftsteller Pierre Kretz im Museum dr «Hebeldank» übercho. Und ane 2018 het me die Uuszeichnig em Museumsleiter Markus Moehring sälber gää, wo der Hebelbund äng mit em zämeschaffet und wo schynts im Programm vom Museum vilmol gärn es Zeiche füre Hebel setzt. Em Hebelbund si Presidänt, dr Volker Habermaier, het uf e bekant Museumsmaa d Laudatio ghalte und sini Arbet für en internazional Platz vom Museum globt.

Und au sini regelmässige «Literarische Bigägnige» cha der Löörecher Hebelbund im Hebelsaal vom Dreiländermuseum mache, wie men uf der Website vo der Organisazioon und au uf em Museum sinere a vilnen Orte gseht. Zu dene Aläss chöme viermol im Joor Dichter und au Forscher vo dr Literatur us der Region und au vo wyt wägg uf Löörech cho lääse und über iiri Sache diskutiere.




</doc>
<doc id="75017" url="https://als.wikipedia.org/wiki?curid=75017" title="Hormisdas (Papst)">
Hormisdas (Papst)

Dr Hormisdas (au: "Hormisda"; * z Frosinone, Campagna Romana, Latium; † 6. Augschte 523 z Rom) isch vum 20. Juli 514 bis zue sym Dod Papscht gsii.

Dr hailig Hormisdas isch Witmann gsii un Archidiakon vu sym Vorgänger Symmachus, wu sälle zum remische Bischof gwehlt woren isch. Sy Suhn isch as Silverius speter au Bischof vu Rom wore.

Aini vu dr erschte Sorge vum Bischof isch s gsii, di letschte Spure vum Laurentianische Schisma us Rom uusezbutze un di ibrig blibene Abdrinnige in d Chilche retuurzhole. Dr grescht Dail vu sym Pontifikat het er si mit dr Hailig vum Schisma "(Akakianisches Schisma)" bscheftigt, wu syt 484 zwische Oscht- un Weschtchilche bstanden isch un uf dr Exkommunikation vum Acacius vu Konstantinopel grinde het, wu nem Gmainschaft mit Monophysite vorgworfe woren isch. Anne 519 isch mit Hilf vun eme Glaubesbekänntniss, dr "Formel vum Hormisdas" ("formula Hormisdae"), em Schisma en Änd gmacht un d Chilche vu Rom un Konstantinopel wider verainigt wore. Dr Hormisdas het des Schrybe 515 an Patriarch Timotheos I. gschickt ghaa, un 519 het s däm sy Noofolger Johannes II. Kappadokes akzeptiert retuurgschickt.

S isch au ne Briefwächsel zwisch em Hormisdas un em Patriarch Epiphanios vu Konstantinopel erhalte, em Noofolger vum Johannes Kappadokes, wu s um s definitv Änd vum Schisma goht.

Dr Hormisdas isch dr Schutzhailig vu dr Staal- un Rytchnäächt un vu dr Stadt Frosinone. Dr kadolisch Mahndag isch dr 6. Augschte, sy Dodesdag.




</doc>
<doc id="75018" url="https://als.wikipedia.org/wiki?curid=75018" title="484">
484



</doc>
<doc id="75019" url="https://als.wikipedia.org/wiki?curid=75019" title="102">
102



</doc>
<doc id="75020" url="https://als.wikipedia.org/wiki?curid=75020" title="11">
11



</doc>
<doc id="75021" url="https://als.wikipedia.org/wiki?curid=75021" title="12">
12



</doc>
<doc id="75022" url="https://als.wikipedia.org/wiki?curid=75022" title="14">
14



</doc>
<doc id="75023" url="https://als.wikipedia.org/wiki?curid=75023" title="Markus Moehring">
Markus Moehring

Dr Markus Moehring, wo ane 1958 z Löörech uf d Wält cho isch, isch e düütsche Historiker, Volkskundler und Museumsleiter.

Er isch dr Soon vom Lehrer und Historiker Gerhard Moehring, wo ane 1921 uf d Wält cho und Lehrer und Museumsleiter z Löörech gsi isch. Ane 1991 isch dr Markus Moehring z Löörech zum Leiter vom "Museum im Burghof" gwehlt worde.

Er het em Museum e Bedütig wyt über Löörech und s Markgräflerland use gää und druus es "trinazionals" Gschichtsmuseum für s Dreyeckland gmacht. Di nöi Duuruusstellig über Sache vo dr Region um Basel und Löörech ume, bis is Elsass und d Nordschwiiz, het zerscht "ExpoTriRhena" gheisse. Im Joor 2012 het men em Löörecher Museum dr nöi Name "Dreyländermuseum" gää. Au mit de spezielle Uusstellige, wo dr Markus Moerhing mit sine Museumslüüt macht, leischtet s Museum öpis bedütends für d Kultur i der Region. Das zeigt sech au dra, ass Bsuecher us alne drei Länder uf Löörech is Museum chöme.

I dr Funkzioon als Museumsleiter entwicklet dr Moehring au d Museumssamlig wyter, grad au d Kunschtsamlig und der internazional Bestand mit Objäkt au vo Frankrych und dr Schwiiz. Mit der Schriftereie "Lörracher Hefte" dokumäntiert er d Gschicht und d Kultur vo dr Stadt Löörech.

Dr Moehring het über d Landesgränze übere bi "Interreg"-Projäkt mitgmacht, und er het ghulfe Organisazioone vo vilne Museeè und Gschichtsvereine ufboue: s "Drei-Länder Netzwärch vo Gschichtsverein am Oberrhy," wo sini Gschäftsstell im Löörecher Dreyländermuseum het, und s "Netzwärch Museeè," wo all bar Joor Uusstellige i vilne Museeè vom Oberrhy bis i dr Schwiiz übere Jura use koordiniert.

Ane 2009 isch dr Löörecher dr Sprächer vo dr Fachgruppe Gschichtsmuseeè im Dütsche Museumsbund worde.

2017 het dr Markus Moehring als Anerchennig vo der Regio Basiliensis d Eeremedalie übercho. Und 2018 het em der Hebelbund Löörech uf sinere Versamlig, em «Schatzkästlein», wo tradizionell im «Hebelsaal» vom Dreyländermuseum ghalte wird, zur Eer der «Hebeldank» gää. Do drmit tuet der Hebelbund em Moehring sini Arbet für s Adänke an alemannisch Dichter Johann Peter Hebel würdige. Dr Presidänt vom Hebelbund, dr Volker Habermaier, het drvo verzellt, was dr Löörecher Museumsmaa alles für d Erinnerigskultur rund ume Hebel machi, wien er guet mit em Hebelbund zämeschaffi und dass s Museum jetz die gröschti Objektsamlig mit Sache rund um d Gschicht vom grossi Dichter zämetreit heig und se au no uf internazionaler Ebeni bekant machi. Dr Löörecher Oberbürgermeischter Jörg Lutz het bi dere Glägeheit em Moehring sis Schaffe au no grüemt.




</doc>
<doc id="75027" url="https://als.wikipedia.org/wiki?curid=75027" title="Johannes I. (Papst)">
Johannes I. (Papst)

Dr Johannes I. († 18. Mai 526 z Ravenna) isch vum 13. Augschte 523 bis zue sym Dod Papscht gsii.

Är isch us dr Toskana (vu Siena oder "Castello di Serena", in dr Nehi vu Chiusdino) un um d Zyt vu syre Wahl scho seli alt gsii.
Gege sy Protescht isch er 525 vum arianische Chenig vu dr Oschtgote, em Theoderich, uf Konstantinopel gschick wore, go mit em Chaiser Justin I. un sällem sym Caesar Justinian iber e chaiserli Dekret vu 523 verhandle, wu si gege d Arianer grichtet ghaa het. As erschte Papscht het er dodermit Oschtrom bsuecht. Dr Theoderich het dermit droht, ass es Repressione gege trinitarischi Chrischte z Italie gääb, wänn im Johannes sy Mission fähl schlaat.

Z Konstantinopel isch dr Johannes mit fascht chaiserlige Ehre empfange wore. Är het in Aawäsehait vum Chaiser e Mäss gfyyrt un em Justin derno d Chrone uf dr Chopf gsetzt: Im Gottedienscht sin di oschtremische Chaiser als ohni Chopfbedeckig gsii, un normalerwys het dr Patriarch vu Konstantinopel si als derno wider gchrent. Dr Justin het die Ehr demonschtrativ em remische Papscht iberloo. Zum Dekret vu 523 het si dr Chaiser verhandligsberait zaigt.

Wu dr Johannes uf Ravenna, em Theoderich sy Hauptstadt, retuurchuu isch, het dää dr Papscht mit dr Aaschuldigig verhafte loo, är heeb si mit em Chaiser Justin gege d Oschtgote verschwore. Är isch z Ravenna feschtghalte wore un isch dert bal wäg dr schlächte Behandlig gstorbe.

Sy Lyych isch uf Rom iberfiert un dert z Alt-St. Peter vergrabe wore.

In dr chrischtlige Chunscht wird dr Johannes I. als dargstellt, wien er dur s Gitter vun eme Gfängnis luegt, mit eme Diakon un eme Subdiakon. Är wird vor allem z Ravenna un i dr Toskana as Hailige verehrt. Dr Mahndag isch dr 18. Mai, sy Dodesdag.




</doc>
<doc id="75028" url="https://als.wikipedia.org/wiki?curid=75028" title="530">
530



</doc>
<doc id="75030" url="https://als.wikipedia.org/wiki?curid=75030" title="Operation Overlord">
Operation Overlord

D Operazioon Overlord isch e grossi militärischi Akzioon ane 1944 gsi, wo dr wyter Verlouf vom Zwäite Wältchrieg entscheidend prägt het. Me seit ere mängmol eifach au d Invasioon. Derby sind uf dr Syte vo den Agryyffer zmeischt Einheite vo den USA, vo Grossbritannie, Kanada, Poole, Frankrych und Neuseeland bedeiliget gsi.

S Wort «Overlord» bedüütet uf Änglisch sövel wie “Oberherr”. Im Zwäite Wältchrieg isch es als Deckname für d Landig vo de alliierte Druppe i dr Normandy, wo am 6. Juni 1944 agfange het, und füre ganz Agryff uf Frankrych ine bis uf Paris bruucht worde.

Die militärischi Laag z Europa isch dozmol so gsi, ass s Dütsche Rych under em Adolf Hitler im Oschte no wyti Piet bis i d Sowjetunion ine bsetzt gha het; sid ane 1943 sind d Armeeè vo dr dütsche Wehrmacht, wo vil z wyt über die oschteuropäische Länder und über de Balkan bis uf Griecheland verströit gsi sind, aber wäge starche Agriff vo dr russischen Armee ufem Rückzug gsi. Vo Afrika us sind d Verbänd vo de alliierte Weschtmächt 1943 uf Italie cho und im Summer 1944 sind s nach schwäre Kämpf z Rom gsi. Im Norde isch Norweege vo de Dütsche bsetzt gsi. Dene isch es aber nid glunge, au Ängland z erobere, bsunders wil die änglische Flüüger vo der RAF mit dr Zyt i dr Luft vil meh gsi sind weder die dütschi Luftwaffe. Und z Frankrych, wo sid 1940 zum dütsche Machtberych ghört het, het d Wehrmacht em Eermelkanal noo ganz vil Stellige ygrichtet. Bis uf Belgien ufe sind grossi dütschi Druppedeil gsi und es het e starchi Reie vo Befeschtigunge mit Panzerabwehr, Hindernis am Ufer und Artillerystellige gha; me het däm dr "Atlantikwall" gseit; s dütsche Oberkommando het nämli mit emem Agriff vo Ängland häär grächnet. Und dütschi Verteidigungspöschte sind no wyter ufe bis uf Skandinavie parat gsi.

Scho ane 1941 het Amerika de Brite d Hilf gäge Hitlerdütschland zuegseit. S Militär vo beide Länder het sid 1942 agfange plaane, wie me vo Ängland uus uf ei Schlag gnueg Soldate uf Frankrych chönt bringe zum der Kampf gäge die dütschi Wehrmacht z gwünne. 1942 isch d Invasioon vo Nordafrika glunge, wo d Amerikaner de Brite, wo z Ägüpte under starchem Druck vo de Dütsche gsi sind, sind go hälfe. Uf der "Casablanca-Konferänz" het me sech im Jänner 1943 druuf ggeiniget, zerscht über s Middelmeer uf Italie z goo und erscht 1944 die grosse Landig z Nordfrankrych z mache. Und uf der "Konferenz z Teheran" im November 1943 isch zwüschem Josef Stalin vo Russland, em amerikanische Presidänt Franklin D. Roosevelt und em britische Premier Winston Churchill abgmacht worde, d "Operazion Overlord" söll im Mai 1944 afoo.

Lang isch nid klar gsi, wo die allierte Agryffer ännet em Eermelkanal müesste lande. Zerscht wäär dänkt gsi, es sött a de Küschte vo Holland und Belgie sy, wo nöcher bi Dütschland ligge. Der chürzischt Wääg ufem Meer goot vom änglische Dover us uf Calais ganz im Norde vo Frankrych, noch bi dr belgische Gränze. Mit em allierte Stooss a däre ängschte Stell vom Kanal het au s dütsche Oberkommando am eendschte grächnet.

Es het denn Lüüt bi de allierte Operazionsplaaner gää, wo gseit händ, es sig besser, vil wyter im Weschte, i der Bretagne oder der Normandy, uf Frankrych übere z goo, grad au will men eso de starche dütsche Verteidiger bi Calais hätt chönnen uswyche, und bsunders au, will me vo dört us gschnäll die grosse französische Häfen am Atlantik chönt erobere, wo die Alliierte dringend nötig gha händ zum drufabe die grosse Kampfverbänd vo Amerika uf Europa z bringe, wo me bruucht het zum Dütschland erobere.

Im Februar 1944 isch s Hööche Kommando vo den allierte Expedizioonschreft, s "SHAEF," entstande. Dört het me der Kampflan vo der "Operazioon Overlord" mit allne militärgeografische Detail un logistische Elemänt uusgschaffet. Für die riisegi Chriegsakzioon het me vil einzelni Operazioone müesse plaane: die nötige internazionale Einheite het me z Ängland barat gmacht; d Soldate sind a de änglische Küschte dr Landigskampf go üebe; me het grossi Tüüschigsmanöver gmacht, so dass die dütschi Abwehr bis zletscht dänkt het, es gäb en Agriff bi Calais; me het huuffe Schiff und chlyneri Landigsboot müesse boue, das isch nume z Amerika möglech gsi, und alli Schiffli sind uf Ängland transportiert und dört i de Häfe barat gmacht worde; der Kampf us der Luft zum de Landigsdruppe z hälfe isch en eigeti Grossoperazioon gsi; und ‘’Operazioon Neptune’’ het s Chärnmanöver gheisse, der Agriff mit de Bodetruppe vo de Schiff uus i dr Normandy.

D "Operation Overlord" het wäge schlächtem Wätter im Mai 1944 no nit chönnen afoo. Wo s wider besser worden isch, het der General Dwight D. Eisenhower am Morge vom 5. Juni 1944 der Agriff füre 6. Juni 1944 befole, me het däm dr "D-Day" gseit. Der General Sir Bernard Montgomery het d Bodedruppe agfüert.

Am Morge vom 6. Juni 1944 isch dr Kampf mit meh als sächstuusig Schiff und meh als ölftuusig Flugzüüg losggange.

Die alliierte Druppe sind a dr französische Küschte in ere Breiti vo fasch hundert Kilometer acho, zwüsche Sainte-Mère-Église im Weschte und Ouistreham im Oschte. Im weschtlechen Abschnitt sind s d Amerikaner gsi und uf der Oschtsyte d Ängländer und d Kanadier und au französische Einheite. Öppe 170.000 Maa sind scho a däm Tag uf Frankrych cho, trotz dr schwääre Gägewehr vo de düütsche Bsatzige a de agriffene Plätz. Drüü Luftlandedivisioone, en änglischi und zwöi amerikanischi, het me wyter im Land innen abgsetzt zum d Landeplätz am Meer z sichere. Dört het me künschtlechi Häfe bout zum i de nöchschte Tääg und Mönet immer wie meh Soldate und Fahrzüüg und wyters Material an Land z bringe. Nach ere Wuche sind scho meh weder 300.000 alliierti Soldate im grosse Bruggechopf vo dr Normandy gsi. Der Kampf gäge die dütsche Divisoone isch aber so hert gsi, ass dr Grossagriff vil langsamer vora cho isch als plaanet und vil meh Verluscht brocht het. Erscht am 26. Juni isch d Stadt Cherbourg zusserscht uf der Halbsinsle Cotentin mit em grosse Meerhafe i de Händ vo de Alliierte gsi, erscht änds Juli d Stadt Caen und im Augschte denn au d Atlantikhäfe vo Saint-Malo und Brest.

Bis im Augschte 1944 sind bi de Kämpf uf em Chriegsschauplatz z Nordweschtfrankrych öppe 114.000 dütschi und 209.000 alliierti Soldate ums Lääbe cho oder verletzt worde, meh weder 200.000 Dütschi sind in Chriegsgfangeschaft cho.

Noch em Erfolg vo der "Operazioon Overlord" isch es no fascht es ganzes Joor gange, bis dr Chrieg ume gsi isch. Am 25. Augschte 1944 isch es de Allierte glunge, d Stadt Paris z befreie, und am 3. September 1944 au Brüssel. Im Herbscht het z Südfrankrych di zwöiti Invasioon vo den Allierte agfange; vo dört sind iiri Druppe s Rhonetal duruff voracho, und im Oktober und Novämber 1944 händ di Alliierte die erschte grosse dütsche Stedt, Aachen, Metz und Stroossburg, eroberet. Bis im Früelig 1945 sind d Briten und d Amerikaner vo Weschte und d Russe vo oschte uf ganz Dütschland cho, und am 6. Mai 1945 isch em Oberkommando vo dr dütsche Wehrmacht nüüt me anders übrig blibe als für alli dütsche Einheite vo allne Fronte d Kapitulazioon z erkläre.

I dr Gägend, wo die erschte Kämpf vo der ‘’Operazioon Overlord’’ gsi sind, git’s hüt no vil Spuure vo dozmol z gseh. Ruyne vo Bunker, divärsi Stellige und Räschte vo de Landigsmanöver am Meer cha me no go aluege. Es het grossi Soldatefridhööf i dr Nordmandy, wo me 32.807 dööteti alliierti und 77.866 düütschi Soldate begrabe het.

Es het vil Dänkmöler vom zwäite Wältchrieg i dr Normandy, öppe uf em Markante Felse ‘’Pointe du Hoc’’ und s Fridensmuseum vo Caen, wo 1988 uffgangen isch.




</doc>
<doc id="75031" url="https://als.wikipedia.org/wiki?curid=75031" title="Ärmelkanal">
Ärmelkanal

Der Eermelkanal isch s Meer, wo zwüsche Frankrych und Ängland lyt.

Uf Französisch heisst s Meer "La Manche," uf Bretonisch "Mor Breizh" und uf Kornisch "Mor Bretannek." D Röömer hän nem "Oceanus Britannicus" gseit.

Es isch e Meeresarm, wo vom Atlantik em Ufer vom öiropäische Feschtland no goot und d Verbindig zu der Nordsee bildet. Dä Meeresdeil het e Lengi vo öppe 560 Kilometer. Im Oschte foot dr Eermelkanal bi de Stedt Dover und Calais a und im Weschte bim änglische Landvorsprung "Land‘s End" und bim französische Lüüchtdurm uf dr Insle "Île Vierge" bi Plouguerneau im Departemänt Finistère, was uf Dütsch «s Änd vom Land» heisst.

I dämm Meer ligen es bar Insle: d Isle of Wight noch bim Ufer vo Hampshire, di änglische Scilly-Insle im Weschte und di änglische Kanalinsle Guernsey, Jersey, Sark, Herm und Alderney noch vor em französische Ufer.

Grossi Hafestedt am Eermelkanal sind Southampton, Plymouth, Dover, Cherbourg am Spitz vo dr Halbinsle Cotentin, Le Havre bi dr Mündig vo dr Seine is Meer und Calais.


</doc>
<doc id="75032" url="https://als.wikipedia.org/wiki?curid=75032" title="Alemannisches Theater Kehl">
Alemannisches Theater Kehl

S Alemannisch Theater Kaal (dt. "Alemannisches Theater Kehl e. V.," ATK) isch e Volkstheater z Kaal, wu Stuck uf Alemannisch uffiert. S Theater isch anne 1926 grindet wore as Theater-Abdailig vum Kaaler Mannegsangverain „Sängerbund“, em Vorlaifer vum hitige Mannechor.

S isch e Laietheater, all Johr wird e nei Stuck ufgfiert. Zmaischt sin s Kumedine, wu äxtra vu de Brigitte Riedlinger uf Alemannisch ibersetzt wäre. D Reschy het vu 1996 bis 2014 d Barbara Ciesielski gfiert, syterhär macht s d Sigi Schwarz. Brobe dien si vu Oktober bis Dezämber un aafangs Jänner isch derno d Premiere. Bi in s Friejohr wird s Stuck derno no ufgfiert, zmaischt in dr Kaaler Stadthall, aber mänkmoll au in andere Gmaine in dr Region. 

S ATK isch Mitglid im „Bund Deutscher Amateurtheater“, Vorsitzer vum Verain isch de Harry Wagner




</doc>
<doc id="75033" url="https://als.wikipedia.org/wiki?curid=75033" title="Dover">
Dover

Dover isch en änglischi Stadt.

Si lyt ganz zusserscht im Südoschte vo Ängland, i dr Grafschaft Kent und am Eermelkanal. Zwüsche Dover und em französische Calais isch das Meer am schmeelschte, es isch dört numen öpe 34 Kilometer breit, und dä Abschnitt vom Eermelkanal heisst uf Düütsch "Strooss vo Dover," uf französisch aber "Pas-de-Calais."

Der Name vo der Ortschaft chunt vom alte keltische Wort "dwfr," wo «Gwässer» bedüütet.

I der Römerzyt isch a dere Stell der Hafe "Portus Dubris" gsi, wo die römischi Flotte "Classis Britannica" ihri Basis gha het; vo de römische Lüüchtdürm bi Dover sind no Räschte erhalte.

Ane 1066 isch Dover vo de Normanne under em Wilhelm em Eroberer bsetzt worde. Im zwölfte Joorhundert het dr Bou vo der starche Burg "Dover Castle" agfange, wo eini vo de gröschten änglische Burgen isch. Vo dere Zyt isch au no e rächte Deil vo der normannische Jungfrau Maria-Chile "(St Mary's Church)" z gseh.

Bim Hafe vo Dover isch e bedüütendi Seerettigsstazion vo Ängland, und vo dört uus überwacht au der Vercheersleitdienscht "Channel Navigation Information Service" d Schiff i dämm Deil vom Kanal, wo d Wasserstrooss mit em meischte Schiffsvercheer vo dr Wält isch. Bis ane 1994 het me mit de Ysebaanzüg z Dover bi eigete Baanhööf am Meer uf spezielli Ysebaanfäärine chönne fahre; sid denn goot der Baanvercheer dur s nöie Dunäll bi Dover, dr "Channel Tunnel, " uf düütsch Eurotunnel, under em Eermelkanal dure.

Bis ane 2005 sind Luftchüssiboot vo Dover us als Fäärine übere Eermelkanal gfahre.



</doc>
<doc id="75034" url="https://als.wikipedia.org/wiki?curid=75034" title="15">
15



</doc>
<doc id="75036" url="https://als.wikipedia.org/wiki?curid=75036" title="1">
1



</doc>
<doc id="75037" url="https://als.wikipedia.org/wiki?curid=75037" title="Siricius">
Siricius

Dr Siricius (* um 334 z Rom; † 26. Novämber 399) isch vum Dezämber 384, villicht ab em 17. Dezämber, bis zue sym Dod Papscht z Rom gsii. Dr Siricius isch dr erscht Bischof vu Rom gsii, wu dr Titel „Papscht“ fir si sälber bruucht het. Är wird as Hailige verehrt.

Sy Name maint "stammt us dr Stadt Siris" (griech.-latyn.). Är isch Remer gsii un scho syt em Liberius im Dienscht vu dr Chilche. Vor syre Wahl isch er ain vu dr remische Diakon gsii. Sy Gegekandidat isch dr Presbyter Hieronymus gsii, wu ne as bleed dargstellt het. Är isch aistimmig gwehlt un mit Blick uf dr Gegepapscht Ursinus am 25. Februar 385 vum Chaiser Valentinian II. bstetigt wore.

Dr Siricius het erfolgrych Wärt glait uf d Vorrangstellig vum Patriarch vu Rom vor dr ibrige Patriarche. Derwylscht syni Vorgänger ihri Schrybe zmaischt im Stil vu väterlige Mahnige verfasst ghaa hän, het dr Siricius im amtlige Kanzleistil im Befählston un ohni juristischi Begrindig gschribe. Im Sälbschtbewusstsyy, ass er d "Sorg fir alli Chilche" iberdrait kriegt het, het er as Erschte päpschtligi Dekret zue Liturgy un Disziplin uusegee, wun er im Rang vu synodale Bschliss gsääne het.

In sym Schrybe an dr Himerius vu Tarragona het er Antwort gee uf vierzee no an dr Damasus grichteti Froge, dodrunter e Handligsaawysig, wun er d Widerdaifi vu dr gchehrte Arianer verbote het, d Ufnahm in di Kadolisch Chilche isch dur Handuflege gschääne. D Vorschrift zum Zölibat isch yygschränkt un s Alter fir d Weih feschtlait wore. D Daiftermin sin uf d Oschtere un d Bfingschte bschränkt wore un d Bueßdisziplin abgmilderet.

Uf dr remische Synode 382 isch unter anderem feschtglait wore, ass Bischef chimftig nume no vu mehrere Bischef un mit Zuestimmig vu Rom gweit wäre derfe. D Bschliss sin au an d Chilche z Africa un vermuetli au an anderi Chilche gschickt wore. Dr Siricius het wie dr Ambrosius vu Mailand scharf d Hiirichtig vum Theolog Priscillian missbilligt, wu as Chetzer zum Dod verurdailt wore isch. Dr Bonosus un dr Jovinianus sin verurdail wore.

Anne 395 het dr Siricius dr Neiböu vu Sankt Paul vor dr Muure gweit.

Sy Mahndag isch dr 26. Novämber.




</doc>
<doc id="75038" url="https://als.wikipedia.org/wiki?curid=75038" title="2">
2



</doc>
<doc id="75039" url="https://als.wikipedia.org/wiki?curid=75039" title="3">
3



</doc>
<doc id="75040" url="https://als.wikipedia.org/wiki?curid=75040" title="4">
4



</doc>
<doc id="75041" url="https://als.wikipedia.org/wiki?curid=75041" title="5">
5


</doc>
<doc id="75042" url="https://als.wikipedia.org/wiki?curid=75042" title="600">
600



</doc>
<doc id="75043" url="https://als.wikipedia.org/wiki?curid=75043" title="601">
601



</doc>
<doc id="75044" url="https://als.wikipedia.org/wiki?curid=75044" title="602">
602



</doc>
<doc id="75045" url="https://als.wikipedia.org/wiki?curid=75045" title="10">
10



</doc>
<doc id="75046" url="https://als.wikipedia.org/wiki?curid=75046" title="300">
300



</doc>
<doc id="75047" url="https://als.wikipedia.org/wiki?curid=75047" title="301">
301



</doc>
<doc id="75048" url="https://als.wikipedia.org/wiki?curid=75048" title="302">
302




</doc>
<doc id="75049" url="https://als.wikipedia.org/wiki?curid=75049" title="303">
303




</doc>
<doc id="75050" url="https://als.wikipedia.org/wiki?curid=75050" title="400">
400



</doc>
<doc id="75051" url="https://als.wikipedia.org/wiki?curid=75051" title="401">
401



</doc>
<doc id="75052" url="https://als.wikipedia.org/wiki?curid=75052" title="402">
402



</doc>
<doc id="75053" url="https://als.wikipedia.org/wiki?curid=75053" title="403">
403



</doc>
<doc id="75054" url="https://als.wikipedia.org/wiki?curid=75054" title="404">
404



</doc>
<doc id="75055" url="https://als.wikipedia.org/wiki?curid=75055" title="500">
500



</doc>
<doc id="75056" url="https://als.wikipedia.org/wiki?curid=75056" title="Bad Cat">
Bad Cat

Bad Cat isch e tirkische Animationsfilm vum Mehmet Kurtuluş un dr Ayşe Ünal. In di tirkische Kino isch dr Film am 5. Februar 2016 chuu, in di dytschi am 5. Mai 2016.. Dr Film basiert uf dr Comic-Serie "Kötü Kedi Şerafettin" vum Bülent Üstün.

Dr Rolli Shero isch vulgär, sufft un bruucht sy Chatze-WC as Äschebächer. Zämme mit sy Kamraade, dr Ratte Rıza un dr Meeb Rıfkı, macht er d Stroße vu Istanbul uusicher uf dr Suechi no Chätzlerne.



</doc>
<doc id="75060" url="https://als.wikipedia.org/wiki?curid=75060" title="6">
6



</doc>
<doc id="75061" url="https://als.wikipedia.org/wiki?curid=75061" title="7">
7



</doc>
<doc id="75062" url="https://als.wikipedia.org/wiki?curid=75062" title="8">
8



</doc>
<doc id="75063" url="https://als.wikipedia.org/wiki?curid=75063" title="9">
9



</doc>
<doc id="75064" url="https://als.wikipedia.org/wiki?curid=75064" title="13">
13



</doc>
<doc id="75065" url="https://als.wikipedia.org/wiki?curid=75065" title="16">
16



</doc>
<doc id="75066" url="https://als.wikipedia.org/wiki?curid=75066" title="17">
17



</doc>
<doc id="75067" url="https://als.wikipedia.org/wiki?curid=75067" title="19">
19



</doc>
<doc id="75068" url="https://als.wikipedia.org/wiki?curid=75068" title="Liste der Gemeinden im Département Meurthe-et-Moselle">
Liste der Gemeinden im Département Meurthe-et-Moselle

D Lischt vun dr Gmeina im Département Meurthe-et-Moselle zellt àlla 591 Gmeina ìm Département Meurthe-et-Moselle uf.

2019: Füsion "Velaine-en-Haye" un "Sexey-les-Bois" → Bois-de-Haye

2017: Füsion "Briey", "Mance" un "Mancieulles" → Val de Briey


</doc>
<doc id="75069" url="https://als.wikipedia.org/wiki?curid=75069" title="Liste der Gemeinden im Département Meuse">
Liste der Gemeinden im Département Meuse

D Lischt vun dr Gmeina im Département Meuse zellt àlla 499 Gmeina ìm Département Meuse uf.

2019:


</doc>
<doc id="75070" url="https://als.wikipedia.org/wiki?curid=75070" title="21">
21



</doc>
<doc id="75071" url="https://als.wikipedia.org/wiki?curid=75071" title="22">
22



</doc>
<doc id="75072" url="https://als.wikipedia.org/wiki?curid=75072" title="23">
23



</doc>
<doc id="75073" url="https://als.wikipedia.org/wiki?curid=75073" title="24">
24



</doc>
<doc id="75074" url="https://als.wikipedia.org/wiki?curid=75074" title="25">
25



</doc>
<doc id="75075" url="https://als.wikipedia.org/wiki?curid=75075" title="26">
26



</doc>
<doc id="75076" url="https://als.wikipedia.org/wiki?curid=75076" title="27">
27



</doc>
<doc id="75077" url="https://als.wikipedia.org/wiki?curid=75077" title="28">
28



</doc>
<doc id="75078" url="https://als.wikipedia.org/wiki?curid=75078" title="29">
29



</doc>
<doc id="75079" url="https://als.wikipedia.org/wiki?curid=75079" title="Liste der Gemeinden im Département Vosges">
Liste der Gemeinden im Département Vosges

D Lischt vun dr Gmeina im Département Vosges zellt àlla 507 Gmeina ìm Département Vosges uf.

2017:

2016:


</doc>
<doc id="75081" url="https://als.wikipedia.org/wiki?curid=75081" title="Liste der Gemeinden im Département Ardennes">
Liste der Gemeinden im Département Ardennes

D Lischt vun dr Gmeina im Département Ardennes zellt àlla 449 Gmeina ìm Département Ardennes uf.

2019: 

2017: 

2016: 


</doc>
<doc id="75082" url="https://als.wikipedia.org/wiki?curid=75082" title="Liste der Gemeinden im Département Aube">
Liste der Gemeinden im Département Aube

D Lischt vun dr Gmeina im Département Aube zellt àlla 431 Gmeina ìm Département Aube uf.

2016: 


</doc>
<doc id="75083" url="https://als.wikipedia.org/wiki?curid=75083" title="Liste der Gemeinden im Département Marne">
Liste der Gemeinden im Département Marne

D Lischt vun dr Gmeina im Département Marne zellt àlla die 613 Gmeina ìm Département Marne uf.
2018: 

2017: 

2016: 


</doc>
<doc id="75084" url="https://als.wikipedia.org/wiki?curid=75084" title="Liste der Gemeinden im Département Haute-Marne">
Liste der Gemeinden im Département Haute-Marne

D Lischt vun dr Gmeina im Département Meuse zellt àlla 426 Gmeina ìm Département Haute-Marne uf.

2019:

2017:

2016: 


</doc>
<doc id="75085" url="https://als.wikipedia.org/wiki?curid=75085" title="Liste der Gemeinden im Département Haute-Saône">
Liste der Gemeinden im Département Haute-Saône

D Lischt vun dr Gmeina im Département Haute-Saône zellt àlla 539 Gmeina ìm Département Haute-Saône uf.

2019:

2017: Füsion "Miellin" un "Servance" → Servance-Miellin


</doc>
<doc id="75086" url="https://als.wikipedia.org/wiki?curid=75086" title="Liste der Gemeinden im Département Jura">
Liste der Gemeinden im Département Jura

D Lischt vun dr Gmeina im Département Jura zellt àlla 495 Gmeina ìm Département Jura uf.

2019:

2018:

2017:

2016:


</doc>
<doc id="75087" url="https://als.wikipedia.org/wiki?curid=75087" title="Liste der Gemeinden im Département Nièvre">
Liste der Gemeinden im Département Nièvre

D Lischt vun dr Gmeina im Département Nièvre zellt àlla 309 Gmeina ìm Département Nièvre uf.

2017: Füsion "Balleray" un "Ourouër" → Vaux d’Amognes

2016: Füsion "Beaulieu", "Dompierre-sur-Héry" un "Michaugues" → Beaulieu


</doc>
<doc id="75088" url="https://als.wikipedia.org/wiki?curid=75088" title="Liste der Gemeinden im Département Saône-et-Loire">
Liste der Gemeinden im Département Saône-et-Loire

D Lischt vun dr Gmeina im Département Saône-et-Loire zellt àlla 565 Gmeina ìm Département Saône-et-Loire uf.

2019:

2017:

2016:


</doc>
<doc id="75089" url="https://als.wikipedia.org/wiki?curid=75089" title="Liste der Gemeinden im Département Yonne">
Liste der Gemeinden im Département Yonne

D Lischt vun dr Gmeina im Département Yonne zellt àlla 423 Gmeina ìm Département Yonne uf.

2019:

2017:

2016: 


</doc>
<doc id="75090" url="https://als.wikipedia.org/wiki?curid=75090" title="Liste der Gemeinden im Département Doubs">
Liste der Gemeinden im Département Doubs

D Lischt vun dr Gmeina im Département Doubs zellt àlla 573 Gmeina ìm Département Doubs uf.
2019:

2018:

2017: 

2016: 


</doc>
<doc id="75091" url="https://als.wikipedia.org/wiki?curid=75091" title="Liste der Gemeinden im Département Côte-d’Or">
Liste der Gemeinden im Département Côte-d’Or

D Lischt vun dr Gmeina im Département Côte-d’Or zellt àlla 698 Gmeina ìm Département Côte-d’Or uf.
2019:

2017: Füsion "Cormot-le-Grand" un "Vauchignon" → Cormot-Vauchignon

2016: Füsion "Ivry-en-Montagne" un "Jours-en-Vaux" → Val-Mont


</doc>
<doc id="75106" url="https://als.wikipedia.org/wiki?curid=75106" title="37">
37



</doc>
<doc id="75113" url="https://als.wikipedia.org/wiki?curid=75113" title="40">
40



</doc>
<doc id="75120" url="https://als.wikipedia.org/wiki?curid=75120" title="41">
41



</doc>
<doc id="75247" url="https://als.wikipedia.org/wiki?curid=75247" title="Liste der Gemeinden im Département Ain">
Liste der Gemeinden im Département Ain

D Lischt vun dr Gmeina im Département Ain zellt 393 àlla Gmeina ìm Département Ain uf.
2019:

2018:

2017:

2016:


</doc>
<doc id="75248" url="https://als.wikipedia.org/wiki?curid=75248" title="Liste der Gemeinden im Département Allier">
Liste der Gemeinden im Département Allier

D Lischt vun dr Gmeina im Département Allier zellt àlla 317 Gmeina ìm Département Allier uf.

2017: Füsion "Meaulne" un "Vitray" → Meaulne-Vitray

2016: Füsion "Givarlais", "Louroux-Hodement" un "Maillet" → Haut-Bocage


</doc>
<doc id="75249" url="https://als.wikipedia.org/wiki?curid=75249" title="Liste der Gemeinden im Département Ardèche">
Liste der Gemeinden im Département Ardèche

D Lischt vun dr Gmeina im Département Ardèche zellt àlla 335 Gmeina ìm Département Ardèche uf.

2019:


</doc>
<doc id="75250" url="https://als.wikipedia.org/wiki?curid=75250" title="Liste der Gemeinden im Département Cantal">
Liste der Gemeinden im Département Cantal

D Lischt vun dr Gmeina im Département Cantal zellt àlla 246 Gmeina ìm Département Cantal uf.

2019:

2017:

2016: 


</doc>
<doc id="75251" url="https://als.wikipedia.org/wiki?curid=75251" title="43">
43



</doc>
<doc id="75252" url="https://als.wikipedia.org/wiki?curid=75252" title="44">
44



</doc>
<doc id="75253" url="https://als.wikipedia.org/wiki?curid=75253" title="Damasus I.">
Damasus I.

Dr Damasus I. (au "Damasius I.", latynisch fir „dr Diamantig“; * um 305 wahrschyns zin dr Provinz Lusitania oder z Rom; † 11. Dezämber 384 z Rom) isch vum 1. Oktober 366 bis zue sym Dod Bischof vu Rom gsii. Är isch as Diakon vum Liberius zum Bischof gwehlt wore. Är isch speter hailiggsproche wore.

Dr Damasus isch wahrschyns asSuhn vum Antonius un dr Laurentia im hitige Portugal uf d Wält chuu. Scho sy Vater isch Bischof sii. Speter het er z Rom gwirkt an dr Chilche vum hailige Märtyres Laurentius ("San Lorenzo in Panisperna", au "San Lorenzo in Formosa" gnännt).

Noch em Dod vum Liberius 366 isch s zum Stryt um Bsetzig vum Amt vum Bischof vu Rom zwisch em Damasus un em Ursinus chuu. Drotz ass dr Damasus mit eme große Mee gwehlt woren isch, het er si erscht in lange un bluetige Ussenandersetzige chenne duresetze. Uf syre Syte sin näbe normale Mitglider vu dr remische Chrischtegmai un andere Unterstitzer au Gladiatore gstande. Iber hundert Gegner sin gstoreb, wu Aahänger vum Damasus e Basilika in Brand gsetzt hän. Emänd het d Bstetigung dur dr haidnische Stadtprefäkt Vettius Agorius Praetextatus d Entschaidig zwische dr verfyndete Lager brocht. Em Damasus sy Versuech, bim Chaiser di privilegiert Rächtsstellig vum Bischof vu Rom durezsetze, isch fäälgschlaa, är het aber di chilchli Grichtshohait im Weschte zuebilligt kriegt. Au simbolisch isch s Amt vum remische Bischof in dr Zyt vum Damasus privilegiert wore. Är het wie hochi Staatsbeamte s Rächt iberchuu, mit eme Wage dur Rom z fahre.

In syre Zyt hän si Zirkel us Fraue vu dr remische Oberschicht bildet, wu si ganz em Lääbe fi Gott gweithän un ihre Vermege dr Chilche ibergee hän. Wel dr Yyfluss vu dr haidnische Senatore no groß gsii isch, het s dr Bischof vermide, d Chrischtianisierig vu däne Fraue energisch firschizdryybe.

In dr Zyt vum Damasus isch dr Trend ufchuu, s Latynisch allmee as Kultsproch z bruuche. Är het em Hieronymus dr Ufdrag gee, d Bibel nei uf Latynisch z ibersetze, wu emänd d Vulgata drus woren isch. Bis si die Ibersetzig wirkli allgmain z Rom duregsetzt ghaa het, isch s aber bis ins Mittelalter gange.

In dr Zyt vu sym Episkopat isch au dr arianisch Stryt andgiltig zuegunschte vum nicäanischen Bekänntnis un gege dr Arianismus uusgange. Anne 368 het er d Haltig vu dr arianische Bischef Valens un Ursacius verworfe.

Dr Damasus het si Miei gee, ass di altchrischtlige Greber in dr Katakombe erhalte blyybe. Är het d Greber vu friejere Bischef un die vu Hailige uusschmicke loo. In syre Zyt het s au scho ne Lischt vu remische Bischef bis zum Petrus gee. Drotz ass gnaui Date aagee gsii sin, sin di meeschte Zahle fiktiv gsii.

Dr Damasus het dr Zölibat gforderet un d Vorrangstellig vum Bischof vu Rom gfeschtigt, wun er as legitime Noofolger vum Aposchtel Petrus verstande het. Zue syre Zyt isch dr Yyfluss vum remische Bischof zum erschte Mol wirkli iber Italie uusegange in Dail vu dr weschtlige Rychshelfti. S het au scho Kontakt gee in d Provinz Makedonie. Wäg sym Aaspruch uf Autoritet usserhalb vu Italie luegt en dr Bernhard Schimmelpfennig näb sym Noofolger Siricius nit nume as ain vu dr erschte ächtePäpscht aa, nit nume as Bischof vu Rom.

Sy Grab isch zerscht an dr Via Ardeatina gläge, speter isch s in d Laurentiuschilche im Palazzo della Cancelleria (San Lorenzo in Damaso) verlait wore.

Em Damasus sy Mahndag isch dr 11. Dezämber. Är giltet as Schutzhailige gege Fieber.





</doc>
<doc id="75254" url="https://als.wikipedia.org/wiki?curid=75254" title="45">
45



</doc>
<doc id="75255" url="https://als.wikipedia.org/wiki?curid=75255" title="46">
46



</doc>
<doc id="75256" url="https://als.wikipedia.org/wiki?curid=75256" title="47">
47



</doc>
<doc id="75257" url="https://als.wikipedia.org/wiki?curid=75257" title="48">
48



</doc>
<doc id="75258" url="https://als.wikipedia.org/wiki?curid=75258" title="49">
49


</doc>
<doc id="75259" url="https://als.wikipedia.org/wiki?curid=75259" title="50">
50



</doc>
<doc id="75260" url="https://als.wikipedia.org/wiki?curid=75260" title="Fünfzig">
Fünfzig

Füfzg isch a natürlechi Zaal.

Si chunt nach em Nünevierzgi und vor em Einefüfzgi.



</doc>
<doc id="75261" url="https://als.wikipedia.org/wiki?curid=75261" title="51">
51



</doc>
<doc id="75262" url="https://als.wikipedia.org/wiki?curid=75262" title="52">
52



</doc>
<doc id="75263" url="https://als.wikipedia.org/wiki?curid=75263" title="53">
53



</doc>
<doc id="75264" url="https://als.wikipedia.org/wiki?curid=75264" title="54">
54



</doc>
<doc id="75265" url="https://als.wikipedia.org/wiki?curid=75265" title="55">
55



</doc>
<doc id="75266" url="https://als.wikipedia.org/wiki?curid=75266" title="Liste der Gemeinden im Département Drôme">
Liste der Gemeinden im Département Drôme

D Lischt vun dr Gmeina im Département Drôme zellt àlla 365 Gmeina ìm Département Drôme uf.
2019:

2016:


</doc>
<doc id="75267" url="https://als.wikipedia.org/wiki?curid=75267" title="Liste der Gemeinden im Département Isère">
Liste der Gemeinden im Département Isère

D Lischt vun dr Gmeina im Département Isère zellt àlla 512 Gmeina ìm Département Isère uf.

2019:

2017:

2016:


</doc>
<doc id="75268" url="https://als.wikipedia.org/wiki?curid=75268" title="Klaoda ar Prat">
Klaoda ar Prat

Dr Klaoda ar Prat (uf Französisch Claude-Marie Le Prat), wo am 25. Jänner 1875 z Brest uf d Wält cho und am 13. April 1926 z Vern d'Anjou gstorben isch, isch e französische Lehrer und e bretonische Mundartschriftsteller gsi. Er het au dr Autorename oder s Psöidonüm Pluenzir gha.

Dr ar Prat isch i der Hafestadt Brest im französische Departemänt Penn ar Bed (uf Französisch "Finistère") uf d Wält cho. Er isch Lehrer a dr chrischtleche Schuel z Landivizio öppe dryssg Kilometer nordweschtlech vo Brest, ganz im Egge vo dr Bretagne, worde. Ane 1914 het er wägem Erschte Wältchrieg in Milidärdienscht müesse goo, und zwöi Joor drufabe het er d Loeiza Charran, wo au us dr Bretagne gsi isch, ghürootet. Mit Einefüfzgi isch dr Klaoda ar Prat z Vern d'Anjou i dr französische Region Pays de la Loire gstorbe.

Mit Dryssgi het er agfange uf Bretonisch, der keltische Sprooch vo z’usserscht im Nordweschte vo Frankrych Sache z schrybe. Die regionale Sprooche sind dozmol bim französische Staat nid gärn gseh und im öffentleche Läbe wie au i de Schuele verbotte gsi. Es isch bsunders die regionali katholischi Kulturbewegig gsi, wo s Bretonische het welle erhalte. Do drzue het au dr ar Prat ghört, wo zu de bedütende Verteidiger vo der alte yheimische Sprooch ghört het.

Er het Byträäg für die bretonischi Dialäktzytschrift "Feiz ha Breiz" und anderi Reie und es bar Romään, Gschichte, Theater, Gsäng und Gedicht gmacht.

Dr bretonisch Kulturverein "Kevredigezh Vroadel Breizh" het em anne 1913 en Pryys gää für sis Wärch "Chomit er gêr!"




</doc>
<doc id="75270" url="https://als.wikipedia.org/wiki?curid=75270" title="Novatian">
Novatian

Dr Novatian (latynisch "Novatianus"; * um 200; † um 258) isch Theolog un 251 bis 258 remische Gegebischof gsii. Die spotantik Bewegig vu dr Novatianer, wu si sälber "katharoi" ("di Raine") gnännt hän, isch no ihm gnännt.

Wu dr Bischof Fabianus im Jänner 250 gstorben isch, het mer dr Novatian zerscht zum Sprächer vu dr Gmai gruefe. Alles het druf ditte, ass är dr negscht Bischof wirdm dr Klerus het aber im Merz 251 dr Cornelius zum Noofolger vum Fabianus gwehlt. Dr Novatian het si derni vu drei siditalienische Bischef zum Bischof weie loo un het dr Kampf geg dr Cornelius aadrätte. E Chrischteverfolgig im Februar 251 het derzue gfiert, ass en Aahänger vum Chrischtedum abgfalle sin, dodrus het s e heftige Stryt gee zwisch em Novatian un em Cornelius. Dr Novatian het em Cornelius vorgworfe, är heeb in dr Verfolgige unter em Chaiser Decius Beamti bstoche un eso e Beschyynigung derfir kriegt, ass er wie s im Erloss vum Chaiser vorgsää gsii isch, dr remische Getter gopferet heeb; wäge däm heeb dr Cornelius kai Rächt, Bischof z syy. Dr Novatian het wie di remische Presbyter d Uffassig ervdrätte, ass "Lapsi", wu bieße dien, zwar sträng z bhandle seie, aber nit grundsätzli us dr Gmai uusgschlosse solle blyybe. Dr Cornelius het si aber mit em Konzäpt vu dr „Exhomologese“, em Sindebekänntnis im frieje Bueßwäse, duregsetzt.

Dr Novatian het in syne Schrifte as ain vu dr erschte remische Theologe noch em Tertullian di latynisch Sproch bruucht. Zwoo vu syne nyyn Abhandlige, wu mer chännt, sin erhalte: "Iber d Trinitet" un "Iber Jidischi Spyyse". In dr Briefsammlig vum Cyprian sin zwee Brief vum Novatian (Cyp. ep. 30 un 36) erhalte.

Uf ere Synod im Spotjohr 251 isch dr Novatian vum Cornelius un 60 Bischef exkommuniziert wore. E baar Monet speter het wider e Chrischteverfolgig aagfange un dr Novatian het Rom verloo. In dr Regierigszyt vum Chaiser Valerian (253–259) isch er wahrschyns as Märtyrer gstorbe.

D Aahänger vum Novatian hän si „Cathari“ gnännt (vu gr. Katharós, rein), bzw. „katharoi“, di Raine, wel si ihri Mitglider zur Zyt vu dr sistematische Chrischteverfolgig unter em Chaiser Decius im 3. Johrhundert gwaigeret ghaa hän, dr remische Getterbilder z opfere.

Wel d Novatianer d Vollmacht vu dr Vergebig nume Gott un nit dr Childe zuegsproche hän, hän si si z rom nit chene duresetze. D Novatianer sin in dr Chilchedradizion zmaischt Chetzer gnännt wore..

Di „Novatianisches Schisma“ gnännt Drännig isch bis zue dr Veranigung mit dr unte em Konstantin entstandene Rychschilche bim Konzil vu Nicäa 325 gange. In Dail vu Spanie het si d Glaubesgmainschaft no bis ins 5. Johrhundert ghalte.





</doc>
<doc id="75271" url="https://als.wikipedia.org/wiki?curid=75271" title="56">
56



</doc>
<doc id="75272" url="https://als.wikipedia.org/wiki?curid=75272" title="57">
57



</doc>
<doc id="75273" url="https://als.wikipedia.org/wiki?curid=75273" title="58">
58



</doc>
<doc id="75274" url="https://als.wikipedia.org/wiki?curid=75274" title="59">
59



</doc>
<doc id="75275" url="https://als.wikipedia.org/wiki?curid=75275" title="60">
60



</doc>
<doc id="75276" url="https://als.wikipedia.org/wiki?curid=75276" title="61">
61



</doc>
<doc id="75277" url="https://als.wikipedia.org/wiki?curid=75277" title="Wilhelm Wieben">
Wilhelm Wieben

Dr Wilhelm Wieben (* 2. Juni 1935 z Hennstedt, Chrais Norderdithmarschen; † 13. Juni 2019 z Hamburg) isch e dytsche Färnsehmoderator, Schauspiiler un Autor gsii. Vu 1973 bis 1998 isch er Sprächer vu dr ARD-Tagesschau gsii.

Dr Wieben het aafang in dr Kommunalverwaltig gschafft un het derno e Schauspiiluusbildig an dr Max-Reinhardt-Schule für Schauspiel z Berlin gmacht mit chlainere Rolle am Theater. Nocherdani het er as Rundfunksprächer bim Sender Freies Berlin gschafft, voreb er zue Radio Bremen gwächselt isch, wun er mee yygsetzt woren isch. Im Färnseh het er anne 1963 as Aasager debütiert. Unter anderem het er di erscht Sändig vum "Beat-Club" aagsait.

Syter anne 1966 het er in dr Tagesschau-Redaktion z Hamburg gschafft, zerscht as Off-Sprächer, voreb er 1973 sy Yystand as On-Sprächer vu dr Tagesschau gee het. Am 5. Mai 1974 hat er zum erschte Mol di 20-Uhr-Uusgab gsproche, am 24. Juni 1998 zum letschte Mol, Sy letschte Yysatz bi dr Tageschau het er as Offsprächer in dr Nomidags-Uusgabe am 29. Juni 1998 ghaa. Är het si dodmol mit dr Wort „Danke, das war’s“ verabschidet, was aber nieme ghert het.

Im Titel "Jeanny" vum eschtrychische Sänger Falco vu 1985 het dr Wieben fir 2000 D-Mark dr "Newsflash" din gschwätzt, im Musikvideo zum Lied isch er churz as Nochrichtesprächer z sää. In dr 1980er Johr isch er regelmäßig in dr Sprächroll vum Bassa Selim in s Mozarts Opere "Die Entführung aus dem Serail" uf dr Bihne vu dr Hamburgischen Staatsopere gstande. E chirze Filmufdritt het er in dr Kumedi "Club Las Piranjas" vu 1995 zäme mit dr Tana Schanzara ghaa. 2007 het dr Wieben s Intro vum "80’s-Flashback-"Sampler byydrait, wu bekannti dytschi Hip-Hop-Chinschtler Erfolg vu dr 1980er Johr druf nei interpretiert hän. Gnännt wird er au in dr Lieder "Mein Ding" vum Udo Lindenberg un "Können diese Augen lügen?" vu dr Hamburger Hip-Hop Gruppe Fettes Brot. Anne 2004 het er e Nochrichtesprächer im Animationsfilm "Die Unglaublichen – The Incredibles" synchronisiert.

Zletscht het dr Wieben, wu z Hamburg-Winterhude gläbt het, vor allem Biecher uf Plattdytsch gschribe un het us ene vorgläse. Är het Plattdytsch as sy Muetersproch aagluegt, Hochdytsch heeb er erscht in dr Schuel glehrt. Näb syne aigene Biecher het er au us andere Wärch gläse, het Heerbiecher gsproche un isch au ab un zue as Färnsehmoderatur ufdrätte.

Dr Wieben isch homosexuäll gsii, het des aber lang nit effetli gmacht. D Inge Meysel het en anne 1995 goutet, wu si in eme Interview mit em "Stern" gsait het: „Eigentlich habe ich nur schwule Freunde. Ich verreise zum Beispiel gerne mit Wilhelm Wieben.“ Är het dr Meysel des uufreiwillig Outing ni noodrait un het em "Stern" d Vereffentlichung vu dr Interviewpassage erlaubt.






</doc>
<doc id="75278" url="https://als.wikipedia.org/wiki?curid=75278" title="Liste der Gemeinden im Département Loire">
Liste der Gemeinden im Département Loire

D Lischt vun dr Gmeina im Département Loire zellt àlla 323 Gmeina ìm Département Loire uf.

2019: 

2016: 


</doc>
<doc id="75281" url="https://als.wikipedia.org/wiki?curid=75281" title="Liste der Gemeinden im Département Haute-Loire">
Liste der Gemeinden im Département Haute-Loire

D Lischt vun dr Gmeina im Département Haute-Loire zellt àlla 257 Gmeina ìm Département Haute-Loire uf.

2017:

2016: 


</doc>
<doc id="75282" url="https://als.wikipedia.org/wiki?curid=75282" title="Liste der Gemeinden im Département Puy-de-Dôme">
Liste der Gemeinden im Département Puy-de-Dôme

D Lischt vun dr Gmeina im Département Puy-de-Dôme zellt àlla 464 Gmeina ìm Département Puy-de-Dôme uf.

2019:

2016: 


</doc>
<doc id="75286" url="https://als.wikipedia.org/wiki?curid=75286" title="Liste der Gemeinden im Département Rhône">
Liste der Gemeinden im Département Rhône

D Lischt vun dr Gmeina im Département Rhône zellt àlla 208 Gmeina ìm Département Rhône uf.

2019:

2018: 

2017:

2016: 

2015:


</doc>
<doc id="75287" url="https://als.wikipedia.org/wiki?curid=75287" title="Liste der Gemeinden im Département Métropole de Lyon">
Liste der Gemeinden im Département Métropole de Lyon

D Lischt vun dr Gmeina im Département Métropole de Lyon zellt àlla 59 Gmeina ìn dr Métropole de Lyon uf.


</doc>
<doc id="75288" url="https://als.wikipedia.org/wiki?curid=75288" title="Liste der Gemeinden im Département Alpes-de-Haute-Provence">
Liste der Gemeinden im Département Alpes-de-Haute-Provence

D Lischt vun dr Gmeina im Département Alpes-de-Haute-Provence zellt àlla 198 Gmeina ìm Département Alpes-de-Haute-Provence uf.

2017: Füsion "La Bréole" un "Saint-Vincent-les-Forts" → Ubaye-Serre-Ponçon

2016: Füsion "Larche" un "Meyronnes" → Val d’Oronaye


</doc>
<doc id="75289" url="https://als.wikipedia.org/wiki?curid=75289" title="Liste der Gemeinden im Département Alpes-Maritimes">
Liste der Gemeinden im Département Alpes-Maritimes

D Lischt vun dr Gmeina im Département Alpes-Maritimes zellt àlla 163 Gmeina ìm Département Alpes-Maritimes uf.


</doc>
<doc id="75290" url="https://als.wikipedia.org/wiki?curid=75290" title="Liste der Gemeinden im Département Bouches-du-Rhône">
Liste der Gemeinden im Département Bouches-du-Rhône

D Lischt vun dr Gmeina im Département Bouches-du-Rhône zellt àlla 119 Gmeina ìm Département Bouches-du-Rhône uf.


</doc>
<doc id="75291" url="https://als.wikipedia.org/wiki?curid=75291" title="Liste der Gemeinden im Département Hautes-Alpes">
Liste der Gemeinden im Département Hautes-Alpes

D Lischt vun dr Gmeina im Département Hautes-Alpes zellt àlla 162 Gmeina ìm Département Hautes-Alpes uf.

2019:
2018:
2017:

2016:


</doc>
<doc id="75293" url="https://als.wikipedia.org/wiki?curid=75293" title="Liste der Gemeinden im Département Var">
Liste der Gemeinden im Département Var

D Lischt vun dr Gmeina im Département Var zellt àlla 153 Gmeina ìm Département Var uf.


</doc>
<doc id="75294" url="https://als.wikipedia.org/wiki?curid=75294" title="Liste der Gemeinden im Département Vaucluse">
Liste der Gemeinden im Département Vaucluse

D Lischt vun dr Gmeina im Département Vaucluse zellt àlla 151 Gmeina ìm Département Vaucluse uf.


</doc>
<doc id="75295" url="https://als.wikipedia.org/wiki?curid=75295" title="Liste der Gemeinden im Département Ariège">
Liste der Gemeinden im Département Ariège

D Lischt vun dr Gmeina im Département Ariège zellt àlla 327 Gmeina ìm Département Ariège uf.

2019:

2017:


</doc>
<doc id="75296" url="https://als.wikipedia.org/wiki?curid=75296" title="Bonifatius II.">
Bonifatius II.

Dr Bonifatius II. (* z Rom; † 17. Oktober 532) isch vum 22. Septämber 530 bis zue sym Dod Papscht un Bischof vu Rom gsii.

Är isch e gebirtige Oschtgot gsii, e Suhn vum Sigibuld. Sy Wahl het er em Yyfluss vum gotische-Chenig Athalarich verdankt. In ere eltere Gschichtsuffassig, wu traditionällerwys alli Germane allgmein as frieji Dytschi verstande het, isch är au als dr erscht dytsch Papscht gnännt wore.

Dr Bonifatius isch vu sym Vorgänger Felix III. as Noofolger designiert wore. Wel dää ne große Aahänger vum Gotechenig gsii isch un sälle Aahänger vum Arianismus gsii isch, isch die Noofolgregle nit uf di netig Anerkännig gstoße. Wäge däm het e Dail vum remische Klerus dr Dioskur as Gegepapscht gwehlt. Em Dioskur sy Dod no nume 22 Däg het däm Schisma aber schnäll en Änd gmacht. Dr Klerus isch zwunge gsii, s vum Bonifatius iber dr Dioskur verhängt Anathema aazerkänne, wu aber vum Agapitus I. 535 schließli wider widerruefe woren isch.

In sym Pontifikat het er d Bschliss zur Verdammig vum Pelagianismus un vum Semipelagianismus bstetigt, wu uf dr Synod vu Arausio anne 529 gfasst wore sin.

Im Johr 531 het dr Bonifatius sälber versuecht sy Noofolg z regle zuegunschte vum Vigilius, het die Reglig aber uf Druck vum Klerus wider mieße retuurnee. Dr Vigilius isch ainewäg e baar Johr speter zum Bischof vu Rom gwelt wore.

Dr Bonifatius II. isch dr erscht Pontifex in dr Raie vu dr Noofolger vum Petrus, wu nit noodregli hailiggsproche woren isch.



</doc>
<doc id="75297" url="https://als.wikipedia.org/wiki?curid=75297" title="Johannes II. (Papst)">
Johannes II. (Papst)

Dr Johannes II. († 8. Mai 535) isch vum 2. Jänner 533 bis zue sym Dod Papscht gsii.

Sy Geburtsname isch Mercurius gsii. Är isch e Suhn vum Projectus gsii un isch z Rom uf d Wält chuu. Är isch dr erscht Papscht gsii, wu no syre Wahl sy Name gänderet he, wel er as Papscht nit welle dr Name vum remische Gott Mercurius drage. Vor syre Wahl zum Papscht isch er Prieschter an dr remische Chilche San Clemente gsii. Bis är gwehltworen isch, het s lengeri Ussenandersetzige gee, wel sy Vorgänger Bonifatius II. aigetli dr Vigilius zum Noofolger bstimmt ghaa het.

Im "Liber Pontificalis" stoht, ass er e persenli Glaubesbekänntnis vum byzantinische Chaiser Justinian I. kriegt het, derzue au wärtvolli Gschänk.

Är het feschtglait, ass d Papscht d Zuestimmig vum oschtgotische Chenig bruucht. Des Räch isch speter uf dr oschtremisch Chaiser iberdrait wore.



</doc>
<doc id="75298" url="https://als.wikipedia.org/wiki?curid=75298" title="62">
62



</doc>
<doc id="75299" url="https://als.wikipedia.org/wiki?curid=75299" title="Pelagius I.">
Pelagius I.

Dr Pelagius I. († 3. (4.?) Merz 561 z Rom) isch vum 16. April 556 bis zue sym Dod Papscht un Bischof vu Rom gsii.

Är isch us ere remische Adelsfamilie chuu.

Wel er si im Dreikapitelstryt – mit sym Vorgänger Vigilius – dr chaiserlige Verurdailig vu dr „Drei Kapitel“ aagschlosse ghaa het, isch er vum weschtlige Klerus abglähnt wore. Sy Yysetzig geg dr Wille vum Großdail vum remische Klerus isch nume megli gsii mit dr Hilf vum byzantinische Chaiser.

Mer het em d Schuld gee am Dod vu sym Vorgänger Vigilius. Go si rainige het er iber Chryz un Evangelium en Aid mieße laischte.

Mit dr Widerufböulaischtige fir d Stadt Rom, wu dur d Eroberig dur d Gote verwieschtet gsii isch, het er si chenne d Anerkännig vu dr Remer gwinne, d Loslesig vu dr oberitalienische Bischdimer het er aber nit chenne verhindere (Dreikapitelschisma).



</doc>
<doc id="75300" url="https://als.wikipedia.org/wiki?curid=75300" title="Pelagius II.">
Pelagius II.

Dr Pelagius II. († 7. Februar 590) isch vum 26. Novämber 579 bis zue sym Dod Papscht un Bischof vu Rom gsii.

Är isch vu Geburt här Remer gsii, sy Vater isch aber e Got gsii.

Sy Pontifikat isch in dr Zyt vu dr Invasion dur d Langobarde gsii. Wel er si vu Byzanz nit gnue unterstitzt gsääne het, het er as erschte Bischof vu Rom d Franke um Hilf bäte, aber ohni Erfolg.

Är isch anne 579 an ere Syche gstorbe. Wel dodmol dr Uusdruck „pestis“ fir alli meglige Syche bruucht woren isch, waiß mer nit gnau, an was fir e Chrankt er gstorben isch.



</doc>
<doc id="75301" url="https://als.wikipedia.org/wiki?curid=75301" title="Johannes III. (Papst)">
Johannes III. (Papst)

Dr Johannes III. († 574) isch vum 17. Juli 561 bis zum 7. Juli (no andere Quälle 13. Juli) 574 Papscht gsii.

Är isch us ere ryche remische Familie chuu un het Catelinus ghaiße. Är isch e Suhn gsii vum Anastasius, wu dr Titel "illustris" drait ghaa het.

Drotz ass dr Johannes III. fascht dryzee Johr lang as Bischof vum Rom regiet het, waiß mer arg wenig iber sy Pontifikat. Um die Zyt isch d Invasion vu dr Langobarde gsii. Fascht alli Dokumänt us syre Zyt sin gschlisse wore.



</doc>
<doc id="75302" url="https://als.wikipedia.org/wiki?curid=75302" title="63">
63



</doc>
<doc id="75303" url="https://als.wikipedia.org/wiki?curid=75303" title="64">
64



</doc>
<doc id="75304" url="https://als.wikipedia.org/wiki?curid=75304" title="65">
65



</doc>
<doc id="75305" url="https://als.wikipedia.org/wiki?curid=75305" title="66">
66



</doc>
<doc id="75306" url="https://als.wikipedia.org/wiki?curid=75306" title="67">
67



</doc>
<doc id="75307" url="https://als.wikipedia.org/wiki?curid=75307" title="Libra (Kryptowährung)">
Libra (Kryptowährung)

D Libra isch e Gältsorte, wo’s i der Zuekumpft söll gää.

D Firma Facebook wott das Gält, wo nume virtuell würd funkzioniere und nüd als füüsischi Gältstuck vorhande wäär, anne 2020 yfüere, wie si im Sumer 2019 brichtet het. Z’eerscht hätti s Undernääme däm «Ersatzgält», wo me statt de nazionale Gältsorte bruuchti, “FacebookCoin” welle sääge.

Es müesst e wältwyti Organisazioon gee, wo zu däm wirtschaftleche Sischteem luegti; das wäär d "Libra Association". Dere ihre Hauptsitz wär z Gämf.

Es git schynts scho vil grossi Undernääme, wo bi däm Projäkt möchte hälfe, öppe Spotify, Paypal, Vodafone, eBay, Visa, Mastercard, Stripe, Lyft, Uber, Coinbase und Kiva.

S Gält für das Finanzsischteem, wo s bishäärige Bankewääse würd konkurränziere, chiem vo de Deilnäämer. Immer wemme öperem öpis würd zahle, chönt me das ganz eifach mit ere dezäntraalen App, sogar au eifach ufem Samartfoon mache. Alli Transakzioone würde eifach mit dr Blockchain-Technik regischtriert und i der Einheit "Libra-Coins" ufzellt.

Es het gly nach dr Facebook ihrere Imformazioon vil Kritik a däm Plaan gää, will die wältwyte grosse Firmene mit däre Technik no meh Macht überchiemte.

Chly amüsant isch eigentlech drby au no, ass me für die ganz nöji wirtschaftlechi Sach ufe uralt Gältname zrugggryfft, wo sid der antike Zyt für Gwicht und Gältsorte gulte het; am Afang het s Wort "libra" im Latynische e «Woog» bedüütet und spöter s Gwicht, wo uf düütsch s «Pfund» isch. S Sümbol «lb» gilt bis hütt als Abchürzig für s Pfund.



</doc>
<doc id="75310" url="https://als.wikipedia.org/wiki?curid=75310" title="Margrethe Vestager">
Margrethe Vestager

D Margrethe Vestager (* 13. April 1968 z Glostrup) isch e dänischi und europäischi Politikere.

Si ghört zu dr sozialliberale Partei "Radikale Venstre" vo Dänemark. Ane 2014 isch si d Komissaarin vo dr EU füre Weppewärb worde.

D Margrethe Vestager isch s eltischte Chind vom ene Paschtor und ere Paschtorin; d Familie het z Weschtjütland gläbt. Si het a dr Uni z Koopehaage studiert und dr Master of Science i de Wirtschaftswüsseschafte gmacht. Si isch ghüroote und het drüü Döchtere.

Vo 1993 bis 1995 het si bim dänische Finanzminischterium gschaffet und derno bi der staatliche Finanzagentur vo Dänemark. 1998 isch si d Bildigsminischterin worde. Sid 2007 isch si die Vorsitzendi vo der Partei "Radikale Venstre" gsi und ane 2011 isch si Wirtschafts- und Inneminischterin worde.

Ane 2014 het me d Vestager ufe Vorschlag vom Jean-Claude Juncker als Komissaarin füre Weppewärb id EU-Kommission gwäält. I dere Funkzioon isch si sider mit herte Massnaame gäge grossi wirtschaftlichi Undernääme und zum Schutz vo de Konsumänte und vo de EU-Länder ufgfalle. Bsunders vil z rede het ane 2015 s Weppewärbsurdeil gäge Google gää.

Und wäge unerlaubte Stüürgwoonete het d Kommissarin e grossi Undersuechig gägen es bar EU-Länder gmacht. Es goot um Grossbritannie, Belgie, Malta, Züüpere, Irland, Holand und Luxeburg.



</doc>
<doc id="75312" url="https://als.wikipedia.org/wiki?curid=75312" title="68">
68



</doc>
<doc id="75313" url="https://als.wikipedia.org/wiki?curid=75313" title="69">
69



</doc>
<doc id="75314" url="https://als.wikipedia.org/wiki?curid=75314" title="70">
70



</doc>
<doc id="75316" url="https://als.wikipedia.org/wiki?curid=75316" title="Liste der Gemeinden im Département Aude">
Liste der Gemeinden im Département Aude

D Lischt vun dr Gmeina im Département Aude zellt àlla 433 Gmeina ìm Département Aude uf.

2019:

2016: 


</doc>
<doc id="75317" url="https://als.wikipedia.org/wiki?curid=75317" title="Leo der Große">
Leo der Große

Dr Leo dr Groß oder Leo I. (* um 400 z Rom oder − noch em Liber Pontificalis − in dr Toskana; † 10. Novämber 461) isch vum 29. Septämber 440 bis zue sy, Dod Bischof vu Rom un dodermit Papscht gsii. Är het d Lehr vu dr kadolische Chilche verdaidigt, vor allem bim Konzil vu Chalzedon (451), indäm er gege d Monophysite un Pelagianer kämpft het.

Zum erschte Mol gnännt wird er wahrschyns in eme Brief vum hailige Auguschtinus, wun vun eme Akolyth Leo schrybt. Gsicheret isch sy Wirke as Diakon unter dr remische Päpscht Coelestin I. un Sixtus III. In däm Amt het er ghulfe verschidene chilchligi un staatsbolitischi Brobläm z lese, was em en guete Ruef im Klerus un bi dr Bevelkerig Rom brocht het un bi dr Wahl zum Bischof e aistimmig Ergebnis.

Dr Leo I. isch d wichtigscht remisch Bischof vum 5. Johrhundert gsii. In syre Zyt isch dr remisch Primatsaaspruch uf sym erschte Hegschtpunkt gstande. Dr Leo I. het dr remisch Title vum Pontifex Maximus (oberschte Bruckeböuer = oberschte Prieschter) ufgrife, wu au dr Caesar, dr Auguschtus un anderi Chaise ras oberschti Prieschter vum Jupitertämpel gfiert ghaa hän, het en aber nit exklusiv fir si as remische Bischof bruucht, nai, är het dr Chrischtus dr wohr oberscht Pontifex gnännt bzw. het dr Uusdruck as Synonym fir Bischef bruucth (vgl. v. a. tr. 5,3). Dr Prosper vu Aquitanie het dergege dr Leo scho zue däm syne Läbdig „papa“ un „summus sacerdos“ (oberschte Prieschter) gnännt (Chronik a. 452). D Iberdragig vum Pontifex Maximus-Titel vm Chaise ruf dr Papscht isch nit em Leo sy Wärch, aber syni Lehr iber s Petrusamt un sy Praxis as Papscht hän doderfir wichtigi Grundlage gliferet. Dr Leo het in vyl chilchligi Aaglägehaite z Italie yygrife, aber au z Gallie, z Spanie z Griecheland. Uf em Konzil vu Chalkedon isch Rom nume ne gwisse Vorrang vor dr andere große Bischofssitz im Oschte (Alexandria, Antiochia un Konstantinopel) yygruumt. Wichtiger isch aber dr theologisch Bydrag vum Leo dur sy groß Lehrschryybe, dr sognännt "Tomus" (ep. 28).

Dr Leo het zue vyl theologische Streitfroge sy Mainig gsait, är het gege verschideni konkurrierendi Lehre im Chrischtendum Verbannige un Amtsenthebige kämpft, wie dr Monophysitismus un dr Pelagianismus. Im Weschte het dr Leo dr Hilarius vu Arles (401–449) as Metropolit vu Arles abgstetzt, het gschafft, ass dr Valentinian III. s Primat vu Rom anerkännt het, wu dää d Dekretal mit dr Rychsgsetz glychgstellt het, un het dr Aaspruch vum Patriarch vu Konstantinopel uf Glychrangigkait mit Rom verworfe (451). Wu Rom anne 452 vu dr Hunnen unter em Attila bedroht woren isch, het si dr Leo vor Mantua em Hunnechenig entgege gstellt un het wahrschyns dur Zahlig vun eme hoche Gäldbedrag s Vordringe vu dr Hunne in Richtig Rom verhinderet. Dr Attila isch aber faktisch scho uf em Ruckzug gsii un ga nit uf em Wäg uf Rom, wäge däm sin e Dail vu dr Brichiber d Rollvum Leo wohl ender iberdribe. Di gnaue Hintergrind vu däre Gsandtschaft sin in dr Forschig umstritte, derzue chunnt ass ere au hochrangigi chaiserligi Beamti aaghert ghaa hän (zem Byschpel dr Prätorianerpräfekt Trygetius un dr Gennadius Avienus, Konsul vu 450), dodermit het dr Leo au gar nit ellai ghandlet. Drei Johr speter het dr Leo d Gwalt bi dr Blinderig vum Rom dur d Vandale unter em Chenig Geiserich chenne mäßige.

S stimmt nit, wie s vylmol in dr Literatur un vor allem im Internet haißt, ass dr Leo anne 450 fir s Papschtdum dr nei (zuesätzli) Titel "Patriarcha Occidentis" (Patriarch vum Oobeland) yygfiet eeb. Dä Titel findet mer nämli scho in eme Brief vum Chaiser Theodosius II. an Leo, wu ne sälber nie bruucht het. Dr Brief vum Chaiser isch unter dr Brief vum Leo iberliferet. Dr Papscht Benedikt XVI. het dr speter gängig Titel ab 2006 nimi gfiert.

Anne 1754 isch dr Leo I. vum Papscht Benedikt XIV. zum Chilchelehrer ernännt wore.

Unter s Leos Schrifte het s 97 Bredige, wu wichtigi dogmatischi Froge zum Thema hän. Syni vyle Brief (ca. 146 ächti) zaige Froge, wu dodmol dischpetiert, unter anderem iber s Konzil vu Chalzedon, dr greschte un wichtigschte Bischofsversammlig vu dr Antike.

Theologisch et si dr Leo vor allem mit dr Frog no dr Person vum Chrischtus un syre Mittlerschaft bscheftigt. Des isch mit em Konzil vu Chalzedon zäemghange, wu e baar remischi Legate im Ufdrag vum Leo derby gsii sin. Fir di chrischtologisch Formle vum Konzil isch em Leo sy in „Tomus ad Flavianum“ vu 449 e wichtigi Vorarbet gsii. Noch em Konzil het dr Leo dur syni vyle Brief an Bischef un Mitglider vu dr Chaiserfamilie ne große Yyfluss druf ghaa, ass dr Glaube vu Calzedon rezipiert un duregsetzt woren isch, au im Oschte vum remische Rych. Är het welle vor allem dr Glaube duresetze, ass Chrischtus Gott un Mänsch gsii isch, un die, wu nume ais dervu hän welle gälte loo, as Häretiker verurdailt wore sin. Au in vyl Bredige het er des Thema ufgrife un het di aigene Uffassige iber d Johr verdieft. E zäntral Motiv isch bim Leo d Gegewart vu Chrischtus in dr Chilche gsii, d Verchindigung vum Glaube (Schrift un Tradition un ihri Uuslegig) un d Liturgy (Sakramänt un Fescht).

Dr Leo het ain vu dr wichtigschte Bydreg glaischtet zue dr Entwicklig vu dr Lehr vum Papschtdum, bregt vun ere persenlige Petrusfremmigkait un vu drVerherig fir dr Aposchtel im Rom vum 5. Johrhundert. Dr aige Bezug zum Petrus isch unter anderem mit Uusdruck vum remische Rächt bschribe wore. Dr Leo het si sälber as Erb un Stellverdrätter vum Petrus gsääne, wu sällem sy aposchtolisch Vollmacht ghaa het u nun sällem sy Vorbild verpflichtet gsii isch. Är het dr Aaspruch vum Petrus an s Papschtamt gsää, uf dr andere Syte het er aber au d Autoritet vum Petrus in dr Wält verdrätte. Alliwyl isch aber dr Chrischtus d Quälle vu allere Gnad un allere Vollmacht blibe, un dr Leo het si ihm gegeniber verantwortli gsää fir sy Amtsfierig (vgl. tr. 1). Dr Petrus isch fir dr Leo s Vorbild vu dr Beziehig zum Chrischtus gsii. Vu däre ainzigartige Beziehig zwisch em Chrischtus un em Petrus isch s Amt vum remische Bischof drait gsii in dr Bedytig fir di Gsamtchilche, un dr Leo het grad s Vorbild vum Petrus bruucht go s Amt vum remische Bischof aagmäße uusiebe.


Attribut: Drache. Är isch Patron vu dr Sänger, Musiker un Organischte.





</doc>
<doc id="75318" url="https://als.wikipedia.org/wiki?curid=75318" title="Benedikt I.">
Benedikt I.

Dr Benedikt I. († 30. Juli 579) isch vum 2. Juni 575 bis zue sym Dod Papscht un ischof vu Rom gsii.

Sy Pontifikat isch in dr Zyt vu dr Invasion vu dr Langobarde gsii. Dur dr Chrieg het s Hungersneet gee un Chrankete hän s Land blogt.

Nume wenig vu dr Schrifte us sällere Zyt sin erhalte, wäge däm waiß mer chuum ebis iber dr Benedikt I. Vor sym Amtsaadritt het s iberzee Monet lang e Sedisvakanz gee.



</doc>
<doc id="75319" url="https://als.wikipedia.org/wiki?curid=75319" title="Agapitus I.">
Agapitus I.

Dr Agapitus I. (au Agapetus oder Agapet; * vor 494 z Rom; † 22. April 536 z Konstantinopel) isch vum 13. Mai 535 bis zue sym Dod Papscht un Bischof vu Rom gsii.

Är isch e Suhn vum Presbyter "Gordianus" gsii, wu bi Uurueje vu Aahänger vum Gegepapscht Laurentius umbrocht woren isch. Dr Agapitus het mit em Cassiodorus zämegschafft, go z Rom e Bibliothek vu chilchlige Autore in Griechisch un Lstynisch grinde, was em Cassiodorus au bi sym Projäkt z Vivarium ghulfe het, wun er di große griechische Philosophe uf Latynisch ibersetzt het.

Im Mai 535 isch dr Agapitus Noofolger vum Papscht Johannes II. (533–535) wore, wun er bin em as Erzdiakon im Dienscht gstande isch. Dr Chenig vu dr Oschtgote Theodahad (480–536) het en bäte, uf Konstantinopel z raise, go dr Chaiser Justinian I. (482–565) vun ere Invasion z Italie noch em Dod vu dr gotische Chenigi Amalasuntha († 535), wu em Chiaswe fryndli gsinnt gsii isch, abzhalte. Vu Rom uf Konstantinopel isch dr Sergios vu Resaina mit em gange. Em Agapitus isch s nit glunge, dr Justinian vu syne Blän abzbringe, sy Ufenthalt het aber zuen ere Ussenandersetzig mit em Patriarch Anthimos I. (535–536) gfiert, wu vu dr Frau vum Chaiser Theodora I. (500–548) unterstitzt, bim orientalische Klerus aber nit gschetzt woren isch un wu Aahänger vum Monophysitismus gsii isch. Die Lehr isch im Konzil vu Chalcedon verworfe wore, un dr Agapitus het s gschafft, ass dr Chaiser dr Anthimos abgsetzt het. Dr Agapitus het dr Menas zue sällem sym Noofolger gweit un het eso s Bindnis vu dr Chilche chenne feschter mache.

Dr Agapitus isch bald ruf z Konstantinopel gstorbe, vergrabe woren isch er z Rom in dr Grotte unter hitige Petersdom.

Sy Wirke het zuen ere Entspannig zwische Wescht- un Oschtchilche gfiert un är wird au hite no vu dr Orthodoxe as Hailge verehrt. Sy Mahndag in dr remisch-kadolische Chilche isch dr 22. April, in dr orthodose näb em 22. Au no dr 17. April. Agapet I. wird im Papschthees dargstellt un drair as Attribut d Tiara un dr Chryzstabd (mit drei Querbalke).




</doc>
<doc id="75320" url="https://als.wikipedia.org/wiki?curid=75320" title="Europafahne">
Europafahne

Dr Öiropafahne isch ane 1955 vom Öiroparoot ygfüert worde als nöis Sümbool vo dere Ländergmeinschaft, wo 1949 entstanden isch.
Am 8. Dezämber 1955 het s Minischterkomitee vom Öiroparoot nach vil Vorarbete und Diskussioone pschlosse, dä Fahne sig jetz für alli Sache vom Öiroparoot gültig.

Mit der Zyt sin bi vil verschidene internazionale Greemie z Öiropa ganz divärsi Fähne ufchoo. Ane 1979 het derno s Öiropäische Parlamänt die visuelli Vilfalt welle korigiere, und so isch bim Öiroparoot und bim öiropäische Parlamänt abgmacht worde, ass sid 1986 dä blaugääl Stärnefahne s Zeiche vo alnen Instituzioone vo dr EG wärdi. Und hüzetags bruucht men en als algemines Sümbool vo dr Öiropäischen Union.

S Bild vom Fahne gseht so us: Ufem blaue Grund stoot e chranz vo zwölf Stärne, und jede Stärn isch füüfzaggig.

Wie viel Stärne ass es sy, het nüt z tue mit dr Zahl vo de Mitgliidländer vo dr EU oder vom Öiroparoot; hüt – anne 2019 – sind s jo 49 Länder im Öiroparoot und 28 i dr EU. As es zwölf Stärne sind, chunt dervo, das s Fahnebild eso i jedere Grössi guet uusgseht, und drzue au no wil d Zahl Zwölf e grossi kulturelli Bedüütig het.

Intressant isch, ass me nie usegfunde het, wäär eigentlech das so wytume bekante Fahnebild zeichnet het; i de Archyvdokumänt vo de öiropäischen Organisazioone und vo persönliche Ussage vo Lüüt wo dozmol mit der Sach z tue gha hän – es sin dr Arsène Heitz, dr Paul M.G. Lévy, dr Hanno F. Konopath und dr Arthur Eisenmenger – git’s divärsi Imformazione do derzue.

Wie dr Fahne ufghänkt wird, isch bi der EU und i de Länder ufem Kontinänt i de Fahnereglemänt gnau aggää.

I dr Schwiiz, wo sid 1963 bim Öiroparoot derby isch, seit s Fahnereglemänt vom Bund im Artikel 8, wänn ass dr Öiropafahne ufem Bundeshuus z Bärn und uf de andere Hüüser, wo der Äiggnosseschaft ghööre, mues uufzoge wärde.

Das Stärnezeiche isch au uf gwüssne offizielle Sache vo de öiropäische Länder: em Euro, uf de Autodafele usw.

Me gseht das Fahnebild i vilne Wariante ganz algemein als Zeiche füre Kontinänt Öiropa, au bi Länder usserhalb vo der EU und sogar a mängem ganz privaten Oort. Es git keis ygschränkts Rächt zum s Sümbol z bruuche, es isch es freis Bild und nid öpen e ytreiti Marggä.




</doc>
<doc id="75322" url="https://als.wikipedia.org/wiki?curid=75322" title="Tübinger Debatte">
Tübinger Debatte

D Dibengr Debatt isch a Roi vo Vraaschdaldonga vom "Verein Streitkultur Tübingen" mo normalrweis en Dibenga gmachd werrad. Soddene Vraaschdaldonga hod s au en Berlin ("Berlin Debating Union"), en Aachen ("Debattierclub Aachen"), da "Debattierclub Hannover" en Hannover ond no meh Vrei em In- und Ausland

D Dibengr Debatt soll d "Schdreidkuldur" en Debatta em politischen Leba, s 'Debating', vrbessra.

D Idee zua dem Vrein mid dem Ziel isch de Grendr – Michael Hoppmann, Bernd Rex ond Ansgar Kemmann – komma, mo se ebbes Ehnlichs gseah hend.

Diskussiona hod der Vrei zua vrschiedne Thema gmachd:

D "Süddeutschen Meisterschaft im Debattieren" mid Gäschd au aus em Ausland – aus Wien – mo au no gwonna hend.

Fir s Debattiera sen Regla aufgschdeld worra. 
D Regla fir d " Offene Parlamentarische Debatte" hod dr Vrei " Streitkultur" endwiggld.

Bei ara "Offene Parlamentarische Debatte" hods drei Leid mo redad. A jede Red hod "Eröffnung", "Ergänzung" ond "Schluss" auf boide Seida, drzua kaa s bis zua drei Leid meh – mo ned zua de zwoi Parteia ghairad – gea, mo reda derfed.

Noch de Regla vom " British Parliamentary Style" sen auf jedr Seit zwoi Mannschafda mid je zwoi mo redad.

Bei dr "Deutschsprachige Debattiermeisterschaft 2019" en Heidelberg vom 30. Mai – 2. Juni 2019 hod d Mannschaft vo dr "Tübinger Debatte" gwonna.





</doc>
<doc id="75323" url="https://als.wikipedia.org/wiki?curid=75323" title="71">
71



</doc>
<doc id="75324" url="https://als.wikipedia.org/wiki?curid=75324" title="72">
72



</doc>
<doc id="75326" url="https://als.wikipedia.org/wiki?curid=75326" title="73">
73



</doc>
<doc id="75328" url="https://als.wikipedia.org/wiki?curid=75328" title="862">
862



</doc>
<doc id="75329" url="https://als.wikipedia.org/wiki?curid=75329" title="Emma Graf">
Emma Graf

D Emma Graf (* 11. Oktober 1865 z Langetu; † 22. Nofämber 1926 z Bärn) isch e Schwiizer Frauerächtlere gsi.

D Emma het Schnydere gleert, und derno het si no s Bärner Lehrerinneseminar bsuecht und a dr Uni Bärn studiert. 1901 het si dr Doktertitel übercho.

Si het denn as Lehrere gschaffet und wyter über d Gschicht, bsunders über d Fraue i der Zyt vo dr Romantik gforschet. Vo 1902 bis 1920 isch si d Presidäntin vom Schwiizerische Lehrerinneverein gsi.

D Emma Graf isch d Redaktorin vo der Schwiizerische Lehrerinnezytig worde, und 1914 het si s "Johrbuech vo de Schwiizerfraue" uf d Bei gstellt. Sid 1912 het si sech für d Schwiizer Frauestimmrächtsbewegig engaschiert. 1921 isch si d Presidäntin vom Zwöite Schwiizer Frauekongräss worde.


</doc>
<doc id="75330" url="https://als.wikipedia.org/wiki?curid=75330" title="74">
74



</doc>
<doc id="75331" url="https://als.wikipedia.org/wiki?curid=75331" title="Silverius">
Silverius

Dr Silverius (* wahrschyns z Frosinone; † 2. Dezämber 537 uf Ponza), isch vu Juni 536 bis zue sym Ruggdritt am 11. Novämber 537 Papscht un Bischof vu Rom gsii. 

Är isch e Suhn vum Papscht Hormisdas gsii un isch wahrschyns wie sy Vater z Frosinone z Latium oder eme Nochbertort uf d Wält chuu.

Sy Pontifikat isch churz un vu Aafang aa schwirig gsii. Bim remische Klerus isch dr Subdiakon uf großi Vorbhalt gstoße. Noch e Dod vum Agapitus I. het d Theodora, d Frau vum oschtremische Chaiser Justinian I., lieber dr Vigilius as Papscht ghaa, wu dodmol z Konstantinopel glät het. Si het vu däm erwartet, ass dää dr Monophysitismus akzeptiert. Dr Theodahad, dr Chenig vu dr Oschtgote, het dergege uf gar kai Fall en Papscht welle, wu mit Konstantinopel verbindet gsii isch, un het dr Silverius duregsetzt, voreb dr Vigilius uf Rom chuu isch.

No im nämlige Johr isch Rom vum oschtremische General Belisar bsetzt un dr Silverius 537 wäge Hochverrot uf Patara in dr hitige Dirgei verbannt wore. An sy Stell isch dr Vigilius drätte. Dr Chaiser Justinian het em Silverius bal scho d Ruggchehr uf Italie erlaubt, dr Vigilius het en aber uf di chlai Insle Ponza im Golf vu Gaeta oder no andere Quälle uf d Nochberinsle Palmarola verbannt, wun er am 2. Dezämber 537 gstorben isch. Dää Dag isch sy Mahndag.



</doc>
<doc id="75332" url="https://als.wikipedia.org/wiki?curid=75332" title="Vigilius">
Vigilius

Dr Vigilius (* um 500; † 7. Juni 555) isch vu 537 bis zue sym Dod Papscht un Bischof vu Rom gsii. Vu dr 14 Päpscht vum 6. Johrhundert het är am lengschte amtiert.

Dr Vigilius isch um s Johr 500 uf d Wält chuu un isch us ere wichtige Familie us dr Stadt Rom gsii. Sy Vater Johannes isch Konsul gsii, är sälber un sy Brueder Reparatus sin remischi Senatore gsii. Anne 531, im Johr vu syre Wie zum Diakon, het dr remisch Klerus ene päpschtlige Dekret zur Bstimmig vu dr Noofolg zuegstimmt, wu derno zum erschte Mol bi ihm aagwändet woren isch: Är isch vum Bonifatius II. as Noofolger designiert, aber wäge starke Widerständ gege di nei Regle wider verworfe wore. Unter em neie Papscht Agapitus I. isch dr Vigilius as Nuntius uf Konstantinopel gange, wun er schyns aagfange het mit em Monophysitismus z sympathisiere, wu vu dr Weschtchilche aigetli strikt abglähnt woren isch, im Oschte aber vyl Aahänger ghaa het. Wäge däm het en d "Augusta" Theodora, d Frau vum Chauser Justinian, noch em Dod vum Agapitus im April 536 as däm sy Noofolger favorisiert, un dr Chaiser het en uf Rom retuurgschickt. Dr Justinian het welle s remisch Gsamtrych widerhärstelle un het schyns ghofft, ass dr Vigilius si as neie Papscht em Monophysitismus duet aanechere, wu 451 uf em Konzil vu Chalcedon verurdailt woren isch, go em Schisma en Änd mache un d Chrischte im Remische Rych z aine.

Syter anne 535 het Chrieg gherrscht zwisch em Chaiser un dr Oschtgote, wu syter 493 Italie kuntrelliert hän, un Rom isch erscht im Dezämber 536 vu chaiserlige Druppe yygnuu wore. Bi dr Aachumft vum Vigilius in dr Stadt het no dr vum Oschtgotechenig Theodahad duregsetzt Silverius as Bischof antiert. Dr Vigilius isch no am 29. Merz 537 uf oschtremische Druck Gegepapscht glupft un isch schließli noch em Dod vum Silverius bal druf allgmain anerkännt wore.

Gege d Hoffnig vu dr Theodora het si dr Vigilius derno strikt "gege" dr Monophysitismus ufgstellt un si dodermit dr Position aabasst, wu in dr Weschtchilche dominiert het. Schließli het dr Chaiser Justinian zum d Monophysite fir sich z ginne d Schrifte vu drei Theologe, wu si d Monophysite bsundersch draa gsetrt ghaa hän, as nestorianisch verurdailt (Dreikapitelstryt). Die Erloss sin vum Vigilius un dr weschtlige Chilche as Aagriff uf d Bschliss vum Chalcedoner Konzil in eme Schrybe an dr Justinian vu anne 540 abglähnt un di pro-monophysitische Patriarche mitsamt em Anthimus as Häretiker verurdailt wore.

Dr mächtig Chaiser, wu als e dogmatischi Ainigung vu dr Chrischte im Rych het welle, het druf dr Vigilius 546 vu Gardesoldaten "(excubitores)" feschtnee un uf Konstantinopel bringe loo, wu dä zerscht 547 verdröuli un 553 schließli effetli zum Entsetze vu vyl weschtlige Bischef em Druck noogee un dr Verurdaoilig vu dr „drei Kapitel“ dur s Zwait Konzil vu Konstantinopel zuegstimmt het. Dr Vigilius het dr ihm aabote Vorsitz vum Konzil abglähnt ghaa un isch nit persenli uf dr Versammlig gsii, het aber alli Bschliss akzeptiert, wu mer syni gheime Zuegständnis vu 547 effetli vordrait ghaa het. Dodermit het s Konzil ekumenischi Giltigkait kriegt (un het si bis hite). Dr Vigilius het eso dr Autoritet vum remische Patriarchat fir Johrhundert Schade zuegfiegt. E baar Bischef z Italie hän die Bschliss aafangs nit akzeptiert, eso isch s zue me neie Schisma mit Rom chuu, wu e baar Johrzehnt duurt het. Dr Vigilius sälber isch uf dr Haimais am 7. Juni 555 z Syrakus uf Sizilie gstorbe.

Wäg sym Verhalte in däre Situation isch dr Vigilius 1300 Johr speter – im 19. Johrhundert – nomol wichtig wore: Im Stryt um di päpschtli Uufählbarkait isch är vu dr Gegner vu däm Dogma näb em Honorius I. as e Negativbyschpel aagfiert wore. Hite wird des wider vu dr Aahäng vum Marcel Lefebvre firiglupft, zue syre Verdaidigung wird aber au betont, ass dr Vigilius d Bschliss vu dr erschte vier ekumenische Konzilie ufrächt ghalte het.



</doc>
<doc id="75335" url="https://als.wikipedia.org/wiki?curid=75335" title="75">
75



</doc>
<doc id="75337" url="https://als.wikipedia.org/wiki?curid=75337" title="Liste der Gemeinden im Département Aveyron">
Liste der Gemeinden im Département Aveyron

D Lischt vun dr Gmeina im Département Aveyron zellt àlla 285 Gmeina ìm Département Aveyron uf.

2017:

2016: 


</doc>
<doc id="75338" url="https://als.wikipedia.org/wiki?curid=75338" title="Liste der Gemeinden im Département Gard">
Liste der Gemeinden im Département Gard

D Lischt vun dr Gmeina im Département Gard zellt àlla 351 Gmeina ìm Département Gard uf.

2019:


</doc>
<doc id="75339" url="https://als.wikipedia.org/wiki?curid=75339" title="Bonifatius III.">
Bonifatius III.

Dr Bonifatius III. (* z Rom; † 12. Novämber 607) isch vum 19. Februar 607 bis zue sym Dood Papscht gsii.

Dr Bonifatius isch e Diakon un e Gsandte vum Papscht am Hof vu Konstantinopel gsii, voreb er zum Papscht gwehlt woren isch. As Abgsandte vum Gregor I. isch er dytlig derfir yydrätte, ass dr Chaiser Phokas em Patriarch vu Konstantinopel, em Kyriakos, dr Titel vun eme ekumenische Patriarch abgsproche het, wun em d Synod vu Konstantinopel verliie ghaa het.

Dr Bonifatius het au feschtglait, ass kai Mänsch iber en Noofolger vun eme Papscht derf schwätze, solang dr Papscht no läbt. Wär s ainewäg gmacht het, däm het d Exkommunikation droht. Derzue het er feschtglait, ass kai neie Papscht gwehlt wäre, voreb dr alt Papscht nit zmindescht drei Dääg dood isch.


</doc>
<doc id="75340" url="https://als.wikipedia.org/wiki?curid=75340" title="Sabinianus (Papst)">
Sabinianus (Papst)

Dr Sabinianus (* z Blera; † 22. Februar 606, vergrabe in St. Peter, Rom) isch vu 604 bis zue sym Dood Papscht gsii.

Dr Sabinianus isch vu Blera (Bieda) bi Viterbo (Latium) chuu un isch e Suhn vun eme gwisse Bonus gsii, s Johr, wun er uf d Wält chuu isch, waiß mer nit.

Anne 593 isch er vum Gregor I. as Apokrisiar (Aposchtolische Nuntius) uf Konstantinopel gschickt, 595 aber wider retuurgruefe wore, wel er dr remisch Standpunkt z wenig entschide verfolgt un d Titelaanahm vun eme „Ekumenische Patriarch“ dur dr dertig Patriarch nit verhinderet heeb.

Noch ere Mission z Gallie un wun er dur alli Ämter vu dr Hierarchy glofen isch, isch er noch em Dood vum Gregor I. vermuetli im Merz 604 zum Papscht gwehlt wore, het aber no uf d Zuestimmig vum Chaiser Phokas mieße warte, wäge däm isch sy Wahl erscht am 13. Septämber 604 offiziäll wore. Är isch derfir kritisiert wore, ass er sy nit-chrischtlige Name as Papscht bhalte het.

Villicht isch s dur sy Vermittlig chuu, ass es zwisch em Smaragdus, em Exarch vu Ravenna, un em Agilulf, em Chenig vu dr Langobarde, zue me Friide chuu isch.

Vu dr menchsfryndlige Bolitik vu sym Vorgänger isch er wider abgruckt.

Wu s e Hungersnoot gee het, het er d Fruucht us dr päpschtlige Fruuchtschryyne verchauft, derwylscht syni Vorgänger die no cheschtelos verdailt hän, des het derzue gfeirt, ass es Volk ihn het aafange hasse. Di nechere Umständ vu sym Dood am 22. Februar 606 waiß mer nit, uf alli Fäll het sy Lyych vum Lateran in d Chilche St. Peter mieße brocht wäre, go si vor dr Wuet vum Volk schitze.

Em Sabinianus wird au d Yyfierig vum Lyte vu dr Chilcheglocke zum Stundegebät un zue dr Eucharischty zuegschribe.



</doc>
<doc id="75341" url="https://als.wikipedia.org/wiki?curid=75341" title="Christian Wägli">
Christian Wägli

Dr Christian Wägli (* 22. Dezämber 1934 z Muri; † 17. Juni 2019) isch en Schwyzer Lychtathlet gsii.

Dr Wägli isch vor allem uf Churz- un Mittelstreckine aktiv gsii. Wäg syre gringe Ändschnälligkait het er s Tempo als frie forciert. Anne 1958 isch er zum Schwyzer Sportler vum Johr gwehlt wore. Sy Hegschtpunkt in dr Karriere het er 1960 mit dr Dailnahm an dr Olympische Spiil ghaa. Bim Yymarsch vu dr Nazione bi dr Aafangsfyyr het er d Schwyzer Delegazion as Fahnedreeger aagfiert. Im 800-Meter-Lauf un in dr 4-mol-400-Meter-Stapfle het e olympischi Diplom gwunne (Blätz fimf resp. sechs).

Dr Wägli isch Gsellschafter vu dr dassystem AG gsii, eme Unternäme im Sportmarketing..


</doc>
<doc id="75343" url="https://als.wikipedia.org/wiki?curid=75343" title="76">
76



</doc>
<doc id="75344" url="https://als.wikipedia.org/wiki?curid=75344" title="77">
77



</doc>
<doc id="75345" url="https://als.wikipedia.org/wiki?curid=75345" title="Hitzewelle">
Hitzewelle

E Hitzewälle isch für d Meteorolooge e Zyt von es baar Tääg, wo s Wätter und d Luft anduurend ganz heiss isch.

D Wüsseschaft het bis jetz kei algemäini Definizioon vo dämm, wo en Hitzewälle gnau isch. Je nach Regioon gälte verschideni Tämperatuure als Minimalwärt für en ungwöönlech heisse Taag. Z Amerika nimt men öppe der Wärt vo nünzg Grad Faareheit drfüür; z Schweede isch es füüfezwänzg Grad Celsius und für Middelöiropa dryssg Grad Celsius. Mängisch seit men au, es chiem drufaa, wieviel d Temperatur überem langjöörige Durchschnittswärt lyt. Und anderi dänke, me sött luege, öb s Wätter mindeschtens e gwüssi Zahl vo Tääg hööch blybt, öpe meh weder füüf Tääg oder so.

Wämme das wo me für wichtig aluegt tuet mässe, so chunt me druuf, wie starch so en bsunders heissi Wätterepisode gsi isch, wie lang ass si ggangen isch und i welem Piet si so gsi isch.

Zun ere Hitzewälle chunt’s, wenn es Hochdruckgebiet lengeri Zyt nöime blybt stoo und d Sunne in ere Gägend d Luft und dr Bode lang gnue starch chan uufhäize. Wänn es grosses «Hooch» weschtlech vo Öiropa überem Atlantik lyt, chunt ganz warmi Luft vo Süüde, also vom Mittelmeer oder sogar vo Afrika häär, uf Middelöiropa, und denn wird s döört richtig heiss. Es chunt den au öppe vor, dass mit em heisse Wind us der Wüeschti Sahara fyne bruune Staub dur d Luft bis uf Öiropa flügt.

Me dänkt, ass es i der letschte Zyt wägem Klimawandel und dr Ärderwermig meh und meh zu Hitzewälle choo isch.
E Zylete heissi Tääg mache, dass s Land vertröchnet, d Waldbränd meh wärde, d Flüss z wenig Wasser füere, d Gletscher no chlyner wärde und au d Möntsche under dr Hitz lyyde.

Im Französische seit me son ere heisse Zyt im Summer "canicule". Das Wort chunt vom latynische «canicula»; das heisst «chlyne Hund». Es isch e Stärn im Stärnbild «Grosse Hund»; hütt heisst dä Stärn Sirius. I der heisse Summerzyt chunt dä Stärn mit em Stärnbild grad glychzytig wie d Sunne an Himel ufe, und drum het me bi den Alte glaubt, es sig der Stärn «canicula», wo die grossi Hitz machi.

Im Tüütsche seit me de heisse Tääg Änds Juni «d Hundstääg», was au vom Stärnbild vom Grosse Hund abgleitet isch. S Schwyzerischen Idiotikon het do drzue vil alti Beleeg.




</doc>
<doc id="75347" url="https://als.wikipedia.org/wiki?curid=75347" title="78">
78



</doc>
<doc id="75348" url="https://als.wikipedia.org/wiki?curid=75348" title="79">
79



</doc>
<doc id="75349" url="https://als.wikipedia.org/wiki?curid=75349" title="80">
80



</doc>
<doc id="75350" url="https://als.wikipedia.org/wiki?curid=75350" title="81">
81



</doc>
<doc id="75351" url="https://als.wikipedia.org/wiki?curid=75351" title="Oberwallis">
Oberwallis

S Oberwallis isch eini vo drüü Regione im Wallis.

S Gebiet vom Oberwallis erstreckt sich em junge Rotte noche, vom Goms bis zum Pfynwald und macht mit sine 2'621 km² guet d Hälfti vo de Flächi vom Kanton uus. Politisch isch s Oberwallis i d Bezirk Goms, Östlich Raron, Brig, Visp, Westlich Raron und Leuk ufteilt. Es läbed öpe 82'900 Bewohner i däre Region, wo gliichzitig em dütschsprochige Teil vom Wallis entsprecht. Eren Dialäkt, s Walliserdütsch, ghört zum Högstalemannische.

Di einzig Tageszitig im Oberwallis isch de Walliser Bot, wo mit sinner Internetsite 1815.ch uf s Biitrittsjohr vom Kanton zur Eidgenosseschaft verwiist. S private Radio, wo sit em 11. November 1990 uf Sändig isch, nennt isch "rro" (radio rottu oberwallis).



</doc>
<doc id="75352" url="https://als.wikipedia.org/wiki?curid=75352" title="82">
82



</doc>
<doc id="75353" url="https://als.wikipedia.org/wiki?curid=75353" title="83">
83



</doc>
<doc id="75354" url="https://als.wikipedia.org/wiki?curid=75354" title="84">
84



</doc>
<doc id="75355" url="https://als.wikipedia.org/wiki?curid=75355" title="85">
85



</doc>
<doc id="75356" url="https://als.wikipedia.org/wiki?curid=75356" title="86">
86



</doc>
<doc id="75357" url="https://als.wikipedia.org/wiki?curid=75357" title="87">
87



</doc>
<doc id="75358" url="https://als.wikipedia.org/wiki?curid=75358" title="88">
88



</doc>
<doc id="75359" url="https://als.wikipedia.org/wiki?curid=75359" title="89">
89



</doc>
<doc id="75360" url="https://als.wikipedia.org/wiki?curid=75360" title="90">
90



</doc>
<doc id="75361" url="https://als.wikipedia.org/wiki?curid=75361" title="91">
91



</doc>
<doc id="75364" url="https://als.wikipedia.org/wiki?curid=75364" title="92">
92



</doc>
<doc id="75365" url="https://als.wikipedia.org/wiki?curid=75365" title="93">
93



</doc>
<doc id="75366" url="https://als.wikipedia.org/wiki?curid=75366" title="94">
94



</doc>
<doc id="75373" url="https://als.wikipedia.org/wiki?curid=75373" title="Ostantarktika">
Ostantarktika

Oschtantarktika (ängl. "East Antarctica" oder "Greater Antarctica") isch de öschtlich vom Weddell- und weschtlich vom Rossmeer glägeni Teil vom Südkontinänt Antarktika. Das entschpricht grob däm Teil vo Antarktika, wo i de öschtliche Hemisphäre (öschtlich vom Nullmeridian und weschtlich vom 180. öschtlichen Längegrad) liet.

Oschtantarktika nimmt mit über 8 Millione km² de wiitus gröschti Teil vom Feschtland i de Antarktis ii. Es isch grösser als Auschtralie und hät demit wahrhaft kontinäntali Uusmass, während de anderi Teil vo Antarktika, Weschtantarktika, eher en Subkontinänt oder en riesigi Halbinsle darschtellt.

S Gebiet isch i Richtig Norde überall vom Südliche Ozean umgäh. S oschtantarktische Feschtland erschtreckt sich, vom Südpol her, gröschteteils bis öppe zum südliche Polarchreis; lediglich d Küschte bim Königin-Maud-Land liet südlicher, nämlich grob bim 70. südliche Breitegrad. In Richtig Weschtantarktika wird d Oschtantarktika dur d Küschtene vom Weddell- und Rossmeer sowie dur die sich jewils südlich a die beide Meer aschlüssende Schelfiis begränzt. Dur die Meer, wo sich tüüf i de Kontinänt ischniided, wird zwüsched em Gebiet vo de Zentralantarktis (Teil vo Oschtantarktika) und Marie-Byrd-Land (Teil vo Wesschtantarktika) en Landängi bildet. Die stellt d Abgränzig vo de Oschtantarktis uf em Feschtland dar. Au de geografischi Südpol liet im Oschtteil vo Antarktika.

Insgesamt wiist Oschtantarktika es no läbensfeindlichers Klima als de weschtlich Teil vom Kontinänt uf. D Temperature sind da no niedriger und iisfreyi Stelle, wie s sie z. B. a de Küschte vo de Antarktische Halbinsle git, exischtiered da praktisch nöd. Entlang vomene Gebirgsrugge zwüsched de beide Hochebene Dome A und Dome F sind vom Satellit Landsat 8 im Jahr 2013 Temperature vo minus 93 Grad Celsius und drunder gmässe worde. Demit isch das de chältischti Ort wältwiit. Au de Pol vo de Unzuegänglichkeit, de hööch uf em Iispanzer glägeni küschtefernschti Punkt vom Kontinänt, befindet sich i Oschtantarktika. En wiitere signifikante Unterschied zue Weschtantarktika isch, dass da de antarktischi Iisschild überwiegend uf em Feschtland rueht, wo sich über em Meeresspiegel uusbreitet.

Im Gägesatz zum i de Wüsseschaft unschtrittige Iisverlust vo de Wesschtantarktis vermittlet Oschtantarktika no keis eidütigs Bild. Während en aktuelli Studie vom Januar 2019 es beschlünigts Abschmelze au für die oschtantarktische Regione postuliert,<ref name="10.1073/pnas.1812883116"></ref> chunnt hingäge en Publikation vo de European Geosciences Union zum Ergäbnis, dass de Oschtantarktischi Iisschild derziit no relativ stabil isch und kein signifikante Masseverlusscht uufwiist.<ref name="10.5194/tc-12-521-2018"></ref>

Es international bsetzts Expärteteam, bestehend us öppe 80 Erdsyschtem- und Geowüsseschaftler, het im Juni 2018 die bisher umfangrichschti Untersuechig zu däm Thema veröffentlicht. Dämna wachst de Iispanzer i Oschtantarktika im Unterschied zum Gsamttränd sogar, wie en Langziitmässig us em Ziitraum 1992 bis 2017 ergäh hät (Zuewachs 5 Mrd. t pro Jahr). De schiinbar gäge die allgemeini Erderwärmig grichteti Effekt wird demit erchlärt, dass die erhöhti Verdunschtig über de Ozeane zu verschtärktem Schneefall i de Oschtantarktis füehrt. De Masseverluscht vom weschtantarktische Iisschild überwiegt mit 7 Mrd. t pro Jahr em Massegwünn vo de Oschtantarktis jedoch dütlich.<ref name="10.1038/s41586-018-0179-y"></ref>

I Oschtantarktika befindet sich einigi bedütendi Grossregione:




</doc>
<doc id="75374" url="https://als.wikipedia.org/wiki?curid=75374" title="Wenkerbogen von Teningen">
Wenkerbogen von Teningen

Dr Wenkerboge vu Däninge isch e Blatt vu dere grosse Ufnaam vu dr ditsch Sprooch, wu im 19. Joorhundert angefange het un hit Bschdanddeil vum Ditsche Sprochadlas isch. Sällimols, wo dr Sproochforscher Georg Wenker vo 1852 bis 1911 sinner Sproochadlas vorbereitet hed, hänn alli Schuele im domolige ditsche Riich e Froogeboge mid vierzig gliche Muschdersätz vorgleit bikumme, wu d' Schiäler middem Léhrer in de lokal Mundart uffschriewe hänn mièsse.







</doc>
<doc id="75375" url="https://als.wikipedia.org/wiki?curid=75375" title="Wenkerbogen von Köndringen">
Wenkerbogen von Köndringen

De Kindringer Wenkerboge isch e Blatt vu däre groß Uffnahm vu de ditsche Sprooch, wu zwische 1876 un 1887 vum Sproochforscher Georg Wenker vorbereidet worre isch. Er het vierzig Sätz in allne Schüéle vum domolige Reich uffschriiwe lo. Diä üssgfillde Bege sinn d' Grundlag vum Ditsche Schbrochadlas.




Die Frauen tragen die allbekannte Markgräflertracht, die sich gegenwärtig in nichts von derjenigen der oberen Landesgegend bei Müllheim u. Lörrach unterscheidet. Vor etwa 20 Jahren war noch ein Unterschied bemerkbar, die sog. Bandkappen war von hier anders gestellt - etwas zurückstehend.




</doc>
<doc id="75376" url="https://als.wikipedia.org/wiki?curid=75376" title="Wenkerbogen von Ottoschwanden">
Wenkerbogen von Ottoschwanden

Dr Wenkerboge vo Oddeschwang isch e Blatt für di grosse Uffnahm vo dr ditsche Sprooch, wo de Sprochforscher Georg Wenker vo 1852 bis 1911 für de Ditsch Sprochadlas gmacht het. D Schuele im domolige ditsche Reych hän e Frogeboge kriägt mit Muschdersätz, zuem si in lokale Dialäkt zuem iwwersetze. Aü im alemannische Sprochgebiet hend d' Gmeinschuele mitgmacht.








</doc>
<doc id="75377" url="https://als.wikipedia.org/wiki?curid=75377" title="Wenkerbogen von Gutach (Breisgau)">
Wenkerbogen von Gutach (Breisgau)

Dr Wenkerboge vo Guétich isch e Blatt für di grosse Uffnahm vo dr ditsche Sprooch, wo de Sprochforscher Georg Wenker vo 1852 bis 1911 für de Düütsch Sprochadlas gmacht het. D Schuele im domolige ditsche Reych hän e Frogeboge kriägt mit Muschdersätz, zuem si in lokale Dialäkt zuem iwwersetze. Aü im alemannische Sprochgebiet hend d' Gmeinschuele mitgmacht.





Digitalisat vum Guéticher Wenkerboge


</doc>
<doc id="75378" url="https://als.wikipedia.org/wiki?curid=75378" title="Wenkerbogen von Eisenbach (Hochschwarzwald)">
Wenkerbogen von Eisenbach (Hochschwarzwald)

Dr Wenkerboge vo Iisebach isch e Blatt für di grosse Uffnahm vo dr ditsch Sproch, wo dr Sprochforscher Georg Wenker vo 1852 bis 1911 für dr Ditsch Sprochadlas gmacht hod. D Schuele im domolige ditsche Reych hend e Frogeboge kriägt mit Muschdersätz, zuem si in lokale Dialäkt z ibersetze. Ao im alemannische Sprochgebiet hond d' Gmeindschuele mitgmacht.







</doc>
<doc id="75379" url="https://als.wikipedia.org/wiki?curid=75379" title="Wenkerbogen von Hüfingen">
Wenkerbogen von Hüfingen

Dr Wenkerboge vo Hifinge ischt e Blatt für di gross Uffnahm vo dr ditsche Sproch, wo dr Sprochforscher Georg Wenker vo 1852 bis 1911 für de Ditsch Sprochadlas gmacht hodd. D Schuele im domolige ditsche Reich hond e Frogeboge kriagt mit Muschdersätz, zuem si in lokale Dialäkt z übersetze. Au im alemannische Sprochgebiet hond d' Gmeindschuele mitgmacht.




die ehemalige Tracht der Bauern hat der städtischen weichen müssen.




</doc>
<doc id="75380" url="https://als.wikipedia.org/wiki?curid=75380" title="Wenkerbogen von Hilzingen">
Wenkerbogen von Hilzingen

Dr Wenkerboge vo Hilzinge isch e Blatt für di groß Ufnahm vo dr ditsch Sproch, wo dr Sprochforscher Georg Wenker vo 1852 bis 1911 für de Düütsch Sprochadlas gmachet hod. D Schuele im domolige ditsche Reych hond e Frogeboge übercho mit Muschdersätz, zuem si in lokale Dialäkt züem üwersetze. Au im alemannische Sprochgebiet hond d' Gmeindschuele mitgmachet.



Das o wird immer tief gesprochen u wie in "Odem". Ausnahme "hoh"


Ist keine ausgeprägte Volkstracht mehr vorhanden.




</doc>
<doc id="75381" url="https://als.wikipedia.org/wiki?curid=75381" title="Wenkerbogen von Bermatingen">
Wenkerbogen von Bermatingen

Dr Wenkerboge vo Bermadinge isch e Blatt für di grosse Oufnahm vo dr dütsche Sproch, wo dr Sprochforscher Georg Wenker vo 1852 bis 1911 für de Düütsch Sprochadlas gmacht hod. D Schuele im domolige dütsche Rych hond e Frogeboge übercho mit Muschdersätz, zuem si in lokale Dialäkt z üwersetze. Au im alemannische Sprochgebiet hend d' Gmeindschuele mitgmacht.







</doc>
<doc id="75382" url="https://als.wikipedia.org/wiki?curid=75382" title="Wenkerbogen von Schlier">
Wenkerbogen von Schlier

Dr Wenkerboge vo Schliar isch e Blatt für di grosse Oufnahm vo dr dütsche Sproch, wo dr Sprochforscher Georg Wenker vo 1852 bis 1911 für de Düütsch Sprochadlas gmacht hod. D Schuele im domolige dütsche Reich hond en Froageboga übercho mit Muschdersätz, zuem sia in lokala Dialäkt zuem übersetza. Au im alemannische Sprochgebiet hond d' Gmeindschuela mitgmachat.







</doc>
<doc id="75383" url="https://als.wikipedia.org/wiki?curid=75383" title="Wenkerbogen von Baindt">
Wenkerbogen von Baindt

Dr Wenkerboge vo Bãẽnd isch e Blatt für di grosse Oufnahm vo dr deytscha Sproach, wo dr Sproachforschr Georg Wenker vo 1852 bis 1911 für de Deytscha Sproachadlas gmacht hod. D Schuele im domolige deytscha Reich hond e Frogeboga kriagt mit Muschdersätz, zuem si in lokale Dialäkt zuam ibersetza. Au im alemannische Sprochgebiet hond d' Gmeindschuala mitgmachat.




Die alte, nicht unschöne Volkstracht ist in Baindt bei Männern und Frauen in Abgang gekommen u. städtische Tracht hat Einfang gefunden.




</doc>
<doc id="75384" url="https://als.wikipedia.org/wiki?curid=75384" title="Wenkerbogen von Wasserburg">
Wenkerbogen von Wasserburg

Dr Wenkerboge vo Wasserburg isch e Blatt für di grosse Oufnahm vo dr deytsche Sproach, wo dr Sproachforscher Georg Wenker vo 1852 bis 1911 für de Deytscha Sprochadlas gmachat hod. D Schuele im domolige deytscha Reych hond e Frogeboge kriagt mit Muschdersätz, zuem si in lokale Dialäkt zuem übersetza. Au im alemannische Sprochgebiet hond d' Gmeindschuele mitgmachat. 







</doc>
<doc id="75388" url="https://als.wikipedia.org/wiki?curid=75388" title="Lisa Martinek">
Lisa Martinek

D Lisa Martinek (* 11. Februar 1972 z Stuegert as "Lisa Wittich"; † 28. Juni 2019 z Italie) isch e dytschi Schauspiileri gsii.

Si isch e Dochter vum Architäkt Roland Wittich gsii, dr Reschisser Frieder Wittich isch e Brueder vun ere gsii.

Si het si Schauspiiluusbildig vu 1993 bis 1997 an dr Hochschuel fir Musik un Theater z Hamburg gmacht. In däre Zyt het si scho am Hamburger Thalia Theater gschafft un bi Färnseh- un au Kinoproduktione mitgmacht. Vu 1997 bis 2001 isch si am Schauspiel Leipzig fescht engaschiert gsii. Derno het si Gaschtengaschmänt ghaa bim Schauspiel Frankfurt un am Dytsche Theater Berlin.

Fir ihri Roll as Fahrradkurieri "Lena" in "Härtetest" isch si anne 1998 fir dr Dytsche Filmbryyss nominiert wore. Fir dr Film "Jagd auf den Flammenmann" isch si au in dr Kategory Hauptroll fir dr Dytsche Färnsehbryys nominiert wore. Anne 2007 isch si in ere Färnseh-Neiverfilmig vu s Helmut Käutners "Die Zürcher Verlobung" in dr Hauptroll als "Juliane" z sääne gsii, wu im Orginal 50 Johr vorhär vu dr Lilo Pulver gspiilt woren isch. Vu 2006 bis 2012 het d Martinek in dr ZDF-Krimiraie "Das Duo" d Kommissari "Clara Hertz" gspiilt. Ihri Seriepartneri, d Hauptkommissari "Marion Ahrens", het d Charlotte Schwab dargstellt.

D Lisa Martinek het as Botschafteri d „Stiftung Atemweg“ unterstitzt, wu iber Lungechrankete ufklere duet. Syter 2017 isch si au Botschafteri fir „Mother Hood e. V.“ gsii, ere Bundeseltereinitiative, wu si fir dr Schutz vu Mueter un Chind in dr Schwangerschaft un bi dr Geburt un fir e gsund Ufwachse vu dr Chinder im 1. Lääbesjohr yysetzt.

D Martinek het scho in dr Schuelzyt dr Reschisseer Krystian Martinek chänneglehrt un ihn mit 20 Johr ghyrote. No drei Johr hän si si drännt. Syter 2002 isch si mit em italienische Schauspiiler Giulio Ricciarelli liiert gsii, im Juni 2009 hän si ghyrote. Syt dr Hochzyt het si dr Nooname "Ricciarelli" drait, het aner as Chinschtlername "Martinek" bhalte. S Baar het z Minche un z Berlin gläbt un het zwoo Dechtere un e Suhn ghaa. 

Am 28. Juni 2019 isch d Martinek z Italie gstorbe.



</doc>
<doc id="75391" url="https://als.wikipedia.org/wiki?curid=75391" title="Liste der Gemeinden im Département Gers">
Liste der Gemeinden im Département Gers

D Lischt vun dr Gmeina im Département Gers zellt àlla 461 Gmeina ìm Département Gers uf.
2019: Füsion "Riscle" un "Cannet" → Riscle

2016: Füsion "Castelnau-d’Auzan" un "Labarrère" → Castelnau d’Auzan Labarrère


</doc>
<doc id="75403" url="https://als.wikipedia.org/wiki?curid=75403" title="Liste der Gemeinden im Département Haute-Garonne">
Liste der Gemeinden im Département Haute-Garonne

D Lischt vun dr Gmeina im Département Haute-Garonne zellt àlla 586 Gmeina ìm Département Haute-Garonne uf.
2019: Füsion "Saint-Béat" un "Lez" → Saint-Béat-Lez

2018: Füsion "Lasserre" un "Pradère-les-Bourguets" → Lasserre-Pradère

2017: Füsion "Lunax" un "Péguilhan (Péguilhan)" → Péguilhan


</doc>
<doc id="75404" url="https://als.wikipedia.org/wiki?curid=75404" title="Bonifatius IV.">
Bonifatius IV.

Dr Bonifatius IV. (* z Valenia (Abruzze); † 25. Mai 615 z Rom?) isch vu 608 bis zue sym Dood Papscht un Bischof vu Rom gsii.

Dr Bonifatius isch e Suhn vun eme Dokter gsii. Är isch e Mench im Benediktiner-Orde gsii, iber syni theologisch Uusbildig waiß mer aber nyt. Är isch in Dienscht vum Papscht Gregor I. drätte un vum Papscht as Dispensator yygsetzt wore. Am 15. Septämber (no andere Aagabe am 25. Augschte) 608 isch dr Bonifatius Noofolger vum Papscht Bonifatius III. wore, wu am 12. Novämber 607 gstorben isch. Syne guete Beziehige zum Chaiser Phokas vum Oschtremische Rych isch s verdanke, ass d Chilche s Pantheon gschänkt kriegt het, en Rundböu, wu dr Gettermueter Kybele un allne Getter gweit gsii isch. Är het s derno dr Gottesmueter un allne Märtyrer gweit un 28 Chaare mit Bai us dr Katakombe vu Rom in di nei Chilche bringe loo. Glychzytig het er dr Chrischehait s Fescht Allerhailige gstiftet.

As Papscht het er si derfir yygsetzt, ass Ängland missioniert woren isch un di dertige chilchlige Bryych reguliert wore sin. Au zue dr gallische Chilche het er gueti Beziehig bflägt.

Sy Mahndag isch dr 8. Mai.


</doc>
<doc id="75405" url="https://als.wikipedia.org/wiki?curid=75405" title="Bonifatius V.">
Bonifatius V.

Dr Bonifatius V. (* z Neapel; † 25. Oktober 625) isch vum 23. Dezämber 619 bis zue sym Dood Papscht un Bischof vu Rom gsii.

Är soll si arg derfir yygsetzt, ass Ängland missioniert woren isch. Derzue wird em au d Yyfierig vum Chilcheasyl zuegschribe.



</doc>
<doc id="75406" url="https://als.wikipedia.org/wiki?curid=75406" title="Kerala">
Kerala

Kerala isch e Bundesstaat vo Indie.

Das Piet isch 38.863 Kwadratkilometer gross, es lyt im Südweschte vom indische Subkontinänt am Meer; das isch s Arabische Meer. Im Oschte, also gäge s Innere vom Land, het’s z Kerala e Bärglandschaft, im Weschte isch s Land zimli flach bis as Meer abe.

Im Bundesstaat Kerala woone meh weder drüedryssg Millioone Lüüt. Sini Hauptstadt isch Thiruvananthapuram. Es het 520 Stedt im Bundesstaat.

Me redt i däm Bundesstaat am meischte d Sprooch Malayalam. D Gränze vo däre Verwaltigsregioon isch nämli anne 1956 eso dur s land zoge worde, das er rächt gnau dörtz isch, wo au s Sproochpiet vom Malayalam lyt. Dr Name «Kerala» bedüütet i dr yheimische Sprooch «s Land vo de Kokospalme».

Änglisch isch i der Wirtschaft und der Politik vo Kerala als Umgangssprooch no hüt wichtig.

Anderi Sprooche, wo vo ganz chlyne Minderheite z Kerala gredt wärde, sin s Tamil, s Tulu, s Konkani und s Koraga.

Im zwöite Joorhundert vo Chrischtus het e Prinz vom ene Königrych z Kerala s tamilische Buech Cilappatikaram gschribe. und au Schrifte vom Sanskrit sind i däm Piet entstande. Im zwölfte Joorhundert noch Chrischtus het d Prosaliteratur im Malayalam agfange.

S Land Kerala isch no ere uralte Legände vom Parashurama gründet worde. Im Joor 52 isch der heilig Thomas, eine vo de chrischtlechen Aposchtle, bi Muziris, emen Oort vo Kerala, uf Indie cho. Und au susch het’s i der antike Zyt scho vil wirtschaftlichi Kontakt zum Piet vom Middelmeer ggää. Es sind denn nodisno es baar Königrych i däre Landschaft entstande, öpe das vo de Mooshika, das vo de Chera und das vo de Ays.

Anne 800 het dr König Kulasekhara s Rych vo de Chera wider ufbout, wo bis is elfte Joorhundert ghebt het. Denn sind anderi chyni Herrschaften ufchoo. 1275 het dr Marco Polo s Land psuecht.

Wo am 20. Mai 1498 der Vasco da Gama, e Kapitän us Portugal, bi Kappad z Kerala acho isch, het s Zytalter vo de öiropäische Kolonie z Indie agfange, wo bis anne 1947 ggangen isch. Zwöi Joor spöter isch Kerala e Bundesstaat vo Indie worde.




</doc>
<doc id="75407" url="https://als.wikipedia.org/wiki?curid=75407" title="Suebenknoten">
Suebenknoten

De Suebeknote isch e typisch germanischi Mannefrisur, wome em Stamm vode Suebe zueschriibt. Si isch us Abbildige, archäologische Fünd und schriftlichi Überliiferige noochegwiise.

Lutem Tacitus hän sich d Suebe-Krieger iri Hoor sitwärts zuneme Knote bunde. De Sinn dodrvo isch gsi, in dr Schlacht grösser uszseh.

De Tacitus beschribt in sinere «Germania», dass grad die Vornähme unter de Suebe die kunstvollste Knote gha hän:

De Suebeknote isch an zwei Moorliiche noochgwiise, de Manne vo Osterby, mit de Knote uf dr rechte Schlöfe, und Dätgen, dört am Hinterkopf. D Gmeind Osterby het drum in ihrem Wappe e Suebeknote. Die männlichi Moorliiche vo Hooghale, wo 1866 in der Nöchi vode niederländische Gmeind Beilen in Drente gfunde worde isch, het nach Ussaag vode Finder langi Hoor gha wiene Frau, wo zuneme Knote bunde gsi sin. Obs sich bi däm Hoorknote um e Suebeknote handlet, losst sich aber nid bestätige, will dr Liichnam kurz nachem Fund uf eme Friedhof begrabe worde und jetzt vergange isch.

S Binde vomene Suebeknote bruucht langi Hoor. Die wärde am Hinterkopf in zwei gliichmässigi Sträng ufteilt, glattkämmt und gegeläufig um de Kopf glegt. Uf einere Kopfsiite, meistens in der Schlöferegion, wärde beidi Sträng einzeln fest in die gliichi Richtig drüllt. Beidi Sträng wärde denn gegenenander verzwirnt. Zum Schluss wird us däm entstandene Zopf e Schlinge bildet und s überstehende Zopfende in ere Schleife durch die Schlinge glegt. Dur die Verzwirning zieht sich der Knote fest und hebt ohne witeri Hilfsmittel.

In de 2010er Joor het das Pürzi vo de Suebe wider Iigang in die alltägligi Mode gfunde. Vor allem Sportler, die modärne «Gladiatore und Krieger», wie z. B. de Zlatan Ibrahimović, hän em Suebeknote, hüt bezeichnet als Männerdutt oder «Man Bun», wieder zur Beliebtheit als Männerfrisur verholfe.




</doc>
<doc id="75411" url="https://als.wikipedia.org/wiki?curid=75411" title="95">
95



</doc>
<doc id="75412" url="https://als.wikipedia.org/wiki?curid=75412" title="96">
96



</doc>
<doc id="75413" url="https://als.wikipedia.org/wiki?curid=75413" title="97">
97



</doc>
<doc id="75414" url="https://als.wikipedia.org/wiki?curid=75414" title="98">
98



</doc>
<doc id="75415" url="https://als.wikipedia.org/wiki?curid=75415" title="99">
99



</doc>
<doc id="75416" url="https://als.wikipedia.org/wiki?curid=75416" title="103">
103



</doc>
<doc id="75417" url="https://als.wikipedia.org/wiki?curid=75417" title="Johannes IV. (Papst)">
Johannes IV. (Papst)

Dr Johannes IV. (* 6. oder 7. Johrhundert; † 12. Oktober 642 z Rom) isch vu 640 bis zue sym Dood Papscht un Bischof vu Rom gsii.

Är isch vu Salona z Dalmazie gsii. Noch em churze Pontifikat vum Severinus isch er am 24. Dezämber 640 zue sällem sym Noofolger gwehlt wore. Är het Chrischte us awarisch-slawischer Gfangeschaft freigchauft un het dr Monotheletismus verurdailt. Gegeniber em oschtreemische Chaiser Konstans II. het er sy Amtsvorgänger Honorius I. verdaidigt, wu 638 gstorbe gsii isch. Am 12. Oktober 642 isch dr Johannes IV. z Rom gstorbe.


</doc>
<doc id="75418" url="https://als.wikipedia.org/wiki?curid=75418" title="Martin I. (Papst)">
Martin I. (Papst)

Dr Martin I. (* um 600 z Todi, Umbrie; † 16. Septämber 655 z Chersones, Krim-Halbinsle) isch vu 649 bis 653 Papscht un Bischof vu Rom gsii.

In dr Zyt vum Pontifikat vu sym Vorgänger Theodor I. isch er aafangs Diakon un speter Apokrisiar gsii. Dr Martin isch e Gegner vum dodmol verbraitete Monotheletismus gsii. No syrewahl zum Papscht un dr Amtsibernahm het er anne 649 105 Bischef vu dr Weschtchilche in ere Synod im Lateran versammlet. No lengere Berotige isch dr Monotheletismus verworfe un d Entschaidig dr Bischef vu dr Oscht- un dr Weschtchioche gschickt wore zum si unterzaiche. Dr Paulos II., dr Patriarch vu Konstantinopel, isch exkommuniziert wore, wel er die Entschaidig ablglähnt het. Des het zue me Stryt mit em oschtremische Chaiser gfiert un derzue, ass dr Chaiser versuecht het dr Martin feschtnee z loo, was aber fählgschlaa isch. Bi me zweete Versuech anne 653 isch d Feschtnahm glunge, dr bettlägrig Papscht isch ufgriffe un vu Rom uf Konstantinopel verschifft wore. Noch eme Grichtsverfahre isch er zum Dood verurdailt, gaißlet un noch ere Begnadigung uf d Krim verbannt wore, wun er an dr Folge vu syre gruusige Bhandlig am 16. Septämber 655 gstorben isch. No vor sym Dood isch mit em Papscht Eugen I. en Noofolger gwehlt wore.




</doc>
<doc id="75419" url="https://als.wikipedia.org/wiki?curid=75419" title="Eugen I.">
Eugen I.

Dr Eugen I. († 2. Juni 657) isch am 10. Augschte 654 as Noofolger vum Martin I. zum Papscht gwehlt wore, drotz ass sy Vorgänger no gläbt het.

Ni dr Gfangenahm vum Martin I. un dr Verurdailig dur dr byzantisch Chaiser Konstans II., het d Wahl vum Eugen zuen ere Versehnig zwische Weschtchilche un em Chaiser un em Patriarch Patriarch Petros solle fiere. Vor allem im Stryt um dr Monotheletismus het mer vermuetet, ass dr Eugen ender zuen ere Versehnig byydrait. Wu s aber emänd nit zuen ere Uussehnig cuu isch, het au em Eugen di gwaltsam Absetzig dur dr byzantinisch Chaiser droht. Är isch aber gstorbe, voreb s zuen ere Eskalation chuu isch.

Dr Eugen I. isch kanonisiert wore. S Patronatsfescht isch sy Doodesdaag, also am 2. Juni.

Italie:
anderi Länder:



</doc>
<doc id="75420" url="https://als.wikipedia.org/wiki?curid=75420" title="104">
104



</doc>
<doc id="75421" url="https://als.wikipedia.org/wiki?curid=75421" title="105">
105



</doc>
<doc id="75422" url="https://als.wikipedia.org/wiki?curid=75422" title="106">
106



</doc>
<doc id="75423" url="https://als.wikipedia.org/wiki?curid=75423" title="107">
107



</doc>
<doc id="75424" url="https://als.wikipedia.org/wiki?curid=75424" title="108">
108



</doc>
<doc id="75425" url="https://als.wikipedia.org/wiki?curid=75425" title="109">
109



</doc>
<doc id="75426" url="https://als.wikipedia.org/wiki?curid=75426" title="110">
110



</doc>
<doc id="75427" url="https://als.wikipedia.org/wiki?curid=75427" title="111">
111



</doc>
<doc id="75428" url="https://als.wikipedia.org/wiki?curid=75428" title="112">
112



</doc>
<doc id="75431" url="https://als.wikipedia.org/wiki?curid=75431" title="Liste der Gemeinden im Département Hérault">
Liste der Gemeinden im Département Hérault

D Lischt vun dr Gmeina im Département Hérault zellt àlla 342 Gmeina ìm Département Hérault uf.
2019: Füsion "Saint-Christol" un "Vérargues" → Entre-Vignes


</doc>
<doc id="75432" url="https://als.wikipedia.org/wiki?curid=75432" title="Liste der Gemeinden im Département Lot">
Liste der Gemeinden im Département Lot

D Lischt vun dr Gmeina im Département Lot zellt àlla 313 Gmeina ìm Département Lot uf.

2019:

2018:

2017: 

2016: 


</doc>
<doc id="75433" url="https://als.wikipedia.org/wiki?curid=75433" title="Severinus (Papst)">
Severinus (Papst)

Dr Severinus († 2. Augschte 640) isch vu 638 bis zue sym Dood Papscht un Bischof vu Rom gsii.

Är isch us ere remische Familie chuu, sy Vater het Abienus ghaiße. Anne 638 isch er drei Dääg noch em Dood vu sym Vorgänger Honorius I. zum Papscht gwehlt wore. D Bot, wu uf Konstantinopel gschickt wore sin go d Bstetigung vu syre Wal dur dr Chaiser hoole, sin aber zerscht abgwise wore. Wu si dr Severinus gwaigeret het, di monotheletisch Glaubesformle Ecthesis z unterschrybe, isch em fir fascht zwai Johr dr Zuegang zum Papschtsitz verwaigeret wore. Erscht am 28. Mai 640 het er dert sy Pontifikat chenne aadrätte. Är isch aber churzi Zyt speter gstorbe.



</doc>
<doc id="75434" url="https://als.wikipedia.org/wiki?curid=75434" title="Theodor I. (Papst)">
Theodor I. (Papst)

Dr Theodor I. (* im 6. oder 7. Johrhundert z Jerusalem; † 14. Mai 649 z Rom) isch vum 24. Novämber 642 bis zue sym Dood Papscht un Bischof vu Rom gsii.

Dr Theodor isch us ere griechischstämmige Familie chuu, sy glychnamige Vater isch Bischof vu Jerusalem gsii. As Papscht isch er bsundersch geg dr Monotheletismus yydrätte. Är het um 647 dr Pyrrhos empfange, wu 641 as Patriarch vu Konstantinopel gstirzt un verbannt woren isch. Wel dr Pyrrhos dr Monotheletismus verworfe het, het en dr Theodor as rächtmäßige Patriarch anerkännt. Wu dr Pyrrhos no syre Ruckchehr uf Konstantinopel si aber wider em Monotheletismus zuegwändet het, het er dr Bannfluech (Anathema) iber en verhänkt. Au mit em Noofolger vum Pyrrhos, em Paulos II., het er des eso gmacht.

Dr Theodor I. het dr Bischof Stephan vu Dor uf Paläschtina gschickt go d Händel in dr dertige Chilche z schlichte. Im Kampf geg dr Monotheletismus het er d Lateransynode vu 649 vorberaitet, wu die Lehr derno verdammt woren isch. Är isch aber gstorbe, churz voreb die Synod aagfange het.

In dr Papschtbiografie wird em Theodor sy Barmhärzigkait, Freigeebigkait un Mildi globt, un au, ass er nit noogee het im theologische Stryt mit Konstantinopel. Dr Theodor isch bi St. Peter vergrabe wore.


</doc>
<doc id="75436" url="https://als.wikipedia.org/wiki?curid=75436" title="Liste der Gemeinden im Département Lozère">
Liste der Gemeinden im Département Lozère

D Lischt vun dr Gmeina im Département Lozère zellt àlla 152 Gmeina ìm Département Lozère uf.

2019:

2017: 

2016: 


</doc>
<doc id="75437" url="https://als.wikipedia.org/wiki?curid=75437" title="113">
113



</doc>
<doc id="75438" url="https://als.wikipedia.org/wiki?curid=75438" title="114">
114



</doc>
<doc id="75439" url="https://als.wikipedia.org/wiki?curid=75439" title="115">
115



</doc>
<doc id="75440" url="https://als.wikipedia.org/wiki?curid=75440" title="116">
116



</doc>
<doc id="75441" url="https://als.wikipedia.org/wiki?curid=75441" title="Liste der Gemeinden im Département Pyrénées-Orientales">
Liste der Gemeinden im Département Pyrénées-Orientales

D Lischt vun dr Gmeina im Département Lot zellt àlla 226 Gmeina ìm Département Pyrénées-Orientales uf.


</doc>
<doc id="75442" url="https://als.wikipedia.org/wiki?curid=75442" title="Liste der Gemeinden im Département Hautes-Pyrénées">
Liste der Gemeinden im Département Hautes-Pyrénées

D Lischt vun dr Gmeina im Département Hautes-Pyrénées zellt àlla 469 Gmeina ìm Département Hautes-Pyrénées uf.

2019:

2017: 

2016: 


</doc>
<doc id="75443" url="https://als.wikipedia.org/wiki?curid=75443" title="Liste der Gemeinden im Département Tarn">
Liste der Gemeinden im Département Tarn

D Lischt vun dr Gmeina im Département Tarn zellt àlla 314 Gmeina ìm Département Tarn uf.

2019:

2017:

2016:


</doc>
<doc id="75446" url="https://als.wikipedia.org/wiki?curid=75446" title="117">
117



</doc>
<doc id="75447" url="https://als.wikipedia.org/wiki?curid=75447" title="118">
118



</doc>
<doc id="75448" url="https://als.wikipedia.org/wiki?curid=75448" title="Liste der Gemeinden im Département Tarn-et-Garonne">
Liste der Gemeinden im Département Tarn-et-Garonne

D Lischt vun dr Gmeina im Département Tarn-et-Garonne zellt àlla 195 Gmeina ìm Département Tarn-et-Garonne uf.


</doc>
<doc id="75451" url="https://als.wikipedia.org/wiki?curid=75451" title="Liste der Gemeinden im Département Dordogne">
Liste der Gemeinden im Département Dordogne

D Lischt vun dr Gmeina im Département Dordogne zellt àlla 505 Gmeina ìm Département Dordogne uf.
2019:

2017:

2016: 


</doc>
<doc id="75452" url="https://als.wikipedia.org/wiki?curid=75452" title="119">
119



</doc>
<doc id="75453" url="https://als.wikipedia.org/wiki?curid=75453" title="120">
120



</doc>
<doc id="75454" url="https://als.wikipedia.org/wiki?curid=75454" title="121">
121



</doc>
<doc id="75455" url="https://als.wikipedia.org/wiki?curid=75455" title="122">
122



</doc>
<doc id="75456" url="https://als.wikipedia.org/wiki?curid=75456" title="123">
123



</doc>
<doc id="75457" url="https://als.wikipedia.org/wiki?curid=75457" title="124">
124



</doc>
<doc id="75458" url="https://als.wikipedia.org/wiki?curid=75458" title="125">
125



</doc>
<doc id="75459" url="https://als.wikipedia.org/wiki?curid=75459" title="126">
126



</doc>
<doc id="75460" url="https://als.wikipedia.org/wiki?curid=75460" title="Liste der Gemeinden im Département Landes">
Liste der Gemeinden im Département Landes

D Lischt vun dr Gmeina im Département Landes zellt àlla 327 Gmeina ìm Département Landes uf.

2019: Füsion "Morcenx", "Arjuzanx", "Garrosse" un "Sindères" → Morcenx-la-Nouvelle

2017: Füsion "Boos" un "Rion-des-Landes" → Rion-des-Landes


</doc>
<doc id="75461" url="https://als.wikipedia.org/wiki?curid=75461" title="127">
127



</doc>
<doc id="75462" url="https://als.wikipedia.org/wiki?curid=75462" title="128">
128



</doc>
<doc id="75463" url="https://als.wikipedia.org/wiki?curid=75463" title="129">
129



</doc>
<doc id="75464" url="https://als.wikipedia.org/wiki?curid=75464" title="130">
130



</doc>
<doc id="75465" url="https://als.wikipedia.org/wiki?curid=75465" title="131">
131



</doc>
<doc id="75466" url="https://als.wikipedia.org/wiki?curid=75466" title="Global Peace Index">
Global Peace Index

Dr Global Peace Index isch es Modäll zum zeige, wie me d Länder vo der Wält cha punkto Fride verglyche.

Uf Düütsch chönt me dämm «Wältfridensmassstab» säge.

Dä Verglych isch s erschte Mol ane 2007 usegää worde. Er wird vo der Uni Sydney zäme mit dr änglische Zytschrift "The Economist" und mit es bar Fridensexpärte und Komfliktforscher vo verschidene Länder zämegstellt. Prominänti Persone, wo däm Projäkt hälfe, sind öpe dr Dalai Lama un dr amerikanisch Presidänt Jimmy Carter gsi.

Dr Wältfridensindex wird i dr aktuelle Tabälle für 162 Länder berächnet. Me luegt drby uf vierezwänzg Kriterie, öpe i wievil Chrieg es Land verwicklet gsi isch, wievil Lüüt wäge Chrieg im eigete Land und au in andere ums Läbe cho sind, wie s Verheltnis zu de Nochberländer isch, wie stabil und sicher s Politische Sischteem isch, öbs vil Tötigsdelikt git, wie guet s Militär im Land isch und au wievil Militärmaterial s Land tuet exportiere.

Die Länder mit em chlynschte Wärt, also die wo punkto Fride am beschte abschnyde, wäre gmäss em Wältfridensindex fürs Joor 2017: Island, Nöiseeland, Portugal, Ööschtrych, Dänemark, Tschechie, Slowenie, Kanada un d Schwiiz. I früenere Joor sind au öpe Finnland, Japan oder Schweede bi de Länder mit ere bsunders guete Bilanz gsi. Düütschland stoot uf em sächzääte Platz, also au bi de guet platzierte Länder.

<br >

<br >
Grüen: d Länder mit ere guete Fridensbilanz<br >
Rot: die mit ere schlächte Fridensbilanz



</doc>
<doc id="75467" url="https://als.wikipedia.org/wiki?curid=75467" title="Liste der Gemeinden im Département Lot-et-Garonne">
Liste der Gemeinden im Département Lot-et-Garonne

D Lischt vun dr Gmeina im Département Lot-et-Garonne zellt àlla 319 Gmeina ìm Département Lot-et-Garonne uf.


</doc>
<doc id="75470" url="https://als.wikipedia.org/wiki?curid=75470" title="Liste der Gemeinden im Département Charente-Maritime">
Liste der Gemeinden im Département Charente-Maritime

D Lischt vun dr Gmeina im Département Charente-Maritime zellt àlla 463 Gmeina ìm Département Charente-Maritime uf.
2019:

2018:

2016: 


</doc>
<doc id="75473" url="https://als.wikipedia.org/wiki?curid=75473" title="Liste der Gemeinden im Département Corrèze">
Liste der Gemeinden im Département Corrèze

D Lischt vun dr Gmeina im Département Corrèze zellt àlla 280 Gmeina ìm Département Corrèze uf.
2019:

2017:

2016: 


</doc>
<doc id="75478" url="https://als.wikipedia.org/wiki?curid=75478" title="Liste der Gemeinden im Département Deux-Sèvres">
Liste der Gemeinden im Département Deux-Sèvres

D Lischt vun dr Gmeina im Département Deux-Sèvres zellt àlla 256 Gmeina ìm Département Deux-Sèvres uf.

2019:

2018: 

2017: 

2016:


</doc>
<doc id="75479" url="https://als.wikipedia.org/wiki?curid=75479" title="Liste der Gemeinden im Département Pyrénées-Atlantiques">
Liste der Gemeinden im Département Pyrénées-Atlantiques

D Lischt vun dr Gmeina im Département Pyrénées-Atlantiques zellt àlla 546 Gmeina ìm Département Pyrénées-Atlantiques uf.

2017: Füsion "Ance" un "Féas" → Ance Féas


</doc>
<doc id="75482" url="https://als.wikipedia.org/wiki?curid=75482" title="Liste der Gemeinden im Département Charente">
Liste der Gemeinden im Département Charente

D Lischt vun dr Gmeina im Département Charente zellt àlla 367 Gmeina ìm Département Charente uf.
2019:

2018:

2017:

2016: 


</doc>
<doc id="75483" url="https://als.wikipedia.org/wiki?curid=75483" title="Liste der Gemeinden im Département Gironde">
Liste der Gemeinden im Département Gironde

D Lischt vun dr Gmeina im Département Gironde zellt àlla 535 Gmeina ìm Département Gironde uf.
2019:

2017: 

2016: 


</doc>
<doc id="75484" url="https://als.wikipedia.org/wiki?curid=75484" title="Eleonore von Aquitanien">
Eleonore von Aquitanien

D Alienor vo Akwitanie, wo öpe ane 1122 bi Bordeaux uf d Wält cho und am 1. April 1204 im Chlooschter Fontevrault gstorben isch, zelt zu de bedütendschte Fraue vom Middelalter. Si isch z’eerscht d Herzogin vo Akwitanie und Gräfin vo Poitiers, denn d Königin vo Frankrych und spöter d Königin vo Ängland gsi. Si het in iirne Residänze es guets kulturells Lääbe pflägt und gilt als eini, wo die höfischi Literatur psunders gförderet het.

D Alienor isch d Dochter vom Herzog Wilhelm em Zääte vo Akwitanie (1099-1137) und vo dr Aenòr de Châtellerault gsi. Vo dr Verbindig vo iirem Grossvadder, em Herzog, Trubaduur und Chrüüzridder Wilhelm em Nüünte, mit dr Philippa vo Toulouse het die akwitanischi Herzogdinaschty langi Zyt Aspruch uf s grosse Piet vo dr Grafschaft Toulouse im Süüde vo Frankrych, vo dr Landschaft Guyenne am Atlantik bis is Rhonetaal gha. S Herzogtum Akwitanie isch uf s merowingische Königrych "Aquitania" zrugggange, das synersyts chunt vo dr alte römische Provinz Gallia Aquitania, wo dr Kaiser Augustus im Piet vo de gallische Stämm vo de Aquitanier ygrichtet het.

Am akwitanische Herzogshof i dr schöne Burg vo dr uralte Hauptstadt Poitiers het me sid em grosse Trubaduur, dr Alienor iirem Grossvadder, d Kultur vo dr höfische Literatur i dr okzitanische Sprooch gschetzt, und de Chinder vo de Adelige het men e besseri Bildig lo zuecho; d Alienor heig au Latynisch gleert. 

D Herzogsdochter het e jüngeri Schwöschter gha, d Aelith – spöter het men ere Petronilla gseit –, und en Brueder, dr Wilhelm Aigret. Wo dä und au d Muetter vo de Chinder, d Aenòr, ane 1130 gstorben sind, isch es klar gsi, ass d Alienor d Erbin vo iirem Vadder wärdi. Nach ere politisch unsichere Zyt isch dr Herzog Wilhelm dr Zääti ufd Pilgerreis uf Santiago de Compostela ggange, aber underwägs isch er am 9. April 1137 gstorbe, er isch numen 38 Joor alt worde.

So isch d Alienor mit Füffzääni die rychi Erbin vom grosse Herzogtum Akwitanie gsi, wo dozmol scho zimli vil meh Land weder s Piet vo de französische Könige gha het. Dr Herzog Wilhelm het sini Döchter bevor er uf Spanie ggangen isch em Schutz vom Erzbischof vo Bordeaux und vo sim Leensherr, em König Ludwig em Sächste vo Frankrych avertrout.

Dr König Ludwig het’s chönne arangschiere, ass d Alienor am 25. Juli 1137 mit sim Soon und Droonfolger, am Ludwig em Sibte, verhürootet worden isch. No im glyche Summer isch der Schwigervatter gstorbe, und jetz isch dr Ludwig dr Sibti scho König worde. D Alienor het brobiert, au am Kapetingerhof z Paris s kultivierte Läbe, wo me a de Adelshööf im Süüde könnt het, yzfüere. Iire Maa, dr König, het d Regierig vo Frankrych agfange modärnisiere, vilecht au under am Yfluss vo dr Alienor. Ane 1145 isch em Königspaar sini erschti Dochter Marie uf d Wält cho.

I dr Afangszyt het dr König Ludwig mit syne politische Sache kei rächten Erfolg gah; er het dr Alienor iire Aspruch uf s Land vo Toulouse nid chönne duresetze; wägeme Chilestriit het ne dr Papscht Innozänz exkomuniziert; und noch ere Affääre vo dr Alienor iirere Schwöschter Petronilla mit eme französischen Adlige isch es zum Striit im Land und mit em Papscht und zum ene wüeschte Chrieg im Piet vo dr Champagne cho. Zum für die schwäre Übegriff bi däm Komflikt z büesse het sech dr König Ludwig zäme mit der Königin Alienor ane 1147 uf e Wäg gmacht, zum bim Zwöite Chrrüzzug is Heilige Land mitzmache. Wäge taktische Fääler und schlächter Zämenarbet mit de Byzantiner isch s Heer vo de Chrüüzfahrer z Chlyasie vo de Türgge gschlage worde, und nume e chlyne Deil vonne isch ane 1148 no uf Antiochia und bis uf Jerusalem cho; und scho im nögschte Joor sind d Alienor und dr Ludwig zrugg uf Frankrych, ooni dass dä Chrüüzzug im Nochen Oschte politisch vil ggänderet hätti. D Fahrt über s Middelmeer isch dramatisch vrloffe; s Schiff vo dr Alienor isch underwägs emol bim ene Kampf ggenteret worde.

Am 21. März 1152 het es Chilekonzil d Ee vo dr Alienor und em Ludwig em Sibte wider ufghobe mit em Argumänt, si sige z nooch mitenand verwandt. D Alienor het jetz s Land Akwitanie wider zruggübercho. Em Ludwig und dr Alienor iiri Chind sind d Marie (1145-1198) und d Alix (1150-1198) gsi.

D Alienor vo Akwitanie het scho am 18. Mai 1152 dr mächtig Graf Heinrich vo Anjou us em Huus vo de Plantagenet, wo au dr Herzog vo dr Normandy gsi isch, ghürootet. Mit em Heinrich sinere Hilf isch es für d Alienor eifacher gsi, d Herrschaft in iirem Familiepsitz Akwitanie z bhalte und sech gäge d Könige vo Frankrych z weere. Das grosse Ryych vo de beide, wo Piet vom Middelmeer bis zum Ermelkanal ufe drzueghört händ, isch no vill grösser gsi als s Land vom französische König näbedra; me het em au s Angschevinische Rych gseit; uf Französisch heisst s "Empire Plantagenêt". Dank dr Hüroot vom Heinrich sim Vadder Gottfriid mit dr «Kaiserin» Matilda het drzue au s Aarächt ufe änglisch, oder besser anglo-normannisch Königsdroon ghört.

Wo ane 1154 dr König Stefan vo Ängland gstorben isch, het me dr Herzog Heinrich und d Herzogin Alienor uf Ängland gholt und am 19. Dezämber 1154 i dr Kathedrale vo Weschtminschter zum änglische Königspaar gchröönt, wie s dr Wille vom alte König Stefan und s anglonormannische Rächt gsi isch. Au z London het d Alienor am Königshof für e hööchi literarischi Kultur gluegt. Zu iirer Läbenszyt sin berüemti altfranzösischi Romään für sii oder ämel in iirem Umfäld am Hof gschribe worde: dr "Roman de Brut," dr "Roman de Rou," dr "Roman de Troie" un dr "Roman de Thèbes". S änglische Königspaar het aacht Chinder gha. D Dochter Mathilda isch Herzogin vo Sachse und Bayern worde wil si dr Heinrich dr Löi ghürootet het, d Dochter Eleanor isch Königin vo Kaschtilie und d Dochter Johanna Königin vo Sizilie gsi.

Dr König Heinrich dr Zwöit het i sim wyte Ryych, wo vo de Pyrenäe bis uf Schottland ggangen isch, un psunders z Ängland immer wider mit Uufständ vo de Baroon z kämpfe gha. Es het de änglische Regionalfürschte nid basst, ass si mit iirne Middel allpot für em König sini Ländereie ännet em Ermelkanal sind go chriege. Churz nach dr Zyt vo dr Alienor isch es drno wider zun ere Revolte cho bis sech chly spöter dr König Johann und die Adelige einig worde sind, was im Land für ne Verfassig sell gälte, und drfür ane 1215 dr grooss Freiheitsvertrag, d Magna Carte Libertatum, gschribe worden isch.

Ane 1176 isch d Alienor, wo immer wider i de verschidene Landschafte vom anglo-akwitanische Rych gsi isch, in iiri Heimet zrugg gange zum dört für s Rächte z luege. D Stadt Poitiers, wo si wider dehei gsi isch, het vonnere es bessers Gmeindrächt und e grösseri, öpe sächstuusig Meter längi Stadtmuure übercho, die het jetz s alte berüemte Chlooschter vom heilige Chrüüz, wo die heilegi Radegund im sächste Joorhundert gründet het, mit id Stadt inegnoo. Bi dr alte herzogleche Burg z Poitiers het si öpe ane 1200 e grossi Versamligshalle, d "Aula", im gotische Styl lo boue, wo schynts dozmol dr gröscht Saal vo ganz Öiropa sell gsi sy; dä prächtig Saal, wo hüt no stoot, isch füfzg Meter läng und sibezää breit. Und d Königin het au suscht bedüütendi politischi Sache gmacht, so öpe wo si ane 1160 s Gsetzbuech Rôles d’Oléron het lo schrybe, wo für s modärne Rächt uf em Meer eini vo de wichtigschte Grundlage bildet; es isch uf all Fäll dr eltischt schriftlech Tegscht vom Gwoonetsrächt für d Schifffaart. 

1170 isch dr eint Soon, der Heinrich (1155–1183), als Nochfolger zum änglische König gwäält worde, wo dr Vater no gläbt het, 1172 isch en jüngere Soon, dr Richard (1157–1199), Herzog vo Akwitanie worde. 1173 isch es wäge schlächte Entscheid vom König zure Rebellion vo de Söön gäge iin cho, wo es Joor lang ggangen isch. Dr König het drufabe sini Frou, d Alienor, wo sech mit de Söön sell verbündet ha, füfzää Joor lang i verschidene Burge vo sym Ryych ygspeert, au mol i sinere mächtige Residänz und Feschtig Chinon im Anjou, wo hüt zu dr Grubbe vo de schöne Loire-Schlösser zelt. Au i de 1180er Joore isch dr Komflikt zwüschem König und sine Söön wyterggange, bis dr König Heinrich dr Zwöit ane 1188 gstorben isch.

D Alienor het als Muetter vom nöie König Richard Löwenherz bis denn wo dää ane 1199 gstorben isch und au no i de erschte Joore vo iim sim jüngere Brueder, em König Johann, e starche Deil a dr Regierig vo Ängland, Nordfrankrych und Akwitanie gha, und si het ne mängisch ghulfe s Rych zämezbhalte; si het für die junge Könige wäge verschidene Gschäft au grossi Reise dur Öiropa gmacht.

Am 1. April 1204 – i dere schwäre Zyt, wo Nordfrankrych scho sid zwöi Joor under eme herte Chrieg zwüsche de Ängländer und de Franzoose glitte het, wo de no bis ane 1214 wyterggangen isch – isch d Königin in iirere Heimetstadt Poitiers gstorbe. Me het die berüempti Frou i dr Chile vom königliche Chlooschter vo dr Liebe Frou z Fontevrault a dr Gränze zwüsche de Piet Poitou und Anjou begrabe, näbe de Greeber vo iirem Maa, em Heinrich em Zwöite, und iirem Soon Richard Löwenherz; däre Abtei "Fons Ebraldi", wo ane 1106 gründet worden isch, het d Alienor iiri chlyne Chinder für die erschti Underwysig gää gha, und im Konwänt het si iiri letschte vier Joor gläbt. Das gotische Chlooschter, wo no rächt guet zwääg isch, ghört jetz zum UNESCO-Wältkultureerb im Loiretaal, und no hüt chame dört i dr Plantagenet-Grablegi zmitz i dr Chlooschterchile die schöne farbige Grabdänkmööler vo vier Persoone us dere middelalterliche Dinaschty gsee.



</doc>
<doc id="75486" url="https://als.wikipedia.org/wiki?curid=75486" title="Poitiers">
Poitiers

Poitiers isch e Stadt z Frankryych.

Es isch d Hauptstadt vom Departemänt Vienne z Weschtfrankrych. Si het fasch nünzgtuusig Ywooner.

A däre Stell isch en Ortschaft vo de Kelte gsi, wo "Lemonum" gheisse het. Bi de Röömer isch druus d Stadt "Pictavium" worde. Der Platz isch im Früemiddelalter anne 732 bekant worde, wo s em Merowingerkönig Karl Martell dört glungen isch dr Chriegszug vo de Maure z 
Öiropa ufzhalte.

Poitiers isch d Residänz vo de Grafe vom Poitou und de Herzög vo Akwitanie worde. E berüempti Frou us dere Dinaschty isch d Alienor vo Akwitanie gsi.

D Burg vo de Grafe und Herzög, d Stadtmuure, e früemiddelalterlichi Daufkapälle, alti Hüüser und Chile sin no hüt z gseh.



</doc>
<doc id="75489" url="https://als.wikipedia.org/wiki?curid=75489" title="Liste der Gemeinden im Département Creuse">
Liste der Gemeinden im Département Creuse

D Lischt vun dr Gmeina im Département Creuse zellt àlla 256 Gmeina ìm Département Creuse uf.
2019:

2017:

2016: 


</doc>
<doc id="75490" url="https://als.wikipedia.org/wiki?curid=75490" title="Liste der Gemeinden im Département Haute-Vienne">
Liste der Gemeinden im Département Haute-Vienne

D Lischt vun dr Gmeina im Département Haute-Vienne zellt àlla 195 Gmeina ìm Département Haute-Vienne uf.

2019:

2016:


</doc>
<doc id="75491" url="https://als.wikipedia.org/wiki?curid=75491" title="Liste der Gemeinden im Département Vienne">
Liste der Gemeinden im Département Vienne

D Lischt vun dr Gmeina im Département Vienne zellt àlla 266 Gmeina ìm Département Vienne uf.

2019:

2017:

2016: 


</doc>
<doc id="75492" url="https://als.wikipedia.org/wiki?curid=75492" title="Lukas Bärfuss">
Lukas Bärfuss

Dr Lukas Bärfuss (* 30. Dezämber 1971 z Thun) isch e Schwyzer Schriftsteller, Dramatiker un Dramaturg.

Dr Lukas Bärfuss het no nyyn Johr d Primarschuel verloo un het unter anderem as Dubakbuur, Yyseleeger un Gärtner gschafft. Speter het er in ere kollektiv gfierte Buechhandlig gschafft, wun er derdur dr Wääg zum Schryybe gfunde het. Syter 1997 isch er freie Schriftsteller. Dernääbe het er e Lehrufdrag am Schwyzerische Literaturinschtitut z Biel un isch vu 2009 bis 2013 Dramaturg am Zürcher Schauspiilhuus gsii.

Dr Bärfuss isch Mitgrinder vu dr Chinschtlergruppe «400asa» gsii. Fir die het er e baar Bihnewäärch gschriibe, zem Byschpel s ironisch «Groteske» gnännt "Meienbergs Tod" iber dr Schurnalischt Niklaus Meienberg un dr hyychlerisch Kulturbedriib, wu mer en er anne 2001 derfir chänneglehrt het. Bsundere Erfolg het er mit em Stuck "Die sexuellen Neurosen unserer Eltern" ghaa, gschriibe fir s Theater Basel, wu bis 2005 in zwelf Sprooche ibersetzt wooren isch. 2009 het sy Drama "Öl" iber d Abhängigkat vum wiichtigschte Raustoff vum Induschtryzytalter am Dytsche Theater Berlin Premiere ghaa. Anne 2010 isch sy Theaterstuck "Malaga", inszeniert vu dr Barbara Frey, am Schauspiilhuus Züri urufgfiert woore. Sy Stuck "Zwanzigtausend Seiten" isch in ere Inszenierig vum Lars-Ole Walburg am 2. Februar 2012 im «Schiffbau/Box» vum Schauspiilhuus Züri urufgfiert woore.

Sy eerscht Buech, d Novelle "Die toten Männer", isch anne 2002 in dr edition suhrkamp uusechuu. 2008 isch sy Romaan "Hundert Tage" erschiine, wu s din um dr Velkermord z Ruanda un dr Roll vu dr Entwickligshilf goot. Im Roman "Koala" vu 2014 bscheftigt si dr Bärfuss mit em Suizid vu sym Brueder. Däm sy Spitzname (Koala) losst dr Bärfuss die Ussenandersetzig mit dr Kolonialgschiicht vu Auschtralie verchnipfe. Im Septämber 2014 isch dr Bärfuss Spezialgascht vum Internationale Literaturfeschtival Berlin mit e baar Voordreeg gsii. Anne 2015 het en di Dytsch Akademy fir Sprooch un Diichtig zum Mitgliid gwehlt. Im Summersemeschter 2015 het er e Raie vu Poetik-Voorlääsige an dr Universiteet Bamberg ghalte.

Im Oktober 2015 het dr Bärfuss in dr Schwyz e kontroversi Diskussion uusgleest, wun er en Essay zum Thema "Die Schweiz ist des Wahnsinns" in dr FAZ vereffetligt het. In däm Täxt schilderet er sy Siicht uf di bolitische, kulturälle un wiirtschaftlige Entwicklige in sy Haimetland.

Är gheert zue dr Unterstitzer vu dr Charta vu dr Digitale Grundräächt vu dr Europäische Union, wu Ändi Novämber 2016 vereffetligt wooren isch.

Anne 2017 isch dr Bärfuss mit sym Romaan "Hagard" uf dr Shortlist vum Bryys vu dr Leipziger Buechmäss gstande.

Anne 2019 isch dr Bärfuss fir syni bishär erschiinene Drame, Romaään un Essay mit em renommiert Georg-Büchner-Bryys uuszaichnet woore. Di Dytsch Akademy fir Sprooch un Diichtig het sy Wäärch unter anderem as „hoher Stilsicherheit und formalem Variationsreichtum“ durzooge briise, wu „stets neu und anders existentielle Grundsituationen des modernen Lebens“ erkunde diei.

Dr Bärfuss läbt z Züri. Är isch ghyroote un het e Doochter un e Suhn.








</doc>
<doc id="75493" url="https://als.wikipedia.org/wiki?curid=75493" title="Liste der Gemeinden im Département Corse-du-Sud">
Liste der Gemeinden im Département Corse-du-Sud

D Lischt vun dr Gmeina im Département Corse-du-Sud zellt àlla 124 Gmeina ìm Département Corse-du-Sud uf.


</doc>
<doc id="75494" url="https://als.wikipedia.org/wiki?curid=75494" title="Grossbritannien (Insel)">
Grossbritannien (Insel)

Grossbritannie isch e Insle uf dr Nordweschtsyte vo Öiropa.

D Insle lyt im Atlantik und isch nume wenig vom öiropäische Feschtland wägg; drzwüsche lyt dr Ermelkanal. Si het d Flechi vo 219.331 Kwadratkilometer, und es isch bi wytem die gröschti Insle vom Kontinänt und die nüüntgrööschti vo dr ganze Wält.

Grossbritannie isch s Hauptland vo dr grosse Inslegruppe vo de "Britische Insle". Zu dere ghören au no Irland, d Isle of Man, d Hebryyde, d Shetland-Insle, d Orkneys und vil anderi chlyneri Insle. Die normannische Kanalinsle nooch vor dr französische Küschte, uf dr Südsyte vom Ermelkanal, ghöre geografisch nid zu de Britische Insle, sondern zu Frankrych, sind aber politisch e Deil vom «Vereinigte Königrych».

Dr geografisch Name «Britannia» chunt vo de Röömer, wäge de alte Ywooner, de «Britanni». Anne 43 isch e grosse Deil vo dr Insle die römischi Provinz "Britannia" woorde.

Im Middelalter het men afo zwüsche "Grossbritannie" und "Chlybritannie" underscheide. S chlyne Britannie isch s Land südweschtlech vom Ermelkanal, die hütigi französischi Region Bretagne.

Der politisch Ländername «Grossbritannie» isch im 17. Joorhundert uufcho, wome d Königrych vo Ängland und vo Schottland zämegleit het.

Hüt bilde die drü Länder uf dr Insle Grossbritannie – Ängland, Schottland und Wales – zäme mit Nordirland s Vereinigte Königrych Grossbritannie und Nordirland. Däm syni Regierig isch z London, und s formelle Oberhaupt vonnem isch dr britisch Monarch, sid anne 1952 isch das d Königin Elisabeth di Zwooti.


</doc>
<doc id="75496" url="https://als.wikipedia.org/wiki?curid=75496" title="132">
132



</doc>
<doc id="75500" url="https://als.wikipedia.org/wiki?curid=75500" title="Lia Rumantscha">
Lia Rumantscha

D Lia Rumantscha – oder au Ligia Romontscha, abgchürzt LR – isch en Organisazioon, wo für die Rätoromanischi Sprooch tuet schaffe. Si isch ane 1919 z Thusis dank dr Initiatyve vom Giachen Conrad und vom Giusep Demont gründet worde und fyyret im Augschte 2019 mit eme Festival z Zuoz iires hundertjöörige Jubiläum.

Si isch zerscht dänkt als en Tachverband für die regionale Sproochverein i de verschidene Piet vom rätoromanische Sproochruum und au in anderne Plätz. Si hilft de romanische Verein bi iirne Uufgabe und si macht au eigeni Projäkt für d Sprooch und i dr Kultur und dr Politik. Si het mitghulfe, wo ane 1938 s Rätoromanische als Landessprooch vo dr Schwiiz offiziell anerchannt worden isch, und si tuet sech psunders für die nöji gmeinsami romanischi Standardsprooch, s Rumantsch Grischun, ysetze, si büütet en Übersetzigsdienscht für s Rätoromanische a und het im Internet s online-Wörterbuech "Pledari Grond", wo dr Fryburger Profässer Georges Darms agfange het, uufgschaltet und das Wärch au im Truk usegää. Si hilft dr Redakzioon vom Bündner Sachwörterbuech Lexicon istoric retic. D Lia Rumantscha cha iiri Arbet mit Gält vom Kanton Gaubünde und vo dr Schwiiz mache.

Die lokale Organisazioone, wo zue dr Lia Rumantscha ghöret, mache dur iiri Delegierte alljoor ab, was dr Tachverband z tue het.

D Lia hilft em romanische Literaturverlag Chasa Editura Rumantscha und git eigeni Büecher und anderi Wärch use, grad au öpe Wörterbüecher zu de bündnerromanische Dialäkt. Si hilft de Autore vo literarische Wärch i de romanische Idiom und vo sproochwüsseschaftliche Arbete so wie öpe ane 1969 em Pieder Cavigelli, wo d Gschicht vo dr «Germanisierig» vo Bonaduz erforscht het. Zäme mit dr Lia het d Bärner Romanischtin Ricarda Liver s Handbuech "Manuel pratique de romanche" gmacht. D Organisazioon git au Byträg a d Publikazioon vo der Sery vo de Annalas da la Societad Retorumantscha. Und ane 2019 isch si fäderfüerend gsi bim Projäkt vo dr nöie Fundaziun Medias Rumantschas.

Sit es paar Joor wird vo dr Lia Rumantscha zäme mit der "Radiotelevisiun Svizra Rumantscha" und sym Publikum, mit der Redakzioon vom "Dicziunari Rumantsch Grischun" und mit der Zürcher Hochschuel für agwandti Wüsseschaft jewyle s «romanische Wort vom Joor» usgwählt, s "Pled rumantsch da l’onn". Anne 2019 isch es s Wort "luf" gsi (der «Wolf»), anne 2017 "flutgets" («Spätzli»), anne 2014 "raffader" (der «Abzocker»), für 2012 "arsuc" (der «Schuelöffel»), s erschte Mol anne 2011: "tgutglar" («blöödle»).

D Organisazioon isch z Chur dehei. D Lüüt vo dr Diräkzioon sind (ane 2019): d Gianna Olinda Cadonau vo Scuol (* 1983), d Carmen Dedual vo Parsonz (* 1965), dr Andreas Gabriel (Imformazionschef vo dr LR), dr Martin Gabriel (dr Generalsekretär vo dr LR), dr Conradin Klaiss vo Danis (* 1976), dr Daniel Telli, und uf dr Gschäftsstell schaffe no meh weder füfzää anderi Persoone mit.

D Presidänte vo dr Lia Rumantscha sind gsi:

Es sind die Organisazioone drby:





</doc>
<doc id="75507" url="https://als.wikipedia.org/wiki?curid=75507" title="Liste der Gemeinden im Département Haute-Corse">
Liste der Gemeinden im Département Haute-Corse

D Lischt vun dr Gmeina im Département Haute-Corse zellt àlla 236 Gmeina ìm Département Haute-Corse uf.


</doc>
<doc id="75510" url="https://als.wikipedia.org/wiki?curid=75510" title="Liste der Gemeinden in Französisch-Polynesien">
Liste der Gemeinden in Französisch-Polynesien

D Lischt vun dr Gmeina in Frànzeesch-Polynesie zellt àlla 48 Gmeina ìm Ìwerseegebiat Frànzeesch-Polynesie uf.


</doc>
<doc id="75511" url="https://als.wikipedia.org/wiki?curid=75511" title="Liste der Gemeinden in Guadeloupe">
Liste der Gemeinden in Guadeloupe

D Lischt vun dr Gmeina in Guadeloupe zellt àlla 32 Gmeina ìm Ìwerseedépartement Guadeloupe uf.
Gmeina, wie àm 22. Februar 2007 vun Guadeloupe àbdrannt worre un siterhar "collectivité d’outre-mer" sìn:


</doc>
<doc id="75524" url="https://als.wikipedia.org/wiki?curid=75524" title="Liste der Gemeinden in Französisch-Guayana">
Liste der Gemeinden in Französisch-Guayana

D Lischt vun dr Gmeina in Frànzeesch-Guayana zellt àlla 22 Gmeina ìm Ìwerseedépartement Frànzeesch-Guayana uf.


</doc>
<doc id="75525" url="https://als.wikipedia.org/wiki?curid=75525" title="Liste der Gemeinden auf Réunion">
Liste der Gemeinden auf Réunion

D Lischt vun dr Gmeina uf Réunion zellt àlla 24 Gmeina ìm Ìwerseedépartement Réunion uf.


</doc>
<doc id="75526" url="https://als.wikipedia.org/wiki?curid=75526" title="Liste der Gemeinden auf Martinique">
Liste der Gemeinden auf Martinique

D Lischt vun dr Gmeina uf Martinique zellt àlla 34 Gmeina ìm Ìwerseedépartement Martinique uf.


</doc>
<doc id="75527" url="https://als.wikipedia.org/wiki?curid=75527" title="Liste der Gemeinden in Mayotte">
Liste der Gemeinden in Mayotte

D Lischt vun dr Gmeina in Mayotte zellt àlla 17 Gmeina ìm Ìwerseedépartement Mayotte uf.


</doc>
<doc id="75528" url="https://als.wikipedia.org/wiki?curid=75528" title="Liste der Gemeinden in Neukaledonien">
Liste der Gemeinden in Neukaledonien

D Lischt vun dr Gmeina in Neikàledonie zellt àlla 33 Gmeina ìm Ìwerseegebiat Neikàledonie uf.


</doc>
<doc id="75529" url="https://als.wikipedia.org/wiki?curid=75529" title="Saint-Gingolph (Haute-Savoie)">
Saint-Gingolph (Haute-Savoie)

Saint-Gingolph isch e französischi Gmeind im Departemänt Haute-Savoie. Si het öppen 800 Ywooner.

Im frankoprovenzalische Dialäkt seit men em Dorf "San Zhingueû" oder au "Sent-Gingolf". 

S Dorf lyt am Gämfersee und ufem schmale Uferstreife under em Bärgmassyv, wo dr höchscht Gipfel d "Dent d’Oche" isch. Es isch e Gränzort zu dr Schwiiz.

Der hütig Ortsname chunt vom heilige Gangolf, wo sid ane 755 do im Wald am See gwohnt het. Es het aber i dere Gägend scho ane 515 es Dorf gha; das het "Bresti" gheisse. Dr nöi Name vom Dorf chunt s erschte Mol in ere Urkunde vom Joor 1153 vor. Es isch im Land vo de Grafe vo Savoie gsi.

Ane 1536 isch die Region so wie aus s Waadtland vo de Bärner und de Walliser eroberet worde, und 1569 isch bim Fridensvertrag vo Thonon zwüsche dene äiggnössischen Oort und Savoie d Landesgränze zmitz dur Saint-Gingolph dure zoge worde. Drum git’s hüt im Dorf die beide Gmeinde Saint-Gingolph vo Haute-Savoie und Saint-Gingolph im Wallis, und im Dorf inn isch dr Zollposchte vo beide Länder. Di kaddolischi Chile vom Dorf vo ane 1770 stoot im französische Saint-Gingolph und im Bischtum vo Annecy – dr Fridhof isch au für die Toote vom schwiizerische Dorfdeil, wo me über d Landesgränze muess überebringe. Ane 1860 wäre d Lüüt vom französische Saint-Gingolph so wie d Mehrheit vo de Ywwoner vo Hoch-Savoie gärn zu dr Schwiiz cho, aber d Schwiizer Bundespolitiker z Bärn händ dass nid welle.

Der Wääg em See noo, under em stotzige Bärghang, isch die einzegi internazionali Passaasche südlech vom Gämfersee, wo nid über en hööche Bärgpass goot. Es git e Autostrooss und sid 1886 en Ysebaanlinie, wo dr Übername "Tonkin-Linie" überchoo het, wil d Landschaft d Boulüüt während dr Arbet a die schwiregi Ysebaan vo Tonkin z Nordvietnam, im dozmol französische Protektorat "Indochina" erinneret het. D Baan em Gämfersee noo isch aber sid 1998 zue.


</doc>
<doc id="75530" url="https://als.wikipedia.org/wiki?curid=75530" title="Stopfen (Gleisbau)">
Stopfen (Gleisbau)

Stopfè isch e Methodè, wo bim Bau un i dè Inschtandhaltung vo Gleis mit Schotterobberbau aagwendèt wird zum vertikali Unebbèheitè i dè Höchi un horizontali Voschièbungè längs un rächts/links i dè Gleislaag durch Aahebbè un/odder Voschièbè vum Gleis, Weichè un Chrützungè durch Unterfüèttèrè vo dè Baanschwällè mit Schotter z besitigè. Früèner hèt mò sèll vu Hand mit Windè, Schottergablè un Stopfhackè gmacht, hüt dègegè wörd s zmeischt maschinèll durch deilwys au selbschtfaarend uusgfüürti Nivellyr-, Richt- un Stopfmaschinnè gmacht.

Bim maschinèllè Stopfè wörrèd bi minim aaglupftèm Gleis je Schinnè-Schwellè-Ufflagepungt vyr Stopfpickel us Staal vibryrènd vo obbè i s Schotterbett ydaucht. D Pickel schwingèd dõdeby mit 35 Hz Frequènz horizontal; chlyni Wǜrkflächè am Ènd bauèd un vodichtèd d Schotterpackung unter sèlli Schwällè, wôrend dè Pickel vibryrend langsam hochzogè wörd. Stopfmaschinnè stopfèd sit 1965 zwei, hüt meischtens drei, sit 2005 au vyr Schwällè glychzitig. Grundlegèndi Patènt für d sognannti "Asǜnchroni Drugg-Vibrationsschtopfung" sin 1953 uusgää worrè.

Moderni Stopfmaschinnè nivellyrèd asè s Gleis un stabilisyrèd s auch dǜnamisch, wôrend si kontinuyrlich mit 500–1000 Metern pro Stund mit èm Büèz wittermachèd un dõdeby au Berych vu Weichè un Chrützungè stopfè düèn. Si chönnèd Deil von èm Gleisbauzug sy.

Im Fachjargon heißt s "Stopfè vum Schotterbett" grampè un d Maschinnè dèzuè Gleisschtopfmaschinnè, Gramper odder Grampgräät.


</doc>
<doc id="75531" url="https://als.wikipedia.org/wiki?curid=75531" title="Minderheitensprache">
Minderheitensprache

E Sprooch vonere Minderhäit – im Standarddütsch «Minderheitensprache» – isch e Sprooch, wo im ene chlynere Deil vom ene Land vo deil Lüüt gredt wird und wo nit zu dr im Land dominierende Sprooch ghört.

Drum wärde öpe d Dialäkt oder Mundarte vo dr Standardsprooch vom Land nid als «Minderhäitesprooche» agluegt.

Es git i gwüssne Länder grossi Minderhäite vo dr Bevölkerig und drum e höchi Zahl vo Lüüt, wo so ne eigeti Sprooch rede, und in anderen Fäll ganz chlyni Volksgruppe und Sprooche, wo nume no es baar wenigi Lüüt bruuche. Vil vo dene Idiom sind d Sprooche vo altygsässne «indigene» Völker.

I vilne Fäll isch es so choo, ass dur d Politik und wäge wirtschaftleche und soziale Veränderige die chlyne Sprooche an Rand trükt worde sind, und vil drvo sind uf dr ganze Wält mit dr Zyt überhaupt als gredti Sprooch verschwunde. Die internazionali Kultur- und Sproochepolitik luegt jetz chly meh uf die gföördete Sprooche. Es isch e Froog vo der Politik für die viile Forme vo dr Kultur bi de Völker und Gselschafte.

Z Öiropa git’s sid 1992 d "Öiropäischi Charta vo de Regional- und Minderheitesprooche".
Für s Joor 2019 het d UNESCO s Internazionale Joor vo de indigene Sprooche usgrueffe.




</doc>
<doc id="75532" url="https://als.wikipedia.org/wiki?curid=75532" title="Liste der Gemeinden im Département Hauts-de-Seine">
Liste der Gemeinden im Département Hauts-de-Seine

D Lischt vun dr Gmeina im Département Hauts-de-Seine zellt àlla 36 Gmeina ìm Département Hauts-de-Seine uf.


</doc>
<doc id="75533" url="https://als.wikipedia.org/wiki?curid=75533" title="Liste der Gemeinden im Département Essonne">
Liste der Gemeinden im Département Essonne

D Lischt vun dr Gmeina im Département Essonne zellt àlla 194 Gmeina ìm Département Essonne uf.

2019: 


</doc>
<doc id="75534" url="https://als.wikipedia.org/wiki?curid=75534" title="Liste der Gemeinden im Département Seine-Saint-Denis">
Liste der Gemeinden im Département Seine-Saint-Denis

D Lischt vun dr Gmeina im Département Seine-Saint-Denis zellt àlla 40 Gmeina ìm Département Seine-Saint-Denis uf.


</doc>
<doc id="75535" url="https://als.wikipedia.org/wiki?curid=75535" title="Liste der Gemeinden im Département Yvelines">
Liste der Gemeinden im Département Yvelines

D Lischt vun dr Gmeina im Département Yvelines zellt àlla 259 Gmeina ìm Département Yvelines uf.

2019:


</doc>
<doc id="75536" url="https://als.wikipedia.org/wiki?curid=75536" title="Liste der Gemeinden im Département Val-de-Marne">
Liste der Gemeinden im Département Val-de-Marne

D Lischt vun dr Gmeina im Département Val-de-Marne zellt àlla 47 Gmeina ìm Département Val-de-Marne uf.


</doc>
<doc id="75537" url="https://als.wikipedia.org/wiki?curid=75537" title="Liste der Gemeinden im Département Val-d’Oise">
Liste der Gemeinden im Département Val-d’Oise

D Lischt vun dr Gmeina im Département Val-d’Oise zellt àlla 184 Gmeina ìm Département Val-d’Oise uf.

2018: Füsion "Avernes" un "Villers-en-Arthies" → Avernes


</doc>
<doc id="75538" url="https://als.wikipedia.org/wiki?curid=75538" title="Liste der Gemeinden im Département Seine-et-Marne">
Liste der Gemeinden im Département Seine-et-Marne

D Lischt vun dr Gmeina im Département Seine-et-Marne zellt àlla 507 Gmeina ìm Département Seine-et-Marne uf.

2019: 

2017: 

2016: 


</doc>
<doc id="75539" url="https://als.wikipedia.org/wiki?curid=75539" title="Böztal">
Böztal

Bööztal isch e Gmeind, wo s im Kanton Aargau nöi sell gää.

Es git es Projäkt vo de bishärige Gmeinde Bööze, Efige, Elfige und Hornusse, wo us dene en einzegi Gmeind wott mache. Die hätt öpe 2600 Ywooner.

Die vier Gmeinde liged weschtlech vom Böözbärgpass und im obere Deil vom Fricktal bis zur Gmeindgränze vo Frick abe. Efige, Böözen und Hornusse sind Dörfer ganz nooch binenand a dr alte Landstrooss vom Böözbärg obenabe, nume Elfige lyt anderhalb Kilometer nördlech vo Bööze im ene schöne Sytetaal vom Aargauer Jura. Bi Bööze chunt dr Efingerbach id Sissle.

Im Tal isch d Autobaan A3 und d Böözbrglinie vo dr Ysebaan.

Bööze, Efige und Elfige ghöred zum Bezirk Brugg, Hornussen aber isch im Bezirk Lauffeburg.

D Gägend, wo nördlech vo dr Hauptchetti vom Jura lyt, het es Klima mit vil Sunnetääg und isch drum für d Landwirtschaft und bsunders füre Wybou guet. Es git sid 2019 wägem Gmeindprojäkt sogar au scho e bsundere «Bööztaler Fusionswyy».

Es früeners Fusionsprojäkt, no mit föif Gmeinde (zu de vier ane au no mit Zäije), isch scho nach der erschte Abstimmig i den Oortschafte ane 2009 gstorbe.

Sid 2013 hät’s wider Verhandlige gää, und jetz het me bi allne Gmeindversammlige vo de vier Gmeinde ane 2014 pschlosse, mit em nöie Projäkt ärnscht z mache. I dr nöchschte Zyt het psunders dr nöi Name, wo me für die grösseri Gmeind gsuecht het, z rede gää: Es wäär fasch derzue cho, ass men ere «Oberes Fricktal» gseit hätti, was aber bi de Nochbergmeinde gar nid guet acho isch. Im Früelig 2019 het sech dänn dr nöi Ortsname «Bööztal» duregsetzt. Das isch e schöni Lösig und basst guet zu dr geografische Laag vo de vier Dörfer am weschtleche Fuess vom Böözbärgpass und näbed dr chürzlech au mit ere Gmeindfusion entstandene nöie Gmeind Böözbrg.

Es isch abgmacht, dass die nöi Gmeind ganz in Bezirk Lauffeburg chiemti, wo scho alli andere Gmeinde im Fricktal het.

D Dörfer bi Bööze sin sit em Middelalter, bi Brugg gsi, wo di alti Herrschaft Schänkebärg ane 1460 zum damalige Bärner Territorium cho isch; undedra isch s Fricktal e Deil vo Vorderöschtrych gsi. Sid 1803 sind s alles Aargauer Gmeinde.

Am 27. Juni 2019 sind i de vier Oort d Gmeindversamlige gsi, wo me bi allne em Fusionsvertrag zuegstumme hät. Z Bööze sind 95 Prozänt vo de Deilnämer a dr Gmeindversamlig fürd Gmeindfusion gsi, z Effige achzg Prozänt, z Elfige 97 Prozänt und z Hornusse öpe 85 Prozänt. Jetz bruucht’s dänn no Abstimmige zu däm Gschäft uf kantonaler Ebeni, und wänn das klappet cha d Gmeind «Bööztal» am 1. Jänner 2022 die alte ablöse.

I de drüü Oort vom alte bärnischen Aargau, also Bööze, Elfigen und Effige, isch, was d Religion agoot, de gröschti Deil vo de Lüüt refermiert, z Hornusse im ehemolige öschtrychische Piet sind s meh Kaddolike. Hornusse het e kaddolischi Pfarrchile, wo 1712 bout worden isch und s Patrozinium vom Sankt Mauritius het; z Bööze isch di refermierti Chile vo dene Dörfer; si isch vo ane 1667. S refermierte Pfaaramt z Bööze isch au für di Refermierte z Effige, Elfige, Hornusse und Zäije zueständig, di kaddolischi Pfarrei Hornusse auf für d Kaddolike vo Bööze und Elfige.



</doc>
<doc id="75540" url="https://als.wikipedia.org/wiki?curid=75540" title="133">
133



</doc>
<doc id="75541" url="https://als.wikipedia.org/wiki?curid=75541" title="Exil">
Exil

S Exil (vo lat. ex(s)ul = i de Främdi labä) isch d Situazioon vo Persone, Manschägruppè oder Völker, wo ihri eigeni Heimat verlooh hend, meischtens wil si vo dene wo d Macht dört usüebe vertribe oder usbürgeret oder suscht irgendwie verfolgt und underdrückt worde sind. Es git vil Forme vo politischer und au religiöser Verfolgig.

Als Exil bezeichnet men au de neui - nöd freiwilligí - Uufenthaltsort vo so Persone. Es anders Wort drfür isch s «Asyl». De Unterschíd zur Deportazion (Abschiebig) isch, das sich d Persone oder Lüüt im Exil frei dörfed bewege und wenig Yschränkige händ, im Gegèteil zum Land wo si druus gflüchtet sind.

Es alts Wort für s befolene Exil isch d «Verbannig».

Für diè meischte «Exilantè» isch t'Flucht is Exil nur für e gwüssi Zyt dänkt. Die meischte möchtet í ihres Heimtland wieder zrugggaa, wänn sich t'Situation í ihrem Land spöter wider würd verbessere.

Wänn dr Wächsel vom Läbensruum öpis definitivs isch, so redt men au vo dr Migrazioon.

Völker wo us iirere Heimet furtgange sind, säge vo sich deils au, si läbe i frömde Länder i dr «Diaspora».

Én Uuswanderig in es anders Land, öppe zum e nöji wirtschaftlechi Existänz ufz'boue, chan mer au als Wääg is Exil aaluege. 

Í de Ziitè vom Nationalsozialismus hand villì Judè nur chönne überläbè, wil sie sich rächtzytig in Nachbarländer vom NS-Staat, wie Polè, Frankriich und Grossbrittaniè abgsetzt händ.

Í villnè Länder hend Exilantè t'Möglichkeit en Asylatraag z'stellè. Mit em Asylatraag überchömmed sie unter de richtigè Verrussetzigè en Asylstatus, wo sie davor schützt í ihres Heimatland abgschobè zwerdè. 



</doc>
<doc id="75546" url="https://als.wikipedia.org/wiki?curid=75546" title="Hauptstrasse 1">
Hauptstrasse 1

D Hauptstrooss 1 isch e grossi Strooss, wo dur d Schwiiz goot, vo weschtlech vom Gämfersee bis zum Bodesee. 

D Strooss foot ganz im Südweschte vom Land im Kanton Gämf bi dr Ortschaft Perly-Certoux aa. Si chunt dur d Stadt Gämf und drno em Gämfersee noo uf Losann. Vo dört goot si wyter über Murte uf Bärn und denn chly südlech vo dr Aare uf Länzbrg im Kanton Aargau. Über Brämgarte, wo me d Umfahrig vom Stedtli nimt, und dr Mutschällepass chunt men is Limettall und uf Züri, wo d Strooss uf dr Hardbrugg übr d Limet goot, und denn wyter id Oschtschwiiz, uf Winterthur, Frauefäld und zletscht bis uf Chrüüzlinge, wo die längi Strooss nach ere Strecki vo 345 Kilometer a dr Landesgränze bi Konstanz ufhört. 


</doc>
<doc id="75547" url="https://als.wikipedia.org/wiki?curid=75547" title="134">
134



</doc>
<doc id="75548" url="https://als.wikipedia.org/wiki?curid=75548" title="135">
135



</doc>
<doc id="75550" url="https://als.wikipedia.org/wiki?curid=75550" title="Hanf">
Hanf

Dr Hanf ("Cannabis") isch e Pflanzegattig us de Familie Hanfgwächs. Hanf zellt zu de ältischte Nutzpflanzè überhaupt. 

Näbed dè industriellè Verwendig wirds au als Medizin, oder Ruuschmittel ígsetzt. Ús de Hanfpflazè laht sich verschiddènès Herstellè: Seili und Fasere zum Stoff mache (ús de Stängel), Spísöl (ús de Samè), Marihuana (us de trocknetí Blüetè).

Hanf chan je nach Umwèltbedingigè bis zu 5 Meter höch wachsè. I de Reglè wachst er ide Freihèit nöd höcher als 3 Meter. Aber au scho chlini Pflanze mitèrè Wuchshöchí vo öppe 20cm chönet scho blüè. 

T'Bletter vom Hanf sin handförmig und hend im Schnitt öppe 7 bis 9 Blettli. De Rand vo de Bletter gseht ús wie gsagèt. 

T'Samè vom Hanf sin gschlèchtertrènnt; männlichí und wíblichí Blüetè wachset uf unterschliedlichè Pflanzè. 

Höchschtwarschinlí isch de Hanf ús Zentralasiè cho. Er isch im Lauf vo de letschte Johrtúsig wega sim hohe Gebrúch wít verbreitet worde, deswege laht sich sin Wèg nöd genau noverfolgè. Hützutags wachst er fasch uf de ganzè Wèlt vertèilt í allnè gmässigtè sowí tropischè Klimazonè.

Diè gröschte Exporteur vo Hanf für uf Europa sin Afghanistan und Marokko. 

Zum Konsum als Rúschmittel werdet diè trocknetè Blüetè verchlínert und denn graucht. T'Würkig chunnt vo de "Cannabinoidè", das sin Tetrahydrocannabinol (THC) und Cannabidiol (CBD). THC het e psychoaktiví Würkig. Es het en sehr sedierendè Ífluss uf de Körper.

T'Nutzig als Rúschmittel isch gegèwärtig uf eme höche Stand. Im Jahr 2017 isch Cannabis diè meischt gnutztí Drogè weltwít mit 183 Millionè Konsumentè gsii. Die medizinischí Würkig und Awèndbarkèit werdet derzít erforscht. 

Grossí Erfolg het dè medizinischí Gebrúch bsunders bi Schmèrzpatientè í allne Altersgruppè. Patientè mit Chrèbs hend zuedem es neus Medikamènt, das nöd nur bi de Schmèrzè hilft, sondern au t'Chèbszèlle ágríft. 

É Sèlbstmedikation bi psychischè Beschwerdè chan au negativí Úswürkigè hà - so chönd sich negativí Gedankè und Gfühl verstèrche was für de Konsumènt è sehr unagnèhmi Erfáhrig sí chan.


</doc>
<doc id="75551" url="https://als.wikipedia.org/wiki?curid=75551" title="Jurapark Aargau">
Jurapark Aargau

Dr Jurapark Aargau isch e regionale Naturpark im Jura. Dr gröscht Deil von em lyt im Kanton Aargau.

I dr Bärglandschaft zwüsche dr Aare und em Rhy isch sid 2012 dä Park entstande, wo hüt zu de «regionale Naturpärk mit nazionaler Bedüütig» i dr Schwiiz ghört.

Es het i dere Landschaft Bärge, Tääler, Dörfer, Landwirtschaftsgebiet und Gwässer, und es bar Stroosse laufe kwer dur s Areal und über d Jurapäss.

Zum Parkareal ghöre – ganz oder deilwys – d Aargauer Gmeinde Gipf-Oberfrick, Schupfart, Wägestette, Wittnau, Wölflinswil, Herznach, Zäie, Gaueschtei, Biberschtei, Däischbere, Chüddige, Oberhof, Schinznach, Taale, Välte, Bööze, Efige, Elfige, Gansige, Lauffeburg, Mettauertal, Mööntel und Vilige und drzue no s soledurnische Dorf Chiembärg.




</doc>
<doc id="75552" url="https://als.wikipedia.org/wiki?curid=75552" title="136">
136



</doc>
<doc id="75553" url="https://als.wikipedia.org/wiki?curid=75553" title="137">
137



</doc>
<doc id="75554" url="https://als.wikipedia.org/wiki?curid=75554" title="138">
138



</doc>
<doc id="75555" url="https://als.wikipedia.org/wiki?curid=75555" title="139">
139



</doc>
<doc id="75556" url="https://als.wikipedia.org/wiki?curid=75556" title="140">
140



</doc>
<doc id="75557" url="https://als.wikipedia.org/wiki?curid=75557" title="141">
141



</doc>
<doc id="75558" url="https://als.wikipedia.org/wiki?curid=75558" title="142">
142



</doc>
<doc id="75559" url="https://als.wikipedia.org/wiki?curid=75559" title="143">
143



</doc>
<doc id="75560" url="https://als.wikipedia.org/wiki?curid=75560" title="144">
144



</doc>
<doc id="75561" url="https://als.wikipedia.org/wiki?curid=75561" title="145">
145



</doc>
<doc id="75562" url="https://als.wikipedia.org/wiki?curid=75562" title="146">
146



</doc>
<doc id="75563" url="https://als.wikipedia.org/wiki?curid=75563" title="Hannes Taugwalder">
Hannes Taugwalder

Dr Hannes Taugwalder, wo am 21. Dezämber 1910 z Zermatt uf d Wält cho und am 8. Novämber 2007 z Aarau gstorben isch, isch e Schwiizer Undernäämer und Schriftsteller gsi.

Dr Taugwalder isch z Zermatt im Kanton Wallis ufgwachse. Er wär schynts gärn Bärgfüerer worde, das isch aber wägen ere Verletzig nid ggange. De het er z Züri d Lehr uf ere Bank gmacht. Gläbt het er sid 1923 z Aarau. Spöter isch er sälbständigen Undernäämer worde und het d Firma "Aroleid AG" gfüert, wo Chleider gmacht het.

Er het im Lokaale für d Puure-, Gwärb- und Bürgerpartei politisiert, wo denn zur SVP worden isch; e Zyt lang isch er im Gmeindroot vo Aarau gsi. Drno isch er zu dr FDP ggange.

Dr Hannes Taugwalder isch au als Schriftsteller und psunders als Mundartautor bekannt worde. I vier vo syne Büecher het er autobiografisch us sym eigete Läbe und wie s eso zueggangen isch i däm Bärgtal prichtet. Vo iim git’s au e Zylete Churzgschichte, Gedicht, Theaterstuck, Lieder und Singspiil. I syne Tegschte schrybt dr Maa usem Waliser Bärgtal vo syne Erfahrige, vom Läben i de Bäärgen und au dervo, wie vil sech im Wallis i dr jüngere Zyt mit em starche Turismus ggänderet het.

Scho zimli am Afang het er s Buech "Verimbrüf und imbri" useggää, wo’s drin Mundartgedicht im Walliserdüütsch het. Es sind drüedryyssg Gedicht, wo s drby zeerscht im Kapitel "Doheimu" um em Taugwalder syni Heimet, d Gägend vo Zermatt, goot. S foot a mit eme Gedicht uf s Matterhorn, wo dr Autor seit, es sig en «granitiga Gindanku vom allmächtigu Gott». Im Gedicht «Z’Chi» wärde die beide Mundartwörter vom Buechtitel erklärt: «verimbrüf» isch i andere alemannische Dialäkt «dört ufe» und «imbri» heisst «abe» oder au «unde». Es goot i däm Värs drum, ass es i de Bärge gfäärlech isch, uf die hööche stotzige Port ufezgoo, wo me chönnt abegheie. Es anders Gedicht isch vo de «Lobina», de Lawine, wo i somene Bärgtaal im Winter vo de Bärgen abechöme. Und im letschte Stuck vom erschte Kapitel verzellt der Taugwalder drvo, wie’s em i sym Heimetdorf so guet gfallt und wie starch s Heiwee gsi isch won er vo dört het müesse furtgoo.

Im zwöite Deil vom "Verimbrüf und imbri" mit em Titel «z’liäb Schatzje» chame schöni Liebesgedicht und Stuck über s Läbensglück lääse. S Gedicht «Is Puschelti Meje» seit, die Liebschti würd halt so gärn wider mol es bar Blueme übercho: «Äs brüchti ja nid grad Akelei oder eppis Köüfts zi, nei! Scho in paar Geisleitre, Brenjini, oder is Puschelti Alperose vom Aroleid mech mer währli richtig Freid.»

S dritte Kapitel i dämm Buech isch «Di Tenna» und es bringt es baar Gedicht vo aller Gaddig Läbenswysheite. Und de chunt no zum Schluss under em Titel «Hobelspeh» e Samlig Sprüüch vom Taugwalder, so wie ebbe dää: «Gfrew di am Läbu so langt läbscht!»

Dr Taugwalder het vo dr Gmeind Zermatt dr Kulturpryys übercho, vom Kanton Wallis der Schriftstellerprys, und au im Aargau het men en für sys literarische Schaffe ggeert.

Ane 2012 het d Familie vom Walliser Autor syn literarisch Nochlass dr Mediateek Wallis gschänkt. Als Erinnerig an Hannes Taugwalder het dr Walliser Autor Rolf Hermann zäme mit em Michael Stauffer ane 2008 d Audio-CD «Am Tag vor meiner Abreise» gmacht, und 2010 sind es bar Gedicht nöi verdoont usecho.





</doc>
<doc id="75564" url="https://als.wikipedia.org/wiki?curid=75564" title="Johann-Peter-Hebel-Denkmal (Karlsruhe)">
Johann-Peter-Hebel-Denkmal (Karlsruhe)

S Johann-Peter-Hebel-Dänkmool isch es Dänkmool, wo z Karlsrueh im Schlosspark stoot.

Es erineret eim an bedüütend baadisch Schuelmeischter, Dichter vo der alemannische Sprooch und Schryber vo hochdüütsche Kaländergschichte, en Johann Peter Hebel.

Das Dänkmool het me z Karlsrueh lo ufstelle, will der Hebel dört dr gröscht Deil vo sinere pruefliche Karriere gmacht het.

S Monumänt isch ane 1835 entstande. Dr Plan für di neugotischi Architektur vom Dänkmool het dr Architekt Karl Joseph Berckmüller zeichnet. Uf em höche schmale ysige Sockel isch d Büschte vom Dichter, wo dr Künschtler Fridolin Fechtig us Bronze gmacht het. Uf em Chopf het dr Hebel e guldige Lorbeerchranz. Ringsum s Dänkmol isch es achteggigs Ysegitter, wo s tuet yraame.

Uf dr Süüle unde het’s uf allne vier Syte Inschrifte, deils uf hochdüütsch und deils im alemannische Dialäkt. Die beide Mundartvärs sind uf dr einte Syte: «Und wenn de amme Chrüzweg stohsch und nümme weisch, wo’s ane goht, halt still, und frog di G’wisse z’erst, ’s cha dütsch, Gottlob, und folg si’m Roth!» und uf dr andere Syte: «und ischs so schwarz und finster do, se schine d’Sternli no so froh und us der Heimeth chunnt der Schi, ’s muß lieblig in der Heimeth sy.» Die beide Sprüüch sind us Wärch vom Hebel, dr erscht us em Gedicht "" und dr zwöit us em "".

Es git no meh Dänkmööler ufe bekant Dichter:



</doc>
<doc id="75565" url="https://als.wikipedia.org/wiki?curid=75565" title="Internationales Dialektinstitut">
Internationales Dialektinstitut

S Internazionale Dialäktinstitut – churz «IDI» – isch en Organisazioon, wo sech für d Literatur und die sproochepolitische Situazioon vo de Mundarte inträssiert.

Es isch ane 1976 uf de Internazionale Dialäktdääg im öschtryychische Krems als Verein gründet worde. Syni Gschäftsstell isch zerscht z Wien gis und 1992 uf Innsbruck cho, sid 2015 isch si z Niedernsill im öschtrychische Land Salzburg.

Bi däm Verein mache meh als hundert Dialäktautoore und -autoorinne mit oder sind früener drby gsi, die meischte vonne chöme us em düütschsproochige Gebiet; und es het derby au anderi Organisazioone, wo sech für d Dialektliteratur und für Minderhäitesprooche angaschiere.

Es goot bim IDI syne Aktivitääte – andersch als deilwys bi n ere alte mundartleche «Heimetdichtig» – um d Bedüütig vo dr Literatur i de öiropäische Minderhäitesprooche, um aktuelli Frooge vom Dialäkt und dr Dialäktology und um d Sproochforschig. Me redt bi der Mundartkultur öppe vonnere «nöie Dialäktdichtig» und vom ene «nöie Dialäktlied» und dokumäntiert au d Gschicht vom mundartleche «politische Volkslied».

Sid em Afang het s IDI all zwöi Joor wider die Internazionale Dialäktdääg organisiert, si sind abwächligswyys i sächs verschidene Länder gsi, und derzue ane macht s Institut Fachtagige und Komferänze zu dr Sprooch und dr Literatur. Im Oktober 2019 isch die Internazionali Fachtagig zur Mundartliteratur z Stans i dr Schwiiz.

Dr Verein git s Heft „IDI-Information“ mit Fachtegscht und literarische Wärch use und er het Audiomeedie mit Lieder und Tegscht vo Dialäktautore gmacht. Är hilft de Organisatoore vo regionale Mundart-Verastaltige, zum Bischpiil dene im südbadische Schopfe.

D Schrifte und Dokumänt vom IDI wärde im Internazionale Mundartarchiv Ludwig Soumagne z Dormagen, Nordrhy-Weschtfale, ufbewahrt.


Sid ane 2017 sind au no die Lüüt im Vorstand vom IDI: Annemarie Regensburger, Anneliese Zerlauth, Adolf Vallaster, Ulli Derndinger, Gerd Allmayer, Sepp Wittmann.



</doc>
<doc id="75566" url="https://als.wikipedia.org/wiki?curid=75566" title="Liedli ab em Land">
Liedli ab em Land

Liedli ab em Land heisst dr Titel vom ene Gedicht- und Liederbuech vom Soledurner Mundartautor Josef Reinhart. Gnau gnoo isch es meh weder eis, nei, es git e ganzi Zylete Büechli wo so heisse.

Dr Reinhart het s erschte vo dene Heft ane 1897 useprocht, won er z Äärlischbach als Lehrer gschaffet het. Trukt worde isch es vom Verlag Karl Henckell & Co., wo z Züri und z Leipzig dehei gsi isch. S zwöite Liederbüechli isch ane 1908 z Bärn usecho.

Die erschti Uusgab vo däm Wärch isch es chlyses Heft, wo me guet chan in Sack nää. Uf 38 Syte sind vierefüfzg Gedicht, und es het no keini Noote drby. Wie dr Reinhart druf choo isch, dene Väärs «Liedli» z säge, isch nit ganz klar; es Vorwort wo dr Autor drin gschribe hätti wie ner zu dere Sach cho isch het’s leider nit im Büechli. Vilecht isch es so dänkt gsi, ass d Lüüt vo sälber e suscht vo Volchslieder bekanti Melody uswähle zum d Värs druuf z singe.

S erschte Stückli heisst «Grüeß Gott!». Mit däm Gedicht, wo drüü Värs het, foot dr Reinhart a:

<poem>
«Grüeß Gott! Mer chömen ab em Land,
Hei nit so fyn Maniere;
Doch für nes Stündli chönnt ders jo
Emol mit üs proberie.

Mer hei nes subers Gwändli ah
Und jungs und heiters Bluet
Und ab em Feld und usem Wald
Es Strüßli ufem Huet.

Ischs nit so bildet, was me seit,
So chunnt es doch vo Härze!
Wei singe, wils no Blüiet isch;
Im Winter chamer härze!»
</poem>

Und denn sind die Lieder oder ebe Gedicht vom Heft vo ane 1897 under drüü Kapitel zämegstellt


Alli Tegscht het dr Reinhart i dr Mundart gschribe. Er het d Motyv vo de Väärs deils sälber gfunde un deils us däm literarische Schatz vo de Theemen übernoo, wo au scho früener bi de Volkslieder und bi de eltere Dialäktautore wie öpen em Johann Peter Hebel, em Franz Josef Schild oder em Luzärner Jost Bernhard Häfliger vorchöme. Bim Reinhart stimme dr Ritmus und d Ryym vo de Värs immer psunder schön; dr Schuelmeischter use m "Galmis" het es guets Sproochgfüel zeigt.

Ane 1913 isch em Reinhart sis nöie Gedichtbändli «Im grüene Chlee. Neui Liedli ab em Land» wider z Bärn bim A. Francke-Verlag usecho. Und sid dere Zyt het der Soledurner Komponischt Casimir Meister (1869–1941) zu vilne vom Reinhart sine Gedicht d Melodye gsetzt und die in es bar Liederbüechli au wider under em Titel «Liedli ab em Land» bim Francke z Bärn usegää. Mit dere glungene und schöne Musig sind d Reinhart-Gedicht mit irne Sproochmelodye no besser zur gältig cho, und eso sind si beliebti Volsklieder worde, wo me au id Singbüecher für d Schwiizer Schuele übernoo het. Si ghöre zum tradizionelle Liedguet vo dr Schwiizer Singkultur. Wyt im Land ume isch d Melody vom Stück «Meietag» mit de erschte Wort «D’Zyt isch do» bekannt worde, wo si vo 1926 bis ane 1966 em Schwiizer Radio sis Pausezeiche gsi isch.

Au vo anderne Komponischte het me usem 20. Joorhundert Liederbüechli mit em Reinhart sine Gedicht:



</doc>
