<doc id="75567" url="https://als.wikipedia.org/wiki?curid=75567" title="Hebel-Wanderweg">
Hebel-Wanderweg

Der Hebel-Wanderwääg isch e Wääg, wo em Aadänke vom Mundartdichter Johann Peter Hebel gwidmet isch. Er goot dur d Landschaft vom Markgräflerland im Südweschte vom Schwarzwald und uf Basel.

Ane 2007 het me bim Hebelbund Lörrach d Idee für dä literarisch Wanderwääg gha, und mit Hilf vo de Gmeinde, wo dr Wääg duregoot, isch s Projäkt bis 2010 z Stand choo. Em Huusemer Bürgermeischter Martin Bühler isch d Leitig vom Projäkt z verdanke. S Gält für zum der Wääg zwäägzmache isch vo de Wiisetaaler Gmeinde, em Verein «Naturpark Südschwarzwald», vom Land Baade-Würtebärg und vo dr EU choo.

Dr Hans-Jürgen Schmidt, wo dozmol dr Presidänt vom Hebelbund gsi isch, het gseit, me chönn uf däm Wäg go luege, was der Hebel i sim schöne und grosse Gedicht «Die Wiese» über die Gägend gschribe het. I dere länge gryymtei Verzellig prichtet dr Hebel vo däm, wo dr Fluss, d Wiise, ufem Wääg vo dr Kwelle am Fäldbärg obe s Wiisetaal z’durabb und bis ganz abe an Rhy alles so erläpt und macht.

Es het em Wanderwääg noo a vilne Oort Dafele, wo eim öpis zum Hebel sim Gedicht vo dr Wiise und vo sim Lääbe und über d Kulturgschicht vo dere Flusslandschaft sääge. Dr Schwarzwaldverein het, wil e Deil vom nöie Hebel-Wääg uf däm sine alte Wanderwääg isch, ghulfe die Dafele ufstelle. Die meischte Tegscht uff de Dafele sind vom Hans-Jürgen Schmidt, em Dominique Wunderlin und vo dr Eva Ehrenfeld.



</doc>
<doc id="75568" url="https://als.wikipedia.org/wiki?curid=75568" title="147">
147



</doc>
<doc id="75569" url="https://als.wikipedia.org/wiki?curid=75569" title="148">
148



</doc>
<doc id="75572" url="https://als.wikipedia.org/wiki?curid=75572" title="Liste der Gemeinden im Département Indre-et-Loire">
Liste der Gemeinden im Département Indre-et-Loire

D Lischt vun dr Gmeina im Département Indre-et-Loire zellt àlla 272 Gmeina ìm Département Indre-et-Loire uf.

2018:

2017: 


</doc>
<doc id="75573" url="https://als.wikipedia.org/wiki?curid=75573" title="Liste der Gemeinden im Département Loir-et-Cher">
Liste der Gemeinden im Département Loir-et-Cher

D Lischt vun dr Gmeina im Département Loir-et-Cher zellt àlla 267 Gmeina ìm Département Loir-et-Cher uf.

2019:

2018:

2017: 

2016: 


</doc>
<doc id="75574" url="https://als.wikipedia.org/wiki?curid=75574" title="Liste der Gemeinden im Département Loiret">
Liste der Gemeinden im Département Loiret

D Lischt vun dr Gmeina im Département Loiret zellt àlla 326 Gmeina ìm Département Loiret uf.

2019:

2017:

2016: 


</doc>
<doc id="75575" url="https://als.wikipedia.org/wiki?curid=75575" title="Liste der Gemeinden im Département Eure-et-Loir">
Liste der Gemeinden im Département Eure-et-Loir

D Lischt vun dr Gmeina im Département Eure-et-Loir zellt àlla 365 Gmeina ìm Département Eure-et-Loir uf.

2019:

2018:

2017:

2016: 


</doc>
<doc id="75577" url="https://als.wikipedia.org/wiki?curid=75577" title="Liste der Gemeinden im Département Calvados">
Liste der Gemeinden im Département Calvados

D Lischt vun dr Gmeina im Département Calvados zellt àlla 527 Gmeina ìm Département Calvados uf.
2019:

2018:

2017:

2016:


</doc>
<doc id="75578" url="https://als.wikipedia.org/wiki?curid=75578" title="Liste der Gemeinden im Département Eure">
Liste der Gemeinden im Département Eure

D Lischt vun dr Gmeina im Département Eure zellt àlla 585 Gmeina ìm Département Eure uf.

2019:

2018:

2017:

2016:


</doc>
<doc id="75579" url="https://als.wikipedia.org/wiki?curid=75579" title="Liste der Gemeinden im Département Manche">
Liste der Gemeinden im Département Manche

D Lischt vun dr Gmeina im Département Manche zellt àlla 446 Gmeina ìm Département Manche uf.

2019: 

2018:

2017:

2016: 


</doc>
<doc id="75580" url="https://als.wikipedia.org/wiki?curid=75580" title="Liste der Gemeinden im Département Orne">
Liste der Gemeinden im Département Orne

D Lischt vun dr Gmeina im Département Orne zellt àlla 385 Gmeina ìm Département Orne uf.

2019:

2018:

2017:

2016: 


</doc>
<doc id="75581" url="https://als.wikipedia.org/wiki?curid=75581" title="Liste der Gemeinden im Département Seine-Maritime">
Liste der Gemeinden im Département Seine-Maritime

D Lischt vun dr Gmeina im Département Seine-Maritime zellt àlla 708 Gmeina ìm Département Seine-Maritime uf.

2019:

2017:

2016: 


</doc>
<doc id="75582" url="https://als.wikipedia.org/wiki?curid=75582" title="149">
149



</doc>
<doc id="75583" url="https://als.wikipedia.org/wiki?curid=75583" title="160">
160



</doc>
<doc id="75584" url="https://als.wikipedia.org/wiki?curid=75584" title="Liste der Gemeinden im Département Loire-Atlantique">
Liste der Gemeinden im Département Loire-Atlantique

D Lischt vun dr Gmeina im Département Loire-Atlantique zellt àlla 207 Gmeina ìm Département Loire-Atlantique uf.
2019:

2018:

2016: 


</doc>
<doc id="75585" url="https://als.wikipedia.org/wiki?curid=75585" title="Liste der Gemeinden im Département Maine-et-Loire">
Liste der Gemeinden im Département Maine-et-Loire

D Lischt vun dr Gmeina im Département Maine-et-Loire zellt àlla 177 Gmeina ìm Département Maine-et-Loire uf.
2019:

2018:

2017:

2016:

2015:


</doc>
<doc id="75586" url="https://als.wikipedia.org/wiki?curid=75586" title="Liste der Gemeinden im Département Mayenne">
Liste der Gemeinden im Département Mayenne

D Lischt vun dr Gmeina im Département Mayenne zellt àlla 242 Gmeina ìm Département Mayenne uf.

2019:

2018:

2017:

2016: 


</doc>
<doc id="75587" url="https://als.wikipedia.org/wiki?curid=75587" title="Liste der Gemeinden im Département Sarthe">
Liste der Gemeinden im Département Sarthe

D Lischt vun dr Gmeina im Département Sarthe zellt àlla 354 Gmeina ìm Département Sarthe uf.

2019:

2018:

2017:

2016: 


</doc>
<doc id="75588" url="https://als.wikipedia.org/wiki?curid=75588" title="Liste der Gemeinden im Département Vendée">
Liste der Gemeinden im Département Vendée

D Lischt vun dr Gmeina im Département Vendée zellt àlla 258 Gmeina ìm Département Vendée uf.

2019:

2017:

2016: 


</doc>
<doc id="75589" url="https://als.wikipedia.org/wiki?curid=75589" title="Liste der Gemeinden in Saint-Pierre und Miquelon">
Liste der Gemeinden in Saint-Pierre und Miquelon

D Lischt vun dr Gmeina in Saint-Pierre un Miquelon zellt die zwei Gmeina ìm Ìwerseegebiat Saint-Pierre un Miquelon uf.


</doc>
<doc id="75590" url="https://als.wikipedia.org/wiki?curid=75590" title="Liste der Gemeinden im Département Côtes-d’Armor">
Liste der Gemeinden im Département Côtes-d’Armor

D Lischt vun dr Gmeina im Département Côtes-d’Armor zellt àlla 348 Gmeina ìm Département Côtes-d’Armor uf.
2019:

2018:

2017:

2016: 


</doc>
<doc id="75591" url="https://als.wikipedia.org/wiki?curid=75591" title="Liste der Gemeinden im Département Ille-et-Vilaine">
Liste der Gemeinden im Département Ille-et-Vilaine

D Lischt vun dr Gmeina im Département Ille-et-Vilaine zellt àlla 348 Gmeina ìm Département Ille-et-Vilaine uf.
2019:

2017: 

2016: 


</doc>
<doc id="75592" url="https://als.wikipedia.org/wiki?curid=75592" title="Maine (Loire)">
Maine (Loire)

D Maine [] isch èn Fluß im weschtlichè Frankrych, wo im Departemänt Maine-et-Loire i dè Region Pays de la Loire volaufè duèt.

D Maine entschtòt im Norde vo dè Stadt Angers us èrè Hürõt vo dè beidè Flüss Sarthe un Mayenne am südlichè Zipfel vo dè Inslè Saint-Aubin. Si gòt witter in südweschtlicher Richtung un entwässerèt nõch 12 Kilometer bi Bouchemaine als rächtè Näbbèfluss i d Loire.

Maine isch è abgleiteti Form vo "Maienne" un bedütet "Fluß i dè Mitti". Diè beidè hütigè Flüss hèn früèner ein einzigè lateinischè Nammè: "Mediuna" ghaa. Im Sprõchgebruuch hèt sich abber èn eigner Nammè für s vohürõtete Pärle entwicklèt, um s vo dè beidè Hochzitter Sarthe un Mayenne z unterscheidè.

Dè Nammè vum Département Maine-et-Loire wyst uff dè Fluß sèlber hy. "Maine" isch ebbèso dè Nammè vo de ehemòligè französischè Provinz Maine.


</doc>
<doc id="75595" url="https://als.wikipedia.org/wiki?curid=75595" title="Monte Águila">
Monte Águila

Monte Águila isch e Stadt und en Ortsteil vo de Gmeind Cabrero i dr Region Biobío z Chile.

D Stadt het öpe 6.574 Yywohner (Stand: 2017) und liit rund sächs Kilometer südlich vo Cabrero, em Hauptort vo de Gmeind.

Ane 1852 sind die yheimische Lüüt vertribe worde, und es sind Lüüt us Europa i die Ortschaft cho.

Früenr hets en Ysebahn vo Polcura uf Monte Águila gää. Vo 1994 bis 2010 isch es mit de Linie vom „Automotor Alameda–Talcahuano“ bedient wore, wo vo de Küstestadt Talcahuano i d Hauptstadt Santiago de Chile gfüert hät. Die Ysebahnlinie isch wäge Schäde am Gleis, streckewiis as Bahn/Bus-Kombinazion in Betriib gsi, jetzt aber iigstellt.

Es git Bestrebige vo Ywohner, wo wännd, as Monte Águila en eigni Gmeind söll wärde.

Bildli vom 19. Augschte 2017, wo d „Plaza de Armas“ iigweit woren isch.



</doc>
<doc id="75596" url="https://als.wikipedia.org/wiki?curid=75596" title="161">
161



</doc>
<doc id="75598" url="https://als.wikipedia.org/wiki?curid=75598" title="162">
162



</doc>
<doc id="75599" url="https://als.wikipedia.org/wiki?curid=75599" title="163">
163



</doc>
<doc id="75600" url="https://als.wikipedia.org/wiki?curid=75600" title="164">
164



</doc>
<doc id="75601" url="https://als.wikipedia.org/wiki?curid=75601" title="165">
165



</doc>
<doc id="75602" url="https://als.wikipedia.org/wiki?curid=75602" title="166">
166



</doc>
<doc id="75603" url="https://als.wikipedia.org/wiki?curid=75603" title="167">
167



</doc>
<doc id="75604" url="https://als.wikipedia.org/wiki?curid=75604" title="168">
168



</doc>
<doc id="75605" url="https://als.wikipedia.org/wiki?curid=75605" title="169">
169



</doc>
<doc id="75606" url="https://als.wikipedia.org/wiki?curid=75606" title="170">
170



</doc>
<doc id="75607" url="https://als.wikipedia.org/wiki?curid=75607" title="171">
171



</doc>
<doc id="75609" url="https://als.wikipedia.org/wiki?curid=75609" title="172">
172



</doc>
<doc id="75610" url="https://als.wikipedia.org/wiki?curid=75610" title="173">
173



</doc>
<doc id="75611" url="https://als.wikipedia.org/wiki?curid=75611" title="174">
174



</doc>
<doc id="75612" url="https://als.wikipedia.org/wiki?curid=75612" title="175">
175



</doc>
<doc id="75613" url="https://als.wikipedia.org/wiki?curid=75613" title="Präsident der Europäischen Kommission">
Präsident der Europäischen Kommission

Dr Presidänt vo dr Europäische Kommission – oder d Presidäntin vo dr Europäische Kommission – isch die Person, wo di Europäischi Kommission tuet leite.

Är oder si wird vom Europäische Root vorgschlage un drno vom Europäische Parlamänt gwählt. D Amtsduur, wo me drfür gwählt wird, isch füüf Joor. Dr Kommissionspresidänt oder d Kommissionspresidäntin säge, wie d Kommission sell schaffe und wie si organisiert isch. Die isch so zämegsetzt, ass es vo jedem Land vo der EU ei Verträtter drin het.

Sid ane 2019 isch d Ursula von der Leyen i dämm Ampt.




</doc>
<doc id="75614" url="https://als.wikipedia.org/wiki?curid=75614" title="176">
176



</doc>
<doc id="75615" url="https://als.wikipedia.org/wiki?curid=75615" title="177">
177



</doc>
<doc id="75616" url="https://als.wikipedia.org/wiki?curid=75616" title="178">
178



</doc>
<doc id="75617" url="https://als.wikipedia.org/wiki?curid=75617" title="179">
179



</doc>
<doc id="75618" url="https://als.wikipedia.org/wiki?curid=75618" title="180">
180



</doc>
<doc id="75619" url="https://als.wikipedia.org/wiki?curid=75619" title="181">
181



</doc>
<doc id="75620" url="https://als.wikipedia.org/wiki?curid=75620" title="182">
182



</doc>
<doc id="75621" url="https://als.wikipedia.org/wiki?curid=75621" title="183">
183



</doc>
<doc id="75622" url="https://als.wikipedia.org/wiki?curid=75622" title="184">
184



</doc>
<doc id="75623" url="https://als.wikipedia.org/wiki?curid=75623" title="185">
185



</doc>
<doc id="75624" url="https://als.wikipedia.org/wiki?curid=75624" title="186">
186



</doc>
<doc id="75625" url="https://als.wikipedia.org/wiki?curid=75625" title="187">
187



</doc>
<doc id="75626" url="https://als.wikipedia.org/wiki?curid=75626" title="188">
188



</doc>
<doc id="75627" url="https://als.wikipedia.org/wiki?curid=75627" title="189">
189



</doc>
<doc id="75628" url="https://als.wikipedia.org/wiki?curid=75628" title="190">
190



</doc>
<doc id="75629" url="https://als.wikipedia.org/wiki?curid=75629" title="191">
191



</doc>
<doc id="75630" url="https://als.wikipedia.org/wiki?curid=75630" title="192">
192



</doc>
<doc id="75631" url="https://als.wikipedia.org/wiki?curid=75631" title="193">
193



</doc>
<doc id="75632" url="https://als.wikipedia.org/wiki?curid=75632" title="194">
194



</doc>
<doc id="75633" url="https://als.wikipedia.org/wiki?curid=75633" title="195">
195



</doc>
<doc id="75634" url="https://als.wikipedia.org/wiki?curid=75634" title="196">
196



</doc>
<doc id="75635" url="https://als.wikipedia.org/wiki?curid=75635" title="197">
197



</doc>
<doc id="75636" url="https://als.wikipedia.org/wiki?curid=75636" title="198">
198



</doc>
<doc id="75637" url="https://als.wikipedia.org/wiki?curid=75637" title="199">
199



</doc>
<doc id="75638" url="https://als.wikipedia.org/wiki?curid=75638" title="211">
211



</doc>
<doc id="75639" url="https://als.wikipedia.org/wiki?curid=75639" title="212">
212



</doc>
<doc id="75640" url="https://als.wikipedia.org/wiki?curid=75640" title="213">
213




</doc>
<doc id="75643" url="https://als.wikipedia.org/wiki?curid=75643" title="Sarthe (Fluss)">
Sarthe (Fluss)

D Sarthe isch èn Fluss im weschtlichè Frankrych, wo durch d Regionè Normandy un s Loire-Gau volauft. Si entschpringt bi Saint-Aquilin-de-Corbion, im Bärgland vu dè Perche i dè Unterè Normandy, in èrè Höchi vo öppè 250 Meter. Nõch 313 Kilometer bildet si churz vor Angers mit dè Mayenne zämmè d Maine, wo sèlber nõch è baar Kilometer als rächtè Näbbèfluss i d Loire mündè duèt. Dè Fluss isch Nammensgäbber vum Département Sarthe un Nammensgäbber für d Rènnschtreggi Circuit de la Sarthe, wo s 24-Stundè-Rännè vo Le Mans uusdrait wörd.



Uff dè Sarthe chönnèd uff èrè Längi vu 136 km vo dè Mündung èwäg bis Le Mans Schiff faarè.
D Stauweer un mee wiè 20 Schlüsè sin im 19. Johrhundert baut worrè un dòhèr für dè hütige Warèvokeer nimmi bruuchbar. Durch d Abmessungè vo dè Schlüsè isch diè maximaali Längi vo Schiff uff 30 m, diè maximali Breiti uff 5 m begränzt. Dè Dùèfgang darf 1,50 m nit übberschrittè.

Transportyrt isch am Aafang Sand als Bauschtoff worrè, wo uss èm Bett vo dè Loire gschtammt hèt, sowiè Anthrazitkollè un Marmor, wo beidi i dè Umgebung vo Sablé-sur-Sarthe abbaut wörrèd.

D Ysèbaan (ab ca. 1860) un denn spôter dè Strõßèvokeer hèn dè Schifffaart uff dè Sarthe schu lang dè Rang abglaufè. Belièbt isch d Streggi allerdings immer no für dè Flusstourismus mit Sport- un Huusbötli.


</doc>
<doc id="75644" url="https://als.wikipedia.org/wiki?curid=75644" title="Eduard Albert Meier">
Eduard Albert Meier

De Eduard Albert Meier (* 3. Februar 1937 z Büüli), au bekannt als Billy Meier, isch en Schwiizer Schriftsteller.

De Billy Meier isch als zweits Chind in ere Familie mit insgesamt siebä ide nöchi vo Züri uf d Wält cho. Er het im Kanton Züri d Schuele bsuecht. 

Er isch dänn vill uf Reise gsi und öpe i d Länder Jordanie und Indie gange. Bimee Busunfall ide Türkei het er 1965 sin linggi Arm verloore und bezücht sit dem en IV-Rente. Eis Johr spöter het er e Griechin ghüroote; mit dere het er drü Chind. Und er hät no eis wiiteres Chind us ere andere Eh.

De Meier bhauptet, er heig Kontakt zu «extraterrestrische Weese», de «Plejare». Mit dene will er sich über spirituellli, philosofischi Themene, aber au Problem uf dere Wält unterhaltä haa. Sin Kontakt zu dere Gruppe het aageblich im Chindheitsalter vo öppe füüf Johr agfangä. Er isch de Gründer vo de "Freie Interessengemeinschaft für Grenz- und Geisteswissenschaften und Ufologiestudien", dere ire Sitz isch bi sim Wohnort z Hinterschmidrüti.

Sini Schrifte gheisset:

Es git vil Lüüt, wo em Meier sini Arbet kritisieret, so öpe dr Kal K. Korff.

Luut em Billy sinere Uussage het er sin erschte Kontakt mit extraterreschtrische 1942 gha. Mit dene Wese het er aageblich persönliche Kontakt gha, sowohl als au telepathische Kontakt. 

Dia Wesa sölled ihn aagleitet ha, Fotis, Videos, Grüüschuufnahme und anderi derartige "Bewiis" z'erbringe, so het er schiins nur Fotis mache dörfe wenns ihm t'Plejader erlaubt hend. 

En ultimative Bewiis für t'Existenz vo de Plejader selber gits nöd - es hend sich nie anderi Persone bim Billy sinere Uufnahme beteilige dörfe ufgrund vom "Prinzip der Nichteinmischung". 
Eis vom Billy sinere gwichtigschte Argument sind sini Sammlige a Film- und Fotiuufnahme. So het er sit de 1970er mit sim Fotiapperat und ere Super 8 Kamera e uusfüehrlichi Sammlig erstellt. Obwohl t'Fotis vo villne als Fälschige betitelt worde sind, gits immer no kei plausibli Erchlärig wie er die Fotis oder Videos bearbeitet het - er salber het nur ein Arm zur Verfüegig gha und kei Computer Programm - e Analogi Fälschig wär ebefalls so uufwendig wia kompliziert für dia damalige Ziite. 
Einigi Publikatione vo ihm sind allerdings sehr fragwürdig - so het er es Foti vo sinere aagebliche Kontaktperson "Asket" veröffentlicht. Dia Frau uf dem Foti het allerdings starchi Ähnlichkeite mit ere Dame vo de "Dean Martin Show". Gegner vom Billy gönd devo uus er het sie eifach vom Fernseher abfotografiert - er selber isch de Überzügig das sis Original-Foti ustuuscht worde isch vo de "Männer in Schwarz". 


</doc>
<doc id="75648" url="https://als.wikipedia.org/wiki?curid=75648" title="Swissair-Flug 111">
Swissair-Flug 111

Am 2. Septämber 1998 esch en McDonnell Douglas MD-11 of em Swissair-Flog 111 of em Wäg vom New Yorker John F. Kennedy International Airport of Gänf vor em kanadische Halifax in Atlantik gheit, wil’s zomene Kabelbrand i de Bordelektronik cho esch. Bi dem schwerschte Onglöck vo de Swissair send alli 214 Passagier ond 14 Bsatzigsmetgleder om s Läbe cho.

Öber Kanada esch es s schwerschte Flogzügonglöck gsi, set em Onglöck vom Arrow-Air-Flug 1285 am 12. Dezämber 1985. Bes höt esch es au de schlemmschti Flogzügsbsturz vonere Airline us em dütschsprochige Ruum.

"Alli Ziite nach UTC"

00:18 (20:18 Ortsziit): De Swissair-Flog SR 111 startet planmässig vom Floghafe John F. Kennedy (JFK) z New York, USA, of Gänf. Näbsche de beide Pilote send 215 Passagier ond 12 Flogbegleiter debi.

00:58: SR 111 chunt ohni Zwöschenfäll uf ehri Reisefloghöchi vo 33.000 Fuess.

01:10:38: D Pilote merken en ongwöhnleche Groch im Cockpit ond mache sech uf d Suechi nach de Ursach. Nach emene kurze Gschpröch führe si ehn of d Klimaalag zrugg ("„Air conditioning, is it?“ – „Yes“").

01:13:14: Rauch drengt is Cockpit ii.

01:13:33: D Pilote beschpräche möglechi Uswichfloghäfe.

01:14:15: SR 111 schickt "Pan-pan" (en Fonkruef met höcher Priorität) a s zueschtändige Loftfahrt-Kontrollzentrom z Moncton, Kanada. S Flogzüg esch zo dem Ziitponkt 66 Seemeile (122 Kilometer) südweschtlech vom Halifax International Airport. Eine vo de Pilote mäldet Rauch im Cockpit ond bettet um d Freigab för en Landig of em nöchschtmögleche Floghafe. Er schlot Boston, Massachusetts, vor, das liit zu dem Ziitponkt 300 Seemeile (556 km) entfärnt. SR 111 bechonnt us Moncton d Freigab of Boston ond för en Floghöche vo 31.000 Fuess zuegwese.

01:15:06: D Flogverchehrskontrolle schloot de Pilote vor, of Halifax go lande. Halifax liit iez 56 Seemeilen (104 km) nordöschtlech. D Crew nemmt de Vorschlag aa ond bechonnt d Freigab. Beidi Pilotei setze ehri Suurschtoffmaske uf.

01:16:34: D Flogverchehrskontrolle get d Freigab för de Senkflog of 10.000 Fuess ond erkondiget sech nach de Azahl vo de Passagier ond em no vorhandene Tribschtoff a Bord, damet si d Date of Halifax chöned witergeh.

01:17:19: D MD-11 senkt met 4.000 Fuess pro Minute ond voll usgfahrnige Loftbrämse.

01:18:17: D Pilote wärde bäte, Kontakt zo de Bodekontrolle z Moncton ufzneh. SR 111 wächslet sofort d Fonkfrequenz ond mäldet sech aa. D Floghöche beträit iez 25.400 Fuess, Kurs 050 rechtig Halifax. D Bodekontrolle z Moncton erteilt d Freigab zom Senkflog uf 3.000 Fuess. D Crew bettet om 8.000 Fuess, bes d Kabinenbsatzig parat zor Landig esch. Das werd beschtätiget.

01:19:28: D Flogverchehrskontrolle get d Anwiisig a SR 111, of Kurs 030 för en Aaflog of de Landebahn 06 z dreie. SR 111 esch iez 30 Seemeile (56 km) vor de Landebahn z Halifax. S Flogzüg senkt of 21.000 Fuess, ond d Crew teilt met, das di verblibende 30 Seemeile för de Senkflog ned länged. D Flugsecherig wiist si dorom aa, of Kurs 360 z dreie, zom inere Schlaufe Höche chönne verlüüre.

01:20:48: D Pilote beschlüsse, vor de Landig Triibschtoff abzloh.

01:21:20: D Flogverchehrskontrolle frogt es zwoits Mol nach de Passagierzahl ond de Triibschtoffmängi a Bord. D Crew mäldet, das sech 230 Tonne Triibschtoff a Bord befende (tatsächlich hets Gsamtgwecht vom Flogzügs 230 Tonnen betreit.).

01:22:01: SR 111 dreit nach Südsüdwescht of Kurs 200, zom öber em Meer Triibschtoff abzloh. S Flogzüg esch iez 25 Seemeile (46 km) vo Halifax entfärnt.

01:22:01: De Kopilot räduziert d Senkrote ond fahrt d Loftbrämse ii. S Flogzüg chonnt zwösche 10.150 ond 10.300 Fuess in Horizontalflog.

01:23:30: De Floglotse z Moncton nennt 180 als neue Stüürkurs ond informiert d Crew, das d Köschte no 15 Seemeile (28 km) entfärnt esch. De Floghafe befendet sech zo dem Ziitponkt i 34 Seemeile (63 km) Entfärnig.

01:24:01: De Kopilot bettet de Floglotse om s Kommando zom Triibschtoffabloh.

01:24:09: De Autopilot a Bord vo de MD-11 schaltet sech ab. En Warnton ertönt im Cockpit.

01:24:25: De Kopilot informiert Moncton, das er iez manuell flügt, ond bettet om es Höefeischter vo 9.000 bes 11.000 Fuess. De Floglotse erlaubt dr SR 111 en Floghöche zwösche 5.000 ond 12.000 Fuess.

01:24:42: Beidi Pilote mälde glichziitig en Notfall („Emergency Call“, höchschti Priorität, das heisst unmettelbari Gfohr för Liib ond Läbe). D Flogverchehrskontrolle beschtätiget de Empfang.

01:24:46: D Kabinecrew vo de MD-11 informiert de Kapitän öber en Stromusfall im Passagierabteil.

01:24:53: SR 111 teilt met, das si met em Triibschtoffabloh aföhnd ond nächher soforf lande wänd ("„we have to land immediate…“").

01:24:54: De Flogdateschriiber zeichnet de Usfall vom Giirdämpfer uf.

01:25:02: D Bsatzig git erneut en Notruef ab, de werd vo de Flogsecherig beschtätiget.

Zwösche 01:25:06 ond 01:25:14: Nachenend falle alli wechtige Azeigeinschtrumänt im Cockpit us.

01:25:12: D Ufzeichnig vom Flogdateschriiber brecht ab.

01:25:16: D Flogsecherig get d Erlaubnis zom Triibschtoffabloh. SR 111 git kei Antwort.

01:25:40: D Flogsecherig wederholt d Erlaubnis zom Triibschtoffabloh. Kei Antwort.

01:25:46: D Bodekontrolle z Moncton empfoht onverschtändleche Gschpröchsfätze (vermuetlech of Schwiizerdütsch), wo wahrschinlech vom Flog SR 111 chömed.

ca. 01:30: I de Gägend vo St. Margaret’s Bay, Nova Scotia, werd es grosses Flogzüg im Tüüfflog beobachtet. Me ghört d Trebwärch dütlech.

01:31:18: D MD-11 gheit met enere Gschwendigkeit vo fascht 300 Knote (555 km/h) is Meer. Debi trett en Belaschtig vo 350 g uf. Ohrezüge hei vo emene luute Knall gredt. Seismographe zeichne om die Uhrziit en Erschötterig uf.

ca. 02:30: Di erschte Rettigschräft chöme an Onfallort, si fende aber nor no Liiche ond Trömmer vo SR 111.

De Kapitän Urs Zimmermann esch 49i gsi ond het bes zom Zitponkt vom Unglück 10'800 Flogschtonde ggha, devo 900 i de MD-11. Er esch set 1971 bi de Swissair gsi, set 1983 esch er Kapitän gsi. De Kopilot Stephan Löw esch 36i gsi ond het vo sine 4800 Flogschtonde 230 of dem Flogzügtüp verbrocht. Er esch set 1991 bi Swissair gsi. 

I de Laufbahn vo beidne Pilote het’s bes det ane no keni Zwöschefäll geh ond si send in gueter körperlecher Verfassig gsi.

De Floglotse z Moncton, wo för de oberi Loftruum zueschtändig gsi esch, esch 32i gsi ond het 9 Johr Bruefserfahrig gha. Zom Onglöcksziitponkt esch er set 5 Stond im Dienscht gsi, vohär het er 72 Stonde frei gha. De Floglotse i de Bodekontrolle esch 51i gsi ond esch set 26 Johr Lotse gsi. Er het set 9 Stonde Dienscht gha, vohär het er 16 Stonde Freiziit gha.

Beidi Lotse händ alle erforderleche Qualifikatione gha. Dr Loftverchehr esch a dem Obe gring gsi.

Di veronglöckti Maschene esch es Passagierflogzüg vo de McDonnell Douglas Corporation vom Tüp MD-11. Di drüü Trebwärch send vom Härschteller Pratt & Whitney. Si esch am 5. Auguscht 1991 neu a d Swissair usgleferet worde ond het bes zom Abschtorzziitponkt 36'000 Flogstonde gha. Usgschtattet esch si met 241 Setzplätz, devo 12 i de First- 49 i de Business- ond 180 i de Economy-Klass

D Ontersuechig vom Onglöck isch öber vier Johr gange ond het 39 Millione Doller koschtet. Onder de Leitig vo de kanadische Transportsecherheitsbhörde Transportation Safety Board of Canada "(TSB)" händ Verträter vo de Schwiizer Flogsecherig, de Swissair, de Firma Boeing (als Rächtsnochfolger vo McDonnell Douglas) ond vom Trebwärchshärschteller Pratt & Whitney d Ontersuechig gfüehrt.

D MD-11 esch bim Ufschlag of d Wasseroberflächi i mehreri tuusig Stöck verresse worde. Di meischte send of de Meeresbode i öppe 55 Meter Tüüfi gsonke. S Trömmerfäld underwasser esch 125 Meter lang ond 95 Meter breit gsi. me het 126,5 Tonne Trömmer chönne bärge, das sendn öppe 98% vo de Flogzügmasse. Eleige d Bärgig vo de Wrackteili het 15 Mönet duuret.

AM 27. März 2003 het d TSB z Halifax de abschlüssendi Onfallbrecht veröffentlecht. Luut dem het wahrschinli en Korzschloss, wo dorch en brochnigi Isolierig ussglöst worde esch, di alegendi Thermoschallisolation enzündt.

D Brecht schellt fescht, das d MPET-Beschechtig vom Dämmmaterial ond anderi Teili im Flogzüg ned gnueg füürfescht send. Dorom het sech s Füür schnäll ond onbemerkt chönne usbreite. Denn hets d Zueleitige zo wechtige Cockpitinschtrumänt kabot gmacht, so das d Pilote d Orientierig öber em Meer verlore händ. 6 Minute vor em Abschtorz esch au d dateleitig zom Flogdateschriiber im Heck zerschtört worde, das het d Ontersuechige zuesätzlech schweriger gmacht.

Als Resultat het d TSB 23 Secherheitsempfälige usgschproche. Si he neui Standards för Materialteschts zor Füürfeschtikeit, de Iisatz vo Rauchmälder im Cockpit ond d Inschtalation vo Videokameras i Hohlrüüm. Zodem set s Flogpersonal besser för d Brandbekämpfig trainiert si.

D Kataschtroofe vom Swissair-Fog 111 esch i de kanadische Fernsehsändig «Mayday - Alarm im Cockpit» met em änglische Tetel "Fire on Board" ond em düütsche Tetel "Swissair, Flug 111" zeigt worde. Es isch di dritti Folg vo der 1. Staffle. I de amerikanische Sändig «Sekunden vor dem Unglück» werd de Vorfall i de Folg "Feuer im Cockpit" dargschtellt. En wiiteri flimischi Dokumentation esch "FEUER AN BORD - Die Tragödie von Swissair Flug 111" vom Schwiizer Radio ond Färnsee.



</doc>
<doc id="75650" url="https://als.wikipedia.org/wiki?curid=75650" title="Denkmal">
Denkmal

Es Dänkmool isch meischtens es Monumänt, wo me nöime vorussen ufstellt zum s Adänke an e Mänsch, a öpis wo bassiert isch oder an irgend en anderi Sach z pflääge.

I vilne Fäll loot me für s Dänkmool vom ene Künschtler oder ere Künschtlerin es bsunders und wärtvolls Wäärch lo mache für s Dänkmool. Anderi Dänkmööler sind ganz eifache Dafele, wo öppis druff stoot.

S Wort «Dänkmool» het der Martin Luther als erschte bruucht.

S Wort «Monumänt» chunt vom latynische Verb "monere," wo «a öpis dänke» bedütet.

Vil Dänkmööler sind für einzelni Lüüt gmacht so wie öpe s Heebeldänkmool z Basel.

Anderi maanen ane Gruppe vo Lüüt won en öppis bsunders bassiert isch, so wie a vilnen Oorte d Zeiche für d Soldate, wo i grosse Chrieg gstorbe sind.

Anderi setigi Monumänt erinnere a gwüssi gschichtlechi Momänt, wo öppis wichtigs bassiert isch, so wie s Reformazionsdänkmool vo Stuegert oder s Dänkmool, wo eim z Äsch im Aargau an es abegheits Flugzüüg tuet erinnere. En alti Dafele mit ere Schrift druff am Bahnhof vo Goldau maanet as früenere Doorff, wo anne 1806 dr Bäärg, wo abegheit isch, zuetekt het.

Fasch immer het’s am Dänkmool en Inschrift, wo seit, was me drmit meint. Und es langet au, numen e Schriftdafele z mache oder en Tegscht uf öppis z moole oder yzhaue. So macht mes gäärn bi Hüüser zum sääge wär se bout het oder wär mol drin gwoont het.

Zerscht mol öppis privaats sind d Maanzeiche uf de Greber zum Bischpiil i de Fridhööf, je nachdäm was dr Bruuch isch macht me drfür Grabschteine oder Grabchrüüz oder öppis anders. Derzue chunt für die Zeiche de au dr Charakter vom ene Dänkmool, uf alli Fäll bi zimli bekante Lüüt. Uf mängem Friidhoof bhaltet men en usgwählte Teil vo de Grabmonumänt zum Adänke a die prominänte Vrstorbene, oder me stellt se am enen andere Oort als rächts Dänkmool uf.

Uf ene wyteri Aart bruucht me s Wort «Dänkmool» au für alti, wärtvolli Sache vo früenere Zyte. So seit men öpe de alte schöne Hüüser, Burge, Schlösser und Chilene au «Kulturdänkmööler» oder «Boudänkmööler». Zu dene luegt d Dänkmolpfleeg.

En alti Fabrigg, en alti Maschine, es bsunders Wärchzüüg, es Bärgwärch, e Kanal und e historischi Müüli, und au alti Wääge, Schiff, Tampflokine und Flugzüüg sind «Technikdänkmööler». Die amerikanischi Gselschaft vo de Bouinscheniöör git für bsunderi Objäkt vo dr Technik en Uszeichnig als «Historic Civil Engineering Landmark»; das het si i dr Schwiiz für die schöni Salginatobelbrugg vom Robert Maillart im Prätigä gmacht.

Emene wärtvolle alte Schriftstück oder Buech oder ere Inschrift cha me «Sproochdänkmool» sääge. Eso eis isch au dr Sanggaller Chlooschterplan usem früene Middelalter, wil s druff zimli vil Schrifte het; und für d Sproochgschicht vom Alemannische isch s Buech «Abrogans» usem achte Joorhundert ganz wärtvoll, wil s dört drinn s erschte Mol zimli vill Wörter uf Latynisch und eben au im ene oberdütsche Dialäkt het.

Und es git sogar au dr Begriff vom «Naturdänkmool» für so Sache i dr Naturlandschaft, wo für s Landschaftsbild oder es Biotoop oder en Aart wichtig sind. Für die natürlechen Objäkt z erhalte isch dr Naturschutz doo.

D Länder und au d Regioone und d Gmeinde mache Lischte, wo si drinn ufschrybe, was es bi iine für Dänkmööler het.

Für die ganzi Wält sind d Lischte vo de Sache vom Wälteerb, wo d UNESCO het.

Es Bischpiil für ne regionali Gruppe vo technische Monumänt und alte Bouwärch amene Fluss isch d Induschtrykultur am Aabach.



</doc>
<doc id="75655" url="https://als.wikipedia.org/wiki?curid=75655" title="Ernst Ludwig Rochholz">
Ernst Ludwig Rochholz

Dr Ernst Ludwig Rochholz (* 4. März 1809 z Ansbach; † 29. Oktober 1892 z Aarau) isch e Schwiizer Historiker, Volkskundler und Dialäktoloog gsi; er isch us Dütschland cho.

Dr Rochholz isch der Soon vom ene Jurischt im fränkische Ansbach z Bayern gsi; wo sin Vatter gstorben isch, isch dr Ernst Ludwig erscht sächsi gis isch; er isch denn z Neuburg a dr Donau id Schuel gangen und het sid 1827 a dr Uni z Münche Rächt, Filosofy und Gschicht studiert, bis er ane 1833 us politische Gründ – me dänkt, es sig wäg eme Spottgedicht ufe König Ludwig dr Erschti gsi – d Stadt Münche het müesse verloo. Er isch denn wie anderi kritisch dänkendi Lüüt id Schwiiz gange. Er het bim Philipp Emanuel von Fellenberg z Hofwil, am Gymi z Biel und denn sid 1836 z Aarau als Lehrer für düütschi Sprooch und Literatur gschaffet; er isch dr Nachfolger vom Abraham Emanuel Fröhlich gsi. Eine vo syne Schüeler isch dr Jakob Hunziker gsi, wo spöter au adr Aarauer Kantonsschuel gschaffet het und als Volchskundler und als Autor vom ene «Aargauer Wörterbuch» bekant isch. Bim Rochholz syne Schrifte hets es bar Arbete zu der Art und Wys, wie men a de Kantonsschuele sell leere. 1838 het er es Läsibuech für d Aarbauer Schuele zämegstelt.

Au im liberalen Aargau het men em Rochholz syni eigeständigi Dänkwys und bsunders syn gar unabhängig Umgang mit religiöse Theme und drzue au d Kritik a de äidgnössische Zueständ nit gärn gsee, und drum isch er scho mit Sibenefüfzgi pangsioniert worde.

Als Dichter het dr Rochholz i sim Läbe immer wider Gedicht zu vil Theme gschribe; als Forscher het er über Sache vo dr Gschicht und dr Kultur vom Aargau gschaffet, 1859 get er ghulfe die Historischi Gselschaft vom Kanton Aargau uf d Bäi z stelle, und er isch sid 1870 e Zyt lang dr Kurator vom Aargauer Gschichtsmuseum gsi. Es bar vo syni Schrifte sind grossi Bouschteine für s Fundamänt vo dr Aargauer Gschichtsforschig, so wie d Uuswertig vo de middelalterlechen Urkunde vom Chlooschter Muri und vo de Graafe vo Hombärg und d Samlig vo den aargauische Wysdüümer. Wichtig isch für d Volkskund und d Sproochforschig wyt über d Schwiiz use bsunders em Rochholz syni Arbet über d Saagewält vom Aargau und über d Mundartlieder. D Sage, won er im ganze Kanton Aargau gsuecht und i ticke Büecher truckt het, cha me dört deils hochdütsch und deils i de regionale Aargauer Dialäkt lääse. Em Aarauer Kantilehrer syni Arbete sind bi Verlääg und i Fachzytschrifte im In- und im Ussland usecho, es bar drvo bim Suurländer z Aarau. Opis Inträssants isch e Samlig mit Zeichnige vo de verschidene Brotsorte i dr Schwiiz und z Dütschland, wo dr Rochholz zämegstelt het. Und dr Rochholz het au über s Läbe vo Schwiizer Persönlechkeite gschribe, öpen über dr Brueder Chlaus, dr Bundesroot Emil Welti und dr Aarauer Johannes Meyer von Falkenstein. Es Wärch vom Rochholz isch i dr Dütschschwiizer Tegschtsamlig Schwizer Schnabelweid abtrukt, wo ane 1938 usecho. isch.

Als Dialäktoloog het der Rochholz d Mundartlandschaft vom Aargau aglueget. Wo i der Afangszyt vom Projäkt zumene Schwyzerdüütsche Wörterbuech ane 1862 dr Friedrich Staub und dr «Verein für das Schweizerdeutsche Wörterbuch» uf dr Suechi nach Korrespondänten i dr Schwiiz gsi sind, het sech dr Rochholz grad bi der Redakzioon als freie Mitarbeiter gmäldet. Er het je scho vorhär sälber mundartleche Uusdrück us em Argau gsamlet, und das Kwällematerial isch drum hüt bi dr Dokumäntazioon vom Schwyzerischen Idiotikon. Es isch denn so usecho, ass es bar vom Rochholz syne Schüeler au fürs Idiotikon öpis sind go mache: dr Otto Sutermeister (1832–1901), dr Filoloog und Brugger und Aarauer Lehrer Jakob Bäbler (1836–1900), wo au d Fluernämen im Aargau undersuecht het, dr Aargauer Naturforscher Friedrich Mühlberg (1840–1915), dr Jakob Hunziker, dr Jakob Keller (1843–1900) vo Bööze, dr Thomas Brogli (1842–?) vo Zäinige und dr Josef Viktor Hürbin (1831–1915) us em Fricktal und au dr Jakob Dreifuss (1846–1917), wo s Jiddische vom Surbtal undersuecht het.

En groosse Nachruef übere Rochholz het iim sin Schüeler und Koleeg a dr Aarauer Kanti, dr Jakob Hunziker, gschribe.




</doc>
<doc id="75657" url="https://als.wikipedia.org/wiki?curid=75657" title="Johannes Meyer-Rusca">
Johannes Meyer-Rusca

De Johannes Meyer-Rusca (* 26. Meerze 1851 z Winkel bi Büüli; † 4. Februaar 1936 z Seeb, Gmäind Winkel) isch en Undernämer, Politiker und Puurefründ gsy. Zeerscht hät er as Groosschauffmen und Sideninduschtrielle z Züri und z Mailand gwürkt. Nachanen isch er en Zürcher Kantoonsraat, Bankraat und Handelsrichter gsy, dezue ane z Winkel Presidänt vo de Zivylgmäind und de Schuelpflääg, Fridesrichter und Foorschtvoorstand. Er isch au na i männgem Verwaltigsraat und i männgem Gsellschaftsvoorstand gsässe.

Privaat hät er statt «Johannes» de Voorname "Jean" (Schang) pruucht; de Familiename hät er bis 1870 "Meier" gschribe; und "Rusca" isch de Ledigename vo synere Frau gsy, won er sym äigenen alewyl aaghänkt hät.

De Johannes Meyer isch de jüngscht vo vier Buebe gsy und uf eme Puurehoof zmitzt im Doorff Winkel uufgwachse – s Huus staat hüt na. Nach de Primaarschuel z Winkel und de Sekundaarschuel z Büüli isch er 1866 uf Nöieburg is Wältsch, zum Chauffme leere. 1868 hät er dänn bi de Sidebüütelfabrik Reiff-Huber z Wiedike reschpäktyv nachanen i der Ängi syni eerscht Stell ghaa. Im glyche Jaar isch er em Chauffmänische Veräin Züri byträtte, gly drufabe dëm syn Vizipresidänt und Vorsteeer vo den Unterrichtskürs und scho mit 21gi es Eeremitgliid woorde. 1872 hät er au de "Büüli-Tielschtoorffer Veräin" ggründet, das die us em Züri-Underland i de groosse Stadt Züri e Häimet hebed.

1872 isch de Meyer uf Triest, wo doozmaal na zu Ööschterrych ghöört hät. Er isch deet Buechhalter bi de Firma vom Häiri Äscher gsy, wo mit Bauelen, Olyvenööl, Holz, Zemänt und Chalch ghandlet hät. Deet hät er bi-n-ere Frau Rusca gwont (dëren ire Soo hät au bim Äscher gschaffet) – und iri Tochter Emilia (1851–1936) hät em eso guet gfale, das er sich mit ere verlobt hät, wo s a Pfeischte di birüemt Adelsberger Grotte (hüt z Sloweenie) bsuecht händ. (Die Familie isch uursprünglich vo s Vatters Syten us Agno im Tessyn gsy; d Grosmueter isch z Wien uf d Wält choo). Vor de Hüraat isch er aber na für zwäi Jaar uf Room an e Privaatbank go schaffe und hät drufabe 1875 e Stell bi de Roosidefirma Zuppinger, Sibler & Co. z Züri überchoo. Für die isch er aber zeerscht für es Jaar z Bergamo gsy – und dänn, im 78i, händ d Emilia und ëër äntli z Triest Hoochsig gfyret.

1876 isch s jung Paar uf Züri; zwüsched 1877 und 1892 händs föif Söö und drei Töchteren überchoo: D Emilie (wo-n-en Chauffme ghüraate hät), de Hans (wo z Itaalie Chauffme woorden isch), s Hanny (wo au en Chauffme ghüraate hät), de Walter (wo Ingenieur woorden und uf Chile uusgwanderet isch), s Fanny (wo s Läbe lang für d Elteren und für d Familie daagsy isch), de Max (wo auch Chauffme woorden isch), de Moritz (wo Aarzt woorden isch) und de Hermann (wo Architäkt woorden isch und au zytewys z Chile gläbt hät).

1880 aber hät en de Martin Bodmer i syni Roosidefirma Hans Conrad Muralt & Sohn (ab 1883 Bodmer-Muralt) gholt, was en rächten Uufstiig gsy isch – die Firma isch nämli vilicht di grööscht Sidefirma z Züri gsy; Züri und Mailand sind doozmaal Zäntre gsy vo de Sideninduschtry. Im Naachrueff i de "Züri-Zytig" ghäissts, es sei zum groosse Täil em Johannes Meyer-Rusca sys Verdienscht, das us dëren altmöödige Handelsfirma e modërns induschtriells Undernäme woorden isch. Er isch doo au wider i d Läitig vom Chauffmänische Veräin und hät mitghulffe, s Veräinshuus «alte Sidehoof» z gründe. A de Börse hät er mitghulffe, es «Sidezimer» yzrichte, wo sich di yschlegige Bsuecher us Europa händ chöne träffe. Mitgschaffet hät e au am Regelwëërch, wie me z Züri a de Börse mit Rooside sell handle. Vo 1897 bis 1899 hät er as Presidänt vo de Zürcher Sideninduschtry-Gsellschaft (wos hüt na git) ggamtet.

1902 isch us de Firma Bodmer-Muralt d Akziegsellschaft "Banco Sete" mit Sitz z Mailand und z Züri woorde, und d Familie Meyer isch i di lombardisch Groossstadt abe, wils deet de Meyer pruucht hät (z Züri isch de Tochtermaa Chaschper Bruppacher plibe). Deet händ en d Associazione Serica in ires Schiidsgricht und d Sidetröchnigsaastalt Mailand in ire Verwaltigsraat und i d Uufsichtskomissioon vo irem Sidelaboratoorium gholt. De "Banco Sete" hät i syne beschte Zyte 16 Spinereien und 8 Zwirnereie z Itaalien und im Tessyn ghaa, und au z Ungarn isch de Meyer aktyv gsy. Wo de Bodmer aber 1909 gstoorben isch und kän Naachfolger ghaa hät (syn Suu isch scho vor im gstoorbe), hät de Meyer de "Banco Sete" chönen em Mailänder Induschtrielle Giuseppe de Montel verchauffe. Drufabe hät er si us der operatyve Läitig zruggzogen und isch häi i sys Häimetoort Winkel; er isch aber bis 1934 na im Verwaltigsraat plibe – doo nämli isch, nach em Tood vom de Montel, die ruumrych Sidefirma liquidiert woorde.

Ab em Alter vo jee 59 Jaar hät s Paar Meyer-Rusca im Züri-Underland gläbt. Bim Wyler Seeb hät de Meyer 1899/1900 e Villa poue ghaa, s "Tusculum;" de Buumäischter isch der Eduard Hafner (1861–1937) gsy, und de Park hät de Gaartetächniker Ernst Hermes aagläit, ales nach de gnaue Voorgaabe vo Buuhërr. D Villa und d Näbehüüser stönd sit 1995 under kantonaalem Tänkmaalschutz, wil ales na ganz originaal erhalten isch.

Vo jetz aa hät si de Meyer syneren ängeren und wytere Häimet gwidmet:

Z Winkel hät er as Presidänt vo de Zivylgmäind und Presidänt vo de Primaarschuelpflääg ggamtet und z Büüli as Mitgliid vo de Sekundaarschuelpflääg, er isch Fridesrichter gsy und Foorschtvoorstand. Er hät z Winkel us em Niderwald en Hoochwald gmachet; hät e nöii Foorschträchnig ygfüert, wo me nachanen im ganze Kantoon übernaa hät; hät 1911 d Veezuchtgnosseschaft Winkel und Umgäbig gründet und isch ire Presidänt gsy; isch Presidänt gsy vom Landwirtschaftliche Veräin Winkel und Rüüti; hät 1926 d Marggierig vom Privaatwald aagstoosse; und hät defüür glueget, das d Wasserläitigen uuspoue wëërded und das d Eläktrizitëët uf Winkel chunt. Wo d Gmäind em Bund hät müese Land für de nöi Waffeplatz Chlooten abträtte, hät er defüür gsoorget, das es vil mee Gält git für sys Häimetdoorff, weder as de Bund zeerscht hät wele zale.

Im Kantoon isch er vo 1910 bis 1926 Kantoonsraat gsy, zeerscht für di Freisinige (hüt FDP), dänn für d Puure (hüt SVP). Vo 1913 bis 1935 isch er Mitgliid vom Bankraat vo de Kantonaalbank gsy und vo 1911 bis 1917 Richter am Handelsgricht. Sys Würken as Bankraat isch gaar nöd daas gsy vomenen Induschtrielle, näi, er hät si bsunders für d Puuren ygsetzt.

Aber au syni Erfaarig as Sideninduschtrielle hät de Meyer wyterggëë. So isch er bis zum sym Tood Verwaltigsraat gsy vo de Mechaanische Sidestoffwäberei Wintertuur und au bis zu sym Tood Presidänt vom Schiidsgricht für de Handel mit Rooside. Im Eerschte Wältchrieg, gnöier gsäit vo 1916 bis 1920, hät er as Presidänt vo de Kontrollkomissioon vom Siden-Import-Sindikaat gwürkt. Und 1920 isch er Eeremitgliid vo de Zürcherische Sideninduschtry-Gsellschaft woorde. Wo d Urner Erspaarniskasse wägen ere Fëëlinweschtizioon fascht zämeprochen isch, isch de Meyer i d Uufsichtskomissioon gholt woorde, und wos die Bank dän in e Kantonaalbank umgwandlet händ, isch er deet im Verwaltigsraat gsässe. Dezue ane hät en de Dätwyler z Altderef au im Verwaltigsraat vo de Schwyzerische Traat- und Gumiwëërch (hüt: Dätwyler Holding AG) wele haa, und esoo isch er dän au na i dëë vo de Firestone-Pnööfabrik z Brattele choo.

Suscht isch er na im Voorstand vom Schwyzer Häimetschutz gsy und i de Bezirkskomissioon Büüli vo de Stiftig Pro Juventute. I vilne Zytige – öppen i de "Züri-Zytig," i de "Finanz-Revue," im "Züri-Puur" und i de "Büüli-Tielschtoorffer Wuche-Zytig" (hüt "Züri-Underländer") – hät er männgs Tutzet Uufsätz publiziert. 1931 hät er dänn na (as Amatöör) s Büechli "Geschichte von Winkel bei Bülach" gschribe, wo 1936, churz nach sym Tood, usechoo isch und wo d Gmäind Winkel 2009 namaal naatruckt hät.

Ales, was de Johannes Meyer-Rusca hinderlaa hät – und das isch en Huuffe! – lyt im Staatsarchyv vom Kanton Züri.

Dëë Artikel basiert hauptsächli uf de Pricht im Buech vo de beede Boser und em Naachrueff i de "Züri-Zytig". Für gnaui Naawys cha mer im Pendant i de hoochtüütsche Wikipedia naaluege.


</doc>
<doc id="75658" url="https://als.wikipedia.org/wiki?curid=75658" title="214">
214



</doc>
<doc id="75659" url="https://als.wikipedia.org/wiki?curid=75659" title="215">
215



</doc>
<doc id="75660" url="https://als.wikipedia.org/wiki?curid=75660" title="216">
216



</doc>
<doc id="75661" url="https://als.wikipedia.org/wiki?curid=75661" title="Neue Kantonsschule Aarau">
Neue Kantonsschule Aarau

Di Neui Kantonsschuel Aarau (NKSA) esch en öffentlechi Mettelschuel z Aarau. Si bestoht us enere Maturitäts- ond ere Fachmettelschuel. D NKSA werd vo öber 900 Schüelerinne ond Schüeler bsuecht.

Set de 1970er Johr ond de Ifüehrig vo de gymnasiale Strukture het d Schuel "Kantonsschuel Zälgli" gheisse. Wo sech i de 1980er Johr s andere Gymnasium z Aarau i Alti Kantonsschuel Aarau ombenännt het, he d "Kantonsschuel Zälgli" ere Name us Symmetrigrönd of Neui Kantonschuel Aarau gwächslet.

1787 esch z Aarau es privats "Töchtereinschtitut" gröndet worde. D Schuel esch aber nach es paar Johr weder zuegange ond de 1822 formell neu gröndet worde. Sid 1935 het men ere "Töchterschuel" gseit, 1989 esch si zonere Diplommettelschuel omgwandlet worde, bes si nach de Johrtuusigwändi zo de Fachmettelschuel usboue worde esch.

De gymnasiali Lehrgang goht bes is Johr 1873 zrogg, wo es Lehrerinneseminar gröndet worde esch. 1911 esch das verschtaatlecht worde. Wägem Lehrermangel vo de 1960er Johr esch en Zwiigschuel z Zofige ufgange, die het sech aber schnäll versälbschtschtändiget. Ab 1976 esch d Lehrerbeldig a di neu gröndeti HPL (Höcheri Pädagogischi Lehraschtalt) of Zofige öberfüehrt worde. Di gliichzitig ufbouti Kantonsschuel het zersch d Type D (neusprochlech) ond PSG (pädagogisch-sozials Gymnasiom) omfasst, wo aber 2002 vollständig dor di eidgenössische Maturitätsklasse ersetzt worde send. 2010 het d NKSA de Schuelpriis vo de Wösseschaftsolympiade öbercho.

De 1955 igweiti Altbou im Zälgliquartier esch vo de Gebrüeder Oeschger plant worde. Er esch aber glii z chli gsi, und drom esch 1989 de modärn Neubou vo den Architekte Barth und Zaugg ufgange.

Ehemoligi Lehrchräft:


Ehemoligi Schüeler/Schüelerinne:





</doc>
<doc id="75662" url="https://als.wikipedia.org/wiki?curid=75662" title="Loir">
Loir

De Loir isch èn Fluß im Weschtè vo Frankrych, wo i dè Regionè Centre-Val de Loire un Pays de la Loire volaufè duèt. Sini Quällè lyt i dè Landschaft vo dè Perche, im Gmeindsgebièt vu Champrond-en-Gâtine, gòt am Obberlauf gu Oschtè un Südoschtè, drǜllt denn abber i sini Großrichtung Südwescht un entwässerèt nõch 317 Kilometer bi Briollay, nördlich vu Angers, als linkè Näbbèfluß i d Sarthe. De Loir isch dè chlyne Bruèder vo dè großè Schwôschter Loire, wôrend de Loir s Wasser us em Norde vo de Region „Centre-Val de Loire“ und em Oschte vo de Region „Pays de la Loire“ drait, isch d Loire èn Strom un d Dätschmeischteri für s gsamte Wasser us èm Zèntrum un èm Mittlerè Weschtè vo Frankrych.

Am Ufer vom Loir ligèd d Wyybaugebièt Coteaux du Loir, Jasnières un Coteaux du Vendômois.




</doc>
<doc id="75663" url="https://als.wikipedia.org/wiki?curid=75663" title="Höhlengleichnis">
Höhlengleichnis

S Glychniss vo dr Hööli isch es Gschichtli vom antike Filosoof Platon. Es goot i däm filosofische Tegscht um de tüüfschti Sinn vom Lääbe.

Dr alt griechisch Dänker Platon, wo am Ändi vom füüfte und am Afang vom vierte voorchrischtleche Joorhundert gläbt het, schrybt das und anderi churzi filosofischi Stückli so, wie wenn se dr grooss Meischter Sokrates syne Schüeler, em Glaukon und em Adeimantos, em Platon syne Brüedere, verzelt hätti. Das Glychniss isch es Kapitel vom Platon sim Wärch "Vo dr Politik".

E Mönsch, wo bewusst läbt, müessti druf uus sy, durs Dänke zun ere bessere Idee vo synere Exischtänz z cho; um die Läbensuufgab goot’s em Platon mit däre bildhafte Verzellig.

S Gschichtli goot so: Dr Sokrates seit syne Schüeler, me chönn sech di geischtigi Situazioon vo de Mönsche so dänke, dass si wie ygschpeert in ere dunkle Hööli sind. Es gubti zwar en schwirige Wääg us däm tüüfe Loch dur es ganz stotzigs änggs Dunäll ufe Bode uf dr Ärden ufe, wo men äigentlech vil besser chönt sy, aber die, wo dunde sind, wüssed nid emol ass hinder iine no öpis isch und men au chönt usegoo. Und d Lüüt blyben eifach dunde, si sind sowiso abunde und sitzed eso am enen Oort, ass si numen e dunkli Wand grad vor sech chön gsee. Niemmer tuet öpis dra ändere. Und si lueged nid ume und gseend nid, was rings ume bassiert, und nid emol die andere Lüüt und eerscht rächt nid iiri eigeti chümmerlechi Laag. Es chunt vo ganz wyt oben a dr Wand vom Schacht hinder de Lüüt es Liecht wie vom ene chlyne Füür; die im Dunkle merked öpis vo däm Liecht ooni z wüsse, wohär ass es chunt: Es git nämlech Schätte a dr Wand vor iine; die scheemehafte Erschynige git’s, wil öper hinder ere Muur Sache wie bim Schattespiil umetreit. D Mönsche sitze döört und meine, die Schätte, wo me gseet, siged sälber di ganzi läbigi Würklechkeit. Si reded sogar mit sech drüber zum die Schattewält z verstoo und blybed joory, jooruus i dere ybildeten Umgäbig.

Und won er das eso verzellt het, frogt dr Sokrates jetz syni Schüeler, was ècht wääri, wenn halt doch emol eine vo de Gfangene frei chämti, chönt ufstoo und go umeluege. Är gsuchti ufeismol s Liecht, wo hinder iine isch, und wäär vonnem bländet, är chönnt äntlech die Sache gsee, wo s Schattespiil vonne chunt, und das alles wäär für ne ganz frömd und chuum zum glaube; drum würd sech so öper z’eerscht lieber grad umdräie und an alt Platz abhocke zum wie alli andere eifach wider de baar Schätte zuezluege. Är würd au emene Frömde, won em seit, s Ächte sige doch die bewegte Gägeständ und s Liecht wyt oben und ebe grad nid die schlächti Projekzioon, dänk gar nid glaube. Und wänn öper sogar dr stotzig Wääg dur s Dunäll ufen uf d Ärde giengti, wäär das alles, won er erläbt und gseet, am Aafang z vill fürne; derby gieng’s nume däwääg mit dr Zyt und nume wänner muetig gnueg isch zum so wyt goo, ass er merkt: S Liecht, wo tüüf is Dunkle abelüüchtet, isch jo d Sunnen am Himel. Und me cha sech dänke, ass so eim, wo dobe gsee hätt wie alles isch und wo vilech wider id Hööli abe chämti, niemmer dört unde würd glaube.

Dr Sokrates heig mit däre Gschicht de Schüeler welle zeige: Grad eso wie mit de Lüüt i dr Schattewält sig’s ebe mit üsem Lääben i dr eigeten Exischtänz; me chönnt sech d Sache um eim umen i der reale Wält wie son es Schattespiil dänke; und numen uf däm schwirige Wääg us dr Hööli use und as Liecht ufe chönnt d Seel vom Mönsch, wenn dää gnueg Chraft het zum so vill dänke, i ne geischtigi Wält ynegoo und nodisno vrstoo, wie alles im Universum vo den algemeinen Ideeè här chunt, z alleriletscht no vom grosse gültige Prinzip vom «Gueten» an sich, wo füre Platon s Hööchschten isch und won er drfür i däm Glychniss d Sunne nimt.

Do heig dr Lehrmeischter denn im Gschprööch, schrybt dr Platon no, das Gedankebild sälber relativiert und gseit, nume Gott wüssi, öb das, won er jetz grad verzellt heig, au schtimmi.



</doc>
<doc id="75664" url="https://als.wikipedia.org/wiki?curid=75664" title="Schattenspiel">
Schattenspiel

S Schattespiil isch en Aart vom Theater, wo me drby mit Schätte uf emene Tuech e Gschicht verzellt. Me zelt’s meischtens zu dr Kategory vom Figuuretheater.

D Lüüt wo däm Theaterstuck zueluege, sitze vor ere wysse Stoffwand, won e Techniker vo dr andere Syte mit Liecht tuet aalüüchte.

Vor däm Liechtstraal zeigt dr Schattespiiler denn mit Forme, wo a Stääb agmacht sind, syni Gschicht: Me meint, d Figuure chöme uf d Büüni und machen öpis, si träffen anderi und erläbe gfäärlechi Abentüür, wenn us em Hindergrund öpe wildi Dier ufdauche; je nachdämm wie dr Spiiler d Figuure het, ob nooch bim Tuech oder eender nooch bi dr Lampe, sind d Schattebilder chlyner oder grösser, und so cha mer vil läbigeri und dramatischeri Szeene uf s Tuech zeichne weder wemme d Figuure diräkt gsuchti.

D Forme für s Schattespiil cha mer us Karton oder Läderpladde mache, und denn isch dr Schatte eifach dunkel. Vil Schattespiiler mache d Figuure deils halb durchsichtig, und die chönd sogar gfärbt sy, und bim modärne Spiil nimt me mängisch grad farbegi Foolie und no anderi Hilfsmiddel, und denn git das uf em Tuech ganz farbegi und fantasteschi Bilder.

Bi de berüemptischte Tradizioone vom Schattetheater sind s "Wayang", wome z Indonesie spiilt, und s "Píyǐngxì" z China. I dr nöiere Zyt het me die Kunscht au uf Öiropa brocht, wo si under em französische Name "ombres chinoises" beliebt gsi isch. Z Hannover git’s regelmässig s Festival vom Schattetheater. S eerschte sötige Festival isch ane 1988 z Schwäbisch Gmünd gsy. 2015 und 2016 het s Lindenmuseum z Stuttgart en Uusstellig über d Gschicht vom Schattetheater gmacht.




</doc>
<doc id="75665" url="https://als.wikipedia.org/wiki?curid=75665" title="Chimborazo">
Chimborazo

Dr Tschimborasso (au: "Chimborazo") isch e Vulkan z Ecuador.

De Yheimische gilt dr Tschimborasso als heilige Bärg. Wohär syn Name chunt weiss me nit gnau; «Taita Tschimborasso» bedüütet i dr lokale Kichwa-Sprooch öpe sovil wie «Vatter Ysch-Bärg», und dä isch zäme mit dr «Mama Tungurahua» dr müthologisch Afang vom Volk vo de Puruhá.

Dr Bärg ghört zum Bärgmassyv vo de Weschtkordilliere i den Ande. Sin Gipfel isch uf 6267 Meter über Meer; die früener ufgschribeni Hööchi vo 6310 Meter schynt nach nöie Mässige nid z schtimme. Uf all Fäll isch er der högscht Bärg vo Ecuador, und drum stoot sis Bild au ufem Landeswappe. Er het aber nid au dr högscht Gipfel vo den Ande; i däm längzogne Gebirg git’s wyter im Süüde no chly hööcheri Bärge.

Zringsetum lyt e wyti hööchi Ebeni, und us dere wachst dr Tschimborasso no öpe 2500 Meter drususe. Z’oberscht het dr Bärg uf syni Flanggen es baar Gletscher. Dr Vulkan lyt im Naturschutzpiet "„Reserva de Produccion Faunistica Chimborazo“'.

Öpis ganz psunders isch, ass dr Tschimborasso dä Bärg isch, wo syn Gipfel am wytischten ewägg vom Middlpunkt vo dr Ärden isch. Är stoot ebe fasch uf em Äkwator, wo d Ärde wil si sech um sich sälber dräit am dikschten isch, und so chunt’s ass dr Spitz vom Himalayabärg Mount Everest, wo vil hööcher übere Meeresspiegel use luegt, glych nööcher bi der Middi vo dr Ärdchugelen isch weder dää vom ecuadorianischen Andebärg.

Dr Vulkan isch lang nümmen aktyv gsi, dr letscht gross Uusbruch het er öpen im sächste Joorhundert gmacht; aber vor es baar Joore, ane 1999 und 2006, het er undereinisch wider afo Lawa spöize.

Dr Alexander von Humboldt isch ane 1802 mit ere Expedizioon fasch ganz ufe Gipfel vom Tschimborasso ufegange; die eerschte, wo ufem Spitz obe gstande sind, sind dr Edward Whymper, dr Jean-Antoine und dr Louis Carrel; das isch am 4. Jänner 1880 gsi.



</doc>
<doc id="75668" url="https://als.wikipedia.org/wiki?curid=75668" title="Kichwa">
Kichwa

S Kichwa oder Quichua isch e yheimischi Sproochegruppe, wo me z Ecuador, z Kolumbie un z Peru redt. Es ghört zu dr grosse südamerikanische Sproochfamilie vom Quechua.

Dr Name für die Sprooch chunt drvo, wil dr uvular Plosiv [q] i deil Dialäkt zum velare Plosiv [k] worden isch.

S Wort "Qichwa" bedüütet „Tal“ und isch au e Name für ne Gägend vo den Ande und für d Lüüt, wo dört woone. Sii sälber säge sech "Runashimi".

Vor Joorhunderten isch s Kichwa e regionale Dialäkt von ere Bevölkerig i de Bärge gsi. Wo denn immer meh Gebiet vo den Inka regiert worde sind, het sech die Sprooch wyt übers Land als allgemeini Umgangssprooch uusbreitet.

I dr Zyt vo dr spanische Herrschaft hän sech d Sprooche bsunders z Ecuador no meh vermischt. Es git im Land je nachdämm wie me s aluegt öpe zää Kichwa-Dialäkt:

Sid dr nazionalen Unabhängigkeit het s Spanische die alte yheimische Sprooche immer wie meh zruggdrängt, und erscht am Ändi vom 20. Joorhundert isch es bi den Aktivischte vo dr «indigene Bevölkerig» es politischs Zyl worde, die eigeti alti Sprooch wider z pflääge. Es git sid denn en einheitlechi Schrybwys für d Kichwa-Sprooch. Und ane 1998 het me z Ecuador i d Landesverfassig gschribe, ass men im ganze Land «interkulturelli zwöisproochigi Schuele» dörf haa. Es schynt, dass do drmit dr langsam Vrfall vo dr Kichwa-Sproochpraxis doch chuum chan uufghalte wärde. Es git z Ecuador vilecht no öpen e halbi oder e ganzi Millioon Lüüt, wo s Kichwa im Alltag no schwätze.




</doc>
<doc id="75669" url="https://als.wikipedia.org/wiki?curid=75669" title="Gründungsstadt">
Gründungsstadt

E Gründigsstadt isch e Stadt, wo me vonnere weiss, ass si bin ere formelle Gründig zum ene bestimmte Zytpunkt i dr Gschicht vo öperem gründet worden isch.

Si underscheidet sech dur dä Akt vo anderne Stedt, wo us ere eltere, chlyne Sidlig, zum Bischpiil us emene Dorf oder eme Hafeplatz, nodisno usegwachse sind, wenn s dört immer meh Lüüt und Hüüser gha het und me dene spöter het afo «Stadt» sääge.

Stadtgründige het’s i dr Sidligsgschicht immer wider gää, öpe bi de Grieche, wo im ganze Middelmeerruum sind go Kolonye mit Stedt gründe, oder bi dr Röömer i de Provinze. Im Middelalter sind die meischte Stadt z Europa vo de adelige Grundherre gründet worde; agfange het’s ane 118 mit Fryburg im Brysgau, wo dr Herzog Konrad vo Zääringe gründet het. In iirem Land sin vo de Zääringer no vil meh nöji Stedt gründet worde so wie öpe Burtlef und Bärn und Fryburg i dr Schwiiz. 

Nöieri uf freiem Platz gründeti Stedt sind öpe die bi de Residänze vo bedüütende Fürschte so wie bi Karlsrue.



</doc>
<doc id="75676" url="https://als.wikipedia.org/wiki?curid=75676" title="Saft">
Saft

Saft wird meischtens mit em Prässsaft asoziiert, wo us Frücht oder Gmüès prässt würd. Am wiitiste verbreitet isch dr Orangschesaft.

Es git vil verschideni Art vo Säft, und me chan drum no wiiter unterteile in:

Zu dr Gschicht vom Wort «Saft» findtme vil Kwellen und Informazione bim Schwyzerischen Idiotikon.

S Wort chunt scho im Altmiddelhochdüütsche vor, und denn no i dr Form "Saf".

I dr alte Medizin isch d Theory vo de Körpersäft langi Zyt öpis wichtigs gsii.

I dä Schwiiz isch dä meist verbreitet und verchauft Saft dr Orangschesaft, gfolgt vum Öpfel- und denn em Multifruchtsaft. Ä nid ganz chliine Teil machend anderi Sorte us, wo nid ufgführt sind. 

Sit em Johr 2009 bis ins Johr 2018 (Ziitrum, wo Date verfüegbar sind) isch dr Verchauf starch zrugg gangä. Vor allem bim Orangschesaft, wo um 33 % ihbrocha isch. Aber au dä Öpfelsaft isch um 22 % gsunka. Nur dr Kokosnusssaft isch kontinuiärlich vo afangs 1,4 uf 2,9 % gstiige (2009–2018).

E grosse Schwiizer Produzänt vo Säft (und andere Getränk) isch d Ramseier Suisse AG.

Wemme en Fruchtsaft loot lo vergääre chunt men es Getränk über, wo me lenger chan uufbewaare. So chame us em Truubesaft Wyy mache.





</doc>
<doc id="75681" url="https://als.wikipedia.org/wiki?curid=75681" title="Ahrgau">
Ahrgau

Der Ahrgau oder Argau isch im Middelalter es Gebiet mit ere eigene Grafschaft im Heilige Römische Rych gsi.

Dr Gau isch am Fluss Ahr gläge gsi und het zu Niderlootringe und zum Erzbischtum Köln ghört. Hüt isch die Landschaft e Deil vom dütsche Bundesland Rheinland-Pfalz.

Dr Name vo dämm Gau chunt im ene Dokumänt vo anne 880 i dr Schrybwys „Arisco“ vor, anne 882 als „pagus Aroensis“, im Joor 1064 als „Argowe“ und 1065 heisst er „Archgouwe“.

Me kännt us em hööche Middelalter es bar Näme vo de Argaugraafe:

Die andere middelalterleche Gaugrafschafte rings um en Argau sing gsii: dr Mayenfeldgau, dr Eifelgau, dr Zülpichgau, dr Bonngau und ännet em Rhy no dr Auelgau.




</doc>
<doc id="75683" url="https://als.wikipedia.org/wiki?curid=75683" title="Burg Alt-Thierstein">
Burg Alt-Thierstein

D Burg Alt-Dierschtäi isch e middelalterlechi Burg im sisgauische Piet vom Jura gsii.

Hüt isch dr Burgplatz i dr aargauische Gmeind Gipf-Oberfrick, und vo dr ehemolige Burg sind nume no Räschte vo dr Ruyne z gseh.

Wil me bi Uusgrabige es baar Sache vo dr Burg gfunde het, weiss me, ass d Burg "Dierschtäi" scho öpen am Ändi vom zääte Joorhundert bout worden isch, also als eini vo de eerschte sötige Feschtigen im Land. Es isch dr Stammsitz vom bedüütende Adelsgschlächt vo de Dierschtäiner gsi. Wo die im zwölfte Joorhundert uf e nöji Burg im Laufedaal gange sind, het die dr Name «Nöi-Dierschtäi» übercho, und sider heisst die alti Burg im Fricktal ebe die «alti Dierschtäi».

Zum Name vo de Dierschtäiner basst s Bild uf em Wappe; es zeigt uf em guldige Fäld e rooti Hirschchue uf em grüene Drüübärg.

Dr Bouplatz vo dr Burg isch uf dr Südoschtsyte vom Dierschtäibärg, also nid ganz uf em Bärg obe, sondern am Hang bim ene mächtige Felsblock, wo me druff e feschti Burgalag het chönne boue. Mit dr Zyt sind am abheltige Bärghang verschideni Geböid zu dr Chärnburg derzue cho. Wyter nidsi zue lyt no hüt es Landwirtschaftsgebiet mit Fluernäme, wo uf di alti Burg vrwyse: d "Burgmatte" und d "Burghalde".

Nume öpen e halbe Kilometer vo dr alte Dierschtäi ewägg lyt uf eme Bärgsporn bi Wittnau d Ruyne vo dr Burg «Alt-Hombärg».

Die alti Burg isch mit dr Zyt zämegheit und d Schtäine vo de Burgmuure sind gwüss vo de Lüüt i dr Umgäbig für anders brucht worde.


</doc>
<doc id="75685" url="https://als.wikipedia.org/wiki?curid=75685" title="National Museum of Women in the Arts (Washington)">
National Museum of Women in the Arts (Washington)

S National Museum of Women in the Arts stoot z Washington, D.C. und es isch eis vo de gröschte Museeè für Kunscht i den USA. Es isch s bedüütendschte Museum uf dr Wält, wo einzig Wärch vo Fraue samlet.

S Huus isch spoot im 20. Joorhundert gründet worde. Agfange het s mit dr private Kunschtsamlig vo dr Wilhelmina Cole Holladay. Ane 1981 isch s nöie Museum uufgange; es isch e privati Stiftig. Sid 1987 isch s Museum in emen eigete Huus.

D Sache, wo men i däm Frauekunschtmuseum gseht, sind Wärch us der Zyt vo dr Renaissance bis hütt.

S Museum het under anderem Wärch vo dene Künschtlerinne:




</doc>
<doc id="75688" url="https://als.wikipedia.org/wiki?curid=75688" title="Erdüberlastungstag">
Erdüberlastungstag

Dr Tag wo d Ärden überlaschtet isch – er heisst uf Änglisch Earth Overshoot Day – isch dèè Tag im Joor, wo d Organisazioon Global Footprint Network vonnem usgrächnet het, ass d Mönschheit scho so vil Sache uf dr Wält verbruucht het wie d Ärden im ganze Joor cha produziere. Me seit au, dass d Mönsche vo dèm Zytpunkt a im Räschte vom Joor bim Wälthuushalt gwüssermasse Schulde mache, wo d Zuekumft belaschte.

Im Joor 2019 isch dèè Momänt gmäss dere Rächnig für die ganzi Wält am 29. Juli gsi. Für d Schwiiz elei gluegt wär s scho dr 7. Mai und für Düütschland dr 3. Mai gsi.

Me nimt für die Rächnig Informazioone übere gsamthaft Vrbruuch vo Rooschtoff, wo immer wider nochewachse, und tuet druus dr Ökologisch Fuessabdruck vo de Länder uusrächne. Das bedüütet, ass me woot usefinde, ob es Land nachhaltig wirtschaftet und nume so vil Material vrbruucht wie s sälber immer wider cha us dr Natur gwünne oder obs meh isch; und i däm Fall wäär s eso, dass es eigentlech meh als numen ei Ärde bruuchti zum alles wo nötig isch fürezbringe.

Bi de wyt entwicklete Länder isch dr Momänt, wo d Fähigkeit vo dr Wält zum d Ressource regeneriere gmäss dèm Modäll überlaschtet isch, scho zimli früech im Joor; bi de Länder mit ere vil eifachere Läbenswys isch s ökologische Sischteem vo dr Natur deils no nit überforderet.

Für die ganzi Ärde gsamthaft gseh het d Wältwirtschaft mit em allgemein Konsum sid anne 1971 all Joor meh Güeter vebruucht als si für nes nachhaltigs Läbe hätt dörfe.




</doc>
<doc id="75690" url="https://als.wikipedia.org/wiki?curid=75690" title="217">
217



</doc>
<doc id="75695" url="https://als.wikipedia.org/wiki?curid=75695" title="Orne Saosnoise">
Orne Saosnoise

D Orne Saosnoise isch èn Fluss z Frankryych, wo i dè Regionè Normandy un Loire-Gau volauft. D Orne Saosnoise entschpringt im Regionalè Nadurpark Perche, im Bann vu Montgaudry. Dè Fluss entwässerèt generèll Richtung Südweschtè un mündet nõch 53 
Kilometer bi Montbizot als linkè Näbbèfluss i d Sarthe. Si flǜèßt durch d Landschaft Saosnois, wo sèllèrè Orne dè Nammè gää hèt, well s au nò dè Sarthe-Näbbèfluss Orne champenoise git. Apropos Nämmègää, d Orne Saosnoise benamst widderum s normannische Département Orne, well d Orne Saosnois im Gegèsatz zuè dè chlyne Schwõschter, d Orne champenoise, durch s Département Orne durrè gòt. Beidè Orne-Flüssle gmeinsam isch d Passage vum Département Sarthe am Unterlauf wèg dè Mündung i d Sarthe.



</doc>
<doc id="75697" url="https://als.wikipedia.org/wiki?curid=75697" title="Orne Champenoise">
Orne Champenoise

D Orne Champenoise isch è Flüssle z Frankryych, wo im Loire-Gau volauft. D Orne Champenoise entschpringt im öschtlichè Bann vu Coulans-sur-Gée in Gränznôchi zuè dè südweschtlichè Normandii. Dè Fluss entwässerèt generèll Richtung Südweschtè un mündet nõch 24,3 Kilometer im Stadtgebièt vu Roézé-sur-Sarthe als rächtè Näbbèfluss i d Sarthe. D Orne Champenoise hèt è großi Schwôschter, d Orne Saosnoise, wo im normannische Département Orne dè Nammè git. Beidè Orne-Flüssle gmeinsam isch d Passage vum Département Sarthe am Gsamtlauf/Unterlauf vu dè Sarthe.



</doc>
<doc id="75698" url="https://als.wikipedia.org/wiki?curid=75698" title="Commune nouvelle">
Commune nouvelle

Dè Begriff von èrè Commune nouvelle z Frankriich wörd für è reformiti Großgmaind bruucht, wo durch dè Zämmèschluß vo früèner selbschtändigè Gmaindè per Dekret im Johr 2010 uff d Wält chò isch. D Rächtsgrundlaag dõdefür isch im Artikel 21 vum Gsetz Nr. 2010-1563 vum 16. Dezembèr 2010 („Reform vo dè Gebiètskörperschaftè“) feschtglait worrè. Sèlli Vorgangswys isch gwäält worrè, um è Reform vo Gmaindè z realisyrè un macht dè Zämmèschluss vo Nõchbòrgmaindè èbbèso möglich wiè au vo ganzè Gmaindevobänd, wo sich zuè nèrè "Commune nouvelle" voänderè wenn. D "Commune nouvelle" löst d Communes associées ab, wo durch s "Gsetz Marcellin" vum 16. Juli 1971 gschaffè worrè sin. D "Commune nouvelle" hèt s Zyl, diè übberfälligi Gmaindsreform z Frankriich ändlich z realisyrè, nõchdèm s Konzèpt vu dè Vowaltungsgmeinschaftè (CdC) sèlli Reform nit ermöglicht hèt, u. a. well d CdC dè kommunale Vowaltungsuffwand nit reduzyrt hèt, sondern nur interkommunali Aaglegèheitè effiziènter greglèt hèt. Bi dè neue Großgmaindè isch es z. B. jetzt möglich, d Kommunalvowaltung z voschlankè, idèmm d Communes déléguées uffglöst wörrèd, d CdC bildèt immer è zuèsätzlichi Vowaltungseinheit. 

È "Commune nouvelle" cha im Bann vo Gmaindè gschaffè worrè, wo anènand gränzèd:

D „Commune nouvelle“ isch nõch ußè è Gmaind, wo diè glychè Kompetänzè hèt wiè alli andrè "normali" französischè Gemaindè. Intern handlèt s sich um è spezièlli Vowaltungsorganisation uff Gmaindsebèni, wo d Inträssè vo dè einzelnè Gmaindè us èm Vobund entschprèchend brüggsichtigè duèt.

Diè zämmègschlossenè ehemòligè Gmaindè bliibèd meischtens in Form vo dè Communes déléguées erhaaltè, sèbbi übbernämmèd dè Nammè un diè territorialè Gränzè vo dè ehemòligè Kommunè übbernää un dènnè iri Inträssè z vodrèttè. Dè Gmainderõt vo dè „Commune nouvelle“ cha nõch èrè Berõtung abber au entscheidè, diè Delegyrtè vo dè ehemòligè Gmaindè nit z übbernää un dõhèr au keini „Communes déléguées“ z inschtallyrèd.

Dè Hauptgrund für d Kreation vo dè neuè Großgmaindè i dè voschiddènè Regionè vo Frankriich isch dè kontinuyrliche un i vylè Fäll immer no aahaltèndi Bevölkerungsschwund i dè Landgmaindè "(communes rurales)" sit dè Mitti vom 19. odder sit Aafang vum 20. Johrhundert; sèlli isch im Wesèntlichè uff d Uffgaab vo büèrlichè Chlybedryb sowiè uff d Mechanisyrung vo dè Landwǜrtschaft un dè dõmit vobundènè Voluscht vo Arbètsblätz zruggzfüürè.



</doc>
<doc id="75705" url="https://als.wikipedia.org/wiki?curid=75705" title="Amur">
Amur

Dè Amur [] odder Heilong Jiang (, ) isch èn 2824 Kilometer langè Stròm z China un z Russland, wo i dè nördliche Pazifik mündè duèt.

"Amur" uff ewenisch "Tamur" für "Großè Fluss"; "Heilong Jiang" vo für "Fluss vum Schwarzè Drachè".

Dè Fluss entschtòt 61 Kilometer weschtlich vo Mohe durch dè Zämmèfluss vo dè Argun un dè Schilka.

Nõch sèllèrè Flusshochzit flǜeßt dè Amur uff knapp 2000 Kilometer Längi als Gränzfluss zwǜschè Russland am linkè Ufer un China am rächtè Ufer gu Südoschtè. Er nǜmmt s Wasser vom Bureja, Huma He, Seja un Songhua Jiang (Sungari) uff. Vor èm Sichote-Alin („Küschtègebirge“) knickt er im chinesisch-russischè Dǜèfland gu Nordoschtè ab. Obberhalb vo Chabarowsk mündet dè Ussuri y, dè Amur isch ab dört kein Gränzfluss mee un fließt bis zuè dè Mündung nu uff russischem Gebièt. Uff èm Wäg zuè dè Mündung nimmt er s Wasser vum Amgun uff.

Dè Amur mündet lycht öschtlich vo Nikolajewsk i dè Tartarèsund, è Meeresschtrõß zwǜschè m Ochotskischè un èm Japanischè Meer am Nordwescht-Rand vum Pazifik. D Flussmündung lyt witter öschtlich un gegèübber vum nördlichè Änd vo dè Inslè Sachalin.

Uff èm Amur cha mò uff sinèrè gsamtè Längi mit èm Schiff faarè.

D Wassermèngè, wo bi Komsomolsk gmessè worrè sin (im März durchschnittlich 984 m³/s, im Septembèr dègegè 20.702 m³/s; langjöhrigè Schnitt 9.819 m³/s) chömmèd us ènèm Yzugsgebièt vu 1.730.000 km².

Zämmè mit èm linkè Quällfluss vum Amur, dè Schilka, un èm rächtè Quällfluss, èm Onon, entschtòt dè 4411 Kilometer lange Flusslauf "Onon-Schilka-Amur"; zämmè mit èm rächtè Amur-Quällfluss Argun git s dè 4444 Kilometer lange Flusslauf "Argun-Amur". Am Argun lyt Hailar (hüt: Stadtbezirk vu Hulun Buir) un öppè 150 Kilometer weschtlich dèvu lyt dè Hulun-See (Hulun Nur), wo eigèntlich kein Kontagt zum Argun hèt un vo ym us gsää witter öschtlich flǜèßè duèt. In bsunders rägèryché Johr lauft sèllè See, wo normalerwys abflusslos isch, mèngmòl a sim Nordufer übber, um nõch öppè 30 Kilometer i dè Argun innè z gò. Sèllèwäg chriègt dè Cherlen (Kerulen), wo i sèbbè See mündè duèt, è Vobindung zum Argun. Dè Argun isch vo sèllèrè Stell aa a sim Unterlauf uff 944 Kilometern Längi èn Gränzfluss zwǜschè China un Russland un gòt aaschlièßend i dè Amur übber, dotal git s asè dè 5052 Kilometer lange Flusslauf "Kerulen-Argun-Amur" zämmè.

Dè vohürõtete "Amur"-Fluss isch öppè so lang wiè d Donau. Dè "Kerulen-Argun-Amur"-Flusslauf isch dè sibtlängschte vo dè Ärde.


I dè ärschtè Voybarung vom chinesischè Kaiserrych, wo mit èrè europäischè Macht droffènè worrè isch, im Vodraag vo Nertschinsk, hèt Russland am 6. Septembér 1689 s Gebièt uff beidè Sitè vum Amur als chinesischs Hoheitsgebièt reschpektyrt. Anno 1858 isch mit èm Vodraag vo Aigun dè Amur Gränz zwǜschè de beidè Staatè worrè. Allerdings hèt s i sèllèm Gränzabschnitt i dè (jüngerè) Vogangèheit meereri Gränzkonfligt gää.

S Amurbeggi, wo die Nòdelwälder vu dè Taiga uff d Busch- un Sumpflandschaft vu dè Tundra drôffèd, isch è Region mit èrè großè Biodiversidät. Dõ git s èbbèso Sibirischi Tiger, Wölf, Luchs, Bruubärè un Elch wiè Reh, Amurleopardè, Chragèbärè, Mandarinäntè un Asiatischi Paradysschnäpper. S isch ußerdèmm è wesèntlichs Gebièt für diè asiatischè Kranich, un all Johr machèd i sèllèrè Region sechs voschiddèni Kranichartè Station. Ußerdèmm brütèd dõ dè Mandschurèkranich un dè Wyßnackèkranich.




</doc>
<doc id="75708" url="https://als.wikipedia.org/wiki?curid=75708" title="Liste der Gemeinden im Département Cher">
Liste der Gemeinden im Département Cher

D Lischt vun dr Gmeina im Département Cher zellt àlla 287 Gmeina ìm Département Cher uf.

2019:


</doc>
<doc id="75710" url="https://als.wikipedia.org/wiki?curid=75710" title="Gregor der Große">
Gregor der Große

Dr Gregor dr Groß (Gregorius, as Papscht Gregor I.; * um 540 z Rom; † 12. Merz 604 au dert) isch vu 590 bis 604 Papscht gsii. Är giltet as ain vu dr wichtigschte Päpscht un isch dr jingscht vu dr vier große latynische Chilchevätere vu dr Spotantiki. Anne 1295 isch er hailiggsproche wore.

Dr Gregor isch wahrschyns us dr stadtremische Patrizierfamilie vu dr Anicier chuu, wu im 5. Johrhundert zwee vu dr letschte weschtremische Chaiser gstellt ghaa het un au z Oschtrom bzw. z Konstantinopel zue dr Oberschicht zellt ghaa het. Dr Gregor isch en Uränkel zum Papscht Felix II. (III.) († 492). gsii. Em Gregor sy Vater Gordianus isch en hoche Beamter vu dr Stadt Rom gsii, un au dr Gregor het aafangs no däre Familiedradizion e grindligi rhetorischi un juristischi Uusbildig gmacht un isch derno Bolitiker wore.

No syre Amtszyt as "Praefectus urbi" vu Rom – em hegschte Amt, wu ne Senator im Biet vu Italie het chenne haa – het er si anne 575 aber fir e Lääbe as Mench entschide; villicht au wel em e Perschpäktiv fir e wyteri Karriere gfählt het im Dienscht vum Chaiser. Dr weschtremisch Senat isch syt em Gotechrieg (535–552) am Uflese gsii. D Villa vu dr Eltere uf em Monte Celio het er in e Benediktinerchloschter umgwandlet, s Chloschter Santi Andrea e Gregorio al Monte Celio git s hite no. Sy Vorgänger as Papscht, dr Pelagius II., het en 579 in Chilchedienscht gholt un het en as Apokrisiar uf Konstantinopel gschickt, wun er sechs Johr lang bliben isch un, wel er nit guet Griechisch chenne, mänkmol Schwirigkaite ghaa het si z verständige. No syre Ruggchehr isch dr Gregor Beroter vum Pelagius II. un am 3. Septämber 590 sälber zum Papscht gwehlt wore – dr erscht Mench vu dr latynische Chilche, wu zum Bischof vu Rom un dodermit zum Papscht gwehlt woren isch.

Syt dr Ruggeroberigschrieg unter em Justinian I. isch d Stadt Rom zmindescht nominäll unter dr Herrschaft vum oschtremische Chaiser gstande. Dr Gregor het kai Konflikt mit em Chaiser Maurikios (582–602) welle, wu in dr Hauptsach s Imperium am Euphrat un dr Donau het welle verdaidige, är het aber Händel mit em Chaiser riskiert, wun er 593 aigemächtig mit dr Langobarde uusghandlet het, ass si dailwys abzien un derfir all Johr e Tribut vu 500 Goldpfund kriege. Mit dr Langobardechenigi Theudelinde het er Brief gwächslet un ere wärtvolli Gschänk gmacht.

Um dr Titel „ekumenische Patriarch“ isch s zue Händel mit em Patriarch vu Konstantinopel, em Johannes Nesteutes chuu. Dr Gregor het um dr Aaspruch fir d Vormacht vu Rom in dr Gsamtchilche gwisst, wu scho vum Innozenz I. ufgstellt woren isch, ohni ass er dää aber bedingigslos forciert ghaa hätt.

Geg dr allno vyle Nitchrischte isch dr Gregor dergege in dr Regle extrem intolerant ufdrätte, zem Byschpel het er anne 599 ghaiße, d Haide vu Sardinie mit Gwalt zum Iberdritt zum Chrischtedum z zwinge:

E baar Johrzehnt vorhär het dr Theoderich dr Groß no feschtghalte, ass es uumegli sei, eberem d Aanahm vun ere Religion z haiße ("Religionem imperare non possumus", Cass. Var. 2,27). Ass dr Gregor fir e gwaltsami Bekehrig gsii isch, het dergege dr Wääg fir s weschteuropäisch Mittelalter gwiise. Historisch wichtig isch au sy Entschaidig gsii, Missionar uf Britannie z schicke un doderdur dr angelsächsisch Chenig Æthelberht vu Kent zum Chrischtedum z chehre. Dodermit isch dr Grundschtai glait wore fir e nei gsamtoobeländisch Chilchebewusstsyy, mit em remische Papschtdum an dr Spitz.

As „Menchspapscht“ het si dr Gregor „Chnäächt vu dr Chnäächt vu Gott“ ("servus servorum dei") gnännt, wu bis hite Bstanddail vu dr päpschtlige Titulatur bliben isch. D Menchsregle vum Benedikt vu Nursia het eso ne große Yydruck uf en gmacht, ass er si fir di gsamt Chilche fir verbindli verchindet het un sälber au en benediktinische Lääbesstil bflägt het. No dr Aasicht vu mänke hitige Forscher isch s aber dr Gregor sälber gsii, wu d Regle formuliert ghaa het, oder ain vu syne Schueler. In syre Grabinschrift wird er au "consul Dei", also „Konsul vu Gott“ gnännt. No dr Arme luege un sorge isch e wichtig Elemänt vu sym Pontifikat wore. Aigetli hätt dr Chaiser d Versorgig vu dr Stadt Rom, wu dodmol e baar Zehndöusert Yywoher ghaa het, mit Fruucht sotte sicher selle. Wel die aber mangelhaft gsii isch, het dr Gregor di riisige Ländereie vu dr Chilche z Siditalie un z Sizilie nei organisiert un nei druf wirtschafte loo. Aafangs Monet het s e allgmaini Verdailig vu Lääbesmittel gee. Dr Gregor het au di andere Bischef gmahnt, ass dää, wu Hunger lydet, nume uf e Breedig heert, wänn mer em vorhär ghulfe het. Almose het er as Opfer fir Gott gsääne, wu aim emänd Gnad im Gottesgriicht yybringt.

Dr Gregor het dr Uusdruck "Papscht" as uusschließlige Amtsname fir dr Bischof vu Rom feschtgschribe. Mit ihm isch s Papschtdum vu dr Spotantiki in s Mittelalter ibergange.

Dur syni Hyfe Schrifte het dr Gregor iber Johrhundert in dr kadolische Chilche seli wichtig wore. Dernäbe wird er as ain vu ganz wenige weschtlige Hailige au in dr orthodoxe Chilche gachtet un verehrt. Scho frie het s e Hufe Legände um dr Gregor gee. Unter anderem isch di aristokratisch Abstammig vum Papscht bal vergässe wore, un frie isch verzellt wore, dr Gregor sei en arme, uubekannte Ainsidler un vormolige Sinder gsii, wu dur e gettligi Yygebig in Abwäsehait zum Papscht gmacht wore sei. Dr Hartmann vu Aue het us däne Legände Johrhundert speter sy Wärch "Gregorius" gmach, wu derno d Grundlag fir em Thomas Mann sy Roman "Der Erwählte" bildet het.

Drotz ass s Gregorianisch Sakramentar un au dr Gregorianisch Choral nit vu ihm gsii sin, het mer im Mittelalter gsait, s seie Schepfige vum Gregor gsii go ene greßeri Autoritet gee. Em kadolische Mässbuech het dr Gregor in dr Liturgy wahrschyns d Form gee, wie si hit no giltig isch.


Anne 1295 isch dr Gregor dur dr Papscht Bonifatius VIII. hailiggsproche wore. Syni Attribut sin d Tiara, Buech, Duube, s Diene in arme Lyt. Är isch Patron vum chilchlige Schuelwäse, dr Bärgwärch, em Chor- un Choralgsang, dr Glehrte, Lehrer, Schueler, Studänte, Sänger, Musiker, Muurer, Chnopfmacher; gege Gicht un Pescht.

Verschideni Chilche drage sy Name. S Chloschter St. Gregor im elsässische Mìnschter isch ihm gweit wore.

Em Gregor sy Stil isch literarisch aaspruchsloser wie dä vu andere Chilchevätere, sy Sprooch isch necher am gschwätze Wort un vermydet d Schmuckmittel un di gebildete Reminiszänze vun ere griechisch un klassisch latynisch gebildete Elite, wie si dr Augustinus un dr Hieronymus no hän chenne voruussetze. D Aifachhait vu sym Stil isch nit nume Uusdruck vu dr gwandlete Bildigsverhältnis vu syre Zyt, si isch au ne bewussti Entschaidig fir e „demietige Stil“ "(stilus humilis)," wu d Wohret vum Evangelium in Mittelpunkt stellt un dr chunschtvolle Form as Uusdruck vu dr Wältwyysi missdröue duet, doderby aber d Schlichthait vum Uusdruck mit eme starke Gfiel un un ere lydeschaftlige Iberzygig verbindet. Dää Stil het mit derzue bydrait, ass syni Wärch im Mittelalter eso erfolgrych un beliebt gsii sin, un eso ne große Yyluss uf d Volksfremmigkait ghaa hän. Syni exegetische Schrifte ghere zue dr am maischte exzerpierte, syni "Dialogi" zue dr maischtgläsene Wärch im Mittelalter.



















Wärch vum Gregor


</doc>
<doc id="75713" url="https://als.wikipedia.org/wiki?curid=75713" title="Gregor I.">
Gregor I.

Gregor I. isch de Name vo däne Persone:


</doc>
<doc id="75714" url="https://als.wikipedia.org/wiki?curid=75714" title="Burg Manegg">
Burg Manegg

D Burg Manegg staat uf eme Gländvorsprung uf de Oschtsyte vom Albisgrat im Piet vo de Stadt Züri. Hüt isch vonnere nu na ganz wenig vo de Ruyne übrig.

D Burgstell lyt uf de Hööchi vo 624 Meter, diräkt oben am Stadtdäil Läibach, am Bèèrg oben a de Syl. So wie de Platz "Manegg" git’s am Albis und am Üetlibèèrg non es baar anderi Uuslöifer vom Bèèrg, wo mene im Dialäkt "-egg" säit: d "Juchegg," d "Bernegg", d "Rossweidliegg" und na anderi. So wie uf de Manegg isch au na uf ere andere "Egg" en Zürcher Burgruyne z gseh, d Frysebèèrg.

D Burg Manegg chunt s erschte mal im ene Dokumänt vo ane 1303 vor. Wie alt ass si isch wäiss me nöd. Im 14. Jaarhundert hät d Burg de Zürcher Ritterfamilie Manesse ghöört. De Ital Manesse hät se anne 1393 emene "Visli" vrchauft, und im Jaar 1400 isch si in Psitz vom Chlooschter Selnau cho. 1409 isch si abeprännt, und dänn isch si en Ruyne plibe.

De Burgplatz isch hüt en schönen Oort, wo men uf Wanderige hiigaat. Me cha verschideni Fuesswääg vo de Allmänd und vo Läibach gaa und bi de Manegg verby oben a de wilde Falätsche dure uf de Albisgrat.




</doc>
<doc id="75715" url="https://als.wikipedia.org/wiki?curid=75715" title="Kraftwerk Letten">
Kraftwerk Letten

S Chraftwèèrch Lätte isch es Wasserchraftwèèrch vo de Stadt Züri.

Es staat a de Limet zmitzt i de Stadt, und es isch es schööns Dänkmal vo de Technikgschicht.

Wo ane 1868 d Zürcher Wasserversorgig gründet worden isch, hät die scho gly s mechanisch Wèèrch a de Limet boue zum d Pumpene aztrybe, wos bruucht hät zum s Wasser i die hööch glägne Stadtkwartier ufezpumpe. Am Züribèèrg oben isch als Wasserspycher de Resiweiher usgrabe worde. Sid 1878 hät s Wasserwèèrch dezue ane au scho mit ere Transmission Chraft i d Fabrigge vo de Umgäbig im Induschtrykwartier gliferet. Am Afgang hät s Wèèrch i de Limet es Naadlewehr gha zum de Fluss chly ufzstaue.

Scho 1892 hät me s Lätte-Wèèrch zum ene elektrische Chraftwèèrch uspoue. De Resiweiher isch jetz defüür daa gsi, zum mit de elektrischen Energy i Zyte, wo wenig im Stromnetz pruucht worden isch, Wasser ufezpumpe, wome dänn bi Spitzeverbruuch wider hät uf d Turbyne chönnen abelaa.

D Stadt Züri isch aber jetz so starch gwachse, ass s alte Lättewèèrch nüme glanget öät; sid 1904 isch au na Strom vom Chraftwèèrch i de Beznau a de Aare und sid 1906 vom Albulawèèrch im Pündnerland choo. 1935 staat i de Limet am Platz vom alte Naadlewehr e hööcheri Staumuur, und 1938 und 1952 isch s Chraftwèèrch modernisiert worde. 




</doc>
<doc id="75716" url="https://als.wikipedia.org/wiki?curid=75716" title="Rüdiger Manesse der Ältere">
Rüdiger Manesse der Ältere

Der elter Rüdiger Manesse, wo im drizääte Joorhundert uf d Wält choo und am 5. Septämber 1304 z Züri gstorben isch, isch e Ritter und Rootsherr gsi.

Er isch us emene Adelsgschlächt vo Züri gsi, und me weiss, ass er ane 1264 als Stadtbürger ufgnoo worden isch. 1268 isch er in Root vo dr Stadt choo, und er chunt i de Kwelle vo dr Gschicht i säber Zyt immer wider vor.

Dr Manesse isch bekant für syni Fröid a der Kunscht vom Minnesang. Er het bekanti Lieder vo de Sänger us synere Zyt gsamlet. Mit sym Soon het er e bedüütendi Liedersamlig zämegstellt, wo hüt als "Codex Manesse" oder "Heidelberger Liederhandschrift" berümept isch.

So isch er eini vo de bedüütende Figuure us dr Afangszyt vo dr Stadtzürcher Literaturgschicht.



</doc>
<doc id="75717" url="https://als.wikipedia.org/wiki?curid=75717" title="Liste der Gemeinden im Département Indre">
Liste der Gemeinden im Département Indre

D Lischt vun dr Gmeina im Département Indre zellt àlla 241 Gmeina ìm Département Indre uf.

2019:

2016: 


</doc>
<doc id="75721" url="https://als.wikipedia.org/wiki?curid=75721" title="Toggenburgerhaus">
Toggenburgerhaus

S Toggeburgerhus isch s althärbrocht Puurehus im Toggeburg. Die Art vo Hüser sind i de zwäte Hälfti vom 17. ond 18. Johrhondert baut worde und präget hüt no d Landschaft vom Tal.

D Puurehüser uf de Alpenordsite sind vor em Drisgjöhrige Chrieg chli ond inne tunkel gsi. Si händ ä Tach gha mit no wenig Gfäll, well mer zom Teggä no iihämischi Brätterschindle mit grobe Schtää druf gha hät. Am Aafang vom Chrieg hät mer no wenig Isenägel öbercho. Chorz vor äm Johr 1600 hät mer z Lüttich ä neus Vofahre entwicklet zom Nagelise z schpalte schtatt mit äm Hammer z schmede. Die Nägel, wo mer so gmacht hät, hät mer zerscht emoll im holländische Schiffsbau brucht. I de zwäte Hälfti vom 17. Johrhondert sind denn d Priise vo de Isenägel zämekät, und ab 1670 hät mer im Toggeburg die erschte schtattleche Schtrickbauhüser mit schtähle Nageltächer baut. Die Hüser händ aber käne äfache Puure ghört, sondern riiche Kauflüt, wo mit äm Linegwärb riich worde sind.

Nochäm ändgültige Fridesvotrag, wo d Äidgnosse nochäm Zwäte Villmärgerchrieg z Aarau am 11. Augschte 1712 gschlosse händ, ond äm Ufchoo vom Bomwolle­schpinne sind vier Föftel vo der Tätschhäuser mit ämene schtähle Tach usbaut oder mit ämene Neubau mit schtähle Tach ersetzt worde.

S klassisch Toggeburgerhus schtoht för sich älää ohni aabaute Schtall. Im schpote 18. ond im früene 19. Johrhondert sind Hüser mit Mansardetächer entschtande. Die sind för di alte Toggeburger Wertshüser gradewägs tüpisch. Im 19. Johrhondert hät mer d Raihefenschter villfach mit grössere Änzelfenschter mit ämene ägne Rägetächli ärsetzt. Sit äm Afang vom 20. Johrhondert isch dä Eternit-Scherm tüpisch.

S Toggeburgerhus isch än Block- oder Schtrickbau, wien är för di zentrale ond di dra aaschlüssende öschtleche Alpe tüpisch isch. Gäge Norde häts oogfor vom Schnäbelhorn uf Bütschwil ond witer Richtig Nordoschte ä Grenzlinie. Z Tägersche isch de Blockbau tüpisch, z Flowil chonnt är öppe zor Hälfti vor. Die Grenzlinie teckt sich öppe au mit de Konfessionsgrenze. Nördlech dävo isch de Bohleschtänderbau tüpisch, ä Mischform von Schtänderbau (Rahme) ond Schtrickbau (Föllig). Z Bütschwil ond Lütisburg sind än Drittel vo de Puurehüser Bohleschtänderbaute, z Flowil ond z Uzwil isch äs öppe d Hälfti ond z Jonschwil ond z Oberuzwil isch äs meh as d Hälfti.

Förs Toggeburgerhus sind voschidäni Merkmol tüpisch:

Vilfach händ d Toggeburgerhüser uf änere oder bäde Traufsitene ä Laube. Onder de wättergschütze Laube uf de Oschtsite isch villfach de Husiigang. D Toggeburgerhüser sind mit de Fassade wenn mögli gäge Süde bis Oschte usgrichtet. Schattehalb häts je noch Lag au anderi Usrichtige.

D Grondriss vo de Toggeburgerhüser sind mäschtens gliich. Uf de Gibelsite sind Schtobe ond Näbedschtobe. De Chachelofe i de Schtobe wird vo de Chochi hene iigfüret. Im erschte Schtock sind drü oder vier Schlofchammere. D Schlöff (di agschrägete Eschtrich uf de Sitene onderem Tach) händ vorne ä chlises Fenschterli. Di groose Hüser mit de Hustöre uf de Gibelsite händ vorne ä symmetrischi Fassade. One isch de Iigang, wo villfach än Rondboge hät. Obedra isch d Firschtchammere, links ond rechts vo däre Sümmetrilinie sind Fenschterwäge. Sötig Hüser händ zwo Wohnige uf bäde Site vo de Sümmetriachs. Groosi Hüser händ sich früener glohnt, denn d Abgobe hät mer nöd müese uf d Chöpf zahle, sondern uf d Hushaltige.

Die villne Wäbchäller zäget, wie wichtig s Liwand- ond s Bomwollgwerb früener als Husinduschtri im Thur- ond im Neckertal gsi isch. Die Wäbchäller mit äme ne Wäbschtuel dine kennt mer a de groose, längleche Wäbchällerfenschter mit de tüpische Chlappläde dra. Wägem zitwis guete Vodienscht bim Wäbe ond Schpinne sind vil scho chline Puurehöf i no chlinere uftält worde ond de Groostäl vom Gäld hät mer mit äm Bomwollegwerb vodient.

Noch äm Ondergang vo de Bomwollevoarbätig isch s Schticke ufcho. I dä Schtickerblüeti oms Johr 1900 ome hät mer i vilne Hüser Handschtickmaschine ufgschtellt, wo vill grösser sind als Wäbschtüehl. D Schticklokal sind rächteckigi Gebüü mit villne groose rächteckige Fenschter. Fö die gnau Arbet hät mer guets Liecht brucht.

Mit äm schtähle Tach häts Platz ghä för än neue Ruum, d Firschtchammere. Si isch kä Toggeburger Bsonderhät. Aber schpeziell isch, wievill sehr groosi Firschtchammere mit bis zu zäh Fenschter s git im Toggeburg. D Massnahme vo de Fürschtabtai Sanggale noch 1648 im Rahme vo de Gägäreformazio händ die Reformierte als Schikane aaglueget. Noch 1670 sind s froh gsi för dä groos Ruum, wo mer sich hät chönne oogschtört vosammle. Di paritätische Chirchene, wos do no fascht öberall im Tal gha hät, händ immer wider zu Schtritt mit de Katholike gfüert. De Psalmegsang vo de Reformierte isch 1673 im Toggeburg vobote worde. D Wertshüser sind onder de katholische Fürschtabtai zomänä politische Inschtroment worde. I de Firschtchammere hät mer bätet ond gsunge. Wäg dä villne Fenschter cha mer döt guet läse. Än Hufe Reformierti händ döt läse glehrt, denn im 17. ond 18. Johrhondert hät s no kä Schulhüser gha. Well d Fraue nöd i d Wertschafte händ törfe, händ si sich i de Firschtchammere troffe.

Zwöschet 1750 ond 1830 hät mer i de Firschtchammere vo de Puurehüser im mittlere ond obere Toggeburg meh als hondert Husorgle ufgschtellt. Si sind mäschtens vo Fraue gschpillt worde, wo mit de Husorgle d Husaadachte beglätet händ.



</doc>
<doc id="75725" url="https://als.wikipedia.org/wiki?curid=75725" title="Unterwasser">
Unterwasser

Unterwasser bezaichnet:

Ort:

wie au:
Lueg au:


</doc>
<doc id="75728" url="https://als.wikipedia.org/wiki?curid=75728" title="Zentralalpen">
Zentralalpen

Zäntralalpe seit me däne Piet vom Alpegebirg:


</doc>
<doc id="75731" url="https://als.wikipedia.org/wiki?curid=75731" title="Konrad von Mure">
Konrad von Mure

Dr Konrad vo Mure, wo öpe ane 1210 z Muri im Aargau uf d Wält cho und am 30. März 1281 z Züri gstorben isch, isch Theoloog, Autor und Enziklopädischt am Groossmöischter z Züri gsii.

Dr Konrad isch im Piet vom aargauische Oort Muri uf d Wält cho, wie me wäge sim Familiename dänkt. Er isch mit em habsburgische Graf und spötere König Rudolf vertrout gsii. Wo ass er s Studium vo de Künscht und dr Theology gmacht het, weiss me nit, es muess uf all Fäll z Italie oder z Frankrych gsi sii.

Ane 1233 isch dr Mure as Stift vom Grossmöischter z Züri choo, won er dr Leiter vo dr Stiftsschuel und ane 1244 au Chorherr worden isch. Me het en z Züri öppe als Notar und als Schiidsrichter i Striitfäll z Hilf grueffe. Er isch e vilsytigen Autor gsi, syni Wäärch us dr fascht füfzgjöörige Tätikeit am Stift sind für d Schuel und au für kulturell inträssierti Lüüt z Züri nützlech gsi. So git’s vo iim es Leerbuech über d Grammatik und eis über s Schrybe vo Prosategscht, en Schrift über d Naturkund, won er drfüür vil us dr grossen Enziklopädy vom Isidor vo Sevilla gnoo het, es Buech über d Wappekund und es allgemeins Lexikon mit em Titel "Fabularius." Dr Chorherr Felix Hemmerlin het die Schrift ane 1470 im Truk useprocht.

Sid 1259 isch dr Mure dr Singmeischter, dr "Kantor," vom Stift gsii. Für das Ampt het er s «Zürcher Singbuech» für d Liturgy am Grossmöischter zämegstellt, wo im Original uf Latynisch "Breviarium chori Turicensis" heisst. Das Buech, wo me z Züri bis zu dr Reformazioon bruucht het, isch hüt i dr Handschriftesamlig vo dr Zäntralbiblioteek Züri.

Me luegt dr Konrad vo Mure als en wichtige Meischter vom Bluescht vo dr Kultur z Züri im 13. Joorhundert aa.




</doc>
<doc id="75733" url="https://als.wikipedia.org/wiki?curid=75733" title="Annemarie Huber-Hotz">
Annemarie Huber-Hotz

D Annemarie Huber-Hotz (* 16. Augschte 1948 z Baar, Kanton Zug; haimetberäächtigt au dert; † 1. Augschte 2019 bi Schwarzsee, Kanton Fryburg) isch e Schwyzer Beamti gsii. Vu 2000 bis 2007 isch si Bundeschanzleri un di eerscht Frau in däm Amt gsii. Si isch Mitgliid vu dr FDP gsii.

D Huber-Hotz isch z Baar uf d Primaar- un Sekundaarschuel gange un derno uf d Kantoonsschuel z Zuug. An dr Universideete Bäärn, Uppsala (Schweede) un Gämf het s Soziology, Ethnology un Bolitikwisseschaft studiert. An dr ETH Züri het si 1976/77 en Noodiploomleergang in Ruumblaanig absolviert. In ihre Studiezyt het si nääbehäär as Ibersetzeri bi dr Internationale Arbetsorganisazion z Gämf gschafft un im Amt fir Ruumblaanig vum Kantoon Zuug

Anne 1978 isch d Huber-Hotz in d Bundesverwaltig yydrätte un het zeerscht im Generaalsekretariaat vu dr Bundesversammlig gschafft. Ab 1981 het si s Sekretariaat vum Ständsroot gfiert, zuesetzli het si ab 1989 dr wisseschaftli Barlemäntsdienscht glaitet. Anne 1992 isch si zur Generaalsekreteeri vu dr Bundesversammlig ufgstiige. Wu dr Bundeschanzler François Couchepin sy Ruggdritt aagchindet het, het d Bundesversammlig am 15. Dezämber 1999 sy Noofolg bstimmt. D Huber-Hotz het si im vierte Wahlgang geg dr Vizechanzler Achille Casanova (CVP) duuregsetzt un isch doodermit di eerscht Frau an dr Spitz vu dr Bundeschanzlei woore.

D Huber-Hotz het iire Amt aafangs 2000 aadrätte. Si het d Bundeschanzlei reorganisiert un si in vier Fierigsberyych unterdailt (Bundesroot, Blaanig/Strategy, Information/Kommunikation un Intäärni Dienscht). Unter iire Laitig isch s E-Government ufböue un d Räächtsgrundlaage fir s E-Voting gschaffe woore. Im Februar 2007 het si iire Verzicht uf e dritti Amtszyt aagchindet un isch per Ändi Johr zruggdrätte. As Bundeschanzleri het si ex-officio dr Gschäftslaitig vu dr FDP un em Vorstand vu däre Bundeshuusfraktion aagheert.

Vu 2007 bis 2011 isch d Huber-Hotz Bresidänti vu dr Schwyzerische Gmainnitzige Gsellschaft gsii, ab 2008 isch si Mitgliid vum Schwyzer Bärghilfroot gsii, vu 2008 bis 2010 Bresidänti vu dr Insel Foundation, ab Juli 2008 Bresidänti vu dr Stiftig Schwyzerische Bankenombudsman un ab 2011 Mitgliid vum Stiftigsroot vum Graduate Institute IHEID z Gämf. Vu 2011 bis 2019 isch d Annemarie Huber-Hotz Bresidänti vum Schwyzerische Roote Chryz gsii.

D Annemarie Huber-Hotz isch uf ere Wanderig mir iire Familie im Biet am Schwarzsee im Kanton Fryburg im Alter vu 70 Johr an akutem Häärzversaage gstoorbe. Si isch ghyroote gsii un het drei Chinder ghaa. Nääbe Schwyzerdytsch un Dytsch het si aa Änglisch, Franzeesisch un Schweedisch gschwätzt.



</doc>
<doc id="75734" url="https://als.wikipedia.org/wiki?curid=75734" title="Adeodatus I.">
Adeodatus I.

Dr Adeodatus I. (mer chänt en au as Deusdedit I.; † 8.Novämber 618 z Rom) isch vum 19. Oktober 615 bis zue sym Dood Papscht gsii.

Är isch z Rom as Suhn vum Subdiakon Stephanus uf d Wält chuu, s gnau Datum waiß mer nit. S haißt, dr Adeodatus sei Benediktinermench gsii, des isch aber nit sicher. Vor dr Wahl zum Papscht isch er rund 40 Johr lang Presbyter z Rom gsii. Är isch am 8. Novämber 618 iz Rom un im Petersdom vergraabe woore. An waas er gstoorbe isch, waiß mer nit, vermuetli an dr Pescht.

Är isch dr Eerscht, wu me päpschtli Siigel ("bulla") uf offiziälle Dokumänt bruucht het. S isch us Blei gsii un het dr Chrischtus as guete Hiirt zaigt, s Alpha un s Omega un d Ufschrift „Deus dedit Pape“. Us däre Zyt stammt au dr Uusdrck Päpschtligi Bulle. Im Gegesatz zue syne Vorgänger het er d Chilcheämter nit nume an Adligi un ryychi Buurger vergee, nai, är het aa dr aifach Klerus gfeerderet un di Gaischtlige gee bolitischi Ibergriff gschitzt. Umstritte isch sy Anornig „Hic constituit secundam missam in Clero“, wun er aageebli dr Bruuch soll ufglupft haa, ass in aim Gotteshuus nume ai hailig Mässopfer pro Daag derf gfyyrt wääre.

Chuurz no syre Wahl, anne 615, het s z Rom e Lepra-Epidemy gee. Dr Adeodatus het Soorg ghaa zue dr Chranke. Im Martyrologium Romanum haißt s, ass er en Uussätzige mit eme Schmutz soll ghailt haa.

Är wird in dr reemisch-kadoolische Chilche as Hailige verehrt. Dr kadoolisch Mahndaag isch sy Doodesdaag, dr 8. Novämber. Är wird im Papschthees dargstellt mit dr Tiara un eme Chryzstäcke mit 3 Querbalke als Attribut.




</doc>
<doc id="75736" url="https://als.wikipedia.org/wiki?curid=75736" title="Isaak (Erzvater)">
Isaak (Erzvater)

Der Isaak isch e Figur us em Tanach u em Alte Testamänt. Är isch e Sohn vom Abraham u der Vater vom Esau u em Jakob. Är zelt drum zu de drei “Erzvätere”. Em Isaak syni Gschicht spiilt sech im 1Mose 21-27 und 1Mose 35,27-29 ab.

Der Isaak isch dä Erzvater, wo me em wenigste über ne erfahrt. Der Isaak isch der zwöiti Sohn vom Abraham u der einzig Sohn vo der Sara. Är isch der Halbbrueder vom Ismael. Der Isaak wird im Alter vo acht Tag beschnitten u nach däm d Sara abgstillt het, richtet der Abraham es grosses Fescht us. (1Mose 21,1-8 ELB)

Nach der Vertrybig vom Ismael u der Hagar wird der Abraham uf d Prob gstellt u söll der Isaak opfere. Der Abraham folget u geit i ds Land Morja. Dert bout är en Altar u wott der Isaak opfere. Im letschte Momänt gryft der Ängel Gottes y u sorgt derfür, dass der Isaak nid muess stärbe. A syre stell opferet der Abraham e Widder, wo sech im ne Dornegstrüpp verhänkt het gha. (1Mose 21-22 ELB)

Nach däm d Sara gstorben isch, beuftreit der Abraham der Chnächt, wo sys Guet verwaltet, dermit em Isaak e Frou us der Stadt Nahor z Haran (Hütigi Türkei) ga z hole. Wo der Chnächt i der Stadt Nahor achunnt, bittet är Gott um nes Zeiche, damit är di rächti Frou für e Isaak us suecht. Är isch no nid ganz fertig gsi isch d Rebekka u es stellt sech use, dass si d Frou vom Isaak söll wärde. D Rebekka isch d Tochter vom Betuël u ds Grosschind vom Nahor. Wo d Familie erchennt das Gott hinder de Hüratsplän vo ihrer Tochter steckt, hei si nüt gäge die Plän. So chunnt si nach Kanaan. Der Isaak isch 40 Jährig gsi woner Rebekka het ghüratet. (1Mose 23-24 ELB)

Der Abraham het nach der Sara no e dritti Frou gha. D Chind vo dere Frou het är no vor sym Tod mit Gschänk oschtwärts gschickt. (1Mose 25,1-5 ELB)

20 Jahr nach der Hochzyt mit dem Isaak bringt d Rebekka die beide Buebe, der Esau u der Jakob, uf d Wält. Im erwachsene Alter, verchouft der Esau im Jakob sys Erstgeburtsrächt, für nes Linsegricht. (1Mose 25,19-34 ELB)

Wäg ere Hungersnot muess di ganzi Familie nach Gerar, i ds Land vo de Philister, flüchte. Wi sy Vater git ou der Isaak syni Frou als syni Schwoscht us. Wo der örtlech Chönig Abimelech das per Zuefall use bechunnt, stellt är der Isaak zur redt. Der Isaak git dadruuf abe zue, das är das gmacht het, wil är Angscht um sys eigete läbe het gha, da syni Frou so ne Schönheit isch. So chunnt’s, das der Abimelech der Befähl erlat, das z Volk dene beidne nüt darf tue. Nach däm der Isaak im Land vo de Philister darf aboue, Ärntet är so vil das d Philister yversüchtig wärde u ne drum nümm im Land wei ha. (1Mose 26,1-16 ELB)

Im Tal vo Gerar git’s du krach mit de Hirte us dere Gägend. Der Isaak lat e Brunne grabe. Wo dä fertig isch, chöme d Hirte vo dem Tal u beaspruche der Brunne für sich. Der Isaak lat drum nomal e Brunne grabe. Doch ou dä wird vo de Hirte als Eigetum agluegt. Erscht bim dritte Brunne git du keiner Lämpe me. Im Aschluss a die Gschicht chunnt’s zum Bund zwüschem Isaak u em Abimelech z Beerscheba (1Mose 26,17-33 ELB)

Wo der Isaak isch Alt worde, isch är erblindet. So isch es cho, das der Isaak sy Erschtgeboreni Sohn Esau het welle sägne. Da d Rebekka der Jakob het lieber gha u das mit übercho het, forderet si der Jakob uf, sy Vater z tüüsche. Si hilft ihm ou, i däm si ihrem jüngere Sohn Fäli über di glatte Stelle am Körper leit. Trotz mehrfachem nache Frage erchennt der Isaak, der Schwindel vo sym jüngere Sohn nid u so sägnet der Isaak der Jakob. Wo der ganz Schwindel ufflügt, isch der Esau am Bode zerstört u versteit d Wält nümm. Är isch sogar so yversüchtig, das är der Jakob wott ermorde. Doch das weiss d Rebekka z verhindere. Si bittet ihre Maa drum, dass är der Jakob nach Paddan-Aram zu ihrem Brüetsch Laban schickt. So chunnt’s das der Jakob vom Isaak persönlech nach Paddan-Aram gschickt wird. (1Mose 27-28 ELB)

Der Isaak stirbt lut der Bibel im Alter vo 180 Jahr u wird vom Esau u em Jakob beärdiget. (1Mose 35,27-29 ELB)




</doc>
<doc id="75738" url="https://als.wikipedia.org/wiki?curid=75738" title="Arnold Bürkli">
Arnold Bürkli

Dr Arnold Bürkli (* 2. Februar 1833 z Züri; † 6. Mai 1894 au daa) isch e Schwiizer Bauingenieur und Politiker gsy.

Dr Bürkli het sid 1850 bim Stadtbouamt vo Züri und vo 1853 aa bi dr Nordoschtbahn gschaffet. Denn het er sech z Berlin und uf ere Studiereis uf Belgien, Ängland und Frankrych wyterbildet.

1858 isch er bi de Vereinigte Schwiizerbahne agstellt gsi, bevor er Stadtingenieur vo Züri worden isch. A dere Posizioon het er wäsentlech es paar grossi stedteboulichi Projäkt chönne gstalte: Under iim sin d Bahnhofbrugg, d Bahnhofstraass, ganzi Kwartieralaage, di stedtisch Wasserversorgig und d Seepromenade mit der Quaibrugg plaanet und bout worde.

Am See lyt dr Bürkliplatz, wo an iin erinneret.

Dr Arnold Bürkli isch vo 1883 bis 1892 Zürcher Kantonsrat, vo 1888 bis 1892 för di Freisinnige Nationalroot und vo 1876 bis 1893 Presidänt vom Schwiizerischen Ingenieur- und Architekteverein (SIA) gsy.




</doc>
<doc id="75741" url="https://als.wikipedia.org/wiki?curid=75741" title="Quaibrücke">
Quaibrücke

D Quaibrugg isch e Brugg z Züri.

Si stoot a dere Stell zwüschem Bellevue und em Bürkliplatz, wo dr Zürisee uufhört und d Limet afoot. Si isch öpe 120 Meter läng.

D Brugg isch vo 1882 bis 1884 bout worde. Si isch e Deil vo dr Zürcher Seepromenade. I de 1980er Joore isch d Bruggeplattform nöi gmacht worde.



</doc>
<doc id="75742" url="https://als.wikipedia.org/wiki?curid=75742" title="Olga Meyer">
Olga Meyer

D Olga Meyer (* 30. April 1889 z Züri; † 19. Januar 1972 au daa) isch e Schwiizer Schriftstellerin gsy.

D Olga Meyer isch d Dochter vom Johann Emil Meier und vo dr Anna Barbara geb. Lüssi gsy; si isch z Züri ufgwachse. Nach derel het si s Lehrerinneseminar am Grossmöischter psuecht. Drno isch si Lehrerin z Windlach und z Horge worde.

Wo si de Schuelchind vo iirere Chindheit verzelt het, het si agfange die Gschichte ufschrybe. Ane 1918 sind die Verzellige vom Verein vo de Zürcher Schuelbibliothekaare trukt usepracht worde. Dr Hans Witzig het derfür Zeichnige gmacht. Das Buech isch au z Düütschland vil glääse worde. Und au mit iirne andere Schrifte het sech d Olga Meyer e Name als Autorin vo Jugendbüecher gmacht. Derzue ane het si als Journalischtin gschaffet, so öpe für die "Schwiizerischi Lehrerinne-Zytig".

Ane 1959 het si dr Schwiizerisch Jugendbuechprys – als erschti vo dere Reie überhaupt – übercho und zwöimol – 1945 und 1956 – dr Prys vo dr Schwiizerische Schillerstiftig.



</doc>
<doc id="75743" url="https://als.wikipedia.org/wiki?curid=75743" title="Main">
Main

Dè Main isch mit 527 Kilometer Flǜèßschtrèggi de längschti rächti Näbbèfluss vum Rhy.

D Quällflüss vum Main chömmèd us èm Fichtelgebirge (Wyßè Main) un vo dè Frängischè Alb (Rotè Main). Am weschtlichè Rand vo Kulmbach im Stadtdeil Melkèdorf i dè Nôchi vum Schloss Steinèhuusè vohǜrõtet sich dè Rotè un dè Wyße Main zum eigèntlichè Main. Dè Flusslauf haaltet trotz èm grosszügigè Mäandryrè sini Hauptrichtung Oscht->Wescht yy, wa in Mitteleuropa sèltè isch un tangyrt dõdeby meereri frängischi Mittelgebirge. Am Main ligèd großi Deile vum frängischè Wiibaugebièt un èn Huufè guèt erhaaltèni historischi Stadtchärn. Großi Ballungsräum passyrt dè Main um Würzburch un Frankfurt. Gegèübber vo dè Mainzer Altschtadt – zwǜschè Ginsheim-Guschtavsburg un dè Maarauè z Mainz-Koschtheim – mündet er i dè Rhy. Vo dört (Kilometer 0) flussobsi bis obberhalb vo dè Ysèbaabrugg bi Hallschtadt (Kilometer 387,69) isch dè Main ("Ma") e Bundeswasserschtrõß.

Dè Main isch nit dè längschte, aber glychwoll èn historisch un geografisch bedütendè dütschè Fluss. I dè Spòtantikè isch a sim Unterlauf ab Miltèbärg d Ußègränz vu dè Provinz Obbergermaniè im Römischè Rych gsi. D Mainlinniè drènnt im 19. Johrhundert d Yflusssphärè vo dè beidè dütschè Großmächt Öschterrych un Preußè innerhalb vum Dütschè Bund mit èm Sitz z Frankfurt uumittelbar am Unterlauf vum Main. Dè datsächlich innerhalb vu Obberdütschland volaufende Main isch zwar wedder è Dialèkt-, no è Kulturgränz, doch glidèrèt nõch gläufigem Voschtändnis d Mainlinniè Dütschland in èn nördlichè un südlichè Deil, well er dènnè Gränzè rächt nõch chunnt. All diè Bezüüg hängèd vum Oscht-Wescht-Volauf ab, wo nè optimali Drènnlinniè in dè Nord-Süd-Richtung abgit. S Rhy-Main-Gebièt isch vokeersgeographisch d Mitti vo Dütschland un Europa.

Für dè Main wörrèd voschiddèni Längè bruucht. D Ursach dõdefür sin diè diversè Obberläuf, wo übber dè Urschprung vom Main beschtimmènd sin. Zämmè mit èm längerè Quällfluss, im Rotè Main, hèt dè Fluß è Flièßlängi vo 527 km, zämmè mit èm größerè, abber chürzerè Quällfluß Wyßè Main isch er 518 km lang. Dè Main hèt ab dè Hochzit vo sinè beidè Obberläuf è Längi vo 472 km. Öppè 81 km unterhalb vo dè Hochzit chunnt oppè 5 km weschtlich vo Bambärch in Obberfròngn d Regnitz dèzuè, wo dört dütlich mee Wasser füürè duèt wiè dè Main. We-mò dè Laufwäg vo dè Regnitz mit irèm Hauptobberlauf Rednitz un au sèllèrè irèm Hauptobberlauf Frängischi Rezat als Quällfluß dèzuè, denn git sèll sogar è Gsamtlängi vo 553 km. Vor dè Dütschè Widdervoeinigung isch dè Main mèngmòl als längschtè dütschè Binnèfluß vo dè Bundesrepublik bezeichnèt worrè. Hützdaag drǜfft s Attribut „Längschtè dütschè Binnèfluß“ nǜmmi zuè, well dè Weser-Quällfluß Werra nǜmmi deilwys i dè DDR lyt, un d Weser mit irè 744 km Gsamtlängi vollschtändig z Dütschland lyt; d Weser isch sit dèm dè dütlich längere Binnèfluß wiè dè Main. We-mò sèll nu ab dè Hochzit vo dè Fulda un dè Werra aaluègt, isch d Weser mit 452 km chürzer wiè dè Main, d Weser isch abber bi dè Hochzit schu è stattlichi "Brut". Diè andrè dütschè Flüss, wo dütlich länger sin wiè dè Main, d (Donau, dè Rhy, d Elbe, d Oder un d Mosel, entschpringèd odder münded im Uusland un kaièd sèllèwäg us dè Kategory "Dütschi Binnèflüss" usè.
S Yzugsgebièt vum Main un sinè Näbbèflüss umfasst 27.292 km² un gòt übber dè gröschtè Deil vo Fròngn, s Hoèlooische, also dè nordöschtliche Deil vo Baddè, un bildèt am Nordrand dè Übbergang vo Süd- un Mittelhessè. S gränzt im Südè a s Yzugsgebièt vo dè Donau (è baar hundert Meter südlich vo dè Wyßmainquällè lyt d Quällè vo dè Fichtelnaab, wo übber d Naab un d Donau i s Schwarze Meer entwässerè duèt); d Gränz zwǜschè beidè Deil isch diè Europäischi Hauptwasserscheidè Rhy/Donau. Uffallend dõdraa isch, dass beidi Flüss in Wescht-Oscht- odder Oscht-Wescht-Richtung volaufè düèn, wa uff d Abweseheit vu größerè Flüss in Nord-Süd-Richtung schlièßè lòt.

Dè Main isch mit ènèm mittlerè Abfluß vo 211 m³ pro Sekund a dè Mündung i dè Rhy nõch Aarè (560 m/s), Maas (357 m/s) un Mosel (315 m/s) dè vyrtgröschte Näbbèfluss vum Rhy.

Diè 388 km langi schiffbari Strèggi vum Main fangt bi Bambärch aa un isch sit 1992 übber dè Rhy-Main-Donau-Kanaal übber d Altmüül mit dè Donau vobundè. Vor allem im Ballungsruum Rhein-Main um Frangfurt ummè git s è baar großi Binnèhäffè.

Dè Main volauft am Obber- un Mittellauf durch s Bundesland Bayern, am Unterlauf durch Hessè. Baddè-Württèbärg hèt im Berych vo dè Städt Freudèbärg un Wärtheim uff öppè 25 km Längi Aadeil am linkè Mainufer, s rächte Ufer ghört zuè Unterfròngn.

Im Main nõch volauft dè Main-Wanderwäg un dè Main-Radwäg.

Dè Nammè "Main" hèt èn keltischè Urschprung; d Keltè hèn dè Fluß "Moin" odder "Mogin" benamst. Wo d Römer am Aafang vum 1. Johrhundert n. Chr. i sèll Gebièt chò sin, hèn si dèsèll Nammè in "Moenus" gänderèt. Dè älteschte Beleg (als "Moenis") hèt dè Pomponius Mela gliferèt (churz nõch 43/44 n. Chr.), spôteri Erwäänungè findè sich z. B. bi Plinius ("Naturalis historia") odder Tacitus ("Germania"). Flüss mit äänlichem Nammè git s z Irland ("Maoin") un Britanniè ("Meon," lat. "maionus"). Für dè Urschprung vum Nammè wörrèd meereri Erklärungè evaluyrt. È baar Autorè füürèd n uff è indogermanischs Wort "mei" mit dè Bedütung "Wasser" zrugg (vgl. lettisch "maina" odder litauisch "maiva:" "Sumpf"), anderi uff è Muèr odder èn Hag (vgl. lat. "moenia:" Ringmuèr). Im Mittelalter isch dè Fluß meischtens als "Moyn" odder "Moyne" übberlifèrèt worrè, dè Nammè "Meyn" isch èrschtmòls us èm 14. Johrhundert tradyrt worrè.

I dè Mundartè am Main (vum 17. bis 19. Johrhundert au "Main-Fluß" dauft) wörrèd folgèndi Nämmè bruucht:

Dè Main flǜßt vo Oscht nõch Wescht durch Obberfròngn, Unterfròngn un Südhessè un gòt dõdeby durch d Städt Bayreuth (am Rotè Main), Kulmbach (am Wyßè Main), Lichtèfels, Schweinfurt, Würzburch, Aschèburch un Frangfurt am Main, am Ènd mündet er a dè "Mainschpitzè" gegèübber vo Mainz i dè Rhy.

Wôrend dè Main vor allem im unterfrängische Abschnitt durch sidlungsarmes Gebièt durrè gòt, isch d Untermainebèni vo Aschèburch bis zuè dè Mündung von èrè großè Sidlungsflächè un vill Vokeerswäg vom Rhy-Main-Region bschtimmt.

Dè Main hèt zwei churzi Quällflüss, dè "Wyße Main" un dè "Rote Main."

Dè 41 km lange "Wyße Main" isch dè rächte un nördliche Quällfluß vum Main. Er entschpringt im Fichtelgebirge – 20 km Luftlinniè nordöschtlich vo Bayreuth, nordweschtlich vo Fichtelbärg. Sini Quällè, wo in Granit gfasst isch, lyt uff a dé Oschthaaldè vum 1024 m hochè Ochsèchopf. Dè Wyße Main flǜèßt znägscht durch s 679 m hoch glègène Bischofsgrüè durrè, denn am Heilbad Bèrneck, a Himmelkron vorby, wo durch s bekannte Zischterziènserinnèkloschter bekannt isch, un schlièßlich nördlich vo Plassèburg en passant vo dè Byrschtadt Kulmbach. Dõ volauft er in èrè schu i dè 1930er Johr aaglaitè Fluètmuldè, wo wèg èm Hochwasser-Schutz aaglait worrè isch.

Dè Wyße Main vodankt sin Nammè im hellè Granitschtai vo sim Quällgebièt, wo s Wasser wyßlich uussää lòt.

Dè "Rote Main" isch 72 km lang un isch dè linke un südliche Quällfluß vum Main. Er entschpringt i dè Frängischè Alb – 10 km südlich vo Bayreuth, 5 km weschtlich vo Creußè. Sini ungfassti Quällè (Düchlè)) lyt im Lindèhardter Forscht knapp 2 km nordweschtlich vo Hörlasreuth. Dè Fluß füürt Sedimènt uss èm Lättègrund vo sim Yzugsgebièts mit, wo-nèm è rötlichi Farb git un sin Nammè bschtimmt.

Hörlasreuth isch s èrschte Dorf, wo dè Rote Main tangyrt, s Städtle Creußè dè èrschte größère Ort. Dè Rote Main flǜèßt witter in nördlicher Richtung bis Bayreuth un denn mit èm Huufè Schlaufè nordweschtwlich durch è wittes Dal.
Diè beidè Quällflüss vohǜrõtet sich am weschtlichè Stadtrand vo Kulmbach bim Schloß Stainèhuusè. A sèllèrè Stell fangt dè Flussabschnitt aa, wo als "Main" benamst wörd (). Dõ hört s Zellè vo dè Flusskilometer mainobsi uff.

S Gebièt vo dè Quällflüss bis uff Höchi vo Bambärch wörd als Obbermainland bezeichnèt. Vom Zämmèfluss vo dè beidè Quällflüss z Kulmbach flǜèßt dè junge Main weschtlich durch è wittes Dal am Nordrand vo dè Frängischè Alb. Nõch dè zwei Mittelschtädt Bayreuth un Kulmbach a sinè Quällflüss gòt dè Obbermain a dè èrschtè zwei vo vill Chlyschtädt mit guèt erhaaltenèm historischem Stadtbild vorby, sèll sin Burkunschtadt un Lichtèfels. Burkunschtadt isch us èrè karolingischè Burg entschtandè, Lichtèfels hèt è Rõthuus, wo anno 1740 vom Dièntzèhofer Heinrich baut worrè isch, è Stadtschloß, è Pfarrkirchè sowiè Dortürm.

In Burkunschtadt mündet dè Wysmain vo links in Obbermain iè, dè Wysmain sött nit mit èm Wyßè Main vowechslèt wörrè, wo au Wyßmain dauft wörd.

Zwǜschè Lichtèfels un dè Chlyschtadt Bad Staffelschtai bassyrt dè Main è kulturèll rychè, wittè Dalschaft. Dõ stòt uff èm Höger übber m linkè Ufer eins vo dè bedütendschtè Bauwärch vum dütschè Barock, d Wallfaartskirchè Vyrzeeheiligi, wo nõch Blään vom Balthasar Neumann baut worrè isch. Vom Baumeischter Neumaa git s flussabsi witteri Bauwärch, bsunders um Würzburch ummè. Am Ufer gegèübber thront s Benediktinerkloschter Banz, èn Barockbau, wo im 11. Johrhundert gründèt worrè isch.

Obberhalb vo Bad Staffelschtai mit sim historischè Stadtbild un sim großè Fachwärchrõthuus us èm 17. Johrhundert lyt dè 540 m hoche Staffelbärg, dèm sy Gipfelplateau us Fels sit dè Staizit besidlèt gsi isch. Dört wörd d Stadt Menosgada vomuètet, wo im 2. Johrhundert v. Chr. vom grychischè Geograph Claudius Ptolemäus erwäänt worrè isch. Menosgada isch vomuètlich um 30 v. Chr. uffgää worrè.

Ab Staffelbärg gòt er südlicher witter un schlänglèt sich mit è Huufè Flussschlaufè durch è Auèlandschaft durrè. Dõdeby nimmt er bi Breitègüßbach vo rächts d Itz uff un chunnt nõch è baar Kilometer a diè nordweschtlichi Stadtgränz vo Bambärch. Dört vohǜrõtet sich dè Obbermain mit dè Regnitz, wo mit irer Schüttung è wituus größeri Mitgift ybringt un dè gröscht Näbbèfluss vum Main isch. Obwoll d Regnitz größer isch un im Obbermain sini nordweschtlichi Flǜeßrichtung uffzwingt, heißt dè Fluß unnè draa witterhy Main.

Bis Bambärch isch dè Main èn belièbtè Fluss zum Wasserwandèrè. Us sèllèm Grund isch 1934 sogar am Weer z Huusè s wältwitt èrschte Faltbötli-Hebbewärch baut worrè. 

Nõch dè Gründung vum Bischtum Bambärch anno 1007 isch dè Main zwǜschè Hallschtadt un Michelau öppè 800 Johr d Gränz zum Bischtum Würzburch gsi.

Z Bambärch fangt dè Main-Donau-Kanal aa, wo 1992 fèrtig baut worrè isch. Übber sèllèn Kanal isch schu sit 1972 d Induschtryregion Nürnbärch a s dütsche Binnèschiffaartsnetz aaghängt worrè. Sini Kilometryrung fangt a dè Mündung vo dè Regnitz (Main-km 384,07) bi Bischbärg aa. Öppè 2 km obberhalb vo dè Regnitzmündung lyt am Nordufer vum Main dè Bambärcher Hafè, wo 1962 eröffnèt worrè isch. Schu 1846 isch dè Ludwig-Donau-Main-Kanal zwǜschè Bambärch am Main un Keelheim a dè Donau uffgmacht worrè, sèllè Kanal isch abber wèg dè Schäddè vom Zweitè Wältchrièg 1950 uffgää worrè.

Unterhalb vo Bambärch flǜeßt dè Main öppè 20 km wit uugwöönlich graad in weschtlicher Richtung gu Schweinfurt und cha ab Bambärch durab mit Bötli befaarè wörrè. Dè Main drènnt d Haßbärg rächts vum Steigerwald links. Au dört ligèd Chlyschtädt mit guèt erhaaltènè historischè Chärn wiè d Burgschtadt Eltmaa, Zeil mit sim Fachwärch-Marktblatz odder Haßfurt mit dè gotischè "Ritterkapèllè" un èm Kloschter Mariaburghuusè am Ufer. Z Limbach un Zeil git s bekannti Wallfaartskirchè. Churz vor Schweinfurt stòt obberhalb vo Wiibärg s mächtige Schloß Mainbärch. Z Schweinfurt gòt dè Main i s so gnennte "Maindreiegg" übber, dè èrschte vo zwei uffällig-geometrischè Voläuf vom Main (näbb èm "Mainvyregg") z Unterfròngn.

Diè beidè Schenkel vum Maindreiegg spannèd sich zwǜschè dè Städt Schweinfurt un Marktbreit sowiè Ochsèfurt un Gmündè uff, si bildèd uff dè Landchartè è abgschtumpftes Dreiegg, wo gu Nordè hy offè isch. Im Früèmittelalter isch sèlli Landschaft dè Oschtè vum Waldsassègau gsi.

Am Maindreiegg un sini Umgebung lyt èn großè Deil vo dè Aabauflächi vum Wiibaugebiètes Fròngn. S fangt mit dè ehemòligè Freyè Rychsschtadt Schweinfurt aa, wo Zèntrum vo dè europäischè Wälzlagerinduschtry voortèt isch. Zuè dè Kunschtschätz vo Schweinfurt ghörèd s Alte Rõthuus (1572), wo eins vo dè schönschte Bauwärch vo dè süddütschè Renaissance isch, sowiè d St.-Johannis-Kirchè un s Museum Georg Schäfer mit dè wältgröschtè Gmäldesammlung vom Carl Spitzwäg. È baar Kilometer südlich vo Schweinfurt stòt am linkè Mainufer vum 2015 abgschaltètè AKW Grõfèrhyfäld, wo beidi Küèltürm mit irè 143 m das Landschaftsbild behèrrschèd.

Nõch öppè 20 km uff èm südlichè Schenkel lait sich dè Fluß i d Mainschlaufè, a dèrrè irèm Scheitelpungt lyt d Stadt Volkach, wo bekannt isch durch irèn Wiibau un d Wallfaartskirchè Maria im Wiigartè. Dè Main lauft im wittè Bogè um è Hörnle ummè, wo s Kloschter Vogelsburg druff stòt, un früèner dè Schiffvokeer durch d Schlaufè durrè kontrollyrt worrè isch. Für d Schifffaart hèt mò dè südliche Deil vo dè Mainschlaufè bis Gerlachshuusè wèg dè ängè Flusskrümmungè bi Eschèdorf mit èm Schlüsè- un Chraftwärchskanal Gerlachshuusè (Mainkanal) abgschnittè. Dè 6 km lange un 30 m breite, dǜèf ygschnittène Kanal isch vo 1950 bis 1957 im Raamè vo dè „Notschtandsmaßnaamè vo dè wärtschaffendè Arbètslosèfürsorg“ aaglait worrè. Dõdurch isch diè sognennti Wiiinslè mit dè Wiidörfer Nordheim un Summerach sowiè èm Volkacher Ortsdeil Hallburg entschtandè. D Volkacher Mainschlaufè isch vum Bayrischè Landesamt für Umwält als Geotop un Landschaftsschutzgebièt uusgwisè worrè.

Öppè 10 km flussabsi lyt uff èm linkè Ufer d Abtei Münschterschwarzach, wo vo Benediktinermönch bewoont isch, mit èrè monumentalè Kirchè. Churz druff chunnt uff dè andrè Sitè s Wiischtädtle Dettelbach mit Stadtbefeschtigung un mittelalterlichem Charme.

Kitzingè lyt südlich a dè öschtlichè Flankè vum Maindreiegg. Kitzingè hèt früèner èn bedütendè Wiihandel ghaa un isch hüt mit dè Gebiètswinzergnossèschaft Fròngn no immer è bedütendes Zèntrum für sèllèn Wǜrtschaftszweig. Z Kitzingè übberschpannt näbbè vyr wittèrè eini vo dè wènnigè erhaaltènè mittelalterlichè Mainbruggè de Fluss, si stammt us èm 13. Johrhundert. Behèrrscht wörd d Silhouettè vo dè rächtsmainischè Altschtadt durch sibbè Türm us unterschydlichè Epochè, wo dè Falterturm dè bekannteschte isch. Im Stadtdeil Etwashuusè uff dè gegèübberligèndè Flusssitè stòt dirèkt am Mainufer diè bedütendi Chrützkapèllè vom Balthasar Neumaa.

Südlich vo Kitzingè chömmèd diè bedütènde Wiiort Sulzfäld (rächts Ufer) mit sinèrè komplètt erhaaltènè Ortsbefeschtigung un diè chly Stadt Marktschteft (linkes Ufer).

A dè Mainschpitzè lygèd am linkè Ufer d Städte Marktbreit (Renaissance-Rõthuus, barocki Wiihandelshüser) un Ochsèfurt (gotischs Rõthuus un deilwys erhaaltèni Mainbrugg vo 1519). S Dorf Segnitz gegèübber vo Marktbreit isch mit sim Nammè s weschtlichschte Zügnis vo dè Mainslawè am Main, abber nit diè weschtlichschte früènèrè slawischi Sidlung z Süddütschland.

Uff èm weschtlichè Schenkel vum Maindreiegg folgèd Winterhuusè, Summerhuusè, Eibelschtadt un Randersacker. Beidersits vum Fluß breitet sich denn Würzburch uus, diè zweitgröschti frängischi Stadt. D Würzburcher Altschtadt isch im Zweitè Wältchrièg vo dè Weschtalliyrtè fascht platt gmacht worrè. Bedütèndi Bauwärch, wiè dè romanische Dom odedr d Feschtung Marièbärg, sin erhaaltè blibbè odder widder hèrgschtellt worrè. Diè barocke Residènz isch als Wältkulturèrbe uusgwisè worrè, d Sommerresidènz vom Würzburcher Fürschtbischof mit èrè Rokoko-Gartèaalaag im benõchbòrtè Veitshöchheim sin Wärch vum Balthasar Neumaa.

Dè weschtliche Schenkel vum Maindreiegg isch suscht wènniger dicht besidlèt; nordweschtlich vo Würzburch git s a größèrè Sidlungè nu d Chlyschtädt Karlschtadt un Gmündè, wo s Maindreiegg i s Mainvyregg un dè Main in südlichi Richtung übbergòt.

Eggpüngt vo sèllèm offènè Vyregg, wo gu Nordè hy offè isch, sin nachènand d Städt Gmündè, Wärtheim, Miltèbärg un Aschèburch. Dè Main umflǜèßt in sèllèm Abschnitt uff öppè 100 km dè südlichè Deil vum Spessart.

In Gmündè mündet vu Nordoschtè dè gröschte rächte Näbbèfluß vum Main, diè Frängischi Saale, un z Loor dè gröschte Fluß us èm Spessart, d Loor. Ab dõ wörd s Maintal, wo gu Südè gòt, änger, waldrych un sidlungsarm.
Acht Kilometer südlich vo Lohr èwäg lyt uff dè rächtè Sitè Neuschtadt am Main mit èm 1250 Johr altè ehemòligè Benediktinerkloschter. Vo sèllèm Kloschter un vo Würzburch us isch d Chrischtianisyrung vo Oschtfròngn im 8. Johrhundert uusgangè. Rothèfels am Fuèß vo dè romanischè glychnamigè Burg isch mit öppè 1000 Ywooner diè chlynscht Stadt vo Bayern. Èrscht am südöschtlichè Eggpungt vum Mainvyregg folgèd mit Marktheidèfäld un Wärtheim widder zwei Chlyschtädt.

Uumittelbar obberhalb vo Wärtheim gòt dè Main widder mòl durch è langi Schlaufè, d Upharer Mainschlaufè. Dört flǜèßt er uff füüf Kilometer Längi um è in südlichi Richtung zeigendès Hörnle, s sognannte "Himmelrych", wo a sinèrè schmalschtè Stell nu 400 m breit isch.
Z Wärtheim mit mittelalterlichem Stadtbild un Burgruinè mündet vo Südè hèr d Tauber i dè Main. Ab Wärtheim flǜèßt dè Main in Mäander gu Weschtè, woby er d Länder Baddè-Württèbärg un Bayern drènnt. Wärtheim am linkè Mainufer isch baddisch un ghört sit 1952 zuè Baddè-Württèbärg, s rächtsmainische un dütlich ältère Chrützwärtheim isch dõgegè bayrisch.
S Landschaftsbild wörd isch fascht glych wiè sèll a dè öschtlichè Sitè vum Vyregg. Im gwundèné, waldrychè Dal, wo d Südgränzè vum Spessart bildèt, ligèd diè zwei vo Burgè überragtè Städtle Stadtbrozältè un Freudèbärg sowiè mit Dorfbrozältè diè älteschti Sidlung i dè Gegènd.

Diè südweschtlichi Eggè vum Mainvyregg markyrt d Fachwärchschtadt Miltèbärg a dè Mündung vo dè Mud. Villi mittelalterlichi Kirchè im Maindal, wiè öppè z Frangfurt odder z Mainz, sin us Miltèbärger Buntsandschtai baut worrè, wo me vo dè Staibrüch bis zuè dè Bauschtellè voschifft worrè het.

S Maindal gòt nõch Nordè un zwǜschè Oudèwald un Spessart durrè, dört isch diè alemannischi Sidlung Gruèbingè glègè, wo bis im 17. Johrhundert am Mainufer gschtandè isch, sèbbi Kirchè St. Michaelis isch bis 1778 am Mainufer gschtandè. S folgèd wittèri Chlyschtädt mit guèt erhaaltènè Ortschärn, wiè Klingèbärg un Obèrèburg. D Sidlungsdichte am Main nõch nǜmmt ab dört dütlich zuè.

Z Aschèburch gòt d Agglomeration Rhy-Main los, diè zweitgröschti dütschi Metropolregion. S Wòòrzeichè vo dè ehemòligè kurmainzischè Residenzschtadt, s Renaissanceschloß Johannisburg, lyt rächts übber m Prallufer von èm Mainbogè, wo witt nõch Oschtè uusgryfè duèt; è wèng unterhalb lyt s Pompejanum, wo vom König Ludwig I. baut worrè.

Bayrischè Untermain sait mò dè Landchrais Miltèbärg un Aschèburch sowiè dè Chraisfreyè Stadt Aschèburch. Dõdemit übberschniidèt sich dè Untermain-Abschnitt mit èm Mainvyregg.
Vo Seligèschtadt bis zuè dè Mündung, also im gsamtè hessischè Abschnitt, flǜèßt dè Main durch è dicht bebauti Stadtlandschaft. Nur voeinzlèt findèd sich übber è baar Kilometer Uferschtüggle, wo nit zuèbaut sin.

Dè Main, wo für sini Schlaufè berüümt isch, git am folgendè Volauf mit sini Mäander in Richtung Nordweschtè nòmmòl alles. Links vom sich schlängelndè Fluß lyt d Stadt Seligèschtadt, wo zuè nèm römischè Kaschtell ghört hèt, un sich durch diè karolingischi Einhard-Basilika un ènèrè staufischè Pfalz uuszeichnèt. Gegèübber lyt s bayrische Karlschtai.

Bi Karlschtai isch 1961 s èrschte Atomchraftwärch vo dè Bundesrepublik entschtandè. Dè Vosuèchsreaktor isch 1985 stillglait un bis Èndi vum Johr 2008 abbaut worrè. Z Kaal, wo diè niddrigschti Gmeind vo Bayern isch, entwässerèt s glychnamige Flüssle uff am rächtè Ufer i dè Main.
Diè èrschte hessische Gmeind am rächtè Mainufer isch Großkrotzèburg mit èm witthy sichtbarè Chraftwärch Staudinger. Uff èm gegèübberligèndè Ufer lyt Hainburg, èbbèfalls im Hessischè. Beidi Ufer vobindet unterhalb vum Chraftwärch è moderni Strõßèbrugg, d "Limesbrugg". Dèsèll Nammè isch gwäält worrè, well dè Limes zwǜschè Miltèbärg un Mainz vum Main bildèt worrè isch. Ab dört volauft dè Main bis Mainz nu nò im Land Hessè, allerdings drènnt er dört Südhessè vom Taunus un dè nördlichè Agglomeration vu Frangfurt am Main.

Uff èm rächtè Ufer folgt Großauheim, hüt èn Stadtdeil vo dè Induschtryschtadt Hanau, wo fascht 100.000 Ywooner hèt. Stadtdeil links vum Main sin Chly-Auheim un Staiheim, wo gegèübber vum Hanauer Mainhaffè lyt. Dè Hanauer Mainhaffè isch einer vo dè gröschtè Binnèhäffè am Main.
Dè historische Chèrn vo dè früènèrè Residänz- un Garnisonsschtadt Hanau lyt uff èm rächtè Ufer. Er isch 1945 bi-nèm Huufè Luftaagriff fascht ganz druff gangè. Dè historische Mainkanal füürt zuè dè Hanauer Neuschtadt, sin flußnögschtè Abschnitt wörd hüt no vum Schifffaartsamt Aschèburch als Diènschthaffè bruucht. Zwǜschè dè Hanauer Neuschtadt un èm baroggè Schloß Philippsruè z Chesselschtadt volauft barallel zum Fluß d Philippsruèr Allee, wo i dè Mitti vum 18. Johrhundert baut worrè isch, un glychzitig èn Maindamm isch. Unterbrochè wörd sèlli Allee vo dè Kinzig-Mündung, d Kinzig flǜèßt in èm wittè Bogè fascht um diè gsamti Hanauer Altschtadt ummè.

Drei Bruggè gôn im Berych vo dè Stadt Hanau übber dè Main durrè.
Weschtlich vo Hanau chunnt am rächtè Ufer Maindal, am linkè Mainufer dè nägschtè nõch Dietesheim, èn Stadtdeil vo Müülheim am Main, un aaschlièßend d Chèrnschtadt Müülheim am Main. Übberregional bekannt isch Müülheim für sini Dietesheimer Basaltschtaibrugg, è Nadurschutzgebièt mit dè beidè vobundènè Seè mit èm Nammè Vogelsbärger See un Obberwald. D Seè sind im Zug vo dè Renaturyrung nõch èm Basaltabbau entschtandè un bǜètèd idǜllischi Perschpektyvè vo dè bis 12 Meter hochè Klippè vum See. Am Müülheimer Mainufer bi Dietesheim lyt d Müülheimer Mainschlüsè. Ußerdèmm vokeert zwǜschè Müülheim am Main un èm Maindaler Stadtdeil Dörnigheim d Mainfäärè Müülheim. Vo Hanau flǜèßt dè Main gu Weschtè un chunnt churz druffhy zum S-förmigè Mainbogè zwǜschè Maindal un Frangfurt rächts un Offèbach links. Dört ligèd am südlichè Ufer d Offèbacher Stadtdeile Rumpèheim mit èm Rumpèheimer Schloß un Bürgel. Dèzwǜschè lyt i dè Auè s Nadurschutzgebièt Schultheis-Wyèr. È Autofäärè vobindet dè Offèbacher Stadtdeil Rumpèheim mit èm Maindaler Ufer bi Maindal-Bischofsheim.

Uff dè Uferzonè, wo dè Main i diè aaschlièßendi Schlaufè druff dätscht, lyt linksufrig s Zèntrum vo dè 120.000 Ywooner zellèndè Induschtry- un Lèddèrwarèschtadt Offèbach am Main. S markanteschte Bauwärch a dè Offèbacher Mainpromenadè isch s Isèburger Schloß.

Dè Frangfurter Stadtdeil Fèchèheim lyt gegèübber vo Offèbach un wörd vo sèllèrè Schlaufè ygfasst. Dört drǜfft dè Main uff eins vo dè gröschtè zämmèhängendè Gwerbegebiète vo Dütschland, sèll langèt vum Frangfurter Stadtdeil Bärgè-Enkheim übber Fèchèheim un s Oschtènd bis uff diè südlichi Mainsitè gu Offèbach. I sèllèm Gwerbegebièt befindèd sich drei Mainhäffè: dè Haffè vo Offèbach, dè Frangfurter Obberhaffè un dè Oschthaffè, mit insgsamt füüf großè Haffèbèggi. Im Zug vum Strukturwandel vo dè letschtè Johr isch èn Deil vo Haffèaalaagè stillglait. Uff dè Molè vum Offèbacher Haffè isch èn Beach-Club entschtandè.

Churz unterhalb vo dè Stauschtufè Offèbach lyt uff èm linkè Ufer d Frangfurter Gärbermülli, èn belièbter Uusflugsort. Dört hèn sich im Septembèr 1815 dè Goethe un d Marianne vo Willemer zum Tête-à-Tête droffè.

Dè Flußabschnitt, wo jetzt chunnt, lyt i dè Frangfurter Innèschtadt zwǜschè dè Dütschhèrrèbrugg un dè Main-Neggar-Brugg un bǜètet è großstädtischi Flußpromenadè, wo mit dé Uferpromenadè vo dè Rhyfront z Köln un Düsseldorf sowiè dè Elb-promenadè bim Drèèsdner Terrassèufer un dè Binnèalschter z Hamburch mithebbè cha.
Nüü Bruggè übberschpannèd uff sèllè guèt vyr Kilometern dè Fluß, un zwei Streggè vo dè Frangfurter S-Baan Rhy-Main un dè U-Baan gön i dè beidè einzigè Maindunnel. Vo Oschtè hèr bǜetet sich s bekannte Bild mit dè Dürm vom Kaiserdom un dè Altstadtkirchè im Vorder- un dè Hochhüser vo dè Skyline im Hintergrund. Uff èm rächtè Ufer lyt d Frangfurter Altschtadt,uff èm linkè dè Bezirk Sachsèhuusè mit èm Museumsufer. Uff Höchi vo dè historischè Aaltè Brugg lyt è Inslè im Main; zwǜschè m Saalhof am Römerbärg un dè Sachsèhüser bi dè Dreikönnigskirchè chrützt dè Iiserne Steeg dè Main. Kurz vor Ändi vum Innèschtadtabschnitt lyt uff dè rächtè Sitè dè Yachthaffè vo Frangfurt, wo früèner als Beggi vum stillglaitè Frangfurter Weschthaffè diènt hèt; uff èm ehemòligè Haffègländ isch è neues Woon- un Gewerbegebièt entschtandè.

È baar Kilometer unterhalb vo dè Innèschtadt, a dè Mündung vo dè Nidda, lyt diè aalti Stadt Högscht, wo hüt zuè Frangfurt ghört, uff dè Höchi übber m rächtè Mainufer. Dè Renaissancedurm vum èrzbischöflichè Högschter Schloß, d Justinuskirchè un dè erhaaltene Deil vo dè Stadtbefeschtigung sin dört z sää. Uumittelbar weschtlich vo dè Högschter Altschtadt chunnt an beidè Ufer dè Induschtrypark Högscht, wo vyr Quadratkilometer groß isch un s ehemòlige Stammwärch vum Chemykonzärn Hoechst AG gsi isch. Im Induschtrypark git s dè "Trimodalport", èn Gwèrbehaffè mit Containerumschlag un Baanaaschluss. Uff dè rächtè Sitè erschint dènõch dè Stadtdeil Sindlingè un nõch èrè Linkskurvè d Stadt Kelschterbach.

Am wittè Kelschterbacher Bogè lyt links èn Ölhaffè, wo u. a. für dè Frangfurter Flughaffè bruucht wörd, un è Aalegeschtell für Güèterschiff. Öppis höcher übber m rächtè Ufer lyt Hattersheim-Okriftel mit ènèm chlynè Fääraaleger (Okriftel–Kelschterbach, für Personè un Faarräder, im Sommerbedryb cha mò Bötli i s Wasser lõ), è ehemòligi Fabrik, wo Deil vo dè Induschtrykultur-Routè Rhy-Main isch, sowiè è Kys- un Sandvoladeschtell. Au dè Fachwärchsort Eddersheim unterhalb vo dè glychnamigè Stauschtufè lyt è bitzeli höcher am rächtè Ufer.

Nõch dè Übberfüürung vo dè A 3 un dè Neubauschtrèggi Frankfurt-Köln isch links èn witterè Ölhaffè stationyrt. Unterhalb vo sèllèm stôn uff beidè Flußbankett widder mòl Bäum; è baar sandigi Abschnitt wörrèd zum Bädèlè bruucht. Bi Raunheim volauft uff èm linkè Ufer d B 43. Diè ehemòligi Stauschtufè Raunheim isch Quartyr vum Yachtclub Untermain mit Haffè un Schiffsaalegèr.

S git Hywyys uff èn altè Mainarm, wo sich zwǜschè Raunheim un Rüsselsheim am Main vom Hauptarm drènnt hèt, a dè Rüsselsheimer Stadtdeil Haßloch un Könnigschtädtè durrè gangè isch un schlièßlich zämmè mit èm früènèrè Neggarlauf bi Ginsheim i dè Rhy gmündet hèt. Dè Horlachgrabbè, wo öschtlich un südlich vo Haßloch volauft, lòt sèll no hüt eraanè.

Rächts vum Main lyt d Stadt Flörsheim mit Schiffsaalegèr un Bootshüsli vom Ruèderclub, èn Haffè für Kysumschlag un èn Tanklager-Haffè, links vum Main stòt diè großzügig aaglaiti Stadt Rüsselsheim am Main mit èm Stammwärch vo dè Adam Opel AG.
Kurz vor dè Mündung, bi Hochheim, gôn d Wiibärg bis as rächte Ufer; sèll sin diè bekanntè Hochheimer Wiigärtè, wo schu zum Wiibaugebièt Rhygau zellèd.

Stromabsi vu Hochheim un dè gegèübberligèndè Gmeind Bischofsheim übberschpannt d Hochheimer Brugg, wo èn Deil vum Meenzer Autobaaring isch, un d Ysèbaabrugg Hochheim dè Main.

Diè letschtè Ortschaftè am Main sin Koschtheim uff èm rächtè un Guschtavsburg am linkè Ufer, beidi sin zämmè mit Bischofsheim Meenzer Stadtdeil rächts vum Rhy gsi, wo 1945 durch è alliyrti Zonègränz vo dè Stadt Meenz drènnt worrè sin. Sitdèm isch Koschtheim èn Stadtdeil vo Wysbaddè un Guschtavsburg ghört zuè dè Stadt Ginsheim-Guschtavsburg. I dè Höchi vu Guschtavsburg lyt d Stauschtufè Koschtheim als letschti Stauschtufè am Main.

D Mündung i dè Rhy wörd Mainschpitz dauft un lyt gegèübber vo dè Meenzer Zitadellè. Èn andrè, ehemòligè Mündungsarm isch zum Koschtheimer "Floßhaffè" worrè, wo mit èm Main un èm Rhy zämmè um d Inslè Mainauè drum ummè flǜèßt.

Diè längschtè Näbbèflüss vum Main sin diè Frängischi Saale (rächts, 125 km), d Dauber (links, 114 km), d Nidda (rächts, 90 km), d frängische Kinzig (rächts, 86 km) un d Regnitz (links, 59 km).
e
Zämmè mit yrem Quällfluß Pegnitz isch d Regnitz allerdings 162 km lang un dõdemit dè längscht Näbbèfluß. Zuèdèmm füürt d Regnitz a dè Mündung dütlich mee Wasser (56,6 m³/s) wiè dè Main (44,7 m³/s), asè cha mò si hǜdrographisch sogar als dè Hauptfluß vum Mainsischteem aaluègè. A dè Pegnitz lyt ußerdèmm Nürnbärch, wo mit Abschtand diè gröscht Stadt an èm Main-Zuèfluß isch.

Grafik vo dè Quäll- un Näbbèflüss mit übber 40 km Längi 

Lischtè vo dè Quäll- un Näbbèflüss

Im folgendè sin d Näbbèflüss vum Main mit mee wiè 20 km Längi uffglischtet.

Dè älteschte nõchgwisène Vorläufer vum Main hèt schu im früènè Oligozän vor öppè 35 Millionè Johr eksischtyrt. Er isch dörtzmòl nu bis Bambärch wiè dè hütige Main vo Oschtè nõch Weschtè gangè, ab Bambärch isch es übber s hütige Regnitz/Rednitz-Dal gu Südè witter gangè un hèt uugfäär bi Augschburg in è Meer entwässerèt, wo sich im Alpèvorland dört graad uusbreitet hèt. Sèll Meer isch èn Räscht vo dè Tethys gsi. Vor öppè 14,7 Millionè Johr isch dè Urmain durch Drümmermassè von èm Meteoritèyschlag (Nördlinger Rys) nördlich vo Dreuchtlingè zuè nèm rysigè See uffgschtaut worrè, wo spôter widder uusgloffè isch.

Nõch gegè Èndi vum Tertiär vor öppè 2,6 Millionè Johr isch s Maingebièt durch è baar Flussläuf gu Südè zuè dè Donau hy entwässerèt worrè. Èrscht mit dè Entschtehig vum Obberrhygrabbè hèt sich d Wasserscheidè nõch Südoschtè voschobbè. Demèntschprechend hét znägscht dè weschtlichschte vo sèllnè Donaunäbbèflüss sini Flièßrichtung gu Weschtè zum Untermain hy gänderèt, spôter isch öppis Ähnlichs au am öschtlichè Mainvyregg un am Maindreiegg bassyrt, wo beidi Zeugè vo dè altè Flièßrichtungè gèg d Donau hèrrè sin. Dè hütige Obbermain hèt abber èrscht i dè Donau/Günz-Interglazialzit d Haßfurter Keuperschtufè übberwundè un isch vo dört èwäg èbbèfalls nõch Weschtè gangè.

Am Aafang vum Pleischtozän isch s Flusssischteem vum Main scho witgehènd im hütigè Zuèschtand. Sithèr hèn sich diè hütigè Dalformè uusbildèt. Dõdeby hèt sich dè Main in relatyv churzer Zit um mee wiè 100 m ygschnittè. Durch dè Wechsèl zwǜschè Warmzit un Kaltzit sin znägscht relatyv breiti un flachi Däler entschtandè, wo spôter änger un dǜèfer ygschnittè worrè sin. I dè Kaltzitè hèn sich durch Froschtvowitterung großi Mengè Schotterglump abglagerèt, wo i dè Warmzitè widder uusgrumt worrè sin. Durch dè meefachen Wechsèl vo Klima un Wasserfüürung hèn sich i dè Däler meischtens meerèri Terrassèschtufè abglagerèt.

Innerhalb vo sèllè Terrassèschtufè isch s Phänomen z beobachtè gsi, wo s Dal voschütt gòt. Gegè Èndi vum Altpleischtozän hèt dè Main sy Dal mit bis zuè 60 m mächtigè Sedimänten zuègschobbè. D Ursach isch bis hüt nit eidütig klärt. Sèll Zuèschièbe hèt übber meereri Kalt-Warm-Wechsèl aaghaltè un gegè Èndi vum Mittelpleischtozän (wòrschinlich Cromer III) hèt dè Main widder z erodyrè aagfangè, bis er uff sy hütigs Dalniveau glangt isch.

Charakteristisch für dè Main sin d "Dalmäander," wo sich dört bildèt hèn, wo dè Main durch Muschelkalch un Buntsandschtai durrè gòt. Meefach chunnt s dõdeby zuè Mäanderdurchbrüch un zuè Bildung vo sognenntè "Umlaufbärg," z. B. bi Loor un bi Marktheidèfäld. D Mainschlaufè vo Volkach isch è Byschpill von èm noch nit vollschtändig durrè brochènè Mäander.

Dè obbere Main flǜèßt durch diè Kulturlandschaft durrè, wo nõch im benamst isch, nämlich s "Obbermainland" näbscht sim Chèrn, èm "Obbermainischè Högerland"

Dié mittleri Schüttung vum Main isch z Schweinfurt mit 112 m³/s, z Würzburch mit 120 m³/s, z Aschèburch mit 155 m³/s, z Frangfurt mit 200 m³/s un a dè Mündung i dè Rhy mit öppè 211 m³/s gmessè worrè. D Schüttung unterlyt im Johresvolauf starkè Schwankungè. D Högschtabflüss git s normalerwys im Früèling, zwǜschè Januar un März, diè niddrigschtè am Ènd vum Summerhalbjohr (Auguscht/Septembèr).

Sit dè 1970er-Johr bis zum Johr 2000 isch z Bayern a dè sognenntè "Übberleitung Donau-Main" baut worrè. Dõdeby wörd s Niddrigwasser vo dè Règnitz maximaal 15 m³/s höcher, well s Wasser us dè Altmüül un übber dè Main-Donau-Kanaal i s Yzugsgebièt vum Main umgleitet wörd. Übber s Frängische Seèland chömmèd asè öppè 150 Millionè m³ Wasser pro Johr i s wasserarme Fròngn un i dè Main. D Übberleitung isch s gröschte wasserwǜrtschaftliche Brojèkt vum Freischtaat Bayern. S isch 1970 eischtimmig im Bayrischè Landdaag beschlossè worrè, doch sin vo Kritiker ökologischi Bedenkè güßèrèt worrè. D Übberleitung vo größerè Wassermengè übber diè europäischi Wasserscheidè us èm Yzugsgebièt vo dè Donau i sèll vum Rhy bedütet für d Kritiker èn unzuèlässigè, well grobè Ygriff i dè natürliche Wasserhuushalt. D Befürworter vum Brojèkt argumentyrèd dègegè, well s Brojèkt d Ökology vum Mainsischteem vobesserè dät (wèg dè Vobesserung vo dè Wasserqualidät i dè Sommermonèt), wôrend im Altmüüldal un a dè Donau d Gfòòr vo summerlichem Hochwässer reduzyrt wörd.

Mainhochwässer drèttèd fascht uusschlièßlich im Winterhalbjohr uff, hüfig nõch èrè Nidderschlagsperiodè in Vobindung mit dè Schneeschmelzi. Bsunders hochi Schäddè sin immer denn z vozeichnè, wenn s Hochwasser mit Iisschelftèrè zämmè uffdrèttè duèt, so isch s z. B. 1306, 1784 un 1882 gsi. Im Lauf vo dè Johrhunderte hèt s zaalrychi Übberschwemmungè am Main gää, wo großi Schäddè voursacht hèn odder Menschèläbbè gfordèrèt hèn. D Mainbruggè z Würzburch un Frangfurt sin è baar Mòl durch Hochwasser gschlissè worrè.

Übber Hochwasserereignis us èm Mittelaalter git es keini zitgnössischè Dokumänt, sondern nu Bericht in Chronikè vum 16. odder 17. Johrhundert. So git s übber diè Übberschwemmungè keini schriftlichi Beleeg, wo vom Lersner uffzellt worrè un i dè Johr 855, 874, 879, 880 un 1174 bassyrt sin. Èrschti Dokumänt, wo indirèkti Ruggschlüss uff Hochwasserschäddè zuèlôn, stammèd uss èm 13. Johrhundert in Form vo kaiserlichè Privilegiè. Asè hèt am 10. Mai 1235 dè Könnig Heinrich VII. dè Frangfurter s Rächt gwäärt, d Hälfti vo dè Erlös vo dè hysigè Münzè "auf ewige Zeiten" für d Widderhèrschtellung un Erhaltung vo dè Mainbrugg z vowendè un s Holz, wo s dõdèzuè bruucht hèt, im Reichsforscht z entnää. Uffgrund vo dè großè Bedütung vo dè Frangfurter Mainbrugg für dè Vokeer findèt mò i dè älteschtè Bericht immer widder Hywys übber Hochwasserschäddè, z. B. 1192, 1235 un 1306: "Anno domini da man zält nach gepurt Unsers Herrn Jesu Christi Tausent Dreihundert und sechs Jar, an unser Frauen Lichtmeß abendt" (1. Februar)", Ist geweß zu Frankfurt der Main von Eys und gewesser so groß das es die Zwen Thürm, und den Mehrern theil an der Brücken hat hinweg gestoßen, darzu Ist ein groß volk von Mann und Frawen bei fünfhundert Mensch uf der Brücken gestanden der sindt Zehen umbkommen."

In Würzburch ligèd sit èm 14. Johrhundert Informationè übber diè wichtigschtè Würzburger Hochwässer vor. Dè Schaddènsvolauf von èm Main-Hochwassers cha zimli unterschydlich sy. So isch zum Byschpill dè Wasserschtand am Pegel Würzburch bim Januarhochwasser 2003 um ca. 30 cm übber sèllèm vom Januar 1995 glègè, wôrend s z Frangfurt gnau anderscht ummè gsi isch. Diè folgèndè Uusfüürungè beziènèd sich uff dè Pegel Frangfurt. Bi Mittelwasser bedrait dè Wasserschtand am Pegel Frangfurt am Main 177 cm, bezogè uff dè Pegelnullpungt am Frangfurter Oschthaffè (+90,64 m ü. NN). Wenn dè Wasserschtand a d 300 cm Hochwassermarke I hèrrè odder drübber gòt, wörd d Schifffaart ygschränkt, ab 370 cm, im Högschtè Schifffaartswasserschtand (HSW) – Hochwassermarkè II, ist kein Schiffsvokeer mee möglich. Sèll gildèt für d Strèggi Haffè Aschèburch bis Stauschtufè Grysheim, bi dèrrè dè Frangfurter Pegel dè Richtpegel isch. I sèllèm Fall fangt dè Main aa, übber s Ufer z drèttè. Söttigi Übberschwemmungè chömmèd im Mittel öppè alli drei Johr vor.

Sit 1826 wörrèd d Wasserschtänd z Frangfurt regelmäßig gmessè, znägscht durch dè Phǜsikalische Vorein, sit 1845 durch s Stadtvomessungsamt. Im 19. Johrhundert hèt s in 40 Johr Übberschwemmungè gää, drunter in meererè Johr zweimòl un 1845 sogar dreimòl. 

Diè högschtè Wasserschtänd:
D Högschtschtänd im 21. Johrhundert sin im Januar 2003 (519 cm) un im Januar 2011 (485 cm) gsi. Insgsamt isch sit dè Stauregelung vum Main un dè dõmit vobundènè Vodǜèfung vum Fluß dè Schutz gegèübber chlynèrè Hochwässer vobessèrèt worrè.

Uus früènèrè Johrhundert sin wituus größeri Hochwasserschtänd übberlifèrèt. S schlimmschte je regischtryrte Hochwasser isch im Juli 1342 vorchò, wo so gnennte Magdalenèhochwasser s Dal gfluètèt hèt. Dörtzmòl isch s Wasser i dè Wyßfrauèkirchè "sibbè Schuè" hochgschtandè, sèll sin ca. 2 m. Sèlli Markè zeigt èn Pegel aa, wo mit 785 cm am Pegel suscht niènèmòl z Stand chò isch. S Hochwasser vum 17. Januar 1682 isch mit ca. 690 cm eins vo dè gröschtè un glychzitig s èrschte gsi, wo s èn druggtè Augèzeugèbericht vorlyt. Demnõch isch d Frangfurter Altschtadt vom Faardor bis zuè dè Neuè Chrômi übberfluètet worrè, dè Römerbärg, Großè Hirschgrabbè, d Faargassè un zaalrychi andri Gassè mit èm Nachè befaarbar gsi un s Wasser isch in meerèrè Kirchè gschtandè. S Hochwasser 1784 isch vum 27. Januar bis 4. März 1784 gangè. S gehört mit èrè Höchi vo ca. 659 cm ebbèfalls zuè dè gröschtè Hochwasserereignis un isch zuèdèm durch zitgnössischi Bricht uusfüürlich dokumentyrt. Anderscht wiè in früènèrè Beschriibungè wörd s Hochwasser nǜmmi wiè-nè Gottesgricht gschildèrèt, dè Volauf wörd sachlich beschribbè, ebbèso wiè d Schutzvokeerungè un d Hǜlfsmaßnaamè für d Fluètopfer, wo vom Frangfurter Rõt droffè worrè sin.

Bis zum Èndi vum 19. Johrhundert isch dè Main öppè i jeddem zweitè Johr übber sin gsamtè Lauf zuègfrorè, früèschtens im Novembèr (1513 am 13. Novembèr) un spôteschtens im Januar. S Iis isch im Allgmeinè zwǜschè Èndi Januar un Èndi März (spôteschtè Termin: 25. März 1845). Dè drybendè Iis hèt öfters voheerèndi Schäddè a Bruggè un Ufer aagrichtèt.

Diè längscht Gförni im Johr 1768 hèt 79 Dääg (vum 3. Januar bis zum 22. März) aaduèrèt. Dõdemit isch dè Fluß zuè Oschtèrè fascht immer "vom Eise befreit", wiè-s dè Johann Wolfgang Goethe im "Osterspaziergang" beschribbè hèt ("Faust. Der Tragödie erster Teil. Vor dem Tor").

Im 20. Johrhundert hèt d Uffheizung durch Chraftwärch un Induschtryaalaagè vobundè mit dè Stauregelung, dèzuè gfüürt, dass uff èm Fluß sèlber in strängè Winter immer sèltèner è Iissdeggi entschtandè isch. Z Frangfurt isch dè Main zum letschtè Mòl im Winter 1962/1963 zuègfrorè. Am Obberlauf isch es bsunders i dè strängè Winter 1984/1985 un 1995/1996 no zuè starkè Voiisungè chò, asè hèt d Schifffaart ygschtellt wörrè müèsè. Zletscht isch es im Januar 2002, Januar un Februar 2006 sowiè im Januar 2009 nõch längerè Kälteperiodè zuè Behinderungè vo dè Schifffaart wegè Drybiis chò.

Bis i s 20. Johrhundert isch dè Main ein vo dè fischrychschte Flüss z Mitteleuropa. Mit dè zuènämmèndè Induschtrialisyrung un èm Bevölkerungswachsdum hèt sich d Wasserqualidät zuènämend voschléchterèt. Au dè Bau vom Klärwärch Nidderrad z Frangfurt, wo 1887 als èrschti Kläraalaag vo Dütschland in Bedryb gangè isch, sowiè vo zaalrychè wittèrè kommunalè un induschtrièller Abwasserreinigungsaalaagè hèt dõdraa nüt gänderèt.

Nõch èm Zweitè Wältchrièg hèn d Strandbäder peu à peu zuègmacht wörrè müèsè. Sit dè 1960er Johr sin mee un mee Fisch massèwys gschtorbè un i dè 1970er Johr isch d Wasserqualidät vum Untermain i dè Gewässergüèteklassè "III-IV" odder "IV" (schlèchter Zuèschtand, vulgo au Kloakè). Am Höepungt vom Vodreckè vum Untermain isch im bsunder heißè Summer 1976 aaglangèt. Großes Uffsää hèt è Experimènt erzügt, wo Frangfurter Schüèler aagschtellt hèn. Diè Brojèktgruppè hèt Goldfisch in Wasserprobè ygsetzt, wo a voschiddènè Stellè im Frangfurter Stadtgebièt us èm Main usègholt worrè. Ein vo dè Goldfisch, wo in èm Aquarium mit sebbèm Wasser gschwummè isch, wo vo nèrè Stell unterhalb vum Wärch Högscht gschtammt hèt, hèt sèll Experimènt nit übberläbt .

Dè Uus- un Neubau vo kommunalè un induschtrièllè Kläraalaagè sowiè Vofaarensvobesserungè vo dè Induschtry hèn dèfür gsorgt, dass sich d Wasserqualidät suksessyv widder vobessèrèt hèt. Nõch èm aktuèllè Bericht übber diè "Biologischi Gwässergüèti vo dè Flǜèßgwässer z Hessè" hèt d Wasserqualidät vum Main im Johr 2010 im gsamtè hessischè Abschnitt vo dè Güèteklassè "II" (guètè Zuèschtand). Diè vobliibèndi Wasserbelaschtung isch zuè nèm großè Deil uff Obberflächèabflüss, z. B. nõch starkè Regèfäll, odder uff Belaschtungè uss dè Landwǜrtschaft zruggzfüürè un nu schwèr witter z voringèrè.

S wörd trotzdèm witterhy dèvo abgrõtè, im Main z bädèlè, well mikrobièlli Drèck im Wasser sy chönnt. Nõch èm Rõt vum HMUKLV sind Flüss (im Hessischè) generèll als Baddewasser nit geignèt. Im Johr 2004 isch diskutyrt worrè, d Wasserqualidät uff èm Flussabschnitt zwǜschè dè Stauschtuèfè Offèbach un Grièsheim mit meerèrè 100.000 m³ Drinkwasser temporär asè z vobessèrè, dass dè Schwimmwettbewärb vum Triathlon Ironman Germany im Main statt im Langèmer Waldsee uusdrait wörrè cha. D Blään sin abber i dè Öffentlichkeit umschtrittè un bis hüt nit realisyrt worrè.

Nò im 19. Johrhundert hèt dè Main zuè dé artèrychschtè Gwässer vo Dütschland ghört. In vill Ortschaftè hèt s sit èm Mittelaalter Fischerzümpft gää, z. B. z Frangfurt sit èm Johr 945. D Flussregulyrung, vobundè mit dè künschtlichè Aabassungè a dè Flussbankètt (z. B. Uferbefeschtigungè) für d Schifffaart, hèn zämmè mit dè schu erwääntè dreckigè Wasser zuè nèm massyvè Rügggang vo dè Fischartè gfüürt, am Untermain byschpillswys sin d Artè vo ca. 30 bis 35 uff vyr zrugggangè. Diè gwèrblichi Fischerei isch ganz Ygangè. Mittlerwyl isch dè gröscht Deil vo dè urschprünglich heimischè Artè widder zrugg chò, allerdings chönnèd vill Artè yrèn Bschtand nit sèlber erhaaltè, s bruucht bi sèllnè èn gezyltè Bsatz mit jungè Fischli.
Fischökologisch ghört dè gröschte Deil vum Main zuè dè Brachsèregion odder zuè dè Barbèregion. Zuè dè Artè, wo beobachtet worrè sin, ghört dè Aal, d Barbè, d Brachsè, dè Döbl, dè Flussbarsch, d Güschter, d Hasel, dè Hecht, dè Karpfè, d Nasè, dè Rapfè, s Rotaug, d Rotfèddèrè, d Schleiè, d Ukelei, dè Wäls un dè Zander. No nit widder dèhaim worrè sin bsunders dè Salm un dè Stör. Im Raamè vum Brojèkt "Lachs 2020" wörd aavisyrt, bis 2020 im Flusssischteem vum Rhy widder Läbbensbedingungè für dè Salm hèrrè z bringè. Dõdeby söllèd durch d Aktivyrung vo denaturyrtè Flussauè un Vobesserungè vo dè Gwässerschtruktur, z. B. Aaschluss vo Altärm un Schutz vo Kysabschnitt, gèignèti Laichblätz ygrichtet wörrè. Im Yzugsgebièt vum Main chömmèd dõdèfür è baar Näbbèflüss in Frõg, wo schu früèner Salm dèhaim gsi sin, z. B. Rodach un Kinzig.

Sitdèm dè Main-Donau-Kanaal 1992 uffgmacht worrè isch, sin ca. 20 Artè us èm Donaugebièt i dè Main migryrt, drunter dè Blaubandbärbling ("Pseudorasbora parva"), diè Marmoryrti Grundel ("Proterorhinus marmoratus"), dè Rapfè ("Aspius aspius"), d Zäärtè ("Vimba vimba") un dè Zobl ("Abramis sapa").

D Auè vum Obbermain sin è Läbbensruum für sèltèni Dyr wiè dè Iisvogel, dè Flussrègèpfyfer, s Blaubrüschtli, d Roorweyè un Brachtlibällè. Durch s Renaturyrè vum Flusslauf, èm Aaschluss vo früènèrè Kysgruèbè un andèrè Maßnaamè wörd vosuècht, diè übberregional bedütendè Beschtänd z schützè.

Nõch dè europäischè Fauna-Flora-Habitat-Richtlinmiè vo 1992 sin d Bundesländer vopflichtet, Gebièt zum Schutz vo bschtimmtè Läbbensruumartè sowiè Habitat vo gfôôrdètè Dyr- un Pflanzèartè nõch Brüssel z meldè. Uusgwäälti Gebièt us dè nationalè Vorschlääg söllèd denn zämmè mit den Vogelschutzgebièt, wo nõch dè EU-Vogelschutzrichtlinniè gmeldèt sin, s europawitte Schutzgebiètssischteem "Natura 2000" uusmachè. Im Raamè vu sèllèm Brojèkt sin durch s Land Bayern au voschiddèni Gebièt am Main gmeldèt worrè, z. B z Obberfròngn d Mainauè un d Muschelkalchhaaldè zwǜschè Kauèrèdorf un Trebgascht, s Maindal vo Theisau bis Lichtèfels sowiè vo Staffelschtai bis Hallschtadt un d Mainauè zwǜschè Eltmaa un Haßfurt. Im Regyrungsbezirk Underfròngn sin èbbèfalls Mainauè gmeldet worrè, abber au z. B. Drochèhäaldè am Kallmuth un a dè Wiibärg vum Maindreiegg.

Schu d Keltè un diè germanischè Kimbèrè hèn dè Main als Wasserschtrõß bruucht. Im Zug vo dè Expansion vum Römischè Rych unter m Auguschtubs un èm Tiberius isch dè Main näb dè Lippè z Nordweschtdütschland ein vo dè beidè Hauptyfallwäg i s freye Germaniè gsi. Au d Gründung vum römischè Mainz gegèübber dè Rhy-Mündung isch maßgèblich uff diè strategischi Laag in Bezug uff dié beidè Flüss zruggzfüürè. I dè römischè Sidlung Nida am chlynè Näbbèfluss Nidda isch bi Uusgrabungè èn Bootshaffè entdeckt worrè. Übber d Nidda un dè Main hèn asè Güèter zwǜschè dè rechtsrhynischè "civitas taunensium" un èm römischè Mainz dransportyrt wörrè chönnè.

Am Unterlauf isch dè Main sit dè auguschtinischè Zit durch Rychsgebièt – Brovinz Germania superior (Obbergermaniè) – voloffè, è Ußègränz hèt er a dè Weschtsitè vum Vyreggs gfundè. Dört dürftèd d Römer dè Limes mit Patrouillèbötli kontrollyrt haa, well siè s uff dè Donau witter südöschtlich vom Limes au èso gmacht hèn. Dè Limes isch von èrè Reiè vo nüü bis zee Kaschtäll bewacht worrè, dört isch dè Limes nit durch diè suscht üblichè Gränzwäll mit Muèr odder Palisadèwäll samt Grabbè vom freyè Germaniè abgränzt worrè. S hèt glangèt, d Flussgränzè vum Fluss uus z übberwachè, um unerwünschtè Bsuèch dè Zuègang z voweerè. Dè so daufte Mainlimes, wo nèn Deil vum Obbergermanischè Limes gsi isch, hèt bi dè hütigè Ortschaft Großkrotzèburg aagfangè un bi Bürgschtadt uffghört.

È Legion isch i sèllèrè Gegènd nit stationyrt gsi, ei Legion isch abber immer z Mogontiacum, im hütigè Mainz glègè, un hèt übber d Mündung èn eifachè Zuègang zum Maindal ghaa. Sit 1985 isch è großes Lager bi Marktbreit nõchgwisè; sèll Lager hèt abber offèbar nit der Unterwèrfung vo Obbergermaniè diènt, well s kein Grund für d Aanaam git, dass übber dè Main è Expansion gu Oschtè hy blaant gsi isch.

Fundsachè un Urkundè us èm Mittelaalter zeigèd diè hochi Bedütung vo dè Mainschifffaart. Zaalrychi Sidlungè vodankèd iri Entwicklung entwedder dè Rollè als Umschlagblätz odder als Zollschtationè. Dè Karl dè Große hèt als èrschtè s Brojèkt von èm Kanaal zwǜschè Main un Donau uffbrocht. D Blään sin abber a dè technischè Schwirigkeitè gschittèrèt, wo für diè dõmòligi Zit nit übberwundè hèn chönnè. technischen Schwierigkeiten. Rèschtè vo dè Fossa Carolina sin hüt no bi Dreuchtlingè z findè.

D Schiff vum Mittelaalter hèn bi nèrè Laddefähigkeit vo 10 bis 20 Tonnè flussabsi ca. 100 km pro Daag zrugglegè chönnè. Flussobsi sin d Schiff gschtakt odder dreidlèt worrè. Uff sèbbi Wys hèt mò Dagesetappè vo übber 30 km gschafft. Nachts hèn d Schiff nǜmmi faarè chönnè, un d Schiffslüt hèn müèsè an Bord bliibè. Sit èm 12. Johrhundert hèt s è regelmäßigi Vobindung zwǜschè Frangfurt un Mainz gää, s "Marktschiff." Sit èm 14. Johrhundert hèn zwei Schiff im däglichè Wechsèl uff èm Main vokeert, eins flussobsi un andre flussabsi. D Schiff hèn im Personè- un Güèterdransport, abber au im Boschtvokeer diènt. D Faart flussabsi z Frangfurt isch däglich um 10 Uhr vum Faardor uus losgangè. D Faarzit uff Mainz isch öppè sibbè bis nüü Stundè gangè. 1391 hèt dè römisch-dütsche Könnig Wenzel d Grichtsbarkeit übber d Marktschiff a diè Freyi Stadt Mainz vogää. 1474 hèt dè Kurfürscht vo Mainz d Hoheit übber s Marktschiff aageignèt. 

D Stadt Frangfurt hèt iri Gsichtbarkeit volorè, wo bis dört Bschtand ghaa hèt. Im Jahr 1600 isch au è Marktschiff ygsetzt worrè, wo meefach i dè Wuchè zwǜschè Hanau un Frangfurt vokeert isch. Aalass isch d Gründung vo dè Neuschtadt Hanau gsi. S Marktschiff isch regelmäßig bis 1848 übber dè Fluß gangè, ab dört isch d Frangfurt-Hanauer Ysèbaa in Bedryb gnõ worrè. Gegèübber dè regulärè Marktschiff isch diè "freyi" Schifffaart ehnder unbedütend gsi. Nõch 1337 hèt s z Frangfurt keini Schifferzumpft mee gää, diè wennigè ygschribbènè Schiffer sin glychzitig Obscht- un Fruchthändler gsi. Nõch dè Gründung vo dè Hanauer Neuschtadt hèt sit 1602 zwǜschè m Früèling ("Laetare") un Hèrbscht ("Michaelis") meefach wöchentlich au è Marktschiff vo Hanau nõch Frangfurt pendlèt, wo unter dè (vom Kurmainz beschtrittè) Hoheit vum Grõfè vo Hanau-Münzenberg gschtandè isch. Dè Vokeer isch èrscht uffgää worrè, nõchdèm d Frangfurt-Hanauer Ysèbaa 1848 in Bedryb gangè un sèlli Leischtungè übbernõ hèt.

Dè Uffschtyg vum Dransportmittel Ysèbaa im 19. Johrhundert isch dè znägscht dè Aafang vum Untergang vo dè Mainschifffaart gsi. Drotz dè Yfüürung vo dè Dampfschifffaart i dè 1830er Johr hèn nur chlyni Schiff bis zuè nèrè Lascht vo 1000 Zentnèr (50 Donnè) uff èm Main faarè chönnè, wôrènd uff èm Rhy i dè Mitti vum 19. Johrhundert schu Schiff mit bis zuè 16.000 Zentnär (800 Donnè) vokeert sin. Wèg sèllèm hèt d Fracht, wo für dè Main bschtimmt gsi isch, z Mainz odder Guschtavsburg umgschlagè wörrè müèsè. Ab 1836 isch dè Main ab Bambärch mit èm Ludwich-Donau-Main-Kanaal witter gangè. 1843 hèt sèbbè Kanaal bis uff Nürnbärch glangèt, un ab 1846 isch er durchgängig bis zuè dè Donau befaarbar gsi, wa kurzzitig è höcheri Donnage mit sich brocht hèt. Befördèrèt isch unter andrèm großi Mängè vo Kollè us èm Ruurgebièt i dè Südè, Stai, forscht- un landwǜrtschaftlichi Erzügniss i dè Nordè (80.000 bis 200.000 Donnè jöhrlich). Allerdings hèt mò meischtens z Bambärch umladdè müèsè. Zuèsätzlich hèt d Schifffaart Probleeme chriègt durch diè zuènämmendi Vosandung vo dè Mainmündung un s im Lauf vum Johr stark schwankende Abflussregime, asè isch öfter wènnig Wasser im Main gsi. Sèllèwäg isch 1846–1876 diè sognannti Mittelwasserkorrektur mit Schlächt un Barallelwärch zwǜschè dè Saalemündung z Gmündè un Frangfurt durrègfüürt worrè. Regulyrungszyl sin è Mindeschtfaarrǜnnèdǜèfi vo 90 cm un è Faarrǜnnèbreiti von 26 m. Mit èm Bau vo dè Taunus-Ysèbaan uff Wysbaddè anno 1839, dè Frangfurt-Hanauer Ysèbaan anno 1848 un dè Mainbaan gu Mainz anno 1863 isch es Frachtuffchò uff èm Main vo früèner übber 200.000 Donnè jöhrlich drastisch zrugg gangè un uff èn Dǜèfpungt vo öppè 93.400 Donnè im Johr 1879 gsunkè. Dè Ysèbaan-Frachtvokeer z Frangfurt isch dègegè im glychè Johr uff öppè 1,4 Millionè Donnè gschtygè.

Wèg èrè Initiativè vum Frangfurter Obberbürgermeischter Mumm vo Schwarzèschtai isch ab 1868 èn 36 km langè Main-Sitèkanaal zwǜschè Mainz un Frangfurt blaant worrè. D Blään sin allerdings meefach gändèrèt worrè. 1883 sin d Uferschtaatè übbery chò, dè Fluß mit Stauschtufè uuszbauè, un dè Wasserschtand vo bishèr durchschnittlich èm halbè Meter uff znägscht zwei un ab 1891 uff zweièhalb Meter aazhebbè, dèmit er für d 1000-Donnè-Mainschiff befaarbar gsi isch. 1883 bis 1886 sin am Unterlauf vum Main zwǜschè Mainz un Frangfurt füüf Stauschtufè mit Nòdelweer, Schlüsè (85×10,5 m), Floßrǜnnè mit Drummelweer un Fischschtägè baut worrè (Koschtheim, Flörsheim, Okriftel, Högscht un Nidderrad) un am nördlichè Mainufer isch èn großè Haffè neu baut worrè, dè Frangfurter Weschthaffè, wo 1886 uffgmacht worrè isch. Glychzitig isch am gegèübberligèndè Ufer dè Kollèhaffè baut worrè, wo bis 1912 bedribbè worrè isch. Bis 1905 isch dè Umschlag vum Weschthaffè uff 1.565.000 Donnè gschtygè, wo halber us Kollè un Koks us èm Ruurgebièt un halber us Frucht, Sand un Kys bschtandè hèt. Schu zee Johr nõch sinèrè Eröffnung sin d Kapazidätè vum Weschthaffè übberlaschtet gsi, un 1912 isch dè neue, dütlich größère Oschthaffè uffgmacht worrè.

I dè 1920er Johr hèt d Breiti vum Nòdelweer un dè Schlüsè a dè füüf Stauschtuèfè s Vokeersuffchò uff èm Main nǜmmi packt, dõrum hèt d Ygangsschtuèfè vo Koschtheim schu 1921 è zweiti Schlüsè chriègt. 1929–1934 sin diè vyr Stauschtuèfè obberhalb vo Koschtheim durch d Stauschtuèfè Eddersheim un Grièsheim ersetzt worrè. Si bschtôn us èm Walzèweer, zwei Schlüsè für Binnèschiff, è Bootsschlüsè, èm Wasserchraftwärch un ènèrè Fischschtägè erwitterèt worrè.

Nõch èm Bau vum Weschthaffè sin 90 % vum Vokeers übber dè Rhy gangè, nu 10 % uff dè Mainschtrèggi, wo no nit gschtaut gsi isch. Um diè gringi Dransportkapazidät vobessèrè z chönnè, hèn Mainzer Bürger un s Könnigrych Bayern d Aktiègsellschaft "Mainchèttè" gründet, dèmit d Chèttèschifffaart au uff èm Main ygfüürt wörrè hèt chönnè, wa sich schu uff dè Elbe un èm Neggar bewäärt cha hèt. Dõdèby isch im Fluß dinnè è Chèttè volait worrè, wo sich èn Dampfdragtor draa nõch schürgè hèt chönnè. Am 7. Auguscht 1886 isch d Chèttè zwǜschè Mainz un Aschèburch in Bedryb gangè. 1891 sin schu drei Chèttèdragtorè (benamst als "Mainkuè") uff èm Main uè un abbè krochè. In dè Folgejohr isch d Chèttè immer witter volängèrèt worrè: 1893 bis Miltèbärg, 1899 bis Würzburch un 1905 bis Bambärch.

D Chèttèschifffaart isch abber è Episodè blibbè. Wèg èm Uusbau vo dè Stauschtuèfè mainobsi hèt mò d Chèttèschifffaart, wo zletscht uff 314 km uusbaut gsi isch, 1908 unterhalb vo Frangfurt ygschtellt, 1940 denn unterhalb vo Würzburch un è baar Johr spôter unterhalb vo Bambärch.

D Holzflößerei uff èm Main isch èrschtmòls urkundlich am Èndi vum 14. Johrhundert erwäänt worrè, Dransportflöß hèt s uff èm Main no bis i d 1950er Johr iè gää. D Flößerei hèt uff èm Main hauptsächlich im Dransport vo Holz uss dè Wälder vum Obbermain diènt.

Barallel zuè dè Yfüürung vo dè Chèttèschifffaart isch dè Uusbau vum Main durch dè Bau vo Stauschtuèfè voraadribbè worrè. Dè Uusbau isch schrittwys fürsi gangè. Im Johr 1901 isch d Offèbacher Stauschtuèfè un dè Offèbacher Haffè in Bedryb gnõ worrè; d Offèbacher Stauschtuèfè isch 1949–1957 durch è neui ersetzt worrè. Anno 1921 isch dè Abschnitt bis Aschèburch mit sechs Stauschtuèfè un èm neuè Aschèburcher Haffè uusbaut worrè; 1965–1983 sin drei Stuèfè neu gmacht un drei abgrissè worrè.

Nõchdèm dè Main am 1. April 1921 Rychswasserschtrõß worrè isch, hèt s Dütsche Rych un dè Freischtaat Bayern am 13. Juni 1921 èn Vodraag übber d Uusfüürung vu dè Main-Donau-Wasserschtrõß zwǜschè Aschèburch un dè dütschè Gränz unterhalb vu Passau als Großschifffahrtsschtrõß für Schiff bis zuè nèrè Lascht vo 1500 t ratifizyrt. No im sèlbè Johr hèt si zuè dè Finanzyrung vom Bau d Rhy-Main-Donau AG (RMD) z Münchè gründèt. D RMD hèt für d Wasserchraftwärch, wo si hèt bauè müèsè, è Bedrybskonzèssion bis 2050 chriègt, um mit dè Gwinn s Baudarlehè z tilgè. Dènõch gòt s Wasserrächt uff d Bundesrepublik Dütschland übber. Hüt wörrèd d Stauweer vo dè EON gschtüèrèt, well d EON au d Chraftwärch bruuchè duèt. D Wasserschtrõßèabschnitt, wo fèrtig baut worrè sin, sin dè Wasser- un Schifffaartsvowaltung vom Bund übbergää worrè.

Bis 1941 hèt mò bis Würzburch wittèri 13 Stauschtuèfè baut un dè Haffè Würzburch in Bedryb gnõ. 1950 isch dè Uusbau vum Main zwǜschè Würzburch un Bambärch mit 14 Stauschtuèfè witter uè zogè worrè. Dõdeby sin d Erfaarungè vo dè Vorchriègszit gnutzt worrè, so dass diè neui Strèggi vo vornèiè leischtungsfähiger worrè isch. È bsunderi Usèforderung isch dè Bau vo dè Würzburcher Schlüsè gsi, well d Wasserschtrõß unter dè historischè Aaltè Mainbrugg durrè un vor dè Marièbärger Feschtung dra nõch z füürè. Am 25. Septembèr 1962 isch glychzitig mit èm Staatshaffè Bambärch dè Uusbau vum Main bis Bambärch fèrtig gsi.

Z Bambärch fangt dè Main-Donau-Kanaal aa, wo d Wasserschtrõßè vo Weschteuropa mit dè Donau vobindet.

Zwǜschè Viereth bi Bambärch un dè Main-Mündung ligèd hüt 34 Stauschtuèfè, wo uff 388 km zämmè èn Höèunterschyd vo 149 m (bi Mittelwasserschtand vum Rhy) übberwindè düèn. Die Fallhöchi a dè Stauschtuèfè ligèd zwǜschè 2,36 un 7,59 m. D Längi vo dè Rüggschtaubeggè lyt zwǜschè 5 un 19 km. D Schlüsèchammèré sin durchschnittlich 300 m lang un 12 m breit, woby d Schlüsè obberhalb vo Würzburch èn Mittelhaupt hèn für è chlynèri un è größeri Deilchammèrè, um je nõch Vokeer Wasser z sparè. Sechs Stauschtuèfè unterhalb vo Aschèburch hèn è zweiti Schlüsè, z Koschtheim, Eddersheim un Grièsheim mit èrè Breiti vo 15 m. D Weer hèn normalerwys drei Fälder mit Walzè zum Zuèmachè. Alli Stauschtuèfè sind mit Fischschtègè als Uffschtygshilfi uusgschtattet. Ußer Viereth un Würzburch vofüègèd alli Stauschtuèfè übber è Bootsschlüsè. D Gsamtuusbauleischtung vo dè 33 Wasserchraftwärch bedrait 127,55 MW.

Diè folgènde Tabèllè enthaaltet è Übbersicht vo allnè Stauschtuèfè im Berych vo dè Bundeswasserschtrõßè:

Als Deil vo dè Stauschtuèfè Gerlachshuusè git s bi Volkach è Weer mit Bootsschlüsè un Wasserchraftwärch, wo für dè nötige Wasserschtand im Kanaal gu Gerlachshuusè sorgè duèt. Umkeert isch dè Schlüsèkanaal durch è Hochwasserschperrdor gegè Hochwasser gschützt. Übber s Weer wörd è Reschtwassermengi a dè "Altmain" abgää. Zaalrychi Rüggschtauflussabschnitt sin zum Landschaftsschutzgebièt deklaryrt worrè un diènèd als Vorbild für Flussuusbautè in ganz Europa. Zwǜschè dè Mündung un dè Schlüsè Lengfurt bi Trièfèschtai isch d Faarrǜnni ganzjöhrig mindeschtens 2,90 m dǜèf. Dè Main isch uff sèllèm Abschnitt für Schiff bis 135 m Längi, Schubvobänd un Koppelvobänd bis 185 m Längi un 11,45 m Breiti befaarbar. Er isch dört i diè europäischi Wasserschtrõßèklass "Vb" ygordnèt. Koppelvobänd un Einzelfaarer übber 110 m bruuchèd è Sondererlaubnis. D Strèggi bis zum Main-Donau-Kanaal söll bis zum Johr 2018 vo 2,50 m uff 2,90 m Faarrǜnnèdǜèfi un 40 m Faarrǜnnèbreiti uusbaut wörrè. Nõch eim landschaftspflegerischè Begleitblaan sin dõdeby Uusgleichs- un Ersatzmaßnaamè für Ygriff in Nadur un Landschaft vorgsää. Bis dörthy hèt dè Abschnitt ab Lèngfurt d Wasserschtrõßèklass "Va" (Schiff bis 110 m Längi).

Laag un Schiffsgüèterumschlag in Tonnè a dè Mainhäffè:

D Kilometryrung fangt a dè Mündung i dè Rhy mit 0 km aa un stygt flussobsi.
L = in Flǜèssrichtung links, R = in Flǜèssrichtung rächts
k. A. = keini Aagabè, a. B. = ußer Bedryb, n. C. = nu Containerumschlag

Wiè a dè meischtè Flüss hèt s au am Main früè Uferwäg gää, wo für d Treidelschifffaart bruucht worrè sin. Well s a beidnè Ufer vum Main è hochi Sidlungsdichti hèt un s Bärgland i dè Umgebung s Abchürzè vo dè Flussschlaufè schwirig gmacht hèt, hèt s Maindal zèrscht au als Trassè für neuzitlichè Vokeerswäg diènt, also für Ysèbaanè un moderni Strõßè. Spôter sin z. B. stärkeri Lokomotyvè uffchò, mit dènnè-s möglich worrè isch, steileri Rampè z befaarè, asè hèt mò u. a. mit dè Spessartrampè mèngi Flussschlaufè abchürzè chönnè.

D Ysèbaan bruucht èn großè Deil vum Maindal für Oscht-Wescht-Vobindungè. Im Berych vum Maindrei- un vum -vyregg chürzèd d Hauptschtrèggè è bitzeli ab, zum Deil wörd dè Flusslauf denn übber Näbbèschtreggè aabundè.
Dè Main hèt fascht uff ganzer Längi Bundesschtrõßè a dè einté odder andrè Uferzonè. Sèll drǜfft au beidi Quällflüss.

Im Rotè Main folgt ab Creußè übber Bayreuth bis Kulmbach d B 85. Dè Wyße Main hèt schu è baar 100 m nõch sinèrè Quällè d B 303 a sinèrè Sitè, wo-nim bis Unterschtainach folgè duèt. Ab dört folgt èm d B 289 bis Kulmbach. Sèlli Strõß gòt am Main nõch bis Lichtèfels, ab dört übbernimmt d BAB 73 am linkè Ufer bis Bambärch. Vo dört bis Schweinfurt füürt d B 26, wo z Eltmaa vum linkè uff s rächtè Ufer wechslèt. Mit größerèm Abschtand gòt au d B 70, d "Maindalautobaan", vo Bambärch bis Schweinfurt am Main nōch abbè, dōdeby chrützt si bi Bambärch, Eltmaa un Schweinfurt dè Fluß. Unterhalb vo Schweinfurt isch dè Main stellèwys ooni Strōßègschpônli unterwägs. D B 26 nǜmmt dè diräkte Wäg uff Karlschtadt ooni Umwäg übber s Maindreiegg, d B 19 gòt diräkt gu Würzburch. Vo Ochsèfurt bis Würzburch volauft widder è Bundesschtrõß auf am rächtè Mainufer, d B 13, bis Karlschtadt d B 27, bis Loor denn widder d B 26. Diè dünn besidèlti Oscht- un Südsitè vum Mainvyregg wörd durch è Landesschtrõß für dè Vokeer zuègänglich gmacht. Vo Miltèbärg bis Aschèburch volauft mit dè B 469 widder è Bundesschtrõß uff èm linkè Mainufer. Vo Aschèburch übber Hanau un d Frangfurter Innèschtadt bis Frangfurt-Högscht volauft d B 8 uff dè rächtè Mainsitè, deilwys abber è bitzeli èwäg vum Fluß. Au d B 43 volòt uff yrèm Wäg vo Hanau übber Offèbach un Rüsselsheim gu Mainz mèngmòl s Bliggfäld vum linkè Ufer, vo allem zwǜschè Frangfurt-Sachsèhuusè un Kelschterbach. Uff èm rächtè Mainufer folgt d B 40 mit èm rächtè Abschtand zum Main diè letschtè Kilometer vum Main vo Hattersheim bis Mainz.

Am Main wörrèd no zwölf Fäärè bedribbè (Stand Juli 2018). Sit dè 1960er Johr hèn schu vill Fäärlinniè stillglait wörrè müèsè, well si nit rentyrt hèn. D Fäärè wörrèd i dè Reglè vo dè Kommunè a d Fäärlüt vopachtet, belaschtèd abber diè kommunalè Huushalt chräftig, idèm diè nötigè Zuèschüss wègkaièd. D Meezaal vo dè Fäärè isch für dè Dransport vo Personèwägè un Laschtchraftwägè bis zuè nèm bschtimmtè Gsamtgwicht ygrichtet worrè, è baar nu für Personè un Faarräder. Èn Deil vo dè Fäärè isch faart frei, andri wörrèd am Hochseil gfüürt, hèn abber èn eigènè Aadryb. Für dè Vokeer im Maindal hèn d Fäärè nõch wiè vor è wesèntlichi Bedütung. Vo allem dè Buèrè bringèd si èn großè Zitvordeil, well mò sich sèllèwäg èn Umwäg vo bis zuè 20 km sparè cha. D Fäärè zwǜschè Escherndorf un Nordheim, weschtlich vo Volkach, lyt am Altmain uff ènèm Abschnitt, wo durch dè Schlüsè- un Chraftwärchskanaal vo Gerlachshuusé abgschnittè wörd.

Anders als dè Rhy un d Mosel isch dè Main ehnder seltè besungè worrè. Anderersits sin im Lauf vo dè Zit è Reiè vo deils zimli bekanntè Gedichtè übber dè Main vofasst worrè. Dõdèzuè zellèd:

Prosategscht übber dè Main sin dõgegè zimli zaalrych, vo allem Reisebeschriibungè un Feuilleton. È Reiè vo Metaphèrè sin übber dè Main gschaffè worrè, z. B. dè "Wyßwurschtäquator" (um diè kulturèlli Gränz zwǜschè Nord- un Süddütschland z charakterisyrè), "Mainlinniè" (D Sprõchgränz zwǜschè mitteldütschè un obberdütschè Dialäkt) odder "Pfaffengasse des Deutschen Reiches" (wegè dè zaalrychè Bischtümer, bischöflichè Residänzè un Klöschter am Main).
Zuè dè Schriftschteller, wo Prosategscht übber dè Main hinterlò hèn, zellèd: Wilhelm Heinrich Wackèroder, Ludwig Tieck, Heinrich vo Kleischt (in Brièf a sini Brutt), Clemens Brentano, Friedrich Stoltze, Rudolf G. Binding, Alfons Paquet un d Eva Demski. Dè Main im Titel füürt dè Roman „Dè Schleier im Main“ vom Alexandre Dumas, im Autor vo dè „Drei Musketière“, wo è dramatischi Abentüèr- un Lièbesgschicht vozellt, wo sich vor èm Hintergrund vo dè Chriègsbolitik vom Bismarcks 1866 hauptsächlich z Frangfurt abgschpillt hèt.

Èn Huufè Mòler hèn dè Fluss in irè Wärch dargschtellt, u. a. dè Conrad Faber, Matthäus Merian, Domenico Quaglio, Gustave Courbet un dè Max Beckmann. Unter dè früènè Fotografè vum Main isch dè Carl Fridrich èn ganz Bsunderè gsi.




</doc>
<doc id="75744" url="https://als.wikipedia.org/wiki?curid=75744" title="Platzspitz">
Platzspitz

De Platzspitz isch e Park im Zäntrum vo Züri.

Es isch das Landstuck oben a de Mündig vo de Limet i d Syl. I de Schwiiz seit men au an andernen Oorte dene Flechine bi de Flussmündige "-spitz".

Sit em 15. Jaarhundert händ d Zürcher uf däm Fäld, wo usserthalb vo de Stadtmuure glägen isch, iires Schützehuus gha. De Chnaabeschüüsset hät am Afang au daa stattgfunde.

Im 18. Jaahundert hät me de beede Flüss naa Böim pflanzt, und so isch de Park entstande, wo z’eerscht na "Platzpromenade" ghäisse hät. Druff staat bis hütt s Tänkmaal vom Dichter Salomon Gessner. Wo nach em Schlysse vo de alte Stadtmuure und de Schanze ane 1846 näbedra de Zürcher Hauptbahnhof und am Änd vom 19. Jaahundert dänn au na s Landesmuseum poue woorde sind, isch de Park hinedra so wie versteckt gsy.

Scho für d Schwiizer Landesuusstelig vo 1883 hät d Stadt s Areaal uf em Spitz und au na en Täil vom Sylfäld ussedra zum ene wyte Park gmacht, wo sid dänn zmitzt i de Stadtquartier lyt.

I de 1980er Jaare isch uf em Platz en chuum kontrolierti Droogeszeene entstande, wo Lüüt vo wyt hèèr hii choo sind und wo d Polizei und d Sanitèèt vil demit z tue gha händ. Erscht ane 1992 hät d Stadt dere schlimme Gschicht es Änd gmacht.

Sid dänn isch de Platzspitz wider en beliepte öfentleche Park. Für de Bou vom Erwyterigstrakt vom Landesmuseum häpme vonnem alerdings es zimli grosses Stuck abgschnitte.



</doc>
<doc id="75745" url="https://als.wikipedia.org/wiki?curid=75745" title="Karl Coelestin Moser">
Karl Coelestin Moser

Dr Karl Moser (* 10. Augschte 1860 z Bade; † 28. Februar 1936 z Züri) isch e Schwiizer Architäkt gsy.

Dr Karl Coelestin isch dr Soon vom Architäkt Robert Moser gsy. Er het a dr ETH Züri und z Paris Architäktur studiert, und ane 1888 het er zäme mit em Robert Curjel z Karlsrue es Architäkturbüro uftoo. Die beide händ es baar grösseri Chile chönne boue und au anderi bedüütendi öfentliche Geböid usgfüert. Z Züri het dr Moser s Kollegiegeböid vo dr Uni plaanet; 1914 hät em d Uni dr Eeredokter gää. 1915 isch dr Moser Profässer für Boukunscht a dr ETH woorde; syn Nachlass wird hütt au bi der ETH ufbewahrt.




</doc>
<doc id="75747" url="https://als.wikipedia.org/wiki?curid=75747" title="Zürichsee-Schiffahrtsgesellschaft">
Zürichsee-Schiffahrtsgesellschaft

D Zürisee-Schifffaartsgselschaft, abgchürzt ZSG, isch es schwiizerischs Undernääme, wo Schiff uf em Zürisee hät. D Firma hät iren Sitz z Züri. D Schiff faared uf em Zürisee, em Obersee und i de Stadt Züri uf de Limet.

Sid ane 1834 git’s uf em Zürisee Transportfirmene, und scho 1835 isch s eerschte Tampfschiff ufe See choo; es hät "Minerva" gheisse.

Im 19. Jaarhundert sind grad es baar verschideni Schiffgselschafte am See und auf uf em Waalesee gründet woorde. Ane 1890 isch d "Zürcher Tampfbootgselschaft" entstande, wo druus ane 1957 d ZSG woorden isch.

Hütt macht d ZSG bim Zürcher Vercheersverbund, em ZVV, mit.

Vo de ZSG sind zwei alti Radtampfer, d "Stadt Züri" und d "Stadt Rapperschwyl", und zwölf Motoorschiff und drüü nidrigi Limetboot uf em Wasser underwägs. Iiri Wèrft hät d Firma z Wolishofe.



</doc>
<doc id="75748" url="https://als.wikipedia.org/wiki?curid=75748" title="Hans und Annemarie Hubacher">
Hans und Annemarie Hubacher

Dr Hans Hubacher und d Annemarie Hubacher sind es Architäktepaar vo Züri gsi.

Dr Hans Otto Hubacher isch am 18. Septämber 1916 z Oberhofen am Thunersee uf d Wält cho und am 11. Mai 2009 z Züri gstorbe; d Annemarie Hubacher-Constam isch e Zürcherin gsi; si isch am 25. März 1921 z Züri uf d Wält cho und dört am 8. Juli 2012 gstorbe.

Beidi händ a dr ETH Züri d Architäktur studiert. 1945 isch ires eigeten Atelier z Züri uufgange.

Hauptwäärch vos Hubachers i dr Region Züri sind d Gwächshüüser vom Botanische Garte, s Strandbad Mythequai am Zürisee und d Wohnüberbouig Rietholz.

D Annemarie Hubacher isch d Scheffarchitäktin vo dr Schwiizerischen Uusstellig für Frauenarbet SAFFA z Züri ane 1958 gsy.





</doc>
<doc id="75749" url="https://als.wikipedia.org/wiki?curid=75749" title="Ida Bindschedler">
Ida Bindschedler

D Ida Bindschedler (* 6. Juli 1854 z Züri; † 28. Juni 1919 au da) isch e Schwiizer Lehrerin und Jugetbuechautorin gsi.

D Ida Bindschedler isch d Dochter vom Friedrich Rudolf Bindschedler und vo der Anna Elisabeth geb. Tauber gsy. Si het sech z Küsnacht und z Bärn uf d Arbet als Lehrerin vorbereitet und z Paris en Sprachufenthalt gmacht. Dänn het si a dr private Meitlischuel Tobler z Züri gschaffet. Ane 1897 het si wägem schwache Härz d Schuelarbet müessen ufgää und isch denn uf Augsburg ggange. Si isch ledig blibe.

Doo het d Bindschedler us der Erinnerig an iiri Jugendzyt z Züri d Gschichte vo de "Turnachchind" gschribe, wo i dr Schwiiz vo vil Chind und Jugendliche glääse worde sind. Das wo d Goofen i dene Gschichten erläbe, spiilt im Garte vom alte Landolt-Summerhuus i dr "Seeweid" am Zürisee z Riesbach. Drum het e Teil vo dr Seefäldstrooss iire Name.

D Zeichnige für d Büecher vo de Turnachchind het d Ursula Gmünder-Müller gmoolet.




</doc>
<doc id="75750" url="https://als.wikipedia.org/wiki?curid=75750" title="Elsa Muschg">
Elsa Muschg

D Elsa Muschg (* 4. Juni 1899 z Zolike; † 4. Oktober 1976 z Schliere) isch e Schwiizer Schriftstellerin gsy.

Si isch d Dochter vom Lehrer Friedrich Adolf Muschg und vo dr Hermine geb. Isler gsi. Ire Brueder isch dr Germanischt Walter Muschg gsi und ire Halbbrueder us dr zwöite Ee vom Vatter dr Autor und Literaturwüsseschaftler Adolf Muschg (* 1934). Si isch uf s Lehrerinneseminaar ggange und hät denn z Züri Schuel ggää. Mit ere Familie isch si als Privatlehrerin uf e zwöijöörigi Wältreis ggange.

Vo dere Erfahrig het si Gschichtebüecher vo "Hans und Ume" gschribe. Und si het Theaterstuck für Chinder gschribe.

1942 het er dr Kanton Züri für iires Wärch d Eeregaab gää.




</doc>
<doc id="75752" url="https://als.wikipedia.org/wiki?curid=75752" title="Monika Stolz">
Monika Stolz

D Monika Stolz (* 24. Merz 1951 z Worms) isch e dytschi Bolitikeri (CDU). Si isch vu 2001 bis 2016 Mitglid vum Landdag vu Bade-Wirttebärg gsii un vu 2006 bis 2011 bade-wirttebärgischi Arbeis- un Sozialminischteri.

D Stolz isch z Worms uf d Volksschuel un s Gimnasium gange. Noch em Abitur het si an dr Universitet Fryburg Volkswirtschaftslehr studiert un anne 1974 mit em Diplom abgschlosse. Derno het si vu 1974 bis 1977 as wisseschaftligi Referänti bi dr Konrad-Adenauer-Stiftig gschafft. Vu 1976 bis 1983 het si an dr Universitete Gießen, Würzburg un Bonn Humanmedizin studiert un anne 1985 zum Dr. med. promoviert. Nocherdani het si ne Zytlang as Dokteri gschafft.

Vu 1989 bis 2005 isch d Monika Stolz Gmaireeti z Ulm un Ortschaftsreeti z Ulm-Unterweiler gsii, dodervu vu 1991 bis 1999 as Vorsitzeri vu dr CDU-Gmairootsfraktion 

Bi dr Landdagswahl 2001 het si im Wahlchrais 64 – Ulm s Diräktmandat gwunne. Au bi dr Landdagswahle 2006 un 2011 isch si wider iber s Erschtmandat in Landdag gwehlt wore. Dert isch si vu Juli 2004 bis Oktober 2005 stellverdrättendi Fraktionsvorsitzeri vu dr CDU-Landtagsfraktion gsii. Am 5. Oktober 2005 isch si bolitischi Staatssekreteeri im Minischterium fir Kultus, Juged un Sport wore un am 1. Februar 2006 derno Minischteri fir Arbet un Sozials (ab Februar 2010 Minischteri fir Arbet un Sozialornig), Mit em Aadritt vu dr grien-rote Regierig 2011 isch si us em Amt uusgschide. Bi dr Landdagswahl 2016 het si nimi kandidiert un isch derno us dr Bolitik ganz uusgschide.


D Monika Stolz isch remisch-kadolisch un ghyrote. Si het vier Chinder.



</doc>
<doc id="75753" url="https://als.wikipedia.org/wiki?curid=75753" title="Gilberte de Courgenay">
Gilberte de Courgenay

D Gilberte Montavon – me kännt se i de Schwiiz hüt under em Naame Gilberte de Courgenay – isch am 20. März 1896 z Courgenay im Jura (dozmol no im Kanton Bärn) uf d Wält cho und am 2. Mai 1957 z Züri gstorbe. Si het im Bahnhofhotel, em "Hôtel de la Gare," wo irnen Eltere ghört het und a dr internazionale Ysebaanlinie vo Bärn uf Belfort stoot, serviert und isch im Eerschte Wältchrieg bi de Soldaate vo dr Schwiizer Armee wytume bekant woorde.

D Milidärmusiker Robert Lustenberger und Oskar Portmann händ ane 1916 für sii s Lied "La petite Gilberte de Courgenay" dichtet und komponiert, wo bim Milidäär schnäll populäär woorden isch. Dank em Sänger und Volchsliedersamler Hanns In der Gand het me das Lied gly i dr ganze Schwiiz kännt.

D Gilberte Montavon het spööter ghüroote und isch uf Züri ggange, wo si 1957 gstorben isch. Me het se uf em Zürcher Fridhof Nordheim begrabe.

S Lääbe vo dr bekante Servierdochter us em Jura isch s Thema vom ene Theaterstuck und eme Roman worde, wo dr Rudolph Bolo Mäglin 1939 gschribe het. Uruffgfüert worde isch das "Singspiil" am 24. August 1939 am Schauspilhuus Züri, numme ei Wuche vor Kriegsbeginn. Bis hütt hets das Stück uf über 450 Uffüerige brocht. Gfolgt sin 1941 zwöi Film, em August Kern sis Wärch "Marguerite et les soldats" und em Franz Schnyder sin Film "Gilberte de Courgenay". Im Schnyder sim Film het d Anne-Marie Blanc (1919-2009) d Hauptrolle gspiilt und s Bild, wo me sech vo dr junge Frau us em Jura macht, prägt. Dr Film, wo vo dr Zürcher Praesens-Film AG gmacht worden isch, het am 17. April 1942 im Kino Urban z Züri d Urfuffüerig gha.




</doc>
<doc id="75755" url="https://als.wikipedia.org/wiki?curid=75755" title="Züri Fäscht">
Züri Fäscht

S Züri Fäscht isch s Stadtfäscht vo Züri.

D Stadt Züri organisiert s all drüü Joor drüü Tääg lang im Juli. Drfüür tuet si d Innestadt und s underi Seebecki speere. Am Fritig- und am Samschtigoobe git’s es Füürwärch uf em Zürisee.

I de Gasse, a de Quai, uf em Bellevue und em Bürkliplatz cha me go Musig lose, es git Vorfüerigen uf em See zum aaluege und a vilne Ständ und i de Beize es vilsytigs Aagebott vo Sache zum ässe.

Mit dem Fäscht hät me aagfange, wo ane 1951 dr Aaschluss vo dr Stadt Züri a di alt Äiggnosseschaft sächshundert Joor häär gsi isch. Do drfüür isch denn s Fäscht "Zürich 600 Jahre im Bund der Eidgenossen" uf d Bäi gstellt worde. Drüü Joor spöter isch s "2. Züri Fäscht" gsi, vo 1976 bis 1988 het men em "Zürcher Seenachtsfäscht" gseit, und vo 1991 aa isch es ebe s "Züri Fäscht", wo immer öppe zwöi Milioone Lüüt hii chöme.



</doc>
<doc id="75756" url="https://als.wikipedia.org/wiki?curid=75756" title="Zürich-Marathon">
Zürich-Marathon

Dr Züri Marathon isch e Marathonlauf i dr Schwiiz.

Dr Lauf isch z Züri all Joor im April. Me het drmit ane 2003 agfange; es het aber scho früener, vo 1984 bis 1989, emol en Marathonlauf i dr Stadt ggää.

Für d Organisazioon gälte d Vorschrifte vo dr AIMS und dr IAAF. Dr Startruum und au s Zyl isch am Mythequai i dr Ängi. D Laufstrecki goot em Zürisee noo und dur d Zürcher Innestadt.

Dr schnällscht Löifer vom Züri-Marathon isch bis jetz dr Eritreer Tadesse Abraham ane 2013 gsi.



</doc>
<doc id="75757" url="https://als.wikipedia.org/wiki?curid=75757" title="Paul Karrer">
Paul Karrer

Dr Paul Karrer (* 21. April 1889 z Moskau; † 18. Juni 1971 z Züri isch e Schwiizer Chemiker gsy. Er isch Nobelprystreeger für Chemii.

Dr Karrer het a dr Uni Züri d Chemii studiert. Denn isch er a dr Uni Assischtänt gsy, und vo 1912 bis 1918 het er im ene Medizinlaboor z Frankfurt am Main gschaffet. 1918 isch er a dr Uni Züri Profässer woorde; im akademische Joor 1950 bis 1915 isch er au dere ire Räkter gsy.

Dr Paul Karrer het sech mit syne Forschige zu Pflanzefarbe, Vitamin und medizinisch würksame Stoff a Naame gmacht, und doo drfüür het er ane 1937 dr Nobelprys überchoo. Sys Lehrbuech "„Lehrbuch der organischen Chemie“" vo 1927 isch es Standardwärch vom Fach.

Er isch ane 1971 gstorbe; sys Grab isch uf em Fridhof Fluentere.



</doc>
<doc id="75758" url="https://als.wikipedia.org/wiki?curid=75758" title="Augusto Giacometti">
Augusto Giacometti

Dr Antonio Augusto Giacometti (* 16. Augschte 1877 z Stampa im Bergell; † 9. Juni 1947 z Züri) isch e Schwiizer Mooler gsy.

Dr Augusto Giacometti isch i dr Nööchi vo sym Cousin Giovanni Giacometti uufgwachse. Vo 1894 bis 1897 het er a dr Kunstgwärbschuel Züri gleert zäichnen und moole. Dänn het er z Paris und z Floränz gläbt und isch drno uf Züri cho.

1917 het dr Giacometti mit de Dadaischte z tue gha, und er het zu dr Künschtlergruppe „Das Neue Leben“ ghört. Z Züri het er d Ygangshalle vo dr Polizeiwach im Amtshuus 1 chönnen usmoole; me seit er na hütt d "Giacometti-Halle." Er het grossi farbegi Fäischter für d Stadtchile z Frauefäld, d Dorfchile vo Adelbode und s Groossmöischter und d Fraumöischterchile z Züri und na für anderi Oort gstaltet.



</doc>
<doc id="75759" url="https://als.wikipedia.org/wiki?curid=75759" title="August Heinrich Hoffmann von Fallersleben">
August Heinrich Hoffmann von Fallersleben

Dr August Heinrich Hoffmann – wo me hütt besser känt als Hoffmann von Fallersleben (* 2. April 1798 z Fallersleben im Kurfürschtetum Braunschweig-Lüneburg; † 19. Jänner 1874 z Korvey) isch e düütsche Sproochforscher und Dichter gsy.

Vo iim isch die tüütsch Nationalhymne "Das Lied der Deutschen," wo men am au Düütschlandlied seit.

Dr August Heinrich Hoffmann isch dr Soon vom Bürgermeischter vo Fallersleben Heinrich Wilhelm Hoffmann gsy. Är het z Göttinge d Theology studiert. 1818 het er dr Jacob Grimm leere könne, und wäge dere Begägnig het er drno d Germanistik und tüütschi Filology studiert und isch drfür au a d Uni z Bonn ggange. 1821 isch er Bibliotekaar z Berlin und 1823 z Breslau woorde, und 1830 au Profässer a dr Uni vo Breslau. Er het bsunders zu dr holändische Sprooch gfoorscht. Ane 1837 het er in ere Biblioteek z Valenciennes d Eulalia-Sequänz gfunde, e ganz e wichtigen alte Originaltegscht für d Romanistik.

Ane 1827 isch em Hoffmann syni Samlig vo alemannische Lieder usechoo. Und au d Gschicht vo de Lieder i anderne tüütsche Regioone het er agluegt.

1839 het dr Hoffmann e Reis i d Schwiiz, uf Züri, gmacht und dört Liederbüecher useggää.

1842 het er wäge synere liberaale Haltig syni Profässuur verloore, und im Joor druufabe het men em sogar die pröissischi Staatsbürgerschaft entzoge und ne us em Land gjagt. Dr Hoffmann het is Exil müesse goo, und d Polizei het ne an alnen Oorte usspioniert. Er isch i verschideni Stedt im Tüütsche Rych ggange, und eerscht nach dr tüütsche Revoluzioon het er ane 1849 wider mit alne bürgerleche Rächt is Rhyland chönne zrugggoo. 1849 het er d Ida vom Berge ghürootet. Und drno het er e Zyt lang meh als Mooler gschaffet und drfüür a dr Kunschtakademy z Düsseldorf studiert. Spöter isch er wider Bibliotekaar und Profässer gsy. Er het au mol z Weimar und z Berlin gläbt. 1874 isch er z Korvey gstorbe.

Vo iim sind no hütt es baar Chindergedicht guet bekant, wo zu Volkslieder woorde sind, öppe s "Alle Vögel sind schon da", "Ein Männlein steht im Walde", "Morgen kommt der Weihnachtsmann", und au s "Kuckuck, Kuckuck, ruft’s aus dem Wald."




</doc>
<doc id="75760" url="https://als.wikipedia.org/wiki?curid=75760" title="Rathausbrücke (Zürich)">
Rathausbrücke (Zürich)

D Raathuusbrugg isch e Brugg über d Limet z Züri.

Me seit ere au "Gmüesbrugg". Früener isch es die "Underi Brugg" gsy, zum se underschäide vo de "Obere Brugg" zwüschet em Grossmöischter und de Wasserchile uf de rächte Flusssyte und em Fraumöischter änedraa, daa wo jetz sit em 19. Jaarhundert d "Möischterbrugg isch;" die elter "Ober Brugg" isch aber na gar kei grossi Brugg, sondern numen en eifache Holzschtääg gsy.

A der Stell vo de Raathuusbrugg isch scho sit em Mittelalter e Brugg us Holz gsy, und es isch die eltischti Brugg z Züri gsy, wo me mit Fuerwèèrch hät chöne drüberfaare. Scho im 14. Jaarhundert hät men aagfange, d Brugg uf der Syte breiter z mache; so hät me druuf Mèèrt chöne haa, und vo de Gmüesmèèrt chunt de Brugg ire zwäit Naame.

Me cha vermuete, as uf dem Platz bim Hügel vom Lindehoof scho i der antike Zyt e Brugg vo de Röömer gsy isch; nume hätme daa schynts vo sonere alte Brugg bis jetz käini Spuure gfunde.

1881 isch statt der alte Holzbrugg en ysegi poue worde, wo dänn ane 1893 de Naame "Raathuusbrugg" übercho hät, wil si grad näbem Zürcher Raathuus duregaat. 1973 hätme die hütig Betonbrugg poue. Ane 2019 isch s Projäkt für die näschscht nöi Raathuusbrugg vorgstellt woorde.


</doc>
<doc id="75761" url="https://als.wikipedia.org/wiki?curid=75761" title="Urs Eggenschwyler">
Urs Eggenschwyler

Der Urs Eggeschwyler (* 24. Jänner 1849 z Subingen; † 8. Dezämber 1923 z Züri) isch e Schwiizer Künschtler gsy.

Der Eggeschwyler het z Subinge d Volchsschuel bsuecht und drno bim Joseph Pfluger d Lehr als Bildhauer gmacht. 1869 het er bim Heinrich Spiess z Züri chönne schaffe, und denn isch er uf Münche a d Kunschtakademy ggange. S Moole und Modelliere het er sech deils sälber byprocht.

Sit 1878 isch dr Eggeschyler wider z Züri gsy. Er het Sache für d Zürcher Zöift gmacht, und denn het er mit Löieskulptuure agfange. Er het drfüür läbigi Dier gha, won er z Züri in ere eigete Menaschery ghalte het. Me het ne us verschidene Länder gärn z Hilf grueffe, wenn e Diergarte künschtlechi Felse für d Diergheeg bruucht het.

Z Züri gseht me no hüt em Eggeschwyler syni Löiefiguure uf de Süüle bi dr Stauffacherbrugg und bim Hafe Ängi. S Grab vom Künschtler isch im Zürcher Fridhof Nordhäim.




</doc>
<doc id="75762" url="https://als.wikipedia.org/wiki?curid=75762" title="Fritz Herdi">
Fritz Herdi

Dr Fritz Herdi (* 14. Oktober 1920 z Frauefäld; † 18. März 2014 z Züri) isch e Schwiizer Musiker, Musiglehrer, Journalist und Schriftsteller gsy.

Dr Fritz Herdi isch dr Soon vom Ernst Herdi und vo dr Cécile Herdi gsy. Er het d Hotälfachschuel z Luzärn und s Konsi z Winterthur bsuecht. 1947 het er z Züri als Klavierlehrer für Jazz agfange schaffe, und 1957 isch er zum Schwiizer Radio ggange, won er eigeti sändige moderiert hät. Als Journalischt het er füre "Näbelspalter" und füre "Tagesazäiger" und fürd "Züri Wuche" gschribe. Er het Wörter und Sprüüch vom Züritüütsche, und zwar vo dr eifache «Gassespraach», gsamlet und i Büecher usegää und zu vil Läbensberych Schrifte mit originelle Sprüüch zämegstellt.



</doc>
<doc id="75763" url="https://als.wikipedia.org/wiki?curid=75763" title="Münsterbrücke (Zürich)">
Münsterbrücke (Zürich)

D Möischterbrugg oder Helmhuusbrugg isch e Brugg über d Limet z Züri. Es isch die eltischti Brugg vo Züri, wo na im originale Bouzuestand isch.

Früener isch daa die "Oberi Brugg" gsy, wo me underschide het vo de "Undere Brugg," de Rathuusbrugg. Das isch aber na gar kei grossi Brugg, sondern numen en eifache Holzschtääg gsy.

D Möischterbrugg staat zwüschet em Grossmöischter und de Wasserchile (mit em Helmhuus] uf dr rächte Flusssyte und em Fraumöischter uf dr andere.

Für die steinigi Bogebrugg het dr Alois Negrelli drfüür d Plään zeichnet. Bout händ se d Zürcher Boumeischter Conrad Stadler und Johann Jakob Locher-Oeri.

Bi dr Brugg stoot s Tänkmal füre Hans Waldmann.


</doc>
<doc id="75771" url="https://als.wikipedia.org/wiki?curid=75771" title="Agnes Mirtse">
Agnes Mirtse

D Agnes Mirtse (* 1938 z Budapest; † 21. Juli 2000) isch en ungaarischi Schriftstellerin gsy.

Si het scho i dr Jugendzyt agfange Gedicht schrybe.

Ane 1956 isch d Mirtse als politische Flüchtling is Exil ggangen und uf Züri choo. Jetz het si iri Wäärch – Gedicht, Gschichte und Theaterstuck – teils au uf Düütsch gschribe und isch so als zwöisproochigi Autorin bekant woorde. Si het au Schrifte is und us em Ungaarischen übersetzt. Vil vo irne Gedicht sind i Zytschrifte und nid in eigete Samelwärch usecho und d Theaterstuck vo dr Mirtse sind schynts gar nie trukt woorde.

1971 het me si i dr Schwiiz ypürgeret. 1978 het si s Studium vo dr Psychology und dr Religionsgschicht a der Uni Züri mit ere Diss abgschlosse.

Dr Agnes Mirtse ire dichterisch Nachlass isch i dr Zäntralbiblioteek Züri.





</doc>
<doc id="75773" url="https://als.wikipedia.org/wiki?curid=75773" title="Jakob Heinrich Meister">
Jakob Heinrich Meister

Dr Jakob Heinrich Meister (* 6. Augschte 1744 z Bückeburg, Schaumburg-Lippe; † 9. Nofämber 1826 z Züri) isch e Theoloog, Schriftsteller und Journalischt gsy.

Dr Jakob Heinrich Meister isch dr Soon vom tüütsche reformierte Pastor Johann Heinrich Meister und dr hugenottische Franzöösin Marie Malherbe gsy. Dr Vatter het a verschidenen Oorten als Pfaarer gschaffet, sid 1757 z Küsnacht. Doo het dr Jakob Heinrich z Züri am Collegium Carolinum studiert, ane 1763 isch er zum Pfaarer ordniert woorde.

Er het mit de Uufkläärer Johann Jakob Bodmer, Voltaire und Rousseau z tue gha. Won er s religionskritische Wäärch "De l'origine des principes religieux" gschribe het, het en d Obrikäit vo Züri uusbürgeret und das Buech öfentlech lo verbränne.

Jetz het dr Meister langi Zyt z Paris gläbt, won er anderi Schrifte uf Französisch verfasst und e Zytschrift redigiert het; i dere isch s um s kulturelle Lääbe z Paris vo säber Zyt ggange. Er het au mit em Filosoof und Schriftsteller Denis Diderot zämegschaffet. Wäge der französische Revoluzioon het dr Meister vo Paris müesse wägggoo, und er isch denn wider uf Züri zrugg. 1806 het er dört d Ursula Anna Schulthess (1748–1834) ghürootet.





</doc>
<doc id="75794" url="https://als.wikipedia.org/wiki?curid=75794" title="Industriequartier">
Industriequartier

S Induschtryquartier isch en Stadtchräis vo Züri. Es isch hütt au dr Chräis 5.

D Stadt het dr Chräis i zwöi Quartier underdeilt: Gwärbeschuel und Escher Wyss.

Früener isch das Gebiet, wo im undere Berych vom wyte Sylfäld lyt, en Täil vo dr sälbständige Gmäind Ussersyl gsy, wo ane 1893 bi dr erschte Wälle vo de Ygmäindige zu dr Stadt Züri choo isch. En eigete Chräis isch s Induschtryquartier woorde, wo men ane 1913 dr elter und gröösser Chräis III uftäilt het id Quartier "Wiedike, Ussersyl-Hard" und "Induschtry". Es chlyses Stuck isch em ane 1934 bi dr zwoote Ygmäindig wägggnoo und zum Chräis "Altstette" too woorde.

D Flechi vom Induschtryquartier goot vo dr Syl uf dr Oschtsyte linggs vo der Limet noo gäge Weschte bis zu der Hardegg. Im Süüde chunt s Quartier bis ad Gläis vo dr SBB.

Der Hardturm a dr Limet isch en alte Turm us em Mittelalter.

Wie me’s em Naame agseet, isch dää Täil vo Züri bsunders staarch sit em 19. Joorhundert dur grossi Firmene prägt woorde. Hüüt sind vo dene no d Swissmill und d Migros, d MAN-Turbo AG und d Andritz Hydro plibe.

Früeneri Fabrigge im Quartier sind öppe die gsy:

Vil vo de Fabrigge sind abbroche woorde, und wo drvoo no täil Geböide erhalte sind, het’s drinn ganz verschideni chlyni Gwärb- und Kulturbetriib. Im Induschtryquartier läbt hütt e ganz e vilsytigi Wirtschafts- und Gaschtroszeene.

Dr wyt Turbyneplatz im ehemolige Escher-Wyss-Areaal isch hütt dr gröscht öfentlich Platz vo Züri; er isch ane 2003 nöi gstaltet woorde.

I eigete Schuelhüüser und au teilwys in alte Gwärbhalle sind e Zylete Schuele im Quartier:

1887 isch dr "Quartierverein Züri 5 Induschtryquartier" gründet woorde.

Im Chreis 5 het’s es paar Museeè:

I dr "Schiffbau"-Fabrigghalle sind Bünine vom Schauspiilhuus Züri.

S Stadion "Hardturm" isch em Tschuttklub Grasshoppers gsy. Es isch 1929 uufggange und ane 2008 abbroche woorde; mit em Bou vom plaanrete nöie Stadion het me bis jetz nonig aagfange. 2011 het d Stadt s Areaal em "Verein Stadionbrache" gää zum s uf Zuesee hii z bruuche.




</doc>
<doc id="75798" url="https://als.wikipedia.org/wiki?curid=75798" title="Israelitische Cultusgemeinde Zürich">
Israelitische Cultusgemeinde Zürich

Die Israelitisch Cultusgmäind Züri, abgchürzt ICZ, isch e jüüdischi Gmäind z Züri.

Es isch die grööschti jüüdischi Gmäind i dr Schwiiz. Si isch ane 1863 gründet woorde.

Iri Synagooge isch im Quartier Ängi. D Lüüt vo dr Gmäind bruuche die beide Fridhööf "Undere Friesebäärg" und "Obere Friesebäärg".

D Biblioteek vo de ICZ, wo 1920 agfange het, isch eini vo de bedüütendschte Samlige vo jüdische Schrifte z Europa. Dr "Verein für jüdische Kultur und Wissenschaft" mit em Charles Lewinsky hilft dr Biblioteek.

D Sprooch- und Kulturforscherin Florence Guggenheim-Grünberg het die Dokumäntazioon, wo si bi irne Arbete zämetreit gha het, de ICZ als «Florence Guggenheim-Archiv zur Gschicht, Spraach und Volchskund vo de Juden i de Schwyz und zur Genealogy vo de Suurbtaalerjude» übergää. Wo die wärtvolli Samlig uufgschaffet gsi isch, isch si ane 2013 is Staatsarchiv Aargau cho. 




</doc>
<doc id="75804" url="https://als.wikipedia.org/wiki?curid=75804" title="Staatsarchiv Aargau">
Staatsarchiv Aargau

S Staatsarchiv Aargau isch s zäntralen Archiv vom Kanton Aargau.

Es gilt as es Kulturguet, wo nazionali Bedüütig het.

Wo dää Kanton noch em Ändi vo dr Helvetik mit dr nöie Mediazioonsverfassig ane 1803 als sälbständige Täil vo dr Schwiiz entstanden isch, het d Staatskanzlei au d Uufgab überchoo, s Schriftguet vo de nöie Behöörde z samle. Am Afang het me für die chlyni Zäntralverwaltig vom Kanton no Platz gha im stedtische Roothuus z Aarau. 1820 het d Kantonsregierig im Regierigsgeböide chönne wyterschaffe, wo jetz au fürs Staatsarchiv dry choo isch. Sid 1832 hät s Archiv au no es Aktedepot im Grossrootsgeböide grad näbedra gha.

S Staatsarchiv isch dänn z’eerscht e Zyt lang Zuesatzuufgab vom Kantonsbibliotekaar gsi, und spööter isch s wider zu dr Staatskanzlei choo. 1959 het für s Archiv und d Biblioteek en Nöibou am Rand vom Roothuusgarte ggää, und 1998 isch s Archiv vo dört wäggchoo is nöie kantonale Verwaltigsgeböide "Buechehoof". Do het s Kantonsarchiv jetz i eim vo de modärnschte Archivgeböide vo dr Schwiiz chönne schaffe.

2005 het dr Kanton wider e gmäinsami Abtäilig «Biblioteek und Archiv Aargau» gmacht, wo zum Departemänt Bildig, Kultur und Sport ghört.

Im Archiv sind au aargauischi Dokumänt us dr Zyt vor 1803.

Archivaar im Aargauer Archiv: Franz Xaver Bronner, Hektor Ammann, Walther Merz, Nold Halder, Georg Boner, Roman Brüschweiler, Piroska Máthé, Andrea Voellmin.




</doc>
<doc id="75805" url="https://als.wikipedia.org/wiki?curid=75805" title="Staatsarchiv Zürich">
Staatsarchiv Zürich

S Staatsarchiv Züri – oder wie’s ofiziell heisst: Staatsarchiv vom Kanton Züri – isch s Archiv vom Kanton Züri.

Es isch d Verwaltigsabtäilig, wo d Schrifte vo dr Zürcher Kantonsverwaltig und au d Gschichtskwelle vom Kanton sine Rächtsvorgänger uufbewahrt, samlet und dokumäntiert. Es isch e Täil vo dr "Diräkzioon vo dr Justiz und vom Innere'.

Wo i dr Schwiiz ane 1803 mit der Mediazioonsverfassig d Kantöön als eigeständigi Gliider vom Bundesstaat entstande sind, het jede für d Archivdokumänt i sim Hoheitsgebiet müesse luege. Das isch einersyts für die nöie Veraltigsdokumänt eso gsii und es het au für die eltere Rächtsquelle gulte, wo dr Kanton drmit z tue gha het.

Bi de alten Urkunde vom Archiv het’s Stück, wo die eltischte drvo us em früene Mittelalter sind. Bi de elteren Archivbeständ sind öppe d Schrifte vo dr ehemolige Stadtzürcher Landesverwaltig, vom Grossmöischter und vom Chlooschter Rhynau.

1837 isch s Staatsarchiv im ehemolige Fraumöischterchlooschter i dr Stadt Züri ygrichtet worde. 1876 het’s es eerschts Mol züglet, 1919 isch’s in Choor vo dr Predigerchile choo. Und 1982 isch dr Nöibou fürs Archiv bim Irchelpark und bi dr Uni Züri uufggange.




</doc>
<doc id="75806" url="https://als.wikipedia.org/wiki?curid=75806" title="Honorius I.">
Honorius I.

Dr Honorius I. († 638) isch vum 3. Novämber 625 bis zum 12. Oktober 638 Papscht gsii. Wel s wenig Quälle us dr Zyt noch em Dood vum Papscht Gregor het, waiß mer wenig iber s Lääbe vum Honorius.

Dr Honorius isch us ere firnäme reemische Familie chuu, sy Vater isch Konsul gsii. Noch em Johannes Haller isch er „ein Mann von Tatkraft und großen Gedanken“ gsii. Ihm wird zuegschriibe, ass er s Fescht vu dr Lupfig vum Chryz yygfiert heeb. Är het d Missionierig vu dr Sachse wider ufgnuu, wu dr Papscht Gregor mit wenig Erfolg aagfange ghaa het.

As Autor het er Sändschrybe an dr Patriarch vu Konstantinopel Sergios gschickt, wu ihn im Monophysitestryt uf sy Syte het welle zie. Dodin het er si as Realbolitiker zaigt. Em Sergios het er zuegstimmt, ass in Chrischtus nume ai Willeschraft (θέλημα, ‚voluntas‘) gwiirkt heeb, aber d Froog, eb die si aa in zwoo Willesregige (ἐνέργειαι, ‚operationes‘) zaigt heeb, sei spitzfindig un derft nit zuen ere Glaubeslehr vu dr Chilche gmacht wäre. No sym Dood isch dr theologisch Stryt um dr Monotheletismus wider ufgflammt.

Anne 638 hän dr Patriarch vu Konstantinopel un dr Chaiser Herakleios e Synod yygruefe. Si hätt mit ere neie Uuslegig vum Bekänntniss, dr Ekthesis (ἔκθεσις), wu derno vum Chaiser as Rychsgsetz verchindet woren isch, d Ainhait vu dr Chilche in ere Kompromissformle sotte rette. D Ekthesis isch z spoot chuu: Im nämlige Johr sin d Exponänte vu dr verschiidene Riichtige scho gstoorbe gsii: dr Patriarch vu Jerusalem Sophronius im Friejohr, dr Honorius im Oktober, dr Sergios im Dezämber.

Dr Honorius het d Ekthesis nimi iberchuu. No sym Dood hän si syni Noofolger, vor allem dr Johannes IV., geg dr Monotheletismus griichtet. Dr Johannes IV. het no versuecht, dr Honorius z verdaidige, speeter hän aber d Geegner vum Monotheletismus d Oberhand gwunne. Uf dr Synod vu 649, no vum Papscht Theodor vorberaitet un vu sym Noofolger Martinus glaitet, isch dr Monotheletismus verurdailt wore. Uf dr Synod vu Konstantinopel 680/81 isch dr Monotheletismus nomol as Häresy verurdailt wore. In dr Sitzig vum 28. Merz 681 isch dää Bschluss gfasst un iber alli Aahänger vum Monotheletismus s Anathema, dr Chilchebaan, verhänkt wore. Au dr Honorius I. isch fyyrli verfluecht, sy Schrifte verbrännt wore. E baar Päpscht, unter anderem dr Leo II., hän des Anathema speter bstetigt. S Anathema isch ai Hauptargument gege s Dogma vu dr Uufählbarkait vum Papscht in dr Diskussione rund um s Erscht Vatikanisch Konzil vu 1870 gsii. Kadolischi Quälle hän firighebt, ass dr Honorius I. persenli rächtglaibig dänkt un nit ex cathedra monotheletisch glehrt heeb, un ass dr Leo II. dr Häresyvorwurf uusdruckli vu syre Zuestimmig zum dritte Konzil vu Konstantinopel uusgnuu un dr Grund fir s Anathema dodruf gänderet heeb, ass dr Honorius gegeniber dr Häresy z arg noogee heeb.



</doc>
<doc id="75807" url="https://als.wikipedia.org/wiki?curid=75807" title="Zarli Carigiet">
Zarli Carigiet

Dr Zarli Carigiet – äigentlich Balthasar Anton Carigiet –, wo am 5. Augschte 1907 z Trun im Bündnerland uf d Wält cho und am 6. Mai 1981 z Mänidoorf gstoorben isch, isch e Schwiizer Schauspiler gsy.

Dr Zarli Carigiet isch e Puuresoon us dr Surselva gy. Si Vatter hät Alois Carigiet und d Muetter Barbara Antonia Lombriser ghäisse. Dr Zarli hät e Moolerleer gmacht und isch wie si Brueder, dr Alois Carigiet, is Underland uf Züri abe ggange. Er het em Alois ghulfe bi dem syne Moolerarbete. 1940 hät er d Jacqueline Moillet ghürootet, und wo sich die beide händ lo scheide, ane 1949 d Doris Eberli.

Ane 1927 isch dr Zarli Carigiet zum Theaterspiile choo. Vo 1934 bsi 1947 isch er im Cabaret Cornichon ufträtte und sit 1949 im Cabaret Fédéral. Z Züri isch er au uf dr Büüni vom Rudolf Bernhard sym Theater ufträtte.

Im Werner Wolebèèrger sym Theaterstuck "Eusi chliini Stadt" hät er s Lied "Miis Dach isch dr Himmel vo Züri" gsunge, wo tank iim gly en Tüütschschwiizer Evergreen woorden isch. Vom Theaterspiile isch dr Carigiet mit sinere markante Schtimm als Sprächer au zum Radio choo.

Und er hät es paar Role i Schwiizer Filmprodukzioone ghaa. Er isch eine vo de reglmässige Filmschauspiiler vom früene Mundartfilm gsy.

Dr Carigiet isch öppedie Gascht im Hotel Krafft z Basel gsy.




</doc>
<doc id="75808" url="https://als.wikipedia.org/wiki?curid=75808" title="Schweizerisches Sozialarchiv">
Schweizerisches Sozialarchiv

S Schwiizerische Sozialarchyv isch es Archyv z Züri.

Es isch ane 1906 gründet worde, und es tuet Schriften und Dokumäntazioone zu politische, soziaale und kulturelle Sache samle. Es het vo vilnen Organisazioone und soziaale Bewegige i dr ganze Schwiiz iri Archyv überchoo so wie öppe vom Grütliverein und vom WWF Schwiiz und vo Amnesty International Schwiiz, und es hüetet d Nachläss vo mee weder hundert Persoone (zum Bischpiil dèè vom Zürcher Walter Renschler, wo dr Presidänt vom Schwiizerische Gwärkschaftsbund gsi isch).

D Samlig vom Schwiizerische Sozialarchyv gältet als Kulturguet mit nazionaler Bedüütig vo dr Schwiiz.

Im Sozialarchyv hät’s au e Fachbiblioteek.

Bedüütendi Theeme, wo s Archyv dokumäntiert, sind öppe:
d Arbet, d Arbeiterbewegig, d Gschicht vo de Gwärkschafte, dr Sozialismus, d Verhältnis vo de Gschlächter, d Migrazioon, d Sozialpolitik, soziali Bewegige, d Umwältbewegig und d Fridensbewegig.

Underpraacht isch s Sozialarchyv im Huus zum Sunehof a dr Stadelhoferstraass. Poue worde isch es vom Bürgermeischter und Wulltuechundernämer Salemaa Hirzel (1580–1652), und spööteri Bsitzer händ wyter dra umepoue und s wyter verschöneret. Vo usse isch es – tipisch für Züri – rächt nüechter, aber drin häts wunderschööni Rüüm im Barock, Rococo, Klassizismus und Second Empire. Wils hett sele i de 1960er-Jaar abgrisse wärde, ghöörts sit 1976 de Stadt.




</doc>
<doc id="75809" url="https://als.wikipedia.org/wiki?curid=75809" title="Else Lasker-Schüler">
Else Lasker-Schüler

D Elisabeth „Else“ Lasker-Schüler (* 11. Februar 1869 z Elberfeld, hüt zu Wuppertal; † 22. Jänner 1945 z Jerusalem) isch e jüdischi düütschi Dichterin und Zeichnerin gsy.

D Else Schüler isch d Dochter vom Bankier Aaron Schüler (1825–1897) und vo dr Jeanette Schüler geb. Kissing (1838–1890) gsy. Vo dr Muetter het d Else vil vo dr Kultur erfaare, und überhaupt het me gly merkt, as si seer begabt isch. Scho mit vier Joor het si chönne lääsen und schrybe.

1894 het si dr Dokter Jonathan Berthold Lasker ghürootet und het mit iim z Berlin gläbt, und die Ee isch 1903 wider gschide woorde. Druufabe het si dr Musiker und Schriftsteller Georg Lewin ghürootet, und au vo däm het si sech 1912 trönnt. Si isch mit es paar tüütsche Schriftsteller bekant gsy; dr Georg Trakl het uff se es schööns Gedicht gschribe.

Ane 1899 het si s eerschte Buech mit Gedicht usegää, und 1901 scho s zwöite und ane 1906 es erschts Prosawärch, "Das Peter Hille-Buch." Und i de nöchschte Joore sind vonnere wyteri Büecher und sid 1909 au Theaterstuck drzuechoo. Mit irne Arbete het d Lasker-Schüler als eini vo de wichtigschte Expressionischtinne gulte. Für Dichterlääsigen isch si öppen uf Prag und Öschtrych ggange. Si isch mit em Dichter und Revoluzzer Albert Ehrenstein bekant gsy.

1932 het d Lasker-Schüler dr "Kleist-Prys" übercho. Grad wo d Nazionalsozialischte z Düütschland d Macht übernoo händ, isch si is Exil uf Züri und Ascona gflüchtet. 1938 het men ere die düütschi Staatsbürgerschaft wägggnoo, und iri Wärch sind uf en Index choo. D Zürcher Frömdepolizei het se gnau beobachtet und ere jedi prueflichi und politischi Arbet verbotte. Dr Zürcher Verleger Emil Oprecht und dr Sydefabrikant Sylvain Guggenheim händ ere ghulfe bim Uufenthalt z Züri, so wie öppen au dr Max Gafner, dr Emil Raas, dr Hugo May und dr Kurt Ittmann. Z Züri het si Lääsige chönne haa und s Buech "Das Hebräerland" usegää. Im Schauspiilhuus Züri isch 1936 d Uruuffüerig vo irem Stuck "Arthur Aronymus" gsy, aber scho nach zwei Uuffüerigen isch s Stuck wider abgsetzt worde – me dänkt hüt, dass sig wägen ere Intervänzioon vo dr düütsche Botschft gsy. D Dichterin het zu de bekante Gescht vom Grand Café Odeon ghöört. Si isch denn us dr Schwiiz es paar mol is Land Paleschtyna gfaare und wider zrugg uf Züri, aber dänn het si zletscht vo dört wägem Chrieg und au wil ere d Schwiiz kes Visum me ggä het nümmen uf Züri zrugg chönne.

So isch si im nöie Exil z Jerusalem blibe, wo si bi private Lüüt het chönne woone; a dr politische Lag vo de Juuden im Chrieg isch si fasch verzwyflet; und si het probiert öppis am Verheltnis zwüschen irem Volk und den Araber z verbessere. 1943 isch ires letschte Gedichtbuech usechoo. Am 22. Jänner 1945 isch si z Jerusalem gstorbe; me het se ufem Öölbärg begrabe. S Grab isch i dr Zyt vo dr jordanische Verwaltig kabutt gmacht woorde, aber dr Grabschtei het me nach dr Eroberig vo Jerusalem dur Israel wider gfunde. Uf em Grabdänkmool stoot uf hebräisch und uf düütsch, wär d Else Lasker-Schüler gsi isch.


Es git en huffe Büecher und Byträäg zu Lääben und Wäärch vo dr Dichterin. Es paar drvoo:



</doc>
<doc id="75810" url="https://als.wikipedia.org/wiki?curid=75810" title="Limmat Verlag">
Limmat Verlag

Dr Limet Verlag isch e Buechverlag z Züri.

Er isch am 19. März 1975 entstande. S Undernääme isch als Gnosseschaft organisiert.

Wo dr Zürcher Sozialischt Theo Pinkus (1909–1991) sys Buech "Schweizerische Arbeiterbewegung. Dokumente zu Lage, Organisation und Kämpfen der Arbeiter von der Frühindustrialisierung bis zur Gegenwart" het welle usegää, isch das bi de Verlääg won er agfrooget het abgleent woorde. Do het dr Pinkus sälber syn eigete Verlag gründet, und das isch eb e dr "Limet-Verlag" woorde.

Bi däm Huus sind Wäärch zu dr Gschicht, zu politische Frooge, grad au zu heikle Theeme vo dr Schwiizer Politik, zu dr Arbeiterbewegig und bsunders au zu dr Frauegschicht usechoo. En eigeti Sparte sind Biografie. Bi de Sachbüecher sind d Bildbänd zu dr Gschicht vo dr Fotografy i dr Schwiiz e groossi Gruppe; es paar vo dene sind als Publikazioone zu groossen Uusstelligen usechoo.

Mit dr Zyt het dr Verlag es literarischs Programm ufbout, mit de Schrifte vo Autoore us dr Schwiiz, veräinzelt au mit Wäärch in ere Düütschschwiizer Mundart. E Dialäkt-Blüetelääsi vo 2007 heisst Igajanumenechligalose. Für d Lyrik isch d Reie „undeklarierte“ doo. Immer meh sind au Übersetzige i verschidene Sprooche im Verlagsprogramm, und dr Verlag het bsunders au druf glueget, Sache vo dr rätoromanische Literatur is Programm ufznää. Zu dr vilsproochige Schwiiz isch es originells Verlsgsprojäkt das mit em Buech "Mutter, wo übernachtet die Sprache? 14 Porträts mehrsprachiger Autorinnen und Autoren in der Schweiz: Melinda Nadj Abonji, Arno Camenisch, Wen-huei Chu, Simon Froehling, Zsuzsanna Gahse, Dmitrij Gawrisch, André Vladimir Heiz, Daniela Janjic, Saïda Keller-Messahli, Ingrid Lukas, Marius Danie" vo ane 2010 gsy.

Bi den Autoore vom Limet-Verlag sind öppe:



</doc>
<doc id="75811" url="https://als.wikipedia.org/wiki?curid=75811" title="Fritz Keller (Winzer)">
Fritz Keller (Winzer)

Dr Friedrich „Fritz“ Walter Keller (* 2. April 1957 z Fryburg) isch e dytsche Räbbuur, Wyyhändler, Gaschtronom, Hotelier un Fueßballfunktioneer.

Dr Fritz Keller isch e Suhn vum Franz Keller Senior un syre Frau Irma us ere Räbbuure- un Gaschtronomefamilie z Oberbäärge am Chaiserstuel. Sy eltere Brueder isch dr Choch Franz Keller. Sy Getti isch dr Fritz Walter, wun er au noch em gnännt woren isch.

D Räbbuure- un Gaschtronomefamilie het näb em Reschtaurant „Schwarze Adler“, wu scho syter anne 1969 unter syre Mueter Irma un bis hite ununterbroche mit eme Michelin-Stäärn uuszaichnet woren isch, au no Rääbe. Syter 1990 fiert Fritz Keller mit syre Frau Bettina in dr dritte Generation s Wyyguet Franz Keller. Derno het er dr Wyyimport fir exklusivi Wyy vor allem vu Bordeaux un em Burgund ibernuu. Derzue isch s Hotäll chuu, wu Mitgliid bi "L’Art de Vivre Residenzen" isch, un s „Winzerhuus Räbstock“, e typisch badischi Gaschtwiirtschaft. Anne 2013 isch mit em Böu vum neie Wyyguet au no s Reschtaurant „Kellerwirtschaft“ derzue chuu.

As „Botschafter vu dr Wyykultuur vu Baade“ het er mit syne Wyy internationali Anerkännig gwunne. Dr Keller isch zwanzg Johr lang Vizebresidänt vu dr Sommelier-Union Dytschland gsii un het d Grindig vu dr Sommelier Colleges iniziiert.

Syter anne 2010 isch dr Fritz Keller Erschte Vorsitzer vum Fueßballbundesligischt SC Fryburg, syt em Oktober 2014 – noch ere Satzigsänderig – dr Bresidänt.

E Findigskummission het im Augschte 2019 dr Fritz Keller zur Wahl as neie Bresidänt vum Dytsche Fueßball-Bund vorgschlaa.




</doc>
<doc id="75813" url="https://als.wikipedia.org/wiki?curid=75813" title="Vitalian">
Vitalian

Dr Vitalianus (* ca. 600 z Segni (Latium), Italie; † 27. Jänner 672) isch vu 657 bis zue sym Dood Papscht gsii.

Us dr Zyt, voreb er uf dr Droon gstiigen isch, waiß mer nyt uuser sym Geburtsort Segni un em Name vu sym Vater, "Anastasius". Noch em Dood vum Vorgänger Eugen I. am 2. oder 3. Juli 657 isch dr Vitalian zum Papscht gwehlt un am 30. Juli indronisiert woore.

E wichtig Thema in dr Regierygszyt vum Vitalian isch s Verhältnis zue dr Oschtchilche un zum oschtremische Chaiser gsii. Dr Vitalian het d Position verdrätte, ass e Konflikt mit Oschtrom kai Nutze bringt, un het wäge däm versuecht, wider e fryndschaftli Verhältnis zwische Wescht un Oscht härzstelle. E Probläm doderby isch gsii, ass si im Oschte dr Monotheletismus, wu vu Rom as chetzerisch aagluegt woren isch, aafangs bis in di hegschte Stelle uusbraitet ghaa het (speter isch er au im Oschte zruggwise wore). Unter anderem sin dr oschtremisch Chaiser Konstans II. un dr Patriarch vu Konstantinopel Petros Aahänger vu däre Lehr gsii. In mehrere Brief isch s em Vitalian glunge, wider e Basis fir e gegesytige Kontakt härzstelle, wänn au di dogmatische Konflikt nit hän chenne glest wäre. Dr gegesytig Uusdusch het sy Hegschtpunkt ghaa, wu dr Konstans II. vum 5. bis zum 7. Juli 663 Rom bsuecht ghaa het go vu dert uus gege d Langobarde kämpfe. Unter anderem isch er Gascht bi zwee Gottesdienscht in dr Basilika St. Peter gsii un het zäme mit em Papscht gässe. Dr Vitalian het si dr Kontakt doderdur gsicheret, ass er zue dr bolitische un dogmatische Stryt gschwige un nit emol ebis gsait ghaa het, wu dr Konstans no syre Abrais e Hufe gstohleni Chunschtwärch us Rom mitgnuu ghaa het. Wu dr Konstans 668 z Syrakus umbrocht woren isch, het dr Vitalian sällem sy Suhn Konstantin IV. im Kampf um d Droonfolg unterstitzt un isch derfir belohnt wore, wel dr Konstantin em Monotheletismus d Unterstitzig entzoge het, wu sy Vater no gwährt ghaa het. Dr Vitalian het des uusgnutzt un het jetz au im Oschte wider gege dr Patriarch di remische Dogme chenne verdrätte, wel er jetz unter em chaiserlige Schutz gstanden isch.

En ander Thema im Pontifikat vum Vitalian isch, ass dr Erzbischof Maurus vu Ravenna het welle autonom wäre, d. h. autokephal, un si nimi dr päpschtlige Macht unterorne. Dr Konstans II. het dr Maurus dodin unterstitzt un en Anornig erloo, wu Ravenna us em päpschtlige Machtberych uusegnuu het. Des het emänd zuen ere gegesytige Exkommunikation vum Papscht un em Erzbischof gfiert. Erscht unter em Papscht Leo II. het säll Bischtum wider in di remisch Chilche chenne yyglideret wäre.

Vum Vitalian waiß mer aa, ass er dr päpschtlig Yyfluss z Ängland un uf Kreta het chenne uuswyte. Z Ängland het er s gschafft, di religieese Konflikt zwische dr Brite un dr Angelsachse z schlichte, un er het dr Mench Theodor vu Tarsus zum neie Erzbischof vu Canterbury gmacht. Uf Kreta, wu scho im Biet vu dr Oschtchilche glägen isch, het si dr Vitalian a in e baar Personal- un Rächtsfroge chenne duresetze.

Dr Vitalian isch am 27. Jänner 672 gastorbe un isch in dr Basilika St. Peter vergrabe wore. Sy Mahndag isch dr 27. Jänner.



</doc>
<doc id="75814" url="https://als.wikipedia.org/wiki?curid=75814" title="Albert Ehrenstein">
Albert Ehrenstein

Dr Albert Ehrenstein (* 23. Dezämber 1886 z Ottakring, Wien; † 8. April 1950 z New York) isch e jüdische Dichter gsy.

Dr Albert Ehrenstein isch z Wien uf d wält cho. Au si Brueder, dr Carl Ehrenstein (1892–1971), isch Dichter woorde. Dr Albert het z Wien Gschicht und Filosofy studiert, und scho wärend em Studium het er uf Literatur umgsaddlet. Ane 1910 isch er mit sym Gedicht "Wanderers Lied" und 1911 mit dr usgfallene Verzellig "Tubutsch" bekant woorde. Dr Künschtler Oskar Kokoschka het drzue d Bilder zeichnet. Mit sine Arbete isch dr Ehrenstein eine vo de grosse Wiener Expressionischte gsy. Er het vil mit dr Else Lasker-Schüler, em Gottfried Benn und em Franz Werfel z tue gha, und er het zum Chreis vo de Dadaischte ghört.

Im Erschte Wältchrieg isch er als Pazifischt uufgfalle. 1916 isch dr Ehrenstein mit dr Schauspilerin Elisabeth Bergner uf Züri ggange, und 1918 isch er uf Berlin. I de 1920er Joore het er e Wältreis gmacht und bsunders für die chinesischi Literatur afo schwäärme; es paar chinesischi Wäärch het er is Düütsche übertreit. 1932 isch er id Schwiiz uf Brissago ggange, won er im Huus vom Zürcher Chaufme Bernhard Meyer het chönne blybe. Die Isrealitischi Cultusgmeind Züri het em bi synere Zyt i dr Schwiiz ghulfe. Wil men em doo aber käi duurendi Uufenthaltsbewilligung ggää het, het er öppis anders gsuecht und isch zletscht Staatsbürger vo dr Tschechoslowakei woorde.

Dr Ehrenstein isch uf die schwarzi Lischte vo der östrychische Nazi-Studänteschaft choo; 1933 hän d Nazi syni Büecher verbrönnt. 1936 isch er us dr Schwiiz usgwyse woorde, und drno isch er vil umegreist, und wider mit dr Hilf vo dr jüdische Zürcher Gmeind isch er im Zwöite Wältchrieg uf Ängland und denn uf Amerika. 1948 isch er nomol i d Schwiiz choo und her e churzi Zyt wider z Züri gwoont, und denn isch er wyter uf Düütschland, won syne Gedicht aber nümmen achoo sind, und so isch er am Änd wider uf New York.

Syn dichterisch Nochlass isch i dr Nazionalbiblioteek vo Israel.



</doc>
<doc id="75815" url="https://als.wikipedia.org/wiki?curid=75815" title="Donus">
Donus

Dr Donus oder Domnus († 11. April 678) isch vum 2. Novämber 676 bis zue sym Dood Papscht un Bischof vu Rom gsii.

Är isch e Suhn vum Remer Mauricius gsii. Iber des, was er as Papscht gmacht het, waiß mer seli wenig. Noch em Liber Pontificalis het er dr Petersblatz mit wyssem Marmor bfleschtere loo. Derzue het er verschideni Chilche un Kapälle renoviere loo.

Unter em Donus isch e Schisma z Änd gange, wu e baar Johr vorhär aagfange het mit em Sträbe no Unabhängigkait vum Erzbischtum vu Ravenna. Derzue haißt s, ass in dr Zyt vu sym Pontifikat e Gruppe vu syrische Mench ufgfloge sei, wu si ohni Erlaubnis in eme Chloschter bi Rom ufghalte heebe. Dr Donus heeb si verjagt un s Chloschter an Yyhaimischi vergee. 

Noch ere Amtszyt vu aim Johr, fimf Monet un zee Dääg isch dr Donus gstorbe un im Petersdom vergrabe wore. E Mosaik, wu no sym Dood in ere Chilche bim Forum Romanum ufgstellt woren isch, isch aber gschlisse wore.



</doc>
<doc id="75816" url="https://als.wikipedia.org/wiki?curid=75816" title="San Paolo fuori le mura">
San Paolo fuori le mura

Sankt Paul vor de Muure – uf iteliänisch "San Paolo fuori le mura" – isch e Chilen und es Chlooschter z Rom. D Chilen isch eini vo de vier Papschtbasilike vo Rom. Si stoot uf dr Lischte vom UNESCO-Wälterb.

Dr Oort, wo d Paulus-Chile stoot, isch uf dr lingge Syte vom Tiber im Stadtviertel "Ostiense" vo Rom. D Uferstrooss em Fluss noo heisst "Lungotevere San Paolo" und d Strooss, wo vo dere abzweigt und vor Sankt Paul duregoot, isch d "Viale di San Paolo". Dr Chor vo dr Chile lueget gägen Oschte zu dr "Via Ostiense" und dr Ygang isch uf dr andere Syte a dr Strooss "Piazzale San Paolo." Die lauft em grosse Stadtpark "Parco Schuster" noo, wo im Summer jewylen es Musigfestival isch. Im ehemolige Chlooschtergarte vo Sankt Paul isch hüt s Chinderspital "Bambino Gesù".

Sankt Paul isch e Papschtbasilika und ghört em Vatikan.

Der Naame chunt drvo, ass d Chilen öppe zwöi Kilometer usserhalb vo dr alten Aurelianische Stadtmuure vo Rom gläägen isch und wil me dänkt, dr Apostel Paulus sig öppe 67 noch Chrischtus ussen a dr Stadt Rom a däre Stell als Märtürer gstorbe und begrabe worde. Me cha no hüt grad näbe dr Chile und bim Schuster-Park d Räschte vom ene antike Fridhof us em 1. bis 4. Joorhundert go aluege, d "Necropoli di San Paolo," wo schöni römischi Grabmonumänt gsi sind und wo me vil latynischi Inschrifte gfunde het; die sind im epigrafische Museum vo Sankt Paul uusgstellt. Das "Lapidarium" isch schynts eis vo de bedüütende vo Rom. Dr Fridhof isch gar nonig ganz uusgrabt, er goot i dr Umgäbig und vermueltich au under dr Basilika und em Chlooschter wyter.

I dr Antike isch dört d Strooss "Via Ostiensis" vo Rom uf "Ostia Antica" dureggange, und si het i dr Stadtmuure s doplete Stadttor "Porta Ostiensis" gha. Eis vo dene antike Toor git’s no hütt, und me seit em jetz "Porta San Paolo", wil chly ussedra d Basilika und s Chlooschter "Sankt Paul" isch. Rings um das antike Stadttor goot dr Chreisvercheer vo de hütige Stroosse. Vo dere Chrüüzig zum Chlooschter Sankt Paul heisst die aktuelli Strooss immer no "Via Ostiense".

Dr Kaiser Konstantin het dänn bim Grab vom Aposchtel Paulus, a dr Ostia-Stross und im Gländ vom ene alte Landhuus die erschti Chile lo boue, wo under em Papscht Silveschter ane 324 gweiht worden isch. Wil sövel Pilger as Paulusgrab choo sind, isch die gly vill z chly gsi, und me het se scho am Ändi vom 4. Joorhundert dur die grossi Basilika ersetzt, wo bis is 19. Joorhundert gstanden isch. Si het vier Reie vo hööche Süüle. Im füüfschiffige Ruum het’s drum vil Platz. Die grossi Chile Sankt Paul het ane 395 dr Papscht Siricius gweiht. Im Mittelalter sind immer wider Sache am Bouwärch veränderet worde. Im 11. Joorhundert het d Chile en Gloggeturm übercho. Im Süülehof vor em Ygang vo dr Basilica stoot i dr Middi e grossi Figuur vom Aposchtel Paulus. Dr Künschtler Giuseppe Obici (1807–18787) het se gmacht.

Im 7. Joorhundert isch uf dr Südsyte näbe dr Pauluschile es Benediktinerchlooschter bout woorde, wo langi Zyt, bis im 10. Joorhundert, no dr Name "Chlooschter vom Sankt Stefan und vom Sankt Caesareus und vom Sankt Paul" gha het. Dr Chrüüzgang vom Chlooschter isch eine vo de schönschte vo Rom. I dr unsichere Zyt vom Mittelalter isch rings um Sankt Paul, wo jo ungschützt wyt vor dr Stadt usse gläägen isch, e starchi Muure zoge worde, grad wie um ene Burg ume. 

Bis im 20. Joorhundert isch Sankt Paul au no e Pfarrchile gsi.

1823 isch d Basilika abebrönnt, wil e Handwärcher nach dr Arbet im Dachstuel es Liecht vrgässe het. Me het d Chile drno nach em Wille vom Papscht Leo em Zwölfte vo Grund uuf zimli gnau i de Forme vo dr alte füüfschiffige Chile wider ufbout; dr Papscht het mit eme Sändschrybe die Gläubige um Hilf füre Nöibou bätte. Ane 1854 het dr Papscht Pius dr Nüünt d chile wider gweiht. Au dr Gloggeturm isch nöi bout worde. Im Ganze git "San Paolo," au wenn d Bousubstanz fasch komplett usem 19. Joorhundert isch, es getröis Bild vo dr antike Basilika.

Under em Hauptaltar isch dr antik Sarkofaag vom Aposchtel Paulus. Me het ne archäologiosch gnau undersuecht. Dr Triumpfbogen über em Altar isch usem 5. Joorhundert. Näbedra stoot dr monumäntaal Oschterlüüchter, wo im 12. Joorhundert gmacht worden isch.

Uf dr Innesyte vom Hauptschiff gseht men oben a de Süüle dr Wand noo ringsume e längi Reie mit 265 Rundbilder vo de Päpscht. Mit dere monumäntale Bildergalerie het dr Papscht Leo im 5. Joorhundert agfange.

I dr Basilika sind d Greeber vo zwee Päpscht: em Felix em Zwöite sys, us em föifte Joorhundert, und das vom Johannes em Drizääte, wo im zääte Joorhundert gläbt het.



</doc>
<doc id="75818" url="https://als.wikipedia.org/wiki?curid=75818" title="Monte Generoso">
Monte Generoso

Dè Monte Generoso odder Calvagione () isch èn Gränzbärg zwǜschè dè Schwyz un Italiè am Südrand vo dè Alpè. Er zellt zuè dè Generoso-Intelvi-Gruppè, wo èn Abschnitt vo dè Tambogruppè isch.

Dè Bärg lyt zwǜschèm Luganersee bi Melide im Weschtè, Chiasso im Südè sowiè im Comer See im Oschtè. D italiènisch-schyzer Gränz volauft übber dè Oschtgròt, dè Gipfel un dè Nordgròt. D Süd- un Weschtflankè ghörèd zuè dè Schwyz, d Nordoschtsitè zuè Italiè. Dè südweschtliche Vorgipfel mit èm Funkmaschtè wiè au dè südlichè Vorgipfel ligèd èbbèso uff èm Tessiner Kantonsgebièt, wôrend dè nördliche Vorgipfel wiè dè Hauptgipfel au vo dè Staatsgränz halbyrt wörd.

Dè Monte Generoso isch èn Uussichtsbärg, wo bi klarem Wetter èn Übberbligg übber dè gsamte Alpèbogè vo dè Seealpè bis zum Piz Bernina zuèlòt. Bis churz unter sim Gipfel füürt sit 1890 vo Capolago am Südzipfel vom Luganersee d Zaaradbaan Ferrovia Monte Generoso (MG). Generoso-Vetta sait mò dè Bärgschtation, welli uff dirèkt a dè Landesgränz lyt. Sèlli Bärgbaan isch diè einzigi «tǜpisch schwyzerischi» Zaaradbaan südlich vo dè Alpè.

Dè Monte Generoso ghört geologisch zuè dè Südalpè un wyst è villfältigi Flora uff.

Schu 1867 isch s èrschte Hotel Monte Generoso Bellavischta uffgmacht worrè. 

Anno 1970 isch s Hotel-Restaurant Vetta baut worrè, wo abber im Oktobèr 2010 uss Sicherheitsgründ zuègmacht worrè, well sich dè Untergrund bewegt un Riss uffdrèttè sin. 

2017 isch s neue Restaurant "Fiore di pietra" (Steibluèmè) vom Tessiner Architegt Mario Botta ygweyt worrè.

Usserdèm git s d Nevères (Schneegrottè) uff èm Monte Generoso

Uff dè Schwyzer Sitè stòt è Richtfunkschtation vo dè Swisscom (). Übber sèlli Aalaag wörd è wichtigi Richtfunkvobindung uss èm Tessin bis zum Jungfraujoch umgsetzt. Dènäbbè sind drei UKW-Hörfunk-Frequänzè für sèllè Standort international koordinyrt. Si sin abber niè realisyrt worrè un wörrèd hüt vo andrè Tessiner Standört uus bruucht.

D Stèrnwartè "" bi dè Bärgschtation isch mit èm 60-cm-Spygelteleskop uusgschtattet.




</doc>
<doc id="75819" url="https://als.wikipedia.org/wiki?curid=75819" title="Kyōto">
Kyōto

Kyōto isch e Wältstadt z Japan.

Si lyt uf dr japanische Insle Honshu öppe vierhundert Kilometer südweschtlich vo Tokio. D Stadt het 1'467'702 Ywooner (2019).

Ane 794 isch Kyōto nach Heijō-kyō (hüt: Nara) die zwöiti ständigi Hauptstadt vo Japan woorde. Nach erer Krysezyt vo dr Stadt am Ändi vom Mittelalter isch es sid öppe 1580 mit ere wider obsi ggange. Im 17. Joorhundert isch dänn aber s politische Zäntrum vom Land vo Kyōto wägg uf d Oschtsyte vo dr Insle, is hüttige Tokio, gleit woorde. Kyōto isch aber bis 1868 dr Sitz vom Tenno, em japanische Kaiser, plibe.

1889 isch bi dr Reform vo dr japanische Verwaltig die chreisfreji Stadt Kyōto entstande.

Kyōto gilt als s kulturelle Zäntrum vo Japan. Vil vo iirnen alte Bouwärch sind uf dr Lischte vom UNESCO-Wälterb.

Hütt hät Kyōto es paar Universitääte und vil Induschtry.



</doc>
<doc id="75820" url="https://als.wikipedia.org/wiki?curid=75820" title="Ferrovia Monte Generoso">
Ferrovia Monte Generoso

Diè Ferrovia Monte Generoso SA, abchürzt MG, als.: "Monte-Generoso-Baan", isch è schwyzer Ysèbaagsellschaft in dè Form von èrè Aktiègsellschaft mit Sitz z Capolago. Si bedrybt diè einzigi schwyzerischi Schmalschpur-Zaaradbaan südlich vo dè Alpè, wo vo Capolago uèzuès uff dè Monte Generoso füürè duèt un jewyls vom Früèling bis i dè Spòtherbscht vokeerè duèt.

D Dalschtation vo dè Monte-Generoso-Baan lyt uff vor èm SBB-Baanhof Capolago-Riva S. Vitale. D Endschtation "Lago" isch 300 Meter nördlicher un dirèkt am Ufer vum Luganersee bi dè Schiffschtation stationyrt, wörd allerdings nur ei Mòl am Daag bediènt.

Ab dè Dalschtation übberquert d Zaaradbaan mit èrè Brugg d Gotthardbaan-Streggi un gòt steil a dè Weschtflankè vum südlichè Gròt d Haaldè uè. Nõch èm Keerdunnel wechslèt d Trassè uff d Oschtflankè vum Südgròt, è bitzeli obberhalb chunnt uff d Halteschtell un Uuswychi San Nicolao. A dè Oschtflankè, wo absits vum Luganer See lyt, stygt d Trassè am dè nò bewaaldetè Haaldè witter uè un erreicht churz vor dè Baumgränz d Uuswychi Bellavischta (). Vo 1891 bis 1913 hèt s Trämli Bellavischta (TB) – è Rösslibäänli mit Spurwitti 600 mm – sèbbi Station mit èm Hotel Paschta vobundè. Dè Nammè vo dè Station isch Brogramm, well s vo dört è schöni Luègi uff dè Luganer See abbè git. Nõch è baar churzè Dunnel hèt d Strèggi d Baumgränz übberwundè un gòt a dè Oschtflankè vum Kamm witter bis zuè dè Bärgschtation Generoso-Vetta (). D Bärgschtation hèt zwei Baanhofsgleis ooni Perron un è Abschtellgleis. Obberhalb vo dè Bärgschtation stòt s Kulmhuus "Fiore di pietra" (Steibluèmè). Vo dört gòt s per pedes knapp 100 m witter uè uff dè Gipfel vum Monte Generoso. Diè maximali Stygig uff sèllèrè Strèggi bedrait 22 %, wa-nèm Stygigsmass vu 1:4,55 entschprèchè duèt. D Strèggi isch vollschtändig elegtrifiyrt un mit èrè Obberleitig vosää. 

Nõch èm Bau vo dè beidè èrschtè Schwyzer Bärgbaanè, dè Normalschpur-Zaaradbaanè uff d Rigi, dè Vitznau-Rigi-Baan im Johr 1871 un dè Arth-Rigi-Baan im Johr 1875, hüt zämmè gnõ unter Rigi-Baanè, isch es ruhig um dè Bau vu wittèrè Bärgbaanè blibbè. Sèll hèt nit nur mit dè allgmeinè Wǜrtschaftsflautè nõch dè Gründerkrisè z duè, sondern au mit dè Raamèbedingigè vum Baanbau, wo durch d Bhördè gsetzt worrè sin. Dè Bau vo koschtègünschtigèrè Ysèbaalinniè in Schmalschpur isch èrscht mit èm Bau vo dè meterschpurigè Schmalschpurbaan Lausanne-Echallens (LE), dè hütigè Schmalschpurbaan Lausanne-Echallens-Bèrcher-Baan (LEB), im Johr 1873 möglich worrè.

Èrschtmòls isch bim Bau vo dè Zaaradbaan uff dè Monte Generoso s Yschparpotential vom schmalschpurigè Baanbau uusgnutzt worrè. Witteri zuèsätzlichi Koschtèreduktionè hèn sich durch d Zaaschtangè ergää, wo nõch èm Sischteem Abt mit zwei Lamellè uff 800 mm Spurwitti volait worrè isch. D Abt-Zaaschtangè hèt mò schu dörtzmòl vill koschtègünschtiger hèrschtellè chönnè wiè d Riggèbach-Zaaschtangè, wo uff d Rigi-Zaaradbaanè vobaut worrè sin.

Suscht isch d Monte-Generoso-Baan wittgehènd nõch èm Vorbild vo dè Vitznau-Rigi-Baan (VRB) baut worrè. Tǜpisch dõdefür sin diè reinè Zaarad-Dampflokomotyvè mit èm Chessel i dè Mitti, wo abber bi dè MG-Loks ligend montyrt worrè isch, sowiè s Füürerhuus uff dè Dalsitè un s chlyne Gepäckabdeil uff dè Bärgsitè. Für s Beförderè vo Personè hèt mò diè änglischi Wagèkonzèption un s Kuppligssischteem vo dè Rigi-Baan übbernõ. D Faargäscht sin i d Abdeilwägè durch diè zaalrychè Sitèdürè ygschtigè. D Konzèption als Abdeilwagè hèt è günschtigs Sitzplatzgwicht möglich gmacht. D Wägè sin durch èn Zentralpuffer uff dè Bärg gschobbè worrè. D Vobindig isch durch èn Hòòkè gsichèrèt worrè, wo d Personèwägè im Fall vom Notbrèmsè vo dè Lokomotyv drènnt het. Uff dè Bärgsitè vum Personèwagè isch uff dè Blattform èn Brèmser gschtandè, wo dè Hòòkè kaiè lõ chönnè hèt un d Wägè selbschtändig zum Stillschtand hèt chönnè bringè.

D Konzèption vo dè Baanschtrèggi mit dè Abt-Zaaschtangè mit zwei Lamällè uff Staalschwällè mit 800 mm Spurwitti, Abdeilpersonèwägè un Dampfloks mit ligèndèm Chessel abber ooni Gepäckabdeil, hèt andrè Zaarad-Bärgbaanè als Vorbild diènt. Byschpill dõdefür sin d Briènz-Rothorn-Baan, d Zaaradbärgbaan Glion–Rochers-de-Naye (GN), wo beidi im Johr 1892 baut worrè sin, sowiè d Snowdon Mountain Railway z Snowdon in Wales, wo anno 1896 baut worrè isch.

Für d Schwyzerischi Lokomotyv- un Maschinnèfabrik (SLM) z Winti hèt sich uff dè Grundlaag vo dè MG rasch d Möglichkeit ergää, näbb dè Etablyrig i dè Marktnischè vo dè Dampfdrämli-Lokomotyvè sich i dè Marktnischè vo dè Bärgbaan-Zaarad-Dampfloks wältwit mit zwei voschiddènè Standbei erfolgrych feschtzsetzè.

Am 5. Juni 1890 hèt d Monte-Generoso-Baan dè Bedryb uffgnõ, d Bassagyrfrequènzè sin abber hinter dè Erwartigè zrugg blibbè. Schu 1904 hèn wǜrtschaftlichi Schwirigkeitè zuè dè Liquidation vo dè Gsellschaft gfüürt, dènõch isch au 1914 diè Aktiègsellschaft in Konkurs gangè, wo 1909 vo neuè Eigètümer gründèt worrè isch. Diè neu bildèti Gsellschaft, wo zwei Johr spôter bildèt worrè isch, isch 1921 finanzièll sanyrt worrè un hèt einèwäg im Septembèr 1939 dè Vokeer yschtellè müèsè. Druffhy hèt sich dè Migros-Gründer, dè Duttwyler Gottlièb, vehemènt für dè Erhaalt vo dè Zaaradbaan ygsetzt. D Migros hèt d Zaaradbaan übbernõ un am 12. März 1941 isch dè Bedryb widder uffgnõ.

1954 sin d Dampflokomotyvè durch zwei vyrachsigi Diseldrybwägè Dieselloks (Hm 2/3 1 un 2) ersetzt worrè, wo uff s Untergschtell vo ehemòligè Dampflokomotyvè uffbaut worrè sin. Anno 1957 sin zwei witteri vyrachsigi Diseldrybwägè (Bhm 2/4 3 un 4) gfolgèt, wa-nèn wǜrtschaftlichè Bedryb erlaubt hèt. 
Schlièsslich sin zwei zweiachsigi Diseldrybwägè (Bhm 1/2 5 un 6) 1968 dèzuè chò. Am 4. April 1982 hèt mò dè elegtrische Bedryb nõch èrè umfangrychè Sanyrung mit vyr Doppel-Drybwägè (Bhe 4/8 11 bis 14) widder uffnää chönnè.

Sit è baar Johr cha mò zuèdèmm widder mit Dampf uff dè Berg uè faarè. D Dampflok HG 2/3, wo langi Zit uff ènèm Sockel in Capolago als Denkmal uffgschtellt gsi isch, hèt mò zwǜschèzitlich bedrybsfähig uffgschaffèt, si wörd regèlmässig für Sonderfaartè sowiè einzèlni faarblaanmässigi Faartè ygsetzt.













</doc>
<doc id="75823" url="https://als.wikipedia.org/wiki?curid=75823" title="Adeodatus II.">
Adeodatus II.

Dr Adeodatus II. (au "Deusdedit II.", * z Rom; † 17. Juni 676) isch vum 11. April 672 bis zue sym Dood Paapscht un Bischof vu Rom gsii.

Voreb er Paapscht wooren isch, isch er Mench im Erasmuschlooschter z Rom gsii. Dr Adeodatus II. het si nit seli in di wältli Bolitik yygmischlet un het geg dr Monotheletismus kämpft. Är soll aarg gietig un grooßziigig gsii syy.

Sy kadoolische Maandaag isch dr 17. Juni, sy Doodesdaag. Är isch im Petersdom vergraabe woore.


</doc>
<doc id="75824" url="https://als.wikipedia.org/wiki?curid=75824" title="Benedikt II.">
Benedikt II.

Dr Hailig Benedikt II. (* z Rom; † 8. Mai 685 au dert) isch vu 683 bis zue sym Dood Papscht un Bischof vu Rom gsii.

Dr Benedikt II. isch us dr reemische Familie vu dr Savelli chuu. Är isch Noofolgervum Leo II. gsii, und rotz ass er scho im Juni 683 gwehlt woren isch, isch er erscht am 26. Juni 684 gweiht wore, wel sy Wahl zerscht dur dr Chaiser Konstantin IV. z Konstantinopel het mieße bstetigt wäre.

Är het si erfolgrych Miei gee, d Weschtchilche mit em Herrscher vum Byzantinische Rych uuszsehne, nodäm dr Monotheletismusstryt vorhär e argi Lascht gsii isch fir s Verhältnis. Är het s zem Byschpel gschafft, ass d Wahl vu dr chimftige Päpscht dur dr Exarch z Ravenna het chenne bstetigt wäre. Au het er s gschafft, ass d Autokephalie vu Ravenna ufglupft woren isch. Am 8. Mai 685 isch er z Rom gstorbe. 

Sy kadoolische Mahndaag isch sy Doodesdaag, dr 8. Mai.



</doc>
<doc id="75825" url="https://als.wikipedia.org/wiki?curid=75825" title="Locarno Film Festival">
Locarno Film Festival

S Locarno Film Festival (bis 2016 "Festival del film Locarno", 2017–2018 "Locarno Festival") findet syter anne 1946 all Johr im Augschte in dr Stadt Locarno im Kanton Tessin in dr Schwyz statt. S gheert no dr Filmfeschtspiil vu Venedig un em Moskauer Filmfeschtival, wu scho in dr 1930er Johr grindet wore sin, un näb dr Filmfeschtspiil vu Cannes un em Filmfeschtival Karlovy Vary (alli 1946 grindet) zue der eltschte Filmfeschtspiil uf dr Wält. Wie sälli zellt s zue dr Filmchunschfeschtival mit eme Spiilfilmwettbewärb no dr Vorgabe vu dr Filmproduzänteverainigung FIAPF (A-Kategory-Feschtival).

In däne elf Dääg, wu s Feschtivall goot, wäre hunderti Film zaigt. E Hufe Film wäre as Freiluftvorfierig uf dr "Piazza Grande" in dr Altstadt vu Locarno uf ere Großlyynwand zaigt.

Syter anne 1968 wird as Hauptbryys fir dr bescht Wettbewärbsfilm dr "Pardo d’oro", dr Guldi Leopard, vergee. D Uuszaichnig isch mi 90.000 Schwyzer Franke dotiert, wu zue glyche Dail an dr Reschiseer un dr Broduzänt vum Film goot.



</doc>
<doc id="75831" url="https://als.wikipedia.org/wiki?curid=75831" title="Liste der Gemeinden im Département Somme">
Liste der Gemeinden im Département Somme

D Lischt vun dr Gmeina im Département Somme zellt àlla 772 Gmeina ìm Département Somme uf.

2019:

2017:


</doc>
<doc id="75833" url="https://als.wikipedia.org/wiki?curid=75833" title="Johannes V. (Papst)">
Johannes V. (Papst)

Dr Johannes V. (* z Syrie; † 2. Augschte 686 z Rom) isch vum 23. Juli 685 bis zue sym Dood Paapscht un Bischof vu Rom gsii.

Är isch vu Syrie chuu, villicht vu Antiochia. Syter anne 680 isch e paäpschtlige Legat gsii. Wel er Griechisch het chenne, isch er uusgwehlt woore, am Sechste Ekumeenische Konzil vu Konstantinopel mitzmache. Sy Amt as Paapscht het er am 23. Juli 685 aadrätte. Dr Chaiser Justinian II. het em e baarmol d Gunschr erwiise. Derzue het er d Bischef vu Sardinie unter sy Herrschaft chenne bringe. Am 2. Augschte 686 isch er z Rom gstorbe. Är isch in dr Basilika vum Petersdom vergraabe woore.


</doc>
<doc id="75834" url="https://als.wikipedia.org/wiki?curid=75834" title="Aglaja Veteranyi">
Aglaja Veteranyi

D Aglaja Veteranyi (* 17. Mai 1962 z Bukarest; † 3. Februar 2002 z Züri) isch e Schwiizer Schauspilerin und Schriftstellerin gsi.

D Aglaja Veteranyi isch von ere rumänische Familie gsi, wo 1967 us irem Land het müesse flüchte und 1977 id Schwiiz cho isch. So wie dr Vatter Alexandru Veteranyi und d Muetter Iosephina het au d Aglaja bim Zirkus gschaffet; si het keini Schuele bsuecht und drum het si die düütschi Sprooch ganz sälber müesse leere läse und rede. Si isch denn Lehrerin bi dr "Schauspiel Gemeinschaft Zürich" woorde und het die Schuel au e Zyt lang gleitet.

D Veteranyi het sit 1982 als sälbständigi Schauspilerin und Schriftstellerin z Züri gläbt. Si het bi Theaterprodukzioone mitgmacht und Romään und Gedicht und au Churzgschichten und Tegscht für Zytschriften und Sammelwärch gschribe. Si het bim Düütschwiizer P.E.N.-Zäntrum mitgmacht.

Wägen ere psychische Chranket het si sech ane 2002 im Zürisee sälber s Lääbe gnoo. Me het sen im Fridhof Manegg im Zürcher Quartier Wolishofe begrabe.

Teil vo dr Aglaja Veteranyi irne Wäärch sind erscht postum usechoo.






</doc>
<doc id="75836" url="https://als.wikipedia.org/wiki?curid=75836" title="Bibliomedia Schweiz">
Bibliomedia Schweiz

Bibliomedia Schwiiz isch e Stiftig i dr Schwiiz. Si het ire Sitz z Bärn.

D Stiftig, wo anne 1920 gründet worden isch, wott de öfentliche Biblioteeke vo dr Schwiiz hälfe und algemäin s Lääse i alne Sproochregioone vo dr Schwiiz fördere.

Bibliomedia Schwiiz het drüü «Bibliozäntre»:

D Stiftig het vili Joor s «Lexikon vo de Schwiizer Autorinnen und Autore» use. Uf 2020 het si druff vrzichtet, die Lischte sälber wyterzfüere; jetz sind die Date bi "viceversaliteratur.ch".

Si git sit 1980 d Uuszeichnig "Prix Bibliomedia" an Dichter und Dichterinnen us dr Wälschschwiiz. Ane 1990 het d Anne Cuneo dää Prys übercho.



</doc>
<doc id="75837" url="https://als.wikipedia.org/wiki?curid=75837" title="Johannes VI. (Papst)">
Johannes VI. (Papst)

Dr Johannes VI. († 11. Jänner 705 z Rom) isch vu 701 bis zue sym Dood Paapscht un Bischof vu Rom gsii. 

Dr Johannes isch e Griech gsii. Syt Amt het er am 30. Oktober 701 aadrätte. In dr Zyt vu sym Pontifikat hän d Langobarde unter em "dux" Gisulf I. vu Benevent d Campagna Romana blinderet. Bi dr Stadt Horrea (villicht Puteoli) het er si mit pääpschtlige Abgsandte droffe, wu di Gfangene freigchauft un dr Gisulf dur „Gschänk“ derzue broocht hän, mit em Fäldzuug ufzheere. Dr Johannes het au dr Chaiser Justinian II. vu dr Aawändig vu Gwalt abghalte.


</doc>
<doc id="75838" url="https://als.wikipedia.org/wiki?curid=75838" title="Brigitte Klinkert">
Brigitte Klinkert

D Brigitte Anne Francine Klinkert (* 22. Juli 1956) isch en elsässischi Politikerin.

D Klinkert chunt vo Kolmer, wo ire Grossvater, dr Joseph Rey, Bürgermeischter gsi isch. Kolmer isch d Hauptstadt vom französische Departemänt Oberelsass ("Haut-Rhin"). Dr Klinkert ire Vatter isch dr Jurnalischt Gérard Klinkert. Si het bis ane 1978 a dr Uni Stroossburg Rächt studiert und 1978 z Metz am "Institut régional d'administration" s französische Diplom in öfentlicher Verwaltung überchoo. 1992 het si d Uusbildig für die theologischi Basisseelsoorg abgschlosse. Si cha verschideni Sprooche: Französisch, Düütsch, Änglisch, Spanisch und Ungarisch. Si isch ghürootet mit em Rémy Angst.

Scho wärend em Studium het sech d Klinkert politisch engaschiert; si isch bi de Junge Chrischtlechsoziale gsi. Ane 1979 isch si Attaché bi der Präfektur vom Departemänt Underelsass ("Bas-Rhin") woorde. Si isch do au politischi Mitarbeiterin vom Presidänt vom Root vom Underelsass gsi. Sid 2011 isch si wüsseschaftlichi Mitarbeiterin vom Wirtschafts-, Sozial- und Umwältroot vo dr Region Elsass gsi, sid 2012 Mitarbeiterin vom Leiter vo der elsässische Inväntarisierig vo de Dänkmööler und au vo dr "Mission Erinnerig und regionali Identität" i dr Regioon "Alsace-Grand Est".

1983 het me d Brigitte Klinkert zur Stadtröötin vo Colmar gwäält, was si bis 2017 bliben isch. Sid 1989 isch si stellverträttendi Bürgermeischterin gsi; und ane 1994 isch si füre Kanton Kolmer-Nord – als erschti Frau – in Gäneralroot vom Departemänt Oberelsass choo. 2008 isch si d Presidäntin vo dr Kommission für Kultur im Departemänt worde. Sid 2017 isch si als Presidäntin vom Departemäntsroot vom Oberelsass eini vo de bedütendschte Verträtterinne vom Departemänt. Si isch politisch e Zyt lang bi de Republikaner gsi und ghört jetz zu dr französische Gruppe vo de "Versschidene Rächte" ("Divers droite").

D Klinkert seit, si well sich als Departemäntsrootspresidäntin bsunders für d Arbet, für d Jugend und eifach für s Elsass ysetze. Si isch unbedingt für nes starchs, vereinigts Elsass, wo us dr bishärige Region "Grand-Est" usegnoo wird: «L’Alsace c’est une histoire, une géographie, une culture.» Si hätti s "Projäkt vo der territorialen Einheit vom Elsass" gärn wytergfüert, wo bi de Departemäntsrööt vom Ober- und vom Underelsass ane 2012 durechoo, aber drno i de Volksabstimmige abgläänt worden isch. Und jetz isch si für s nöie Projäkt von ere "Öiropäischen Einheit Elsass," wo dr französisch Presidänt Emmanuel Macron ane 2018 ufbrocht het und wo bis ane 2021 mit emene präsidiale Dekreet sell umgsetzt sy; im französische Senat und dr Nazionalversamlig isch s Gsetz do drfüür im Juli 2019 agnoo worde.

D Brigitte Klinkert pflägt bsunders au die gueti Zämenarbet über d Landesgränze und dr Rhy mit de Behörde vom Land Baade-Württebärg. Si seit: «Je souhaite multiplier les échanges de part et d’autre du Rhin. Il faut profiter de notre situation géographique près des zones les plus prospères d’Europe, le Bade Wurtemberg et la Suisse.» Si hilft au em gmeinsame Projäkt vo den Universitäte i dr Regioon, em "European Campus." Und si isch im Hochschulroot vo der Hochschuel für Musig z Fryburg.

I der Kultur het d Klinkert verschideni Funkzioone gha, öppe au die vo der Presidäntin vo der "Opéra national du Rhin" und als Vorsitzendi vom Uufsichtsroot vo dr "Cité de l'enfance " z Kolmer.

Im Militär isch si Oberscht vo der Bürgerresärve.

2009 isch d Brigitte Klinkert Ritter vo dr Eerelegion woorde, 2019 het se dr französisch Presidänt Emmanuel Macron zum Offizier vo dr Eerelegion ernännt. 2011 isch si Ritter vom Oorde vo de Künscht und vo dr Literatur "Ordre des Arts et des Lettres" worde, 2014 au Ritter vom Nazionale Verdienschtoorde vo Frankrych "Ordre national du Mérite."



</doc>
<doc id="75841" url="https://als.wikipedia.org/wiki?curid=75841" title="Agatho (Papst)">
Agatho (Papst)

Dr Agatho (au "Agathon", † 10. Jänner 681 z Rom) isch vu 678 bis zue sym Dood Paapscht un Bischof vu Rom gsii.

Är isch us Sizilie chuu un isch Mench woore. No dr Legänd het er drei Johr lang e Stai im Muul drait go schwyyge leere.

Am 27. Juni 678 isch er Noofolger vum Donus as Paapscht woore un het wytergmacht mit sällem syre Bolitik. Dr Agatho het s eso gschafft, d Stadt Ravenna, wu syter anne 666 unabhängig gsii isch, wider unter d Heerschaft vu dr Pääpscht z bringe.

S wiichtigscht, was in dr Zyt vu sym Pontifikat bassiert isch, isch, ass em Stryt um dr Monotheletismus en Änd het chenne gmacht wääre. Dr Chaiser Konstantin IV. het dr Paapscht Donus im Augschte 678 yyglaade ghaa, drei aigeni Verdrätter un zwelf Bischef uf Konstantinopel z sände, go dr Stryt zwische dr Monothelete, an dr Spitz d Patriarche vu Konstantinopel un Antiochia, un dr reemische Riichtig z leese, sälber het si dr Chaiser as neitraal gsääne. Wu s Schryybe abgange isch, isch dr Donus aber scho gstoorbe gsii. Sy Noofolger Agatho het statt däm e Synod vu dr ganze Weschtchilche veraastaltet, wu am 25. Merz 680 125 Bischef derzue uf Rom chuu sin. Dert het d Weschtchilche d Lehr vum zweefache Wille vum Jesus bsteetigt. En Abornig vu siibe Gaischtlige, doodrunter drei Bischef, un e baar Mench het des Ergeebnis em Chaiser solle mitdaile.

Bis doo isch dr Konstantin IV. en Aahänger vum Monotheletismus gsii, anne 680 het er sy Yystellig gänderet un het ere Verurdailig vum Monotheletismus zuegstimmt. Des isch unter anderem doodraa glääge, ass d Dail vum Ryych, wu die Glaubesriichtig am maischte verbraitet gsii isch (Egypte, Paleschtina un Syrie), dur Eroberige an d Araber verloore gange sin, derwylscht dr monotheletisch Patriarch Theodor dur dr romfryndli Georgios abgleest wooren isch. Dr Konstantin het derno gsait, dogmatischi Dischkussione seie us däm Grund iberflissig woore. Am 10. Septämber 680 het er dr ghaiße, ass e allgmaini Synod soll yygruefe wääre, wu scho am 7. Novämber unter sym Vorsitz im chaiserlige Palascht vu Konstantinopel ufgmacht woore un mit Unterbrich bis zum 16. Septämber 681 gangen isch. Dr Patriarch vu Antiochia, dr Makarios, e Monothelet, het sy Position mit Fälschige verdaidigt, wu vum Konzil ufdeckt woore sin, het d Abchehr verwaigeret un isch im Merz 681 as Chetzer abgsetzt woore.

Am 16. Septämber het s Konzil aistimmig d Verdammig vum Monotheletismus as Häresy bschlosse. Dr Agatho, wu am 10. Jänner gstoorbe gsii isch, het des nimi erläbt ghaa. Zum eerschte Mool isch au ne Paapscht, dr Honorius, wu si em Monotheletismus gegeniber konziliant zaigt ghaa het, mit em Anathema wäge Chetzerei verfluecht woore.

Sy kadoolische Mahndaag isch dr 10. Jänner, dr orthodox am 20. Februar.




</doc>
<doc id="75842" url="https://als.wikipedia.org/wiki?curid=75842" title="218">
218



</doc>
<doc id="75843" url="https://als.wikipedia.org/wiki?curid=75843" title="219">
219



</doc>
<doc id="75844" url="https://als.wikipedia.org/wiki?curid=75844" title="220">
220



</doc>
<doc id="75845" url="https://als.wikipedia.org/wiki?curid=75845" title="221">
221



</doc>
<doc id="75846" url="https://als.wikipedia.org/wiki?curid=75846" title="222">
222



</doc>
<doc id="75847" url="https://als.wikipedia.org/wiki?curid=75847" title="223">
223



</doc>
<doc id="75849" url="https://als.wikipedia.org/wiki?curid=75849" title="Germania superior">
Germania superior

D Germania superior isch e Römischi Provinz gsi.

Uf düütsch seit men ere Obergermanie.

D Provinz isch im spoote 1. Joorhundert ygrichtet worde und es het se bis im 3. Joorhundert gää. S Land vo der grosse Provinz isch hüt i de Piet vo dr Schwiiz, vo Frankrych und vo Düütschland.

I dr Zyt vo dr Völkerwanderig sind d Alemannen i die Landschaft choo.

Grösseri römischi Oort i dr Provinz sind gsy:



</doc>
<doc id="75853" url="https://als.wikipedia.org/wiki?curid=75853" title="Romania">
Romania

Romania isch i dr antike Zyt en andere Naame für s Römische Rych gsi.

Me het so au dr ganze römisch-latynische Wält gseit.

Spöter isch "Romania" der Eigenaame vom Oschtrömische Reich („Byzanz“) gsy. 

I dr Zyt, wo Venedig über es grosses Piet ufem Balkan regiert het, isch eso au e Teil vo dere Region bezeichnet woorde.

Für d Sproochwüsseschaft isch "Romania" e Begriff, wome zämethaft für die Sproochrüüm bruucht, wo die Romanische Sprooche vorchöme.

"România" isch der Eigenaame vom Land Rumänie.


</doc>
<doc id="75857" url="https://als.wikipedia.org/wiki?curid=75857" title="Walter Buser">
Walter Buser

Dr Walter Emil Buser (* 14. April 1926 z Lause; † 17. Augschte 2019; haimetbrächtigt z Bättwil un z Lause (Ehreburger)) isch e Schwyzer Rächtswisseschaftler un Beamte gsii. Vu 1981 bis 1991 isch er Bundeschanzler vu dr Schwyzerische Aidgnossenschaft gsii un s eerscht Mitgliid vu dr SP in däm Amt.

Dr Buser isch e Suhn vun eme Buur gsii un isch z Lause uf eme Buurehoof ufgwachse. Är isch z Baasel uf s Humanistisch Gimnasium gange un het derno Jurisprudänz un Volkswirtschaft an dr Universideete Baasel un Bäärn studiert. Anne 1958 het er z Bäärn mit ere räächtshistorische Aarbet promoviert. Scho syter anne 1950 isch dr Buser Räächtsberooter un Redakter bi sozialdemokratische Zytige gsii. Vu 1956 bis 1962 isch er Schefredakter vu dr «Sozialdemokratische Bundeshauskorrespondenz» gsii.

Anne 1965 isch dr Buser in d Bundesverwaltig yydrätte un isch drei Johr lang Laiter vum Räächts- un Informazionsdienscht vum Aidgnessische Departement vum Innere gsii. Dr Bundesroot het en anne 1968 zum Vizechanzler gweelt. In däre Funkzion isch er fir Räächtsdienscht un Informazion vum dr gsamte Bundersverwaltig zueständig gsii. Anne 1977 het en d Universideet Baasel zum usserordelige Brofässer fir effetli Räächt gmacht, är het do vor allem s Verwaltigsräächt vum Bund gleert.

Noch em Ruggdritt vum Bundeschanzler Karl Huber (CVP) isch s anne 1981 in dr Bundesversammlig zuen ere Kampfwahl um sy Noofolg chuu. Doderby het si dr Buser geg dr Joseph Voyame (CVP) un dr Hans-Ulrich Ernst (SVP) duregsetzt. Dodermit isch er dr eerscht sozialdemokratisch Bundeschanzler gsii. Dr Buser het s Amt dr gwandlete Informazionsbedirfnis aabasst, indäm er reegelmäßigi Prässekumferänze yygfiert het un d Bundeschkanzlei zuen ere Stabsstell vum Bundesroot uusgwytet het. Derzue het in syre Amtszyt di Elektronisch Dateverarbaitig Yyzuug ghalte in d Bundesverwaltig. Mit em Pänsionsalter isch er anne 1991 zruggdrätte. Sy Noofolger isch dr François Couchepin (FDP) woore.

Anne 1983 isch dr Buser noch em nit erwaartete Dood vum Bundesroot Willi Ritschard as meeglige Noofolger ghandlet woore, het aber e Kandidatur abgläänt.

Dr Buser het mit syre langjehrige Frau, wu 2001 gstoorben isch, zwoo Deechtere ghaa. Di letschte Johr het er mit syre nei Partneri in ere Altersresidänz z Ittlige bi Bärn. Är isch im Augschte 2019 noch ere churze Chranket im Alter vu 93 Johr gstoorbe.



</doc>
<doc id="75914" url="https://als.wikipedia.org/wiki?curid=75914" title="Salomon Tobler">
Salomon Tobler

Dr Salemaa Tobler (* 10. Dezämber 1794 z Züri; † 19. Novämber 1878 au döört) isch e Schwiizer Pfarrer und Dichter gsi.

Dr Salemaa isch dr Soon vom Johann Chaschper Tobler und däm sinere Frau Ursula Hirzel gsi. Er het Theology studiert und ane 1816 s Exaame gmacht.

1816 isch er Pfarrvikar z Mönchaltorf worde, und drno het er z Wülflingen und z Wädischwyl gschaffet. 1819 isch er Pfarrer vo Stärnebärg worde, und 1826 vo Hirzel. 1839 het er die Pfarrstell müessen ufggää, wil er us liberaler Sicht die aktuelli Politik kritisiert het. Er isch denn Pfarrer z Ämbri gsi. 1864 isch er zrugg uf Züri, won er Musigstuck komponiert het.

1836 isch sys Buech "Die Enkel Winkelried’s" usecho, 1846 das übere Christoph Kolumbus.

Em Salemaa Tobler sini Söön sind bekanti Wüsseschaftler woorde: Dr Ludwig Tobler Germanischt, dr Adolf Tobler Romanischt und dr Wilhelm Tobler Historiker.

Syn Nachlass isch i dr Zäntralbiblioteek Züri.




</doc>
<doc id="75924" url="https://als.wikipedia.org/wiki?curid=75924" title="Isolde Schaad">
Isolde Schaad

D Isolde Schaad (* 9. Oktober 1944 z Schaffuuse) isch e Schwiizer Journalistin und Schriftstellerin.

D Isolde Schaad isch d Dochter vom Werner Schaad. Si het Kunschtgschicht, Ethnology und Publizistik studiert. Zerscht het si bi der Zytig Weltwoche gschaffet, bis si sech ane 1982 als Schriftstelllerin sälbständig gmacht het. Sit 1982 woont si z Züri.

D Schaad isch bekant für iri gselschaftskritische Tegscht. Si het au es paar Theaterstuck gschribe. Ires Privatarchiv isch im Schwiizerische Literaturarchiv z Bärn.




</doc>
<doc id="75942" url="https://als.wikipedia.org/wiki?curid=75942" title="Schlorzifladen">
Schlorzifladen

De Schlorziflade isch än ronde Flade mit änere Föllig us passierte Dörrberren und ämene Rahm­guss. De Flade gilt als Toggeburger Schpezialität, mer kennt än aber au im Appezällerland und z Schwyz und im Kanto Zug als Berre-Kösi-Chueche.

De Schlorziflade isch uf dr Lischte vom kulinarische Eerb vo de Schwiiz.

De Schlorziflade isch än Flade – imene Tääl vo de Dütschschwiz häästs «Wäie» statt Flade – mit ämene Belag us kochte, pürierte Dörrberre, ebe d Schlorzi. Uf d Schlorzi chonnt än Rahmgoss, vomer us Aier, Mähl, Kafirahm, Milch, Rahm und Salz macht. Je meh Rahm mer för de Guss brucht, umso dünkler werd d Oberflächi. Wäge de zwoo Schichte Belag säät mer am Schlorziflade au Doppelflade. Berreschlorzi, i de Kantö Bern, Solethurn und Glarus und i de Innerschwiz säät mer «Berrekösi», isch ä brääartigs Gmisch vo Berre und andere Nahrigsmittel. Bachware mit Föllige us ämene Dörrberremues kennt mer im Schwizer Alpe- und Voralperum bischpilswiis as Berrebrot. Für di husgmachti Schlorzi gits voschidäni Rezäpt. As Flüssigkät nemmt mer Wasser, Wii, Obschtschnaps, Chrüterschnaps, Süessmoscht oder wiisse Trubesaft. Wörze tuet mer mit Änis, Zimet und Berrebrotgwörz. Vill Begge chaufet für ehren Schlorziflade ä fertigi Berrebrotmasse, wo meh as 40 Prozent Berre dine hät. Well si mit amene Fläschwolf gmacht werd, isch si fiiner as ä husgmachti Schlorzi.

Schlorziflade esst mer as Znüni oder Zvieri chalt, lauwarm oder warm. Villfach werd er mit Schlagrahm garniert. 

Vowandt mit äm Schlorziflade isch

Die ältescht Ärwäänig vomäne Schlorziflade fendt mer im erschte Band vom Schwizerische Idiotikon us äm Johr 1885 as «Bireflade». Er isch döt as Chueche mit vochochete dörrte Berre beschrebe. Dörrobscht isch bis zur Iifüehrig vom Chüehlschrank i de Privathushaltige i de 1950er-Johr än wichtige Tääl vom Ässe gsi. Um 1900 ome hät mer de Flade mit Dörrberremues au osserhalb vo de Oschtschwiz kennt. Ä Schpezialität vom Kanto Sanggalle und vor allem vom Toggeburg und vo de zwä Appezäller Halbkantö isch de Schlorziflade ägentlich ersch noch äm Zwääte Weltchrieg worde. D Hauptsäso vom Schlorziflade isch de Dezember. Äs isch de Bruch, damer i de Silväschternacht oder i de Hüslinacht – wie mer im Obertoggeburg säät – Schlorziflade esst.

Uf Hochdütsch:


</doc>
<doc id="75944" url="https://als.wikipedia.org/wiki?curid=75944" title="Dramatischer Verein Zürich">
Dramatischer Verein Zürich

Dr Dramatisch Veräin Züri isch e Theaterveräin und e Theatergruppe z Züri gsi. Es het en vo 1866 bis 1984 ggää.

Ane 1866 isch dr "Musikalisch-dramatisch Veräin Züri" entstande, wo Musig und au Theater gmacht het. D Lokaal, won er ufträtten isch, sind s alte Kasino und s Akzietheater gsi. En öfentlechs Theater het dr Veräin s erschte Mool 1867 im Dorf Unterstrass bi Züri ggää. Scho nach es paar Joore isch dä Veräin wider usenandggange, und d Spiilgruppe het sich vo do aa nume no "Dramatische Veräin Züri" gseit.

Sit 1896 het dr Dramatisch Veräin im nöie Stadttheater und e Zyt lang au im Pfaue chönne spiile.

Dr Veräin het sech vorgnoo, bsunders Theaterstuck i dr Mundart ufzfüere; drnäbe het er aber au hochdüütschi Stuck ggää. Im 20. Joorhundert het er au öppe Wettbewäärb für nöii Dialäkttheaterstuck gmacht.

Eine, wo im Dramatische Veräin mit sinere Schauspiilerkarriere agfange het, isch dr Emil Hegetschwyler gsi.

Bi de Literarischen Ööbig vom Dramatische Veräin sind vil Dichter us dr ganze Schwiiz ufträtte, so öppe dr Hermann Hesse und d Maria Waser ane 1925, dr Josef Reinhart ane 1926, dr Meinrad Lienert ane 1929, dr Rudolf von Tavel ane 1931 und dr Jakob Stutz ane 1944.

I de zwöite Helfti vom 20. Joorhundert sind em Veräin syni Uuffüerige immer wie weniger woorde, und ane 1984 het er sich uufglööst. D Archyvdokumänt vonnem sind hüt im Stadtarchyv vo Züüri. Im Archyvmaterial, won e ganz e rychi Fundgrueb für s Schwiizer Mundarttheater isch, lyt au d Schrift "Geschichte des Dialekt-Theaters der Deutschsprachigen Schwei," wo dr Melchior Dürst 1950 gschribe het.



</doc>
<doc id="75945" url="https://als.wikipedia.org/wiki?curid=75945" title="Konon (Papst)">
Konon (Papst)

Dr Konon († 21. Septämber 687 z Rom) isch vu 686 bis zue sym Dood Paapscht gsii.

Wu dr Paapscht Johannes V. im Augschte 686 gstoorben isch, isch s zue Stryt zwisch em un dr Birgermiliz chuu. Boodi Fraktione hän si au kai gmainsame Kandidate chenne ainige. Wu si dr Konflikt zwische dr boode Fronte zuegspitzt het, d Militeerbartei dr Presbyter Theodor II. zum Paapscht gwehlt ghaa het un em Klerus dr Wääg zue dr Lateranbasilika verspeert het, hän di Gaischtlige noogee unmer het noch eme neie Kompromisskandidat gluegt.

Dää Kompromisskandidat isch dr alt Prieschter Konon gsii. Wel er e Suhn vun eme General gsiii isch, het mer au d Miliz fir där Kandidat chenne gwinne un eso isch er 21. Oktober 686 ohni Gegestimme gwehlt woore.

Dr nei Paapscht het kai Inträssi an wältlige Frooge zaigt, het e schlicht Gmiet ghaa un isch ständig chrank gsii, was wahrschyns an sym hoche Alter gläägen isch. D „schlicht Gmiet“ vum Konon isch wohl aa d Ursach vun eme sizilianische Buurenufstand gsii. Dr Paapscht het nämli ne Diakon vu dr Chilche vu Syrakus, en gwisse Konstantin, zum Verwalter vum pääpschtlige Bsitz z Sizilie gmacht. Zum aine het dr Paapscht dodermit dr hoch Klerus gege si ghaa, wel dää s Amt vun eme sizilianische Rektor as sy Bsitzstand aagluegt ghaa het, zum andere het si rusgstellt, ass sälle Konstantin nit basst het. Dr Verwalter vum Paapscht het d Buure uusbytet un en Ufstand unter dr pääpschtlige Päächter aagstiftet.

Wie där Rektor vorgangen isch, isch eso umstritte gsii, ass en dr Gouverneur vu Sizilie het verhafte un schließli uuswyyse loo, was seli pyynli gsii isch fir dr Paapscht.

Noch eme elfmoonetige Pontifikat isch dr Konon z Rom gstoorbe.



</doc>
<doc id="75946" url="https://als.wikipedia.org/wiki?curid=75946" title="Leo II. (Papst)">
Leo II. (Papst)

Dr Leo II. (* z Sizilie; † 3. Juli 683) isch vum 17. Augschte 682 bis zue sym Dood Paapscht un Bischof vu Rom gsii.

Dr Leo II. isch e Griech vu Sizilie gsii. Di griechisch Sprooch un Literatur isch dodmol z Rom fascht ganz vergässe gsii. Wän eber Griechisch het chenne, isch des wäge däm ebis Bundrigs gsii un dr Paapscht, wu griechisch un lydynisch gschwätzt het, het as Wunder vu dr Glehrsamkait gulte. Är isch Noofolger vum Agatho gsii. Uf em sechste ekumenische Konzil z Konstantinopel 680 (Dritts Konzil vu Konstantinopel) isch iber dr Paapscht Honorius I. fir syni Aasiichte im Monotheletismus-Stryt as Sympathisant mit Häretiker dr Chilchebaan verhänkt woore. belegt. Des isch no in dr Zyt vum Agatho bassiert, dr Leo II. isch aber fir die Entschaidig gsii un het d Verdammig vum Honorius I. mit Schrifte begrindet. Är het im Honorius I. „profana proditione immaculatem fidem subvertere conatus est.“ ("eber, wu dur gwehnlige Verroot versuecht ghaa het, dr rain Glaube z schlysse“) Unter em Gedanke vu dr pääpschtlige Unfählbarkait sin syni Woort zue me aigene Dischput woore. Bsundersch dr griechisch Täxt an dr Chaiser zaigt e anderi, milderi Woortwändig, wu dr Terminus „subverti permisit“ statt statt „subvertere conatus est“ bruucht wird, d. h. dr Vorwuurf haißt do Gstattig statt aktivi Verbraitig vun ere Häresy,

In dr "Conciliengeschichte" (iii, 294) vu Karl Joseph von Hefele wird des em wahre Verständnis vum Leo II. unterstellt. In dr Zyt vu sym Pontifiat isch d Abhängigkait vum Bischofsstuel vu Ravenna vu sällem u Rom schließli dur chaiserlige Edikt feschtgschriibe woore.

Dr Paapscht Leo II. isch hailiggsproche woore. Sy kadoolische Mahndaag isch dr 3. Juli, sy Doodesdaag.



</doc>
<doc id="75947" url="https://als.wikipedia.org/wiki?curid=75947" title="Monotheletismus">
Monotheletismus

Dr Monotheletismus (vu griechisch μόνος "mónos" „ainzig“, „ellai“ un θελῶ "thelõ" „welle“) isch e chrischtologischi Lehr, no däre dr Chrischtus zwoo Nature ghaa het – e gettligi un e mänschligi–, aber nume ai Wille (Zyyl, Zyyluusriichtig). Dr Chrischtus heeb e aigeni mänschligi Natur ghaa, sy Wille sei aber vu Gott vollständig diktiert woore.

Är isch aafangs 7. Johrhundert unter em oschtreemische Chaiser Herakleios entwicklet woore, go d Zwoonaturelehr Chrischti, wu uf em Konzil vu Chalcedon feschtglait wooren isch, mit dr monophysitische Lehr uuszsehne. D Monophysiten hän uf die Art wider in d Rychschilche sotte yygliideret wääre, wu si vorhär durs exkommuniziert woore sin. 

Drotz dr Sympathie vum Chaiser un vum Paapscht Honorius I. isch dr Monotheletismus emänd vu dr Oscht- un au vu dr Weschtchilche zruggwiise un sälbscht vu dr Monophysite nit akzeptiert woore. Dr Maximus Confessor het si bsundersch intensiv gege die Lehr gwändet. Uf em dritte Konzil vu Konstantinopel anne 680 isch die Lehr as Häresy verurdailt un d Doktrin uusgee woore, ass dr Chrischtus zuen e jedere vu syne Nature e Wille het un dr mänschli Wille em gettlige Wille untergornet isch. Die Lehr giltet bis hite.

Im Byzantinische Rych isch dr Monotheletismus unter em Chaiser Philippikos Bardanes (711–713) fir e chuurzi Zyt widerufgläbt, des isch ain vu dr Grind fir dr waidli Stuurz vä sällem Chaiser gsii.

D Maronite im Libanon sin bis ins 12. Johrhundert Aahänger vum Monotheletismus gsii.




</doc>
<doc id="75948" url="https://als.wikipedia.org/wiki?curid=75948" title="Wilhelm Fürchtegott Niedermann">
Wilhelm Fürchtegott Niedermann

Dr Wilhelm Fürchtegott Nidermaa (* 11. Jänner 1841 z Züri; † 26. Jänner 1906 au döört) isch e Schwiizer Jurnalischt und Mundartdichter gsi.

Er isch dr Soon vom Balthasar und der Verena Nidermaa gsi. Ane 1875 het er d Elisabetha Johanna Christiane Böder ghürootet.

Dr Wilhelm Nidermaa – nid z verwächsle mit em Pfaarer Wilhelm Niedermann (1845–1906) vo Oberuzwil – het als Journalischt, Redakter und Mundartautor gschaffet. Er het so wie dr August Corrodi und dr Jakob Stutz bsunders schwiizerdütschi Theaterstuck gschribe, wo me dozmol bi de lokale Theaterverein gärn gspiilt het. Eini vo de bedüütende Zürcher Theatergruppe isch dr Dramatisch Veräin Züri gsi, wo em Nidermaa sini Stuck als Uuruffüerig uf d Büüni brocht het.

1885 isch e Samlig vom Nidermaa sine Theaterstuck usechoo. Dr Otto Sutermeister het über iin im Band "Aus dem Kanton Zürich" vo sym Wäärch "Schwizer-Dütsch. Sammlung deutsch-schweizerischer Mundart-Literatur" gschribe.




</doc>
<doc id="75951" url="https://als.wikipedia.org/wiki?curid=75951" title="Unterstrass (Stadt Zürich)">
Unterstrass (Stadt Zürich)

Understraass isch es Quartier vo de Stadt Züri.

Zäme mit em Nachberquartier Oberstraass macht das Quartier de Stadtchräis Sächs uus.

Die andere Nachberquartier: Understrass chunt im Süüden bis a d Limet und an Stadtchräis 1, im Südweschte isch änet de Limet s Induschtryquartier, im Weschte isch Wipkinge, im Nordweschte gränzt Understraass ännet em Chäferbèèrg an ere chlyne Stell as Quartier Afoltere, und im Noorde isch Öörlike.

Abgsee vom Wald ufem Chäferbèèrg und de Päärk – so wie s Schindlerguet und de Beckehoof – isch s Quartier ganz überbout. Es hät es dichts Straassenetz, wo sech a d Hauptachse vo de Schaffuserstraas, de Wintertuurerstraass, de Hofwiisestraass, de Buecheggstraass, de Weentalerstraass und de Wasserwèèrchstraass orientiert. Vom Tierspitaal bis a d Limet gaat s Milchbucktunäll. De Buecheggplatz isch e grosse Straassechnoote ufem Hügel zwüschem Limetdaal und em Glattdaal, und zmitzt im Guartier isch de Schaffuuserplatz.

1856 isch s Wipkingertunäll vo de Ysebaan uufggange, wo under am Gebiet vo Understraass lyt.

A de Limet isch s Chraftwèèrch Lätte.

Früener isch Understraass es sälbständigs Doorff gsy. Na i de Middi vom 19. Jaarhundert hät Understraass zwüschet wyte Fälder und Wise nu es paar Hüüserzylete gha de Landstraasse naa. D Doorfftäil händ "Rietli, Letzi, Milchbuck, Röthel" und "Guggach" ghäisse. Es hät na offeni Bech gha im Doorff, öppe de Lindebach, wo zu de Limet abegloffen isch

Ane 1893 isch das so wie en Zylete anderi uf Züri ygmeindet woorde.

Dr Naame vom Oort chunt da devo, ass er a der uralte "Undere Straass" is Glattdaal uf Chloote übere lyt. Es hät au die "Oberi Straass" ggèè, wo diräkt übere Züribèèrg ggangen isch, und das Doorff a dere Straass häisst ebe "Oberstrass". Die "nideri Straass" isch anne 1272 in ere alte Uurkund erwäänt.

S Schuelhuus "Wyybèèrg" erinneret äim dra, ass s Gebiet bi Understraass früener Puureland gsi isch.

Z Understraass git’s e paar Chile:

Understraass hät de Fridhof Nordheim mit ere Samlig vo historische Grabmonumänt und de Fridhof Steichluppe; das isch en alte jüüdische Fridhof vo Züri, er isch vo 1900 bis 1936 vo de Israelitische Religionsgmäinschaft Züri bruucht woorde zum iri Doote z begrabe. Die alte Grabschtäi sind schööni Dänkmööler us de Afangszyt vo dere jüüdische Gmäind.

Uf em Land vo de früenere Landwirtschaftliche Schuel Strickhoof im Quartier Understraass isch de Irchelpark, wo näbedra de Irchel-Campus vo de Uni Züri und au s Staatsarchyv Züri isch.

S Föif-Stèèrn-Hotel "Züri-Marriott" a de Limet fallt uf, wils einzig Hochhuus im Stadtzäntrum isch. Es isch anne 1973 bout woorde.

A de Hofwiisestraas isch es grosses Huus vo Schwiizer Radio und Fernsee.

Understraass hät Schuelhüüser und Sportplätz, so wie d Steichluppe vom FC Understraass; dèè Klub git’s sit 1921.


</doc>
<doc id="75952" url="https://als.wikipedia.org/wiki?curid=75952" title="Michelle Steinbeck">
Michelle Steinbeck

D Michelle Steinbeck (* 1990 z Länzbrg) isch e Schwiizer Schriftstellerin.

Si isch z Züri gross worde und het z Biel am Schwiizerische Literaturinstitut uf e literarischi Aart gleert schrybe.

D Steinbeck läbt z Züri und z Basel. Si isch Redaktöörin vo dr "Fabriggzytig" bi dr Roote Fabrigg z Züri-Wolishofe, und si organisiert kulturelli Aaläss. Was si bis jetz gschribe het, sind Prosategscht und Gedicht und au Schrifte fürs Radio und s Theater.

Sid 2016 isch d Länzburgerin d Kuratorin vom Lyrikforum Babelsprech.

Si macht bim Verein Autoorinne und Autoore vo dr Schwiiz mit.




</doc>
<doc id="75953" url="https://als.wikipedia.org/wiki?curid=75953" title="Rote Fabrik (Zürich)">
Rote Fabrik (Zürich)

Die Root Fabrik isch en ehemalige Gwèèrbbetriib z Züri-Wolishofe und hütt es Kulturzäntrum.

S Fabrikgiböid a de Seestraass isch anne 1892 us rootem Bachschtäi poue worde. Es hät de Sydefirma Henneberg ghöört. 1972 hät d Stadt Züri s Gländ übernaa zum em Zürisee naa d Straass chöne verbräitere und Platz am Ufer z güne.

Der plaaneti Abbruch vo de Fabrik isch nöd z stand choo, wil s Stadtzürcher Volk bin ere Abstimmig degäge votiert hät. 1980 isch d IGRF, d Inträssegmäinschaft Rooti Fabrik, gründt worde. Es hät i de Fabrik Konzèèrt und e groosses Fäscht ggèè. Wil d Stadt en groosse Kredit für d Oopere hät wele zaale, aber käine für di Root Fabrik, isch zum «Oopereshuuskrawall» choo.

Im Herbscht 1980 isch s Kulturzäntrum Rooti Fabrik uufggange, wo mit Subvänzioone vo de Stadt schaffet. S Huus isch i de ganze Düütschschiiz für d Musig und s Theaterprogramm bekant woorde. Sit 1987 macht de Veräin "Shedhalle" bi de Programmierig mit. D F+F Schuel für Kunscht und Design isch au i de Roote Fabrik.

Sit 1981 staat s Fabrikgiböid under Tänkmaalschutz.

S Kulturzäntrum git d "Fabrikzytig" use, wo d Michelle Steinbeck d Redaktöörin vonnere isch.



</doc>
<doc id="75955" url="https://als.wikipedia.org/wiki?curid=75955" title="Paschalis I. (Gegenpapst)">
Paschalis I. (Gegenpapst)

Dr Paschalis I. († 692) isch vum Septämber bis Dezämber 687 (noch ere andere Interpretation bis 692) Geegepaapschtt gsii.

Noch em chuurze Pontifikat vum Paapscht Konon, wu am 21. Septämber 687 gstoorbe gsii isch, het s zwee meegligi Noofolger gee. Dr aint, dr Theodor II., isch scho vor em Pontifikat vum Konon, noch em Dood vum Johannes V., vun ere reemische Militeerbartei zum (Geege-)Paapscht glupft, e baar Wuche speeter aber zue Gunschte vum Konon gheie loo woore. No sällem sym Dood het er wiider sy Aaspruch uf dr Petersdroon aagmäldet.

Geg dr Theodor isch dr Archidiakon Paschalis mit nit ganz suufere Mittel aadrätte. Är het – scho vor s Konons Dood – dr Exarch vu Ravenna, dr Johannes Platys, mit 100 Bfund Gold bstoche, ass dää syni Beamte z Room ghaiße het, fir dr Paschalis z stimme.

D Bartei vum Theodor isch aber schnäller gsii un het waidli di innere Gmäächer vum Lateran bsetzt, derwylscht dr Paschalis un syni Aahänger in dr ussere hän mieße blyybe. Wel kain vu dr beede Kandidate het welle noogee, het mer si, wie bi dr Wahl vum Konon, uf e dritte Kandidat bsunne un boodi Fraktione hän am 15. Dezämber 687 dr Titularprieschter vu St. Susanna, Sergius, zum Noofolger fir dr Paapscht Konon gwehlt.

Dr nei Paapscht isch vu dr reemische Bevelkerig unterstitzt wore, wu dr Lateran gstiirmt un d Bsetzer uusegheit het. Derwylscht dr Theodor sy Niiderlaag akzeptiert het un d Wahl vum Sergius anerkännt het, het dr Paschalis uf sym Aaspruch bstande. Är het versuecht, dr Exarch vu Ravenna uf Room z hoole, un het sällem doderfir nomol 100 Goldbfund versproche. Dr chaiserli Statthalter isch au wirkli uf Room chuu, het si jetz aber fir dr Sergius uusgsproche un dr Paschalis gheie loo. Die 100 Bfund Gold het em jetz dr Sergius zalt.

Hilf- und mittellos het dr Paschalis d Wahl vum Sergius aber ainewäg nit anerkännt un gege sälle intrigiert, bis er as Diakon abgsetzt, as Zauberer aagchlagt un in er Chlooschter verbannt wooren isch. Deert isch er anne 692 gstoorbe, bis zletscht het er uf sym Aaspruch uf d Noofolg vum Konon bstande.

E Geegepaapscht isch dr Paschalis aigetli nume ne baar Moonet gsii. Wel er aber nie sy Aaspruch ufgee het oder zrugdrätten isch, cha mer ihm au ne meejeehrig Pontifikat (687–692) zueschryybe. Mer chaan em au dr Paapschttitel ganz abspräche, wel sy Amtsfierig nit vollständig gsii isch.



</doc>
<doc id="75956" url="https://als.wikipedia.org/wiki?curid=75956" title="EHC Visp">
EHC Visp

Der EHC Visp isch en Schwiizer Ischhockeyclub üs Visp, wo d Profimannschaft uner der Füehrig vo "EHC Visp Sport AG" iner Swiss League spilt. Der grescht Erfolg vom Club isch der Gwinn vom Meistertitel iner NLA im Jahr 1962. Zudem het mu der Meischtertitel 1960, 2011 und 2014 iner zweit hechschte Spiilklasse NLB gholt.

Der Verein isch 1941 gegründut wordu und isch iner Saison 1959/60 in d Nationalliga A üfgstige, het schich da uber 10 Jahr chänu etablieren. Der Höhepunkt vom Vereinsläbu isch der Schweizer Meistertitel gsi. Am 3. Februar 1962 het mu damals gägu der HC Davos mit 3:0 chänu gwinnu – dische Meistertitel het schich aber nimme widerholt.
Im Jahre 1964 isch der EHC Visp Cup-Siiger wordu.

Der Verein isch 1988, 1990, 1997 und 1999 Gruppensiiger in der 1. Liga wordu und isch 1999 in die NLB üfgstigu. Iner zweithechschtu Spiilklasse vo der Nationalliga het mu ine Jahri 2003, 2007 und 2010 den Vizemeistertitel gholt.
2011 het schich der EHC Vischp nach 1960 schine zweitu NLB-Meistertitel gsichert, womu im Final der HC Lausanne mit 4:0 gschlagu het. 2014 heint d Walliser numal der Titel chänu holu, zum zweitu Mal innert dri Jahr. Schi heint als Üsusiter gägu der NLA-Abstiger SC Langnau 4:3 iner Serie gigwunnu.

Am Afang vo der Saison 2013/2014 isch es neus Club-Wappu präsentiert wordu.

Sit 2001 bsteit der EHC iner Form vora Aktiengesellschaft, wo der Spiilbetrib vo 2 Mannschafte (ca. 50 aktive Spiler) organisiert und finanziert. Fer d Saison 2009/10 plant mu mit ma Budget vo Fr. 2'250'000.

D Nachwuchsabteilung isch ine Verein "Young Lions" üsgeglidert und unerhaltut insgesamt 12 Mannschaften (ca. 250 aktive Spilerinne & Spiler), derva 1 Damen-, 1 Senioren- und 9 Nachwuchsteams. Üserdem spilt der EHC Visp II unerum Dach vom Verein.

Unerum Cheftrainer Kevin Ryan gewinnt der EHC Visp en grosse Teil vode Heimspil: D Oberwalliser verlierunt lediglich eis Heimspil nach 60 Minüte und zwei iner Verlengrig. Durch di Heimsterchi isch der EHC Visp di ganz Saison aner Tabelluspitza azträffu. Iner erscht Playoff-Rundi trifft der EHC uf der Kantonsrival HC Sierre-Anniviers. Nach era Heimniderlag wärdent Sunnustäter nacher viermal in Serie gschlagu. Ine Halbfinal trifft z Team uf d GCK Lions, di heint der Qualisiger SC Langenthal bezwungu. D Visper gwinnunt öi di Serie mit 4:1. Dermit steit z Final gägu der EHC Biel fest. Z Reglement erleubt, schich nu mit Ausländer zu versterchu. Visp verpflichtut mim Derek Cormier und Lee Jinman zwei Spiler vom Rival üs Siders. Ari Vallin (finnischer Nationalspiler) komplettiert z Trio. Iner Serie gägu Biel verliert d Mannschaft mit 2:4, der viert Sieg holt Biel iner Verlengrig.

Nachum letztjährigu Finalizug und de güetu Leischtige voder Mannschaft verlänt es paar namhafti Spiler und Trainer Kevin Ryan der Club, neue Cheftrainer wird John Fust, assistiert vom Spilertrainer Terry Yake. Trotz der Abgäng cha sichch der EHC am Anfang vo der Saison iner Spitzugruppa beheuptu, di Üsgangslag wird vom positivu Dopingbefund vom Terry Yake uberschattut. D Mannschaft verliert züenämend an Konstanz. Gägu Endi vo der Qualifikation cha en Siegserie vo acht Spil verzeichnut wärdu und dermit chunt schich z Team de erschtu dri Plätz vo der Tabälla necher. D güet Üsgangslag isch nit gnutzt wordu und d Mannschaftisch am letzschtu Spiltag vom HC Ajoie ufe Platz füf gschobu wordu. Der Topscorer vom Team isch der Greg Hogeboom mit 76 Punkta gsi. Ine Viertelfinal het mu üswärts z Break gschafft, verlierts aber im zweite Spil wider. ine räschtlichu Spiil gwinnt immer z Heimteam und so isch d Serie 4:3 vom HC Ajoie gwunnu wordu.

Mit zwei neue Üsländer, Steve Brulé und Jason Guerriero, im Team verleuft der Sasionstart durchzogu. Nach zäh Rundine rangierte der EHC um der sibtu Platz und d beidu Üsländer sind scho iner Kritik gstandu. Nach der Verletzig vom Guerriero wird temporär der uberzählig Üsländer von SC Langenthal (Marco Charpentier) und der z Lausanne in Ungnade gfallu Cory Pecker verpflichtut. Pecker wird nacher vom Lausanne HC definitiv ubernu. Züesätzlich wird der vom SCL Tigers uberzählig Stürmer Roman Botta verpfllichtut. Di Kadermutationen wirkunt schich öi uf der Tabälla üs, nach und nach schiebunt schich d Oberwalliser immer weiter in Richtig Spitza. Nach Abschluss vo der Qualifikation und Zwischurundi platziert schich der EHC Visp uf de zweit Platz. Bi der Üswahl vo de Playoffgägner heint d Visper als zweits Team chänu wählu und schich fer de EHC Olten entschidu. In der Playoffserie spielt z Duo Brulé-Pecker gross üf und entschiedent d Serie fast im Alleigang (4:1 Siege). Nach de Solothurner is im Halbfinal gägu der HC La Chaux-de-Fonds gangu. derbi heint schich d Neueburger fer de EHC Visp als z starch erwisu. D Serie isch de öi mit 4:0 Siega an d „Chaux-fonnier“ gangu. Jedoch sind alli Ziil vo der EHC Visp Sport AG erreicht wordu, mim Klassieru ine Top 4 (Platz 2) und mim erreichu vo de Playoff-Halbfinal.

Mit der Verpflichtig vom Kanadier Dominic Forget cha der Trainer John Fust schis Kader durch en weitere starche Stürmer ergänzu. Der EHC Visp startut erfolgrich in d Saison 2009/10 und setzt schich nach churzer Zit an d Spitza vo der Tabälla. Visp schliesst d Qualifikation mit 95 Punkta ufum erschtu Platz ab. Mit 224 Träffer schiesst der NLB- Qualifikationssiger mit Abstand am meischtu Tor vo alle Teams. Fast d Hälfti derva gänd ufs Konto vom Stürmerduo Forget-Pecker, wo öi d Topscorer-Wärtih vo der NLB na der Vorrundi mit 105 beziehigswis 101 Scorerpunkten agfüiehrt heint.

Trainer John Fust git Afang Januar schine Wägsel zu de SCL Tigers üs Langnau nam Endi vo der Saison bekannt. Churz druf stellunt d Klubverantwortlichu Real Paiment als schine Nachfolger vor. Ine Playoff-Viertelfinal setzt schi Visp gägu Basel souverän mit 4:0 iner Serie durch. Im Halbfinal, gägu der Kantonsrival Siders, gwinnt Visp d erschtu dri Spile. Nacher verliert z Team zweimal nach Verlengrig, cha aber mim Gewinn vom sägschtu Spil d Serie mit 4:2 fer schich entscheidu. Mitum Finalizug het Visp schis Saisonzil erreicht. Der Final verliert Visp gägu der HC Lausanne iner Serie mit 1:4, obwohl das z erscht Spil nu fer schich entschidu het. Der EHC Visp wird hiner de Waadtländer Vizemeister vo der Nationalliga B Saison 2009/10.

Mit de Üsländer Dominic Forget und Steve Brulé und uner der Leitig von Real Paiement, spilt Visp iner Saison 10/11 en durchzogeni Qualifikation. Im Oktober wird der Paiement ufgrund vo fählendu Resultat frigstellt. Fer ihnu ubernimmt der Michel Zeiter interimistisch als Spiler-Trainer, im Dezember chunt der Kanadier Bob Mongrain an d Banda. Z Team beleit der 6. Schlussrang iner Qualifikation. Nachdem Visp der SC Langenthal mit 4:2 im Viertelfinal und HCC La Chaux-de-Fonds im Halbfinale mit 4:3 eliminiert, schlänsch der Ligakrösus und Üfstigskandidat HC Lausanne glatt mit 4:0 Spil. So chamu mu der zweit NLB-Meischtertitel nach 1960 firu.
Iner Ligaqualifikation ume Üfstig verliert der EHC Visp gägu der HC Ambrì-Piotta 1:4.

Der Trainer het öi 2011/12 Bob Mongrain gheissu. Zum Dominic Forget het schi en weitere Kanadier gsellt, Alexandre Tremblay. Iner Qualifikation erreicht Visp der 4. Platz. Mit ema 4:1 im Viertelfinal ind Playoffs uber der EHC Olten sichrut schich Visp der Izug ins Halbfinal, wamu aber gägu der HC Lausanne 0:4 in Serie verloru het.

Forget und Tremblay bildunt öi am Afang vo der neui Saison z Üsländerduo. Der als Spiler zruggeträttu Michel Zeiter het der Bob Mongrain aner Banda abglöst. Im Dezember het mu der Vertrag vom Tremblay üfglöst und an schiner Stelle isch der Domenico Pittis cho bis zum Saisonendi. D Qualifikation schliesst Visp als fünfte ab. Ine Playoffs isch mu scho im Viertelfinal mit 1:4 gägu der HC Lausanne üsgschidu.

Mit der Verpflichtig vom ehemaligu russischu NHL Profi, Stanleycupsiger, Olympiasiger und U20-Junioru-Wältmeischter Alexei Kowaljow glingt dum EHC Visp en Sensationstransfer.

Der Start ind Saison misslingt gründlich, zitwiss ligunt d Oberwalliser sogar ufum letschtu Tabälluplatz. Der Club zieht d Rissleina und besetzt mim Kim Collins der Trainerpostu neu. Der langjährig Spiler Forget müess äbufalls der Verein verla, är wird durch der James Desmarais ersetzt. Visp erholt schich und schliesst d Qualifikation ufum füftu Platz ab. Z Team cha schich ine Playoffs steigru. Kowalev und Desmarais schiessunt Visp praktisch im Alleigang gägu HC Red Ice (4:0) ine Halbfinal. Da bezwingunsch der SC Langenthal mit 4:3 iner Serie. Der EHC Visp geit als Üsusiter ins Finale und setzt schich inra hert umkämpftu Serie gägu d SCL Tigers mit 4:3 durch.
So chamu der drit NLB-Meischtertitel iner Gschicht und der Zweit Titel innert 3 Jahr fiiru.
Iner Ligaqualifikation unterligt mu dum EHC Biel mit 1:4.

Der EHC Visp beendut d Qualifikation vo der Saison 2015/16 ufum sägschtu Rang. Im Viertelfinal müess schi der EHC Visp mit 3:4 iner Serie gägu der EHC Olten gschlagu gä.

Uner der Leitig vom Trainer John Fust isch Qualifikation als Sibte beendut wordu. Ine Playoff-Viertelfinal Isch mu gägu der HC La Chaux-de-Fonds mit 1:4 iner Serie üsgschidu. Nacher isch der üsleufent Vertrag vom Fust nimme verlengrut wordu, Sportchef Alex Kowalew het schis Amt miessu abgä.

Im April 2017 isch der Finn Matti Alatalo als neue Cheftrainer verpflichtut wordu. Z Team het d Qualifikation üfum siebtu Rang abgschlossu. Der EHC Visp scheidut im Viertelfinal gägu der SC Langenthal mit 2:4 iner Serie üs.

Der Matti Alatalo isch wärend der ganz Sasion Cheftrainer vom EHC geblibu. Der EHC het d Quali ufum 6. Platz abgschlossu. Ine Playoff Viertelfinal isch mu gägu der EHC Oltu mit 0:4 iner Serie üsgschidu.

Der EHC Visp startet witerhin mim Cheftrainer Matti Alatalo in d neu Sasion.
Der EHC schliesst d Qualifikation ufem 4. Platz ab und sichrut sich somit der Heimvorteil ine Playoff Viertelfinal gägu der HC Thurgau. D Viertelfinal-Serie het mu 4:1 chänu gwinnu und wär nah 5 Jahr mal wider ine Halbfinal gägu de HC Ajoie igezogu. 
Doch wägem Corona-Virus het mu d Playoffs an der Stell abgebrochu.

D Fraueneishockey-Abteilig isch am 19. November 1995 als eigenständiges Mitglied vo der EHC-Visp-Familie gegründut wordu. Trainiert wird zerst mal wöchentlich uner Füehrig vom Peter Baldinger. Ab 1997/98 nimmt z Team vor allum an Nachwuchsturnier teil. Zer Saison 1998/99 hets z erschtmal ane schweizerische Eishockeymeisterschafte teilgnu und beleit uner dum Trainer Christian Lowiner iner NLC-Gruppa der siebt Platz. Ine folgendu Spieljahr etablierte schich d Mannschaft iner LKC, ehe 2005 der Üfstig in d Leistungsklasse B glungu isch. 2008 erreichte der EHC Visp im Rahmu vora Liga-Üfstockig der Üfstig in d Leistungsklasse A.

Der EHC Visp cha scho sit immer uf schini treue Ahänger zellu. Är kehrt sit Jahre zu de dri NLB-Clubs mitum höchstu Züschauerüfmarsch. Im Schnitt besüechunt meh als 3500 Fäns d Spil. Der Vercheuf vo de Sasioncharte stigt sit Jahre kontinuierlich, iner Saison 2013/14 het mu mit uber 2200 Stuck en neue Rekord gebrochu. Nam Konkurs vom Kantonsrival HC Sierre chämunt öi vermehrt Züeschauer üsum französischsprachigu Kantonsteil d Spil vom EHC Visp cho lüege. Näbu Unernähmu üsum ganzu Oberwallis, cha der Club ine letztu Jahre öi Sponsoru üsum Unerwallis gewinnu. Der Stationsprächer macht d Durchsage uf Ditsch und Französisch.

Im Verleuf vo Jahr sind diversi Fänclubs gegründut wordu. Summi derva sind wider üfglöst wordu. Momentan giz nur no der Fänclub "Litterna Lions `11". Der Fäbclub "One Passion isch iner zwischuzit wider üfglöst wordu."

Eng verchnüpft mit der Geschicht vom EHC Visp isch öi d Litterna-Halle, wo der EHC Visp schini Heimspiele üstreit. En erschti Ischbahn mit Tribünen isch 1956 eröffnut wordu. Im Jahr 1978 het z letscht Spil vom EHC Visp ufum Ischsfäld uner friem Himmel stattgfunu. Siter wird in der im Jahr 1979 erbautu Litterna-Halle gespilt. D Ischhalla, wo mitti ima Wohnquartier steit, hets öi es chlisein Bistro und bietut 4300 Zuschauer Platz. Dernäbu hets numal en chlini Ischhalla, wo der Curlingverein brücht.

Iner ischfri Zit wird d Litterna-Halle öi fer Üsstellige oder kultureli Aläss, wie zum Beispiel Konzärt, gebrücht.

Am 23. August 2019 finud nach 40 Jahr iner altehrwürdigu Litterna-Halle z letzte Spil gägu der Kantonsrival HC Siders Annivers statt, wo Visp mit 1:0 het chänu gwinnu. Abum 6. September 2019 wird d neu Lonza Arena igweiht.




</doc>
<doc id="75958" url="https://als.wikipedia.org/wiki?curid=75958" title="Xenix">
Xenix

S Xenix isch es Kino z Züri.

Es stoot im Chräis Ussersyl bim Kanzläischuelhuus. Es git en Veräin "Kino Xenix" und dr "Filmclub Xenix".

S Kino isch anne 1980 under em Name „AJZ-Kino“ im Jugendzäntrum gründet woorde; spöter isch es zytewys im Volkshuus, im Kasino Ussersyl, im Theater am Neumarkt, am Tessynerplatz und a de Walche gsy. Es wott bis hüt für d Fräihäit vom Dänke und vo de verschidene Kultuure daasy. Mit syne nöd komerziell organisierte Filmprogramm, wo jewyls en geografische, en soziale oder en andere Schwäärpunkt händ, lueget s kritisch uf politischi und gselschaftlichi Theeme. Da dezue git’s alewyl au Vortreeg. Vo 1988 bis ane 2000 hät men all Donschtig s Kino "Xenia" nu für d Frauen aabotte.

I de Schuelferie büütet s Xenix es Freiliechtprogramm aa, im Winter es Wienechts-Openairkino, und es macht au es Chinderprogramm.

D Xenix-Bar isch en Träffpunkt fürs Quartier.




</doc>
<doc id="75961" url="https://als.wikipedia.org/wiki?curid=75961" title="Thornton Wilder">
Thornton Wilder

Dr Thornton Niven Wilder (* 17. April 1897 z Madison, Wisconsin; † 7. Dezämber 1975 z Hamden, Connecticut) isch en amerikanische Schriftsteller gsy.

Dr Wilder isch mit sym Vatter, wo dää amerikanische Gäneralkonsuul z Hongkong woorden isch, mit iim uf China ggange. Spöter het er scho als Schüeler a dr "Thacher School" z Kalifornie agfange mit Schrybe. Sit 1915 het er in Ohio und drno ad Yale Universität studiert. 1920 isch er für eis Joor uf Rom. Denn het er als Lehrer gschaffet, und 1915 isch er "Master of Arts" in Französisch woorde.

Syn Roman "Die Brücke von San Luis Rey" het en grosse Erfolg gha. Er het drfüür 1928 dr Pulitzer-Prys überchoo. Und ane 1938 het er au no für s Wäärch "Öisi chlyni Stadt" dr Pulitzer-Prys übercho, und en dritte sogar no für s Theaterstuck "The Skin of Our Teeth". 1957 het er dr Fridensprys vom Dütsche Buechhandel übercho.

Dr Wilder het dänn a dr Uni vo Chicago gleert. Im Zwöite Wältchrieg isch er bim Nachrichtedienscht vo dr amerikanische Luftwaffe gsy.

Won er uf ere Reis mol e Zyt lang uf Züri cho isch, het er schynts en homosexuelli Bezieig mit em Samuel Steward ghaa. Me het usegfunde, ass dr Wilder bim Umelaufe mit em Steward z Züri d Idee für dr dritt Akt vom Theaterstuck "Öisi chlyni Stadt" gfunde heig.





</doc>
<doc id="75962" url="https://als.wikipedia.org/wiki?curid=75962" title="Theater am Hechtplatz">
Theater am Hechtplatz

S Hächtplatz-Theater isch es chlyses Theater z Züri.

Es isch ane 1959 am Hächtplatz am Limetquai bim Bellevue uufggange. Dr Zürcher Architäkt Ernst Gisel het das Huus umbout. Es isch e Kulturbetriib vo dr Stadt Züri. Sis Programm het zytkritisch literarischs Kabarett, Komödie, Chindertheater und anderi Sparte. I däm Theater spiilt au d "Zürcher Märlibüüni".

Bi dr Eröffnig am 25. April 1959 isch s Stuck "Eusi chliini Stadt" zeigt woorde; das isch es Wäärch vom Werner Wollenberger mit dr Musig vom Otto Weissert und em Hans Moeckel. Do sind dr Zarli Carigiet, d Stephanie Glaser, d Margrit Rainer un dr Ruedi Walter drby gsy.

1964 het s Mundart-Musical Bibi Balù am Hächtplatz d Uuruuffüerig gha.

Am Theater sind au d Maria Becker, d Annemarie Blanc, dr Edi Baur, d Ines Torelli, dr Dimitri, dr Hans Gmür, dr Franz Hohler, d Gardi Hutter, dr Georg Kreisler, dr César Keiser, d Margrit Läubli, d La Lupa, d Milva, dr Joachim Rittmeyer, dr Walter Roderer, d Ursula Schäppi, dr Andreas Thiel un dr Erich Vock uufträtte. 




</doc>
<doc id="75965" url="https://als.wikipedia.org/wiki?curid=75965" title="Main (Begriffsklärung)">
Main (Begriffsklärung)

Main chan eini vo däne Bedütige ha:



</doc>
<doc id="75966" url="https://als.wikipedia.org/wiki?curid=75966" title="Litterna-Halle">
Litterna-Halle

D Litterna-Halle isch en Ischsporthalla iner Gmeind Visp im Kanton Wallis.

D Halla isch 1978 uber es Ischfäld üs em Jahr 1956 gebuwu wordu. Zerst het schi nu 5'570 Plätz gebotu. Schi hed dum Eishockeyclub EHC Visp üs der Swiss League als Heimspilstätt gedienut, d Kapazität isch zem Schluss bi 4'300 Züeschauer glägu, derva 850 uf de Sitzplätz. Die Ischhalla isch zudem öi fer de öffentlich Ischlöif gebrücht wordu. Va 1983 bis 2017 isch der Oschtaabau mit dri Ischfälder as Curlinghalla vam "Curling Club Visp" (sit Mai 2017 "Curling Club Oberwallis") gebrücht wordu.

Am 23. August 2019 isch der letzt Match in Form voma Teschtspil gägu der HC Siders gschpilt wordu, wo der EHC Visp zum Abschluss vo der Ära 1:0 het chänu gwinnu.

Am 6. September 2019 isch d Lonza Arena, d niiw Ischsport- und Eventhalla vo Visp mit bis zu 5’150 Plätz, eröffnut wordu. Äs isch öi d niiw Heimat vom EHC Visp.

D Halla und s ganz Areal isch für 5,7 Millione Franke an d «Swiss Prime Anlagestiftung» üs Olte verchöift wordu. Schi buwend as Wohn- und Gschäftshüs a der Stell.



</doc>
<doc id="75967" url="https://als.wikipedia.org/wiki?curid=75967" title="Duki">
Duki

Dr Mauro Ezequiel Lombardo (* 24. Juni 1996 z Almagro), bekannt under em Künschtlername (Psöidonüm) Duki, isch en argentinische Sänger.

Dr Mauro Lombardo het sech scho als chly füre Hip-Hop un dr amerikanische Rap inträssiert. Sit 2012 macht er bi Rap-Wettkämpf mit.

Sit 2017 schrybt er Lieder, won er mit "Boombox Studio, M5" und "Kamus" produziert. Er tritt au mit andere Künschtler uuf, öppen em Iacho, em YSY A und em SCXLVRY. Eis vo syne Lieder heisst "Txdx Violet" (das isch "Todo Violeta"). Mit em Song "Hello Cotto" het dr Duki i der argentinische Rap-Szeene vil Erfolg gha.

Anderi Lieder vo iim sind "If you feel alone, Son of the Night, No fault" und "Fvck Luv". Sys nöie Album "Atmosphere" chunt im Herbscht 2019 use, wi dr Duki uf Instagram aakündt het.



</doc>
<doc id="75969" url="https://als.wikipedia.org/wiki?curid=75969" title="Alfred Kerr">
Alfred Kerr

Dr Alfred Kerr (* 25. Dezämber 1867 z Breslau; † 12. Oktober 1948 z Hamburg) isch e tüütsche Schriftsteller und Journalist gsy.

Er isch ane 1867 mit em Name Alfred Kempner uf d Wält cho. Syn Vater isch dr jüdisch Wyhändler und Fabrikant Meyer Emanuel Kempner gsi, d Muetter het Helene gheisse. Syni Tante Friederike Kempner isch e Dichterin gsy.

Dr Alfred Kempner het z Breslau, z Berlin un z Halle Gschicht, Filosofy und Germanistik studiert. I synere Diss vo 1898 goot s ums Wäärch vom Clemens Brentano.

Scho wärend em Studium het dr Kempner Tegscht veröfentlicht, bsunders Besprächige vo Theateruffüerige, und bis 1919 isch er Theaterkritiker für d Berliner Zytig "Der Tag" gsy. Syn Name het er jetz ggänderet uf "Alfred Kerr". Und er het d Literaturzytschrift "Pan" useggää. Er het em Henrik Ibsen, em Bertolt Brecht, em Gerhart Hauptmann und andere ghulfe. Ane 1917 het er d Ingeborg Thormählen ghürootet, aber die isch churz drufabe a dr Spanische Grippe gstorbe. 1920 het er nomol ghürootet, d Julia Weissmann. D Dochter us dere Ee isch d Dichterin Judith Kerr gsy. Dr Kerr het wyters für s "Berliner Tageblatt" und d "Frankfurter Zytig" gschribe und under em eigete Name Büecher useprocht. Mit sym prägnanten und mängmol ironisch Schrybstyl isch dr Kerr e berüemte düütsche Autor und synerzyt au dr scherfscht und gfüürchtetscht Theaterkritker vo Düütschland gsy.

Wärend em Groosse Chrieg het dr Kerr militaristischi Gedicht veröfentlicht, spöter isch er aber en Pazifischt woorde. I dr Afangszyt vom Nazionalsozialismus z Dütschland het sech dr Kerr no im "Berliner Rundfunk" über d Nazi luschtig gmacht. Do drmit isch aber ane 1932 fertig gsy, wo en NS-Maa dr Rundfunkkommissar woorden isch; em Kerr syni Büecher sind am 10. Mai 1933 uf em Schyterhuffe glandet und dr Börseveräin vom düütsche Buechhandel het iin uf d Lischte vo dene Schriftsteller too, wo "«für das deutsche Ansehen als schädigend zu erachten»" sige. D Biblioteeke z Düütschland händ syni Büecher müesse us iirne Gstell nää. Im Augschte 1933 isch dr Kerr vo Düütschland uusbürgeret woorde.

Aber scho afangs Joor isch dr Alfred Kerr, am Alter vo 66 Joor, uf Prag gflüchtet; vo dört isch er uf Lugano, won er syni Familie troffe het, und denn sind si uf Züri. Nach ere drüüjöörige Zyt i dr Stadt a dr Limet isch iiri Reis wyter ggange, wil men iine i dr Schwiiz kei Uufenthaltsbeilligung ggä het. D Fahrt is Exil isch für se uf Paris und uf London ggange, wo dr Alfred Kerr wider als Jurnalischt gschaffet het, under anderem für d BBC. D Berliner Polizei het en als «gfäärliche Staatsfind» wyter im Aug gha.

Vo 1941 bis 1946 isch dr Kerr dr Presidänt vom düütsche P.E.N.-Club z London gsy. 1947 het er s britische Staatsbürgerrächt agnoo.




</doc>
<doc id="75970" url="https://als.wikipedia.org/wiki?curid=75970" title="Georg Herwegh">
Georg Herwegh

Dr Georg Friedrich Rudolf Theodor Andreas Herwegh (* 31. Mai 1817 z Stuttgart; † 7. April 1875 z Lichtental, Bade-Bade) isch e dütsche Dichter und Revoluzzer gsy.

Dr Herwegh isch dr Soon vom Wirt Ludwig Ernst Herwegh und vo dr Rosine Catharina Herwegh gsy. Er isch uf d Latynschuel z Baalinge und s Gymnasium z Maulbronn und het denn z Tüübinge Rächt und Theology studiert. Sit 1836 isch er freie Schriftsteller z Stuttgart gsy und het Tegscht für Zytschrifte gmacht.

Ane 1839 het er vo Stuttgart müesse wägg goo und isch i d Schwiiz ggange. Doo isch er uf Emmishofe (Chrüzlinge) und dänn uf Züri, won er mit andere Dichter z tue gha und wider als Schurnalischt, bsunders bim Julius Fröbel synere Zytig "Der deutsche Bote aus der Schweiz," gschaffet het. Mit dr Schrift "Gedichte eines Lebendigen" isch er wytume bekant woorde.

1841 isch dr Herwegh uf Paris, won er dr Dichter Heinrich Heine troffe het, und zrugg z Züri het er im liberale Geischt gäge die Konservatyven i dr Stadt aagschribe. Er het drno au für die "Rheinische Zeitung" vom Karl Marx öppis gschribe. Er isch uf Berlin und het mit em pröissische König Fridrich Wilhälm em Vierte chönne rede; aber dä het un drufabe grad us Pröisse lo usejage. Z Baden im Aargau het er am 3. März 1843 d Emma Siegmund vo Magdeburg ghürootet, won er z Berlin het leere gchönne.

I dr Schwiiz het dr Dichter jetz s Bürgerrächt vom Baselbiet übercho. Er het mit Anarchischte Kontakt gha, und 1843 isch er uf Paris go woone, won er mit französische Intelläktuelle vercheert het. Bi dr Märzrevoluzioon isch dr Herwegh mit ere Freischaar von es paar Bewaffnete uf Baade go kämpfe; gäge die württebärgischi Armee sind si aber nit achoo, und dr Herwegh het wider i d Schwiiz müesse flüchte. I sym Huus z Züri sind i säber Zyt – bsunders tank dr Gaschtfründschaft vom Herwegh synere Frou Emma – so Lüüte wie dr Richard Wagner, dr Gotfrid Sämper un dr Franz Liszt z Gascht gsy, so wie au dr iteliänisch Revoluzionäär Felice Orsini, wo anne 1856 z Paris wäge dr Betäiligung am ene Attentat uf e Napoelon hiigrichtet worden isch. Zu s Herweghs Fründeskreis het au dr Gotfrid Chäller ghört.

1863 isch dr Dichter dr Aafüerer vom Allgemäine Tüütschen Arbeiterveräin worde, em Vorlöifer vo dr SPD. Em Dichter isch d Hymne für dää sozialistischi Bund z verdanke, s "Bundeslied".

1866 isch dr Herwegh uf Tüütschland zrugg. Er isch dr Sozialdemokratischen Arbäiterpartäi vom August Bebel und em Wilhelm Liebknecht byträtte. Won er anne 1875 gstoorben isch, het men en z Lieschtl im Baselbiet begraabe.

D Frau vom Dichter, d Emma Herwegh, isch won äär gstorben sich, wider uf Paris, wo si bis anne 1904 gläbt het. Au si isch z Lieschtl, bi iirem Maa, beärdiget.

Dr literarisch Nachlass vom Dichter und dää vo synere Frau isch z Lieschtl im Dichter- und Stadtmuseum.





</doc>
<doc id="75988" url="https://als.wikipedia.org/wiki?curid=75988" title="Lonza Arena">
Lonza Arena

D Lonza Arena isch en Ischsporthalla iner Schweizer Gemeind Visp im Kanton Wallis. Schi isch d Heimspilstätt vom Eishockeyclub EHC Visp üser Swiss League, äs het fer 5'150 Züeschauer Platz, derva 2'000 uf de Sitzplätz. D Ischhalla wird wird öi fer der öffentlich Ischleuf gebrücht.

2012 heint d Planige fer d neu Halla agfangu, wo d Litterna-Halle vo 1979 ersetzu soll. Im August 2016 het schich d Gemeind Visp fer der Vercheuf vom Litterna-Grundstück entschidu. Z Projekt vo der Frutiger AG isch im September vo dem Jahr zum Siger vom Gesamtleistigsstudieüftrag gekührt wordu und d vier igangenu Projekte wärdent der Bevölkerig öffentlich üsgstellt. Im November 2016 spricht schich d Bevölkrig fer der Bau vo der neue Mehrzweckarena üs. Zer glich Zit bechunt d neu Eventhalla der Namu "Lonza Arena". Im Juli 2017 leuft d Isprachefrist gägu d Baubewilligung ab. Nachum Baustart im März 2018 und der Grundsteinlegig im Monat druf wird d Arena im Summer 2019 fertiggestellt. D Inbetribnahm hed am Wuchenend vom 6. bis 8. September 2019 stattgfunu. Am 6. September isch d Halla mit der Partii gägu d SCL Tigers igweiht wordu. Der Oberwalliser NHL-Spiler Nico Hischier het der erscht Puckeinwurf gmacht. Am Endi verlierunt d neue Hüsherre mit 0:3. Am Tag druf het mu uf de HC Davos getroffu und mit 0:5 verloru.

Es paar Bilder vo der Lonza Arena bi der Tag der offenu Porte am 7. September 2019.



</doc>
<doc id="75989" url="https://als.wikipedia.org/wiki?curid=75989" title="Anna Serarda Campell">
Anna Serarda Campell

D Anna Serarda Campell (* 1983 z Lavin (Zernez) im Engadin) isch e rätoromanischi Schurnalischtin us dr Schwiiz.

Si isch im Underengadin ufgwachse, het z Ftan (Schuls) s Gimnasium bsuecht und drno z Bärn und z Paris Theaterwüsseschaft und Tanz studiert. Sit 2005 schaffet si als Schurnalischtin, und si schrybt Tegschte für divärsi Meedie. 2011 het si bim Radio RTR "Radiotelevisiun Svizra Rumantscha" afo schaffe, und für das isch si vo 2014 bis 2018 Bundeshuusredaktoorin z Bärn gsy. Sit 2018 isch si Redaktoorin und au Moderatoorin bi der Sändig "Cuntrasts" vo dr RTR. Si vertritt bim Färnsee und au uf verschidene Kanääl im Internet s Idioom Vallader vom Bündnerromanische.

D Anna Serarda Campell leitet zäme mit dr Gianna Olinda dr Theaterverein und d Kulturbüni "la Vouta" z Lavin, wo vo ire Mueter Ladina Campell mitgründet worden isch. Und si het bim Literaturfestival "Machöas" ane 2018 mitgmacht, wo s um d Wäärch vo wiibleche Kulturschaffende i dr rätoromanische Literaur ggangen isch.

In ere Sändig anne 2013 het d Anna Campell mit dr Redaktoorin Silvana Derungs vom bünderromanische Wörterbuech " Dicziunari Rumantsch Grischun" über d Wörterforschig bi däm Projäkt brichtet.

2017 het si im Forum vo dr Schwiizer Gschicht z Schwyz bi der Eröffnig vo dr Uusstellig übere Bündner Künschtler Alois Carigiet mitgwürkt.

2019 het d Campell für s Färnsee RTR mit em "Cuntrasts"-Team e Reportaasche zum hundertjöörige Jubileeum vo dr Lia Rumantscha gmacht.




</doc>
<doc id="76006" url="https://als.wikipedia.org/wiki?curid=76006" title="Ulrich Campell">
Ulrich Campell

Dr Ulrich Campell, wo öppen anne 1510 z Susch im Engadyn uf d Wält cho und anne 1582 z Tschlin gstoorben isch, isch e Bündner Pfaarer, Reformatoor, Chronischt und Dichter gsy.

Är isch dää, wo s rätoromanischen Idioom Vallader als Schriftsprooch etabliert het.

Dr Ulrich Campell isch dr Soon vom Chaspar Campell gsy, won en Aahänger vo dr Reformazioon gsi isch. Er het bim Filip Galicius Latyyn, Griechisch und Theology gleert. Mir sym Leerer isch er anne 1536 nach Malans. Syni Frau isch z Susch blibe; si het denn es Chind überchoo, und dr Grossvatter het s nit welle zum katolische Pfaarer bringe zum s lo taufe, und so het er für s grad sälber d Taufi gmacht. Wägedämm isch es zum Stryt cho im Engadyn, und Änds Dezämber 1537 isch drum z Susch d "Engadyner Glaubensdisputazioon" gsy. 

1548 isch dr Campell Pfaarer z Chlooschters im Prätigää gsy, und anne 1550 isch er wider uf Susch zrugg choo. Doo het er als refermierte Pfaarer für s Engadyn gwürkt und ghulfe, ass sech d Refermazioon im Taal duregsetzt het. 1556 isch er z Susch Pfaarer woorde. Sit 1570 isch er dr Pfaarer a dr Regulachile z Chur gsy. Er het em Reformator Häiri Bulinger z Züri unde gschribe, es sig für iin, mit synerer romanisch Mundart, scho schwiirig uf Tüütsch z predige. 1574 isch als Pfaarer uf Tschlin im Underengadyn.

Dr Durich Chiampell – so schrybt me syn Name uf Romaanisch – het im ladynische Dialäkt Theaterstuck über Gschichten us dr Bible gschribe. Das sind die eerschte sonige geischtliche Spiil i dr yhäimische Sprooch im Engadyn gsy.

Anne 1562 het dr Chiampell s Buech "Ün Cudesch da Psalms" useggää, ud Tüütsch heisst das «Es Buech mit Psalme». Es het drin fasch hundert is Romaanischen übertreiti bibleschi Psalme, und derzue ane gäischtlechi Lieder, d "Chiantzuns Spirituals". S "Cudesch" isch also au grad es Liederbuech. Täil vo de Lieder het dr Chiampell vom Martin Luther, vom Hans Sachs und vo anderne Chilelieddichter. Es paar vo de Lider het dr Chiampell sälber dichtet, und anderi sind vo sym Vatter gsy. Gwüssi Gsäng vo däm Buech sind mit dr Zyt rätischi Volchslieder woorde.

Wyteri Büecher het dr Campell gschribe, zum d Refermazioon gäge die katolische Prediger us Itaalie z verteidige.

Drzue ane isch dr Engadyner Pfaarer au a dr Natuur und dr Gschicht vo sym Heimettaal inträssiert gsy. 1573 het er s latynische Wäärch "Raetiae alpestris topographica descriptio" trukt; das isch uf tüütsch «d Landesbeschrybig vom alpyne Räzie».

Im Buech "Historia totius Raetica", uf tüütsch «d Gschicht vo ganz Räzie», schrybt er vo däm, wo sit dr antike Zyt usem Bünderland überliferet gsy isch, und au vo däm, wo zu synere Zyt, also im 16. Joorhundert bassiert isch. Für dää zytgschichtlech Bricht über die vil politische Händel isch em Campell sys Wäärch no hütt wichtig.




</doc>
<doc id="76007" url="https://als.wikipedia.org/wiki?curid=76007" title="Campell">
Campell

Campell bedüütet:

En Familiename für:

En Name von ere Burg:


</doc>
<doc id="76010" url="https://als.wikipedia.org/wiki?curid=76010" title="Sergius I.">
Sergius I.

Dr Sergius I. (* z Palermo; † 7. Septämber 701) isch vu 687 bis zue sym Dood Paapscht gsii.

Dr Sergius isch dr Suhn vun eme Tiberius un isch us ere syrische Emigrantefamilie chuu. Är isch z Palermo uf d Wält chuu un z Sizilie ufgwachse.

Noch em Dood vum Paapscht Konon hän zwee Manne um s Paapschtamt gstritte: dr Erzdiakon Paschalis un dr Erzprieschter Theodor II. S reemisch Volk un dr Klerus hän aber dr Sergius gwehlt, vermuetli am 15. Dezämber 687. Fir sy Zuestimmig zum Amtsaadritt het dr Exarch vu Ravenna, dr Johannes Platys, d Zahlig vu 100 Goldbfund gfoorderet, wun em dr Paschalis versprochen ghaa het.

Dr Sergius het si syner Läbdig fir d Chrischtianisierig vu Ängland yygsetzt. Är het dr weschtsächsisch Cheenig Caedwalla daift, het dr Aldhelm vu Sherborne, dr Abt vu Malmesbury, mit allne Chreft unterstitzt, het dr Ängländer Willibrord zum Bischof gweit un en zum Breedige uf Fryysland gschickt. Är het au d Beziehige zum Frankeryych gfeerderet.

Um 693 het dr Sergius Händel kriegt mit em byzantinische Chaiser Justinian II., wel er si gwaigeret het, d Akte vum Quinisextum z unterschryybe. Zue dr strittige Pinkt hän d Verurdailig vum Paapscht Honorius I. un di protokollarisch Glyychstellig vum Patriarch vu Konstantinopel mit em Paapscht gheert, dernääbe s Verbot vum Samschigfaschte un d Darstellig vum Chrischtus as "Agnus Dei" gheert. Dr Versuech, dr Paapscht verhafte un uf Konstantinopel verschlaipfe z loo, sch am Widerstand vu dr Milize vu Rom un em Exarchat vu Ravenna gschyteret. Us dr Zyt noo dr Absetzig vum Justinian 695 waiß mer nu no weenig: Dr Sergius isch vylmol unterwägs gwsii un het e Hufe Chilche gweit.

Dr Paapscht Sergius het di chilchli Liturgy uusgstaltet: Dr Gsang vum Agnus Dei isch vu ihm in d Mässliturgy ufgnuuwoore, Di reemische Chilche het er ryych uusschmicke loo un anne 688 het er d Reliquie vum Leo em grooße in s Inner vu dr Petersbasilika iberfiere loo.

Sy kadoolische Maandaag isch dr 8. Septämber, s eerscht Moo gnännt im Feschtkaländer vum Willibrord.



</doc>
<doc id="76011" url="https://als.wikipedia.org/wiki?curid=76011" title="Johannes VII. (Papst)">
Johannes VII. (Papst)

Dr Johannes VII. (* im 7. Johrhundert z Rossano, Kalabrie; † 18. Oktober 707 z Rom) isch vu 705 bis zue sym Dood Paapscht gsii.

Dr Johannes isch griechischer Abstammig gsii un isch z Rossano as Suhn vun eme Platon un dr Blatta uf d Wält chuu. Sy Vater isch chaiserlige Verwalter uf em Palatin gsii.

Am 1. Merz 705 isch dr Johannes zum Paapscht gwehlt woore. Us Furcht vor em Chaiser Justinian II. het er d Bschliss vu dr Trullanische Synod vu 691 indirekt anerkännt. Zue dr Langobarde het er gueti Beziehige unterhalte. Z Rom het er e baar Chilche böue un reschtauriere loo. D Chilche Santa Maria Antiqua uf em Forum Romanum het er mit eme marmorne Ambo (inschriftlich belait) un mit Freske uusstatte loo, wu wäg ihre Qualitet e großi chunschtgschiichtligi Bedytig hän.

Är isch am 18. Oktober 707 z Rom gstoorbe.



</doc>
<doc id="76012" url="https://als.wikipedia.org/wiki?curid=76012" title="Theodor II. (Gegenpapst)">
Theodor II. (Gegenpapst)

Dr Theodor II. isch am Änd vum 7. Johrhundert Gegepaapscht gsii.

Wu dr Paapscht Johannes V. im Augschte 686 gstoorben isch, isch s zue Ussenadnersetzige zwisch em Klerus un Burgermilize chuu. Boodi Fraktione hän si nit chenne ainige uf e gmainsam Kandidat. Dr Stryt het si zuegspitzt un d Militärbartei het dr Theodor zum Paapscht gwehlt. Wu si boodi Fraktionen am 21. Oktober 686 uf dr Konon hän chenne ainige, het d Bartei vu dr Burgermiliz ihre Kandidat Theodor gheiemloo un het dr Wahl vum Konon zuegstimmt. Wu där Ändi Septämber 687 gstooren isch, het dr Theodor syni Aasprich uf dr Paapschtdroon aagmäldet. 

Geg dr Theodor isch dr Archidiakon Paschalis mit nit ganz suufere Mittel aadrätte. Är het – scho vor s Konons Dood – dr Exarch vu Ravenna, dr Johannes Platys, mit 100 Bfund Gold bstoche, ass dää syni Beamte z Room ghaiße het, fir dr Paschalis z stimme.

D Bartei vum Theodor isch aber schnäller gsii un het waidli di innere Gmäächer vum Lateran bsetzt, derwylscht dr Paschalis un syni Aahänger in dr ussere hän mieße blyybe. Wel kain vu dr beede Kandidate het welle noogee, het mer si, wie bi dr Wahl vum Konon, uf e dritte Kandidat bsunne un boodi Fraktione hän am 15. Dezämber 687 dr Titularprieschter vu St. Susanna, Sergius, zum Noofolger fir dr Paapscht Konon gwehlt.

Dr nei Paapscht isch vu dr reemische Bevelkerig unterstitzt wore, wu dr Lateran gstiirmt un d Bsetzer uusegheit het. Derwylscht dr Theodor sy Niiderlaag akzeptiert het un d Wahl vum Sergius anerkännt het, het dr Paschalis uf sym Aaspruch bstande. S isch froogli, eb mer en iberhaupt as Geegepaapscht derf wäärte, wel er nie gweit wooren isch.

Iber Theodor waiß mer nyt uuse, ass er zwaimool fascht Paapscht woore wäär. Mer waiß nit emol, in wellem Johr er gstoorben isch.



</doc>
<doc id="76013" url="https://als.wikipedia.org/wiki?curid=76013" title="Stephan (II.) (Papst)">
Stephan (II.) (Papst)

Dr Stephan (II.) († 25. oder 26. Meerz 752) isch fir e baar Dääg gweelte Paapscht gsii. Är isch as eltschte Presbyter vu Rom am 22. oder 23. Meerz 752 aistimmig zum offiziälle Noofolger vum Paapscht Zacharias bstimmt woore. Wun ge´weelt wooren isch, isch er scho seli alt gsii un är isch vier Dääg dernoo an eme Schlaag gstoorbe, ohni ass er zum Bischof gweit woore wäär.

Är wird äntwäder as Paapscht mit dr chiirzeschte Amtsduur oder aber gar nit as Paapscht aagluegt. Di kadoolisch Chilche het er vum 16. Johrhundert bis 1961 as Paapscht zellt, syterhär nimi. Bi speetere Pääpscht mit em nämlige Name wird aber als d Zellig mit ihm in Chlammere as Alternativ aagee, zem Byschpel bi sym diräkt Noofolger as Stephan II. (III.).

S ganz Mittelalter duure het mer d Bischofswei as Grundvorsuussetzig fir Pontifikat ghalte un het ihn wäge däm us dr Paapschtlischten uusgschlosse. Im Zuug vu dr Debatten um d Räächt vum Kardinalat im 15. un 16. Johrhundert het si die Aaschauig gänderet, wel mer jetz dervu uusgangen isch, ass d Wahl duur s Kollegium längt zum e Paapscht legitimiere. 

Vum 16. Johrhundert bis anne 1961 isch dr Stephan (II.) in dr Pontifikatslischte gstande. Mit em Annuario Pontificio vu 1961 isch di friejer Siichr wider bsteetigt woore. No dr Neierige vu dr Paapschtwahl dur dr Paul VI. isch die Siicht (Bischofswei as Voruussetzig) in Codex Iuris Canonici vu 1983 yygange (Can. 332).

Mänkmool findet mer dr Stephan (II.) au in Lischte vu Geegepääpscht. Des isch aber falsch, wel er ebe ne räächtmääßig gwehlte Paapscht gsii isch, aber halt ohni Wei.




</doc>
<doc id="76015" url="https://als.wikipedia.org/wiki?curid=76015" title="Christian Stucki">
Christian Stucki

Dr Stucki Christian (* 10. Januar 1985 z Aarberg) isch en Schwiizer Schwinger. Bim Eidgnössische Schwing- und Älplerfäscht im 2019 z Zug isch er Schwingerkönig worde.

Dr Stucki Christian het öppe alles gunne, wo en Schwinger cha günne. Im 2008 het er de Chilchbèèrger Schwinget gunne und im 2017 bim Unspunne-Schwinget. Bi de Eidgnössische Schwing- und Älplerfäscht isch er im 2019 König worde, im 2013 Zwöiter, 2004 und 2010 Dritte und im 2007 Vierte. Er isch eine vo de beide Schwinger, wo de «Schwinger Grand-Slam» gschafft hend, mit Siig am Unspunne-, em Chilchbèèrgschwinget und em Eidgnössische Schwing- und Älplerfäst (de ander isch de Abderhalden Jörg gsi).

Dr Stucki Christian het in sinere Karriere bisher 127 Chränz gunne, dodevo sind 41 Chranzfästsiig gsi.



</doc>
<doc id="76017" url="https://als.wikipedia.org/wiki?curid=76017" title="Swiss League">
Swiss League

D Swiss League (friner Nationalliga B, National League B) isch nah der National League d zweithöchst Eishockey-Liga i der Schweiz. Si besteit sit 2019 us 12 Mannschafte.
Sit 1986 wärdunt zum Endi der Saison d Playoffs üsgetreit, bi dene der Meischter vo der Liga bstimmt wird. 2007 wird d Liga in National League B umbenennt. 2017 giz en weiteri Namensändrig, derbi wirds in Swiss League umbenennt.

Fer drei Saisons (2006/07–2008/09) het öi d Schwizer U20-Nationalmannschaft pro Saison eis Spil gägu jede Club bestritu. D Junioreäswahl spilt sälber üsser Konkurränz und cha wäder abstigu nu ane Playoffs teilnä D Nationalmannschaft Schweizer Ishockeys het derbi immr z Gasträcht im Stadion vom Gägner gnossu und bietut jewils vorem Spil jungi Spiiler üf, wo susch in ihre Stammclubs engagiert sind.

Ab der NL Saison 2017/18 het sich UPC zämmu mit der Suisse Digital d TV-Rechte fer füf Jahr und ere Rekordsumma vo jährlich durchschnittlich 35,4 Millione Schwizer Franku gesichrut. Derbi wird uf dum neu kreiertu Sportsender MySports immer am Mittwoch es üsgsählts Spil vo der Swiss League ubertreit und ine Playoffs sogar jedi Runde abwägsliswis eis Spil.

Iner Saison 2006/07 isch en neui Punkteverteilig analog der National League igfüehrt wordu D Saison glidert schich in zwei Teila; en Qualifikation und en Finalrunde. Iner Qualifikation heint bis zer Saison 2015/16 d elf Vereina füfmal gägu jede Gägner gspilt (zwei Doppelrundine und ei Eifachrundi), mit dem absolviert jedes Team 50 Spil. Hittu sind zwelf Vereins iner Liga verträtu, folglich wärdend 48 Rundine üsgetreit.
Wärend der Saisons 2009/10, 2010/11 und 2011/12 het d Liga nur zäh Vereina kä. Folglich sind 45 Rundine üsgetragu wordu.

Nach der Qualifikation ermittlunt d beschtu acht Mannschafte der Schwizer B-Meischter im Playoff-Stil, der gägu der Verlierer vo de Playouts vo der National League ume Üfstig spilt. D Viertelfinals, Halbfinals und der Final wärdent nachum Modus Best of seven gspilt.

Aner Versammlig vo der Nationalliga am 11. Februar 2015 wärdent es paar Neurige beschlossu, wo bis zur Saison 2018/19 gültig si sellent. Zil ischs, d Swiss League üfzstocke und der Üfstig fer d Teams üser Regio League z erleichtru. Dermit d jetzigu Vereina und zukünftigu Istiger en gewissi Sicherheit bi der Planig vom Spilbetrib heint, wird der sportlich Abstig bis und mit 2018/19 üsgsetzt. Teams üser Regio League miessund wäder zwingund Meischter wärdu, nu iner 1. Liga (dritthöchste Spielklasse) spilu.

Vereina, wo in d Swiss League istigu wellunt, chänunt das uf zwei Arte machu, als "Farmteam" voma National-League-Club oder als eiguständigi Mannschaft. Farmteams miessunt mehrheitlich im Bsitt vora NL-Mannschaft si und därfent nit in d höchst Liga üfstigu.

En Atrag zum Üfstig in d damalig National League B stellunt d Rapperswil-Jona Lakers fer der SC Herisau, wells zum Farmteam hätti sellu wärdu, und der nünmalig Schwizer Meischter EHC Arosa.
Der SC Herisau spilt aktuell iner 2. Liga, der EHC Arosa stigt zum Endi voner Saison sportlich üs der 1. Liga in d 2. Liga ab.

Wärund z Projekt z Herisau mit dum Abstig vone Lakers automatisch hinfällig wordu isch, het Arosa kei Lizenz bercho, darfer aber der Amateur-Schwizermeischter EHC Winterthur.

Iner Saison 2016/17 wurden die sind d HCB Ticino Rockets als Farmteam vom HC Ambrì-Piotta und d EVZ Academy als Farmteam vom EV Zug in d damalig National League B üfgnu wordu.

Iner Saison 2019/20 sind zwelf Mannschafte verträtu:

Sit der Umbenennig vo der Nationalliga B in d National League B im Jahr 2007 sind nu folgendi Vereina iner Liga verträtu gsi:




</doc>
<doc id="76019" url="https://als.wikipedia.org/wiki?curid=76019" title="Ismael">
Ismael

Der Ismael (hebräisch <bdi>יִשְׁמָעֵאל</bdi> "jischmaʿel", „Gott (er)hört“, arabisch إسماعيل "Ismāʿīl"), isch e wichtigi Figur im Tanach, em Alte Testamänt u em Koran. Im Islam gilt der Ismael als Prophet. Är isch der erschti Sohn vom Abraham u der Hagar u isch der Halbbrueder vom Isaak.
Em Abraham isch versproche worde, dass syni Nachkomme so zahlrych, wi d Stärne am Himmel sölle wärde. Da sech die Verheissig lang nid erfüllt, schlat d Sara vor, dass der Abraham d Hagar, ihri ägyptischi Magd söll zur Frou näh, damit si dür d Hagar zum ne Chind chunnt. Wo der Abraham genau 10 Jahr z Kanaan läbt, geit är uf dä Vorschlag y. So wird d Hagar schwanger. Wo d Hagar merkt das si schwanger isch, fat si a d Sara z verachte. Das füehrt zum krach zwüsche dene beidne Froue wo mit der Flucht vo der Hagar ändet. I der Wüschti Schur trifft d Hagar amene Brunne uf e Ängel Gottes. Dä seit ihre, das si wider zrügg zum Abraham söll. Si söll sech ou under d Hand vo der Sara demüetige. Der Ängel Gottes verspricht ihre aber, ihri Nachkomme so z vermehre, dass me se nid cha zelle. Si chunnt ou der Uftrag über em Chind der Name Ismael z gä. Der Grund isch das Gott se i ihrem Eländ erhört het. So geit d Hagar zrügg u bringt der Ismael uf d Wält. Der Abraham isch den grad 86 Jährig. (1Mose 16 ELB)

Bis i ds Kapitel 16 heisst der Abraham no Abram u d Sara no Sarai. Im Kapitel 17 chöme die zwöi e neue Name, also Abraham und Sara über. Bi dere Namesänderig, wird em Abraham verheisse das der Ismael zwölf Fürschte wird Züge. Der Bund zwüsche Gott u em Abraham söll allerdings nur übere Isaak loufe. Mit dere Namensänderig wird aber ou d Beschnydig ygfüehrt. Der Ismael isch 13i woner beschnitte wird. (1Mose 17 ELB)

Der Ismael isch 14i wo sy Halbbrüetsch Isaak uf d Wält chunnt. Di beide wachse zäme uf, bis der Ismael, bim grosse Fescht vo der Entwöhnig, sy Muetwille mit em Isaak trybt. Was der Ismael ganz genau agstellt het isch nid überliiferet. Klar isch nur das d Sara der Ismael derby beobachtet het u drum vorderet si der Abraham uf, d Hagar u der Ismael z vertrybe. Der Abraham isch aber nid sonderlech begeischteret über die Vorderig vo syre erschte Frou. Drum setzt är das ersch um, nach däm Gott ihm der Uftrag git der Ismael u d Hagar z vertrybe. Är tuet das nur wil är druuf vertrout, das Gott die beide nid im stich lat. Di beide Verstossene irre i der Wüeschti Beerscheba desume u ihri Situation wird du extrem brekähr, wo ds Wasser im Schluch us geit. Da d Hagar jitz muess dermit rächne das der Ismael stirbt, stüpft si der Teenager i nes Gstrüpp, hockt e Bogeschuss wyt ewäg uf e Bode u fat a briegge. Si cha nid zue luege wi ihre Sohn stirbt. Doch ou das mal rettet der Ängel vom Herr dene beidne ds Läbe, i däm är der Hagar d Ougen uf tuet u ihre e Brunne zeigt. Gott het der Ismael sys Läbe lang begleitet. U dä isch e guete Jeger worde u het sech i der Wüeschti Pharan nider gla. D Hagar het ihm e Frou us Ägypte gno. (1Mose 21,8-21 ELB)

Wo der Abraham stirbt träffe sech die beide Brüetsche der Isaak u der Ismael nomal. Zäme beärdige si der Vater näbe der Sara i der Machpela Höhli. (1Mose 25,9-10 ELB)

Lut der Bibel het der Ismael di folgende Chind: der Nebajot, der Kedar, der Adbeel, der Mibsam, der Mischma, der Duma, der Massa, der Hadad, der Tema, der Jetur, der Nafisch u der Kedma. (1Mose 25,12-16 ELB)

Da der Esau aber e Tochter vom Ismael hüratet, isch bekannt das der Ismael ou no Töchtere het gha. (1Mose 28,6-9 ELB)

Bibel seit das d Brüetsche vom Ismael der versuech underno hei, ne us sym agstammte Land z vertrybe. Doch das glingt ne syner Läbdig nie. Är het ds Gebiet vo Hawila bis Assur kontroliert wo ou d Handelsverbindig zwüsche Ägypte u Assur düren isch. Der Ismael stirbt im Alter vo 137i. (1Mose 25,17-18 ELB)

Der Ismael isch somit der Stammvater vo de Ismaeliter u de Araber.

Im Koran hüratet der Abraham nach ere Offebarig d Hagar, da d Sara i ihrem Alter keini Chind me cha über cho. D Hagar isch d Magd vo der Sara. So wird d Hagar d Muetter vom Ismael. Währet ere Reis nach Saudi-Arabie chunnt der Abraham u d Hagar zäme mit em Ismael z Mekka a, wo den no isch Wüeschti gsi. Dert lat der Abraham, uf Grund von ere Offebarig vo Gott, der Ismael u d Hagar zrügg. Är lat se im Vertroue zrügg, das sech Gott um die beide wird kümmere. Wäret däm d Hagar zwüsche de beide Hügle Saffa u Marwa hin u här springt, öffnet sech vor em Ismael der Zamzambrunne. Zäme mit sym Vater bout der Ismael d Kaaba wo hüt no z Mekka steit. (Sure 2,124ff Sure 3,76ff)

Ou im Koran git’s e Sohn wo vom Abraham söll gopferet wärde. Der Koran seit aber der Name vom Sohn nid, Doch d Muslime gö dervo us, das der Ismael dä Sohn isch gsi. (Sure 37102-107)

Der Ismael het im Koran zwölf Söhn. Sy zwöiti Sohn der Qaidar isch der Stammvater vo de Araber u so isch der Ismael der Vorfahr vom Prophet Mohammad.




</doc>
<doc id="76022" url="https://als.wikipedia.org/wiki?curid=76022" title="Paul I. (Papst)">
Paul I. (Papst)

Dr Paul I. († 28. Juni 767 z Rom) isch vu 757 bis zue sym Dood Paapscht gsii.

Dr Paul I. isch e Brueder vum Stephan II. gsii. Di beede stamme us ere stadtreemische Familie, wu mer nit chännt. Am 29. Mai 757 isch er zum Noofolger vum Stephan as Paapscht gwehlt wore.

Wäg em Stryt zwische dr Wescht- un dr Oschtchilche het dr Paul sy Wahl em oschtreemische Chaiser nit aazaigt, derfir aber em fränkische Cheenig. Bi dr Franke het er Unterstitzig gege d Langobarde gsuecht.

Am 28. Juni 767 isch dr Paul I. gstoorbe. Är isch aafangs in dr Basilika St. Paul vor de Muure vergraabe wore, aber bal dernoo no St. Peter iberfiert woore.

Sy kadoolische Maandaag isch dr 28. Juni, sy Doodesdaag.



</doc>
<doc id="76023" url="https://als.wikipedia.org/wiki?curid=76023" title="PostFinance Top Scorer">
PostFinance Top Scorer

Als PostFinance Top Scorer wird am Saisonendi der Ischhockeyspieler üsgezeichnut, wa iner Schwizer National League und Swiss League wärund der Heuptrundi d meistchtu Scorerpunkta, also Tor und Assists, fer schini Mannschaft erzilt het. Der aktuell Topscorer vonra Mannschaft treit bi alle Meischterschaftspil en gälbe Flammuhelm und äbuso es Flammutrikot. Der Topscorer vo der gesamt Liga wird nach de Qualifikationsspil zum PostFinance Top Scorer vo der NL oder SL gekürt.

Z «PostFinance Top Scorer»-Konzäpt isch iner Saison 2002/03 igfüehrt wordu. Mit dem will d PostFinance der Nachwuchs im Schwizer Ischhockey diräkt und nachhaltig fördru. Pro igspilte Punkt voma "PostFinance Top Scorers" berchunt d Nachwuchsabteilung vo jedum Club 200 Franken (NL) beziehigswis 100 Franken (SL).

Der glich Betrag berchunt d Swiss Ice Hockey Association vo der PostFinance fer ihri Nachwuchsmannschafte. D «PostFinance Top Scorer»-Prämien sind zwächgebundu und därfent üsschliesslich fer d Taläntfördrig und Üsbildig im Nachwuchsbereich verwendut wärdu. Durch z «Top Scorer»-Engagement vo der PostFinance wird der Schwizer Ischhockey Nachwuchs sit 2002 mit rund 3,5 MillioneFranku unterstüzt.



</doc>
<doc id="76028" url="https://als.wikipedia.org/wiki?curid=76028" title="Erika Mann">
Erika Mann

D Erika Julia Hedwig Mann (* 9. Novämber 1905 z Münche; † 27. Augschte 1969 z Züri) isch e tüütschi Schauspilerin, Kabarettischtin, Schriftstellerin und Lektorin gsy.

D Erika Mann isch d Dochter vom Schriftsteller Thomas Mann und und vo däm sinere Frou Katia Mann gsy. Iiri Brüeder sind dr Klaus Mann und dr Golo Mann gsy, iiri Schwöschter d Monika Mann. Si isch z München id Schuel ggange und het mit 1919 ghulfe d Theatergruppe "Laienbund Deutscher Mimiker" gründe. 1924 het si z Berlin dr Pruef von ere Schauspilerin afo leere; Theateruuftritt het si sit 1927 i verschidene düütsche Stedt gha. 1926 het si dr Schauspiler Gustav Gründgens ghürootet; die Ee isch aber scho 1929 wider usenand ggange. Vo 1927 aa isch d Erika Mann mit iirem Brueder Klaus uf Reise i frömdi Länder ggange, und si het drüber Reisepricht gschribe.

D Mann het nit numen im Theater gschaffet, sondern sit 1929 au in Chinofilm chönnen uufträtte. 1933 isch d Erika Mann derby gsy, wo z Münche s Gabaree "Die Pfeffermühle" gründet woorden isch. Wäge dr Machtübernaam vo de Nazionalsozialischte isch d Erika Mann i d Schwiiz gflüchtet, und derby het si usem Huus vo den Eltere, wo grad i den Alpe i de Ferie gsi sind, d Schrifte vom Vatter Thomas Mann mitgnoo und iim is Exil mitprocht. D Familie het denn z Küsnacht gwoont. I dr nöchschte Zyt het d "Pfäffermüüli" mit iire vil Uuftritt i dr Schwiiz gha.

Me könnt d Erika Mann au als Autoorin vo Tegscht für Zytige, vo Theaterstuck, vo Chinderbüecher und vo grösseren Arbete, öppe zu politische Theemen und über iire Vatter, dr Thomas Mann.

Sit 1938 isch d Erika Mann z Amerika gsy; 1940 het si als Korespondäntin bi dr britische BBC agfange schrybe und 1942 het si bi der amerikanische Informazioonsbehörde e Stell überchoo. 1947 het si dr Thomas Mann uf Läsereise dur Öiropa begleitet, und sit denn het si vil z tue gha mit em literarische Nochlass vo iirem Vatter. 1952 isch si id Schwiiz zrugg, wo si z Eerlebach und z Chilchbèèrg gwoont het. Wo dr Thomas Mann anne 1955 gstoorben isch, het s d Erika uf sech gnoo, zum Nochlass vom Vatter z luege; si het vil Brief vonnem veröfentlecht und für d Nöiuuflaag vom Vatter sym Wäärch gsorget. Wo dr Thomas Mann anne 1955 gstoorben isch, het d Eerbegmeinschaft mit dr Erika Mann eis Joor drufabe vil Sachen uus sym Nochlass em Poly z Züri gschänkt; das isch hütt s "Thomas-Mann-Archyv", wo au d Yrichtig vo dr Schrybstube vom Nobelprystreeger uufbewart. Am 27. Augschte 1969 isch d Erika Mann im Kantonsspitaal z Züri gstorbe.

Z Züri-Öörlike git’s dr "Erika-Mann-Wääg".



</doc>
<doc id="76032" url="https://als.wikipedia.org/wiki?curid=76032" title="Xavier Stockmar">
Xavier Stockmar

Dr Xavier Stockmar (* 25. Dezämber 1797 z Pruntrut; † 21. Juni 1864 z Bärn) isch e Bärner Politiker usem hütige Kanton Jura gsy.

Er isch dr Soon vom Wenceslas Stockmar gsy, ufgwachse isch er i der Zyt, wo sys Land, s früechere Fürschtbischtum Basel, mit em Name «Mont-Terrible» es französischs Departemänt gsi isch. Er het z Frankrych e technischi Uusbildig überchoo und in ere Waffefabrigg z Pont d’Able und in ere Uurefabrigg z Doubs und i dr Schmitte z Lützel gschaffet. Spöter isch er Fuerhalter woorde.

Anne 1815 isch der Jura früsch zum Kanton Bärn cho. Der Stockmar het sech für liberaali Ideeè und d Freiheitsrächt won er vo Frankrych könnt het begeischteret, er het Artikel für Zytige gschribe, und so isch er au derzue cho, es Lied uf die jurassischi Unabhängikeit z dichte; es heisst «Rauracienne». 1931 het er syni eigeti Zytig afo useggää, wo «Helvétie» gheisse het, die isch aber vo dr bärnischen Oprikeit verbotte woorde. I dr Revoluzioonszyt vo anne 1830 het d Regierig z Bärn Milidäär uf em Stockmar syni Stadt Pruntrut gschickt und hätti dr liberaal Rädelsfüerer welle is Chefi tue.

Wo denn aber s Reschym gwächslet het, isch dr Xavier Stockmar sälber is Parlamänt uf Bärn gwäält worde; und er isch jetz dr Prefäkt vom Bezirk Elsgau gsy. 1836 het men en id Bärner Regierig gwäält.

Wil er sech aber wyters aktyv füre Jura ygsetzt het, het dr bärnisch Groossroot dr Stockmar 1839 us der Regierig too; d Regierig het em sogar vorgworfe s Land verroote z haa und het en welle bestroofe; doo isch dr Xavier Stockmar uf Züri gflüchtet.

Er het denn e Zyt lang als Fabrikant wider z Frankrych gläbt, bis er anne 1846 z Bärn nomol id Regierig choo isch. Und wo denn zwöi Joor spööter dr Schwiizer Bundesstaat gründet woorden isch, het men en in Nazionalroot gwäält. Und anne 1862 isch er non es dritts Mool Bärner Regierigsroot woorde.

Eine vo de modärne Näigezüüg "RABDe 500" vo dr SBB het dr Naame vom Maa usem Jura übercho.



</doc>
<doc id="76037" url="https://als.wikipedia.org/wiki?curid=76037" title="Ladina Heimgartner">
Ladina Heimgartner

D Ladina Heimgartner (* 1980 z Scuol) isch e Schwiizer Schurnalischtin.

D Heimgartner chunt vo Schuls im Underengadin. Si isch d Dochter vom Martin und vo dr Heidi Heimgartner. D Matuur het si z Ftan gmacht, und drno isch si uf Fryburg go Germanistik und Romanistik studiere.

Als Schurmalischtin het si zeerscht z Fryburg für d "Fryburger Noochrichte" und z Chur fürs "Bündner Tagblatt" gschaffet, und ane 2007 het si bim rätoromanische Radio- und Färnseesänder RTR aagfange. 2011 bis 2014 isch si z Bärn für d SRG tätig gsy, und 2014 isch si d Diräktoorin vo Radiotelevisiun Svizra Rumantscha woorde. Sit 2018 isch si die stellverträttendi Gäneraaldiräktorin vo dr SRG.

D Heimgartner isch im Vorstand vo dr "Schwiizerische Gselschaft für Komunikazioons- und Meediewüsseschaft" und d Vizepresidäntin vom Museumsroot vom "Schwiizer Nazionalmuseeum" und au no i dr Äiggnössische Meediekomission.

2014 isch si d Presidäntin vom Stiftigsroot vo dr Glückschetti woorde.

Uf Jänner 2020 isch d Heimgartner vo dr SRG zum Medieundernääme Ringier gange.



</doc>
<doc id="76042" url="https://als.wikipedia.org/wiki?curid=76042" title="Landmauer Gamsen">
Landmauer Gamsen

D Landmüra Gamsu oder Gamsumüra isch en mittelalterlichi Speermüra, ä Letzi, z Gamsu bi Brig-Glis im Schwizer Kanton Wallis. Schi gältut als beschterhalteni sonigi Müra iner Schwiz und isch es Kulturgüet va nationaler Beditig (KGS-Nr. 6659).

D Gamsumüra isch zwischu 1352 und 1355 zer Verteidigung vam oberu Teil vom Wallis gägu Agriffa üsum Weschtu gebuwwu wordu. Schi isch 1392 z erschtmal schriftlich erwähnt wordu. D Savoyer heint als Schutzherru va der Abtei Saint-Maurice ab dum 11. Jahrhundert z Unerwallis und der Grosser-St.-Bernhard-Pass beherrscht.

Im 13. und 14. Jahrhuneet probierunt d Savoyer üs wirtschaftliche und politisch-militärische Inträsse schich der Simplopass z bemächtigu, wa damals en Blüetezit erläbt: Uber ihnu sind meh Ware als uber de Grossen Sankt-Bernhard ggangu. Im 13. Jahrhunert het der Bischof vo Sittu und d Walliser Landlit gmeinsam gägu der Ifluss vo de Zähringer und der Savoyer gikämpft. Im 14. Jahrhunert graatets de Savoyer, der Bischof, wa üsum ihrum Geschlächt (Eduard von Savoyen) isch gsi oder ihri Inträsse Witschard Tavel/Tavelli) verträtu het, uf ihri Sita z zieh.

Der Oberwalliser Zehnden glingts nit, schich wie d Urschwiz gmeinsam gägu d mächtigu Adligu z verbündu. D Zehnden Raron und Leuk zellunt uf d Hilf vom Kaiser wärund d oberschtu Zehnden (Naters/Brig, Östlich Raron (Mörel), Goms) schich 1346 mit de Urser und Urner verbündunt heint.

Als Bischof "Witschard Tavel/Tavelli" der Graf vo Savoyen 1352 zum Landesheuptma ernennt het, chunts zuma Fäldzug vom Amadeus VI. von Savoyen gägu z Oberwallis. D Zehnde Siders, Raron und Visp unerwärfend schich, d oberschtu Zehnde jedoch nit.

D Landmüra vo Gamsu wird in der Zit als Verteidigungsbau gägu d Savoyer warschinli vo de Zehnde Natersch (später Brig gnennt), Mörel und Goms uner Beteillig vo de Ritter vom Simplon, der Friherru vo Attinghausen und möglicherwis de Herren von Turn gebuwt.

Aner Massa schliessunt d Zehnden 1355 der berüehmt Fridu, in wellum schich alli sibu Walliser Zehnde zu einum Bund zämmuschliessunt. Dermit verschiebt schi d Grenza zwischum Ober- und Unerwallis nach Weschtu (Leuk-Salgesch-Siders) und d Landmüra verliert ihri Verteidigungsüfgab. 1388 besigunt d Oberwalliser inera Entscheidigsschlacht z Visp d Herru vo Savoyen.

D Talsperri isch ursprünglich rund zwei Kilometer leng gsi und het mu küm chänu umga, da beidsitig Schluchte (Nanztal mim Gamsabach, Gredetschtal mim Mundbach) ihri natürlich Fortzetzig bildunt. Di sind bis hoch embrüf nur schwär passierbar. Di bis zu sägsch Meter hochu Müre chänunt ohni Hilfsmittel küm uberstigu wärdu. Schi isch ursprünglich mit Zinne, Wehrgäng und Turma üsgstattut gsi. D Feindsita vo der Müra isch nach Weschtu (Unerwallis) gerichtut gsi. Äs het Vorgängermüre als Sperrmüre gägu Uberflüetige durch d Gamsa, wa uner de jetzigu Müre ligt und meischtens gägu Weschtu abweichund. D archäologischu Unersüechige durch "Louis Blondel" (1885–1967) vo 1958 het ergä, dass d Müra in mehreri Etappe und durch verschideni Bauequipe erbut wordu sind. 2008 isch es Holzcholestuck üsum Mürmörtel mit de Radiokarbonmethode uf Mitti vom 12. Jahrhunderts datiert.

D Müra het es Strassutor, wa d Uberräschte uner der alt Landstrass ligunt. 40 Meter südlich isch en vorspringende Rundturm (Halbturma, savoyischi Wehrarchitektur) in d Müre iglassu, wa zer Uberwachig vom Tor gedient het. 60 Meter nördlich vom Tor heint schi en zweite Rundturm befundu. Da d Landmüra kei Gredi bildut, hend d gägu Weschtu grichtutu Flankierigsturma es wirkigsvolls Beschiessu vo der Feindsitig Mürflucht erleubt. Dadurch und wägu der Gamsa isch d Landmüra leichter z verteidigu gsi als anderi Letzimüre. Allerdings haltunt settigi Wehralage enra lengeru Belagerig nit stand. D Gamsa isch weschtlich entlang der Müra gflossu und hett d Funktion voma Burggrabu kä. Zwei Dämm üs de Jahri 1686 und 1757–1764 im oberschtu Teil vom Schuttchegel leitunt d Gamsa in spätereru Jahr vo der Landmüra wäg.

D Müra isch in erschter Linia en Verteidigungsmüra gsi, het aber öi nu andri Funktione: Schi isch en geeignete Ort fer Zöll z erhäbu, en effiziänti Barriera gägu di Üsbreitig vo Seuche Pest), en Schutz gägu Viehdiebstahl und Uberfall (Fehde, Chleichrieg) und schützt vor Uberflüetige voner Gamsa. Mit grosser Wahrschinlikeit markiert d Müra d Herrschaftsgrenza d damals mächtigu Herru vo Attinghausen.

D archäologischu Unersüechige durch der "Louis Blondel" vo 1958 und z Güetachtu vom Werner Meyer 1981 wiesend uf d Bedidig vo der einzig erhaltenu Wehralag discher Art und Gressi iner Schwiz hi, wo en wirkigsvolle Schutz brücht. D «Pro Historia Glis» git der Astoss zer Gründig vora Stiftig. 1995 wird d «Stiftung Landmauer Gamsen» gigründut: Der Staat Wallis und d Stadtgmeind Brig-Glis trätunt ihri Eigetumsrächt zuma symbolischu Betrag an d Stiftig ab.

1998 isch es erschts Stuck Müra saniert wordu und 1999 wird z Bauwärch als Kulturdenkmal vo nationaler Bedidig eigstuft. Als eigentliche Retter vo der Landmüra gältut der Historiker und erscht Präsident vo der Stiftig Sigmund Widmer.

D Stiftig fiehrt zer Sanierig vo der Landmüra verschideni Projekt durch. Entlang voner Landmüra gäbunt acht Infotafle detaillierti Üskunft uber d ehemalig Talsperri und d renoviert Suste isch es didaktischus Zentrum gewordu, in wellum Besüecher Informatione zer Landmüra, Grüngürtel und dum Dorf Gamsu berchämunt.




</doc>
<doc id="76073" url="https://als.wikipedia.org/wiki?curid=76073" title="Philipp (Gegenpapst)">
Philipp (Gegenpapst)

Dr Philipp isch anne 768 en Geegepaapscht gsii. Är isch dr Geegekandidat vu dr Langobarde zum Konstantin II. gsii un isch am 31. Juli 768 ernännt un indroonisiert woore. Dr Philipp isch aber sofort verdriibe woore un het in sy Chlooschter St. Vitus uf em Esquilin mieße retuurgoo.



</doc>
<doc id="76074" url="https://als.wikipedia.org/wiki?curid=76074" title="Jo Mihaly">
Jo Mihaly

D Jo Mihaly oder Elfriede Steckel isch mit em Name Elfriede Alice Kuhr am 25. April 1902 z Schneidemühl i dr pröissische Provinz Poosen (hüt isch das s polninsche Piła) uf d Wält cho; am 29. März 1989 isch si z Seeshaupt, Bayern, gstoorbe. Si isch e Tänzere, Schauspilere und Dichtere gsy.

D Elfriede Alice Kuhr isch d Dochter vom Architekt Richard Kuhr und vo der Singleererin Margaret Golz gsy. I dr Jugendzyt in ere pröissische Chlystadt a dr düütsch-polnische Gränze het d Elfriede Kuhr dr Chrieg erläbt, wo si mit iirere Grossmueter am Baanhof de Soldate, wo verby choo sind, öppis z ässe verteilt het. Über die Zyt het si, schynts het s iiri Mueter gwünscht gha, es "Chriegstagebuech" gschribe – über das intensyve Züügnis us ere schwääre Zyt isch ane 2014 im ene Film vom internazionale Färnseesänder Arte brichtet woorde. Und scho als chlyy het si sech für Randgruppe wie öppe d Sinti und d Roma wellen ysetze, wo si vil vonne a dr Landesgränze gsee het. I dr Jugend het si für sich en Übernaame gää, wo zigüünerisch töönt: "Jo Mihaly".

Nach dr Uusbildig zu dr Chinderchrankeschwöschter het d Elfriede Kuhr denn z Berlin d Uusbildig als Sängerin und klassischi Tänzerin gmacht. Sit 1923 isch si a vilnen Oorte z Düütschland i Varietés und im Zirkus uufträtte, scho denn mit irem jugendliche Psöidonüüm; si het schynts gärn zytgnössischi und modäärni Tanzforme uusprobiert. Z Berlin het si ane 1927 dr jüüdisch Reschissöör Leonard Steckel (1901–1971) ghürootet, wo si bin ere Uuffüerig vom Shakespeare sym "Sumernachtstraum" het leere gchönne. 1928 het si mit em eigete Soloprogramm agfange, wo sech um sozialkritische Theeme träit het. Sit 1927 het si au Gedicht gschribe und 1929 s Liederbuech "Ballade vom Elend" useggää. Si het sech dr Berlyner Anarchischteszeene agschlosse und isch bi dr "Roote Gwärkschafts-Opposizioon" derby gsi. 1930 isch ires pazifistische Buech "Arpad" usechoo.

1933 sy s Steckels i d Schwiiz is Exil. Si sind uf Züri, wo me se is Ensemble vom Schauspiilhuus ufgnoo het. D Elfriede Steckel het meischtens under wächselnde Psöidonüüm Artikel für divärsi Schwiizer Zytige gschribe und drnäbe au wyters als Tänzerin gschaffet; ane 1935 isch si im Zürcher Volkshuus uufträtte und 1938 bi dr groossen Uuffüerig vom "Jemand" im Limethuus. Sit 1934 het si d Läitig vo dr Tanzgruppe "Neuer Chor Zürich" gha, wo sech bsunders für die modärni Arbeiterkultur engaschiert het.

D Mihaly het sech füre Widerstand z Düütschland ygsetzt und 1943 ghulfe bi dr Israelitische Flüchtlingshilf Züri d "Kulturgselschaft vo den Emigrante" gründe. Und si het au bi dr "Freie düütsche Bewegig Schwiiz" und bim "Schutzverband vo de düütsche Schriftsteller i dr Schwiiz" mitgmacht. D Arbet isch für die düütsche Exilante i dr Schwiiz schwäär gsi; es isch dr Mihaly wäge dr Schwiizer Zänsuur nit glunge, iires Projäkt für es Buech "Anthologie deutschsprachiger Emigrantenlyrik in der Schweiz," wo bim Zürcher Europa-Verlag vom Emil Oprecht trukt woorde wäär, au würklech usezbringe.

1945 isch d Jo Mihaly uf Frankfurt am Main, und 1946 isch si churzi Zyt für d KPD im Parlamänt vo Hesse gsy. Si het wyter für d Wäärch vo de düütsche Exilautoore glueget. D Ee mit em Leonard Steckel isch 1951 usenand ggange, und sit 1949 het d Jo Mihaly als Autoorin z Ascona im Tessyyn und z Oberbayern gläbt. 1989 isch si z Seeshaupt am Starnbärger See gstoorbe.

D Mihaly het vo dr Stadt Züri ane 1948, 1958 und 1930 für iires Schaffe dr Prys usem Literaturkredit überchoo.

Z Neufahrn im bayrische Landchräis Freising git’s e "Jo-Mihaly-Mittelschuel".





</doc>
<doc id="76075" url="https://als.wikipedia.org/wiki?curid=76075" title="Heinrich Federer">
Heinrich Federer

Dr Heinrich Federer (* 6. Oktober 1866 z Brienz; † 29. April 1928 z Züri) isch e Schwiizer Pfaarer und Schriftsteller gsy.

Dr Federer isch dr Soon vom Leerer und Schnitzler Johann Paul Federer und vo dr Verena Federer geb. Nägeli gsy. Er het s Gymi z Saarne und s Kolleegi z Schwyz bsuecht und z Eichstätt, z Luzärn und z Fryburg Theology sutidert. 1893 het er d Prieschterweih überchoo und isch Kaplan z Jonschwil woorde. Dr wyter Wääg als katolische Prieschter i dr Innerschwiiz isch wägem Federer synere Homosexualitäät gschyteret.

Sit 1900 het er bi dr katolische Zytig "Neue Zürcher Nachrichten" gschaffet. 1902 het en s Gricht wäge bhauptetem sexuellem Umgang mit eme Schüeler zun ere Chefistroof und ere Gältbuess verurteilt. D NZZ het scho vor em Grichtsurteil gäge iin gschribe, drby het s Nidwaltner Obegricht 1903 denn d Stroof starch vrchlyneret. Aber dr Arbeetsplatz bi dr Zytig het er scho vrloore gha.

Mit syne Romään und Gschichte isch dr Federer eine vo de bekantischte Schwiizer Autoore vo dr Zyt vor und nach em Eerschte Wältchrieg woorde. Syni Schrifte sind teils bim Zürcher Rascher Verlag usechoo, und Stück vo iim findet men au im Programm vom Schwiizerische Jugendschriftewärk.

Sit 1919 het dr Autoor im Zürcher Kwartier "Oberstraass" gläbt. 1922 het er d Eeregaab vo dr Schwiizerische Schillerstiftig überchoo und 1925 dr Gopfrid-Chäller-Pryys.

Sy literarisch Nochlass isch is Schwiizerische Literaturarchyv z Bärn obe choo.




</doc>
<doc id="76076" url="https://als.wikipedia.org/wiki?curid=76076" title="Internationale Filmfestspiele von Venedig">
Internationale Filmfestspiele von Venedig

Di Internationale Filmfeschtspiil vu Venedig () sin Dail vu dr Biennale fir zytgnessischi Chunscht un finde all Johr vu Ändi Augschte bis Aafangs Septämber uf em Lido z Venedig statt. Si sin anne 1932 grindet wore un dodermit s eltscht Filmfeschtival uf dr Wält. Zämme mit em Filmfeschtspiil vu Cannes, em Locarno Film Festival un dr Berlinale zelle si zue dr wiichtigschte internationale Filmfeschtspiil.

Dr Hauptuffierigsort isch dr historisch "Palazzo del Cinema".

S Filmfeschtival umfasst di vier Kategorie "Wettbewärb," "Usser Kunkerränz," "Horizont" (Debütfilm, Chuurzfilm) un "Venice Classics" (Filmreschtaurierige, -dokumentatione).

As Hauptbryys fir di beschte Film isch in dr Johr 1934 bis 1942 d "Coppa Mussolini" vergee woore, wu noch em domolige italienische Diktator gnännt gsii isch. Dermit uuszaichnet woore isch dertemool dr bescht italienisch un dr bescht uusländisch Film. Syter anne 1947 wird nume no ai Film mit em Hauptbryys gehrt. In dr Johr 1947 un 1948 isch dr "Gran Premio Internazionale di Venezia" („Große Internationale Bryys vu Venedig“) un 1949 dr "Leone di San Marco" („Leeb vu San Marco“) vergee woore. Syter anne 1950 haißt dr Hauptbryys "Leone d’Oro" („Guldi Leeb“). Där Bryys chunnt dr Reschisseer vu Film iiber. Anderi Uuszaichnige sin unter anderem dr "Leone d'Argento" („Silbrige Leeb“), wu in verschiidene Kategorie vergee wird un d "Coppa Volpi" fir di beschte Darsteller.




</doc>
<doc id="76078" url="https://als.wikipedia.org/wiki?curid=76078" title="Zurich Film Festival">
Zurich Film Festival

S Zurich Film Festival, abgchürzt ZFF, isch es Filmfäscht, wo all Joor im Herbscht z Züri isch.

Agfange hät s ane 2005. D Gründer sin dr Karl Spoerri, d Nadja Schildknecht und dr Antoine Monot, Jr. gsy. S erschte Mol isch s Festival vom 5. bis zum 9. Oktober 2005 i de Kino «Plaz» 1–6 im Chreis 4 gsy. Ane 2006 sind d Vorfüerige i de Kino corso, Academy und Frosch gsy, ane 2006 sind em Limetquai d Kinos corso, Capitol, Frosch, Movie und Le Paris bruucht worde zum d Film zeige. Sit 2011 isch au s Kino Arena Sihlcity ufem Programm und stoot alewyl uf em Sächsilüüuteplatz s Festivalzäntrum.

Me luegt druuf, ass me jewyls Wäärch vo junge Filmreschissöör us vilne Länder, bsunders us em tüütschsproochige Ruum, chan zeige. Es git drüü Kategorye füre Weppewäärb, und d Gwünner überchöme als Pryys noch dr Meinig von ere internazionale Schüry s «Guldigen Aug»; die Kategorye sind:

Näbem Guldigen Aug git’s am Festival au no dr «Schwiizer Förderpryys», dr «Publikumspryys» un dr «Kritikerpryys. Ane 2008 het me dr "Golden Icon Award" ygfüert, wo e Schauspiiler oder e Schauspiilerin für s Läbenswäärch überchunt.

Sit 2012 isch dr "Internazionaal Filmmusigweppewäärb" uf em Programm.

D Organisazioon vom Festival isch bi dr "Zurich Film Festival AG" und dr "Spoundation Motion Picture AG". Finanzielli Hilf git’s vom Bundesamt für Kultur und vo privaate Gältgäber.



</doc>
<doc id="76079" url="https://als.wikipedia.org/wiki?curid=76079" title="Bäckeranlage">
Bäckeranlage

D Beckeraalaag isch e Park im Bezirk Ussersyl z Züri.

Ane 1901 het dr Evariste Mertens dä Platz i dr aart vom ene Landschaftsgarte als en Stadtpark zmitzt im Kwartier Ussersyl bout. Dr Oort het aber nit als Begägnigszäntrum funkzioniert. Drum sind 1938 dr Walter und dr Oskar Mertens e nöie Platz druus go mache, wo de Lüüt vil meh Möglechkeite git zum druff öppis mache.

I de 1970er Joore isch d Beckeralaag starch vo Obdachlose beleit gsi, und i de 1990er Joore sind no vil Drogesüchtigi drzuechoo; für d Lüüt us em Kwartier Ussersyl isch dr Platz nüt me gsi. Do het d Stadt ane 2001 d Alaag zuetoo und yghaaget, und es isch e ständige Polizeiposchte dörthy choo.

Ane 2004 isch im Park s Geböid vom nöie "Kwartierzäntrum Ussersyl" bout worde.



</doc>
<doc id="76081" url="https://als.wikipedia.org/wiki?curid=76081" title="Karl Geiser">
Karl Geiser

Dr Karl Geiser (* 22. Dezämber 1898 z Bärn; † 1957 z Züri) isch e Schwiizer Bildhauer gsi. 

Ane 1918 het er z Bärn i sym Atelier afo schaffe. 1922 isch er uf Züri, won er i dr Stadt und zytewys au in Nochbergmeinde gläbt het; zwüschedure isch er es paar Mool is Ussland go reise; z Paris het er dr Alberto Giacometti gleert könne.

1941 het s Kunschthuus Züri syni Zeichnigen uusgstellt.

Dr Geiser het – teils nach Weppewäärb – es paar Uuftreeg für grossi Figuuren übercho. 1935 isch syn "Bronzeängel" im Fridhoof Roosebärg z Winterthur ufgstellt worde; uf 1938 het er die beede Figuuregruppe fürs Gimnasium im Chilefäld z Bärn gmacht, die einti drvo isch 1937 a dr Wältuusstellig z Paris zeigt worde; vo 1939 isch sy Löi vor em Zürcher Verwaltigsbou a dr Walche, d Figuur "David" stoot z Schaffuuse, am Schuelhuus Probschtei z Züri-Stettbach isch dr "Bueb mit de Schoof" über em Schuelhuusbrunne, und 1952 het dr Geiser dr Uuftraag für s "Tänkmool vo dr Arbet" ufem Helvetiaplatz z Züri übercho.

1957 het sech dr Karl Geiser i syre Wärchstatt s Lääbe gnoo. Er lyt uf em Fridhoof Hönggerbäärg.

No im Joor wo dr Künschtler gstorben isch het’s über sys Wäärch en Uusstellig i dr Kunschthalle z Basel ggää.

2007 isch e Teil vom Geiser sym Nochlass is Schwyzerische Kunschtarchyv z Züri choo. Syni Fotine sind i dr Fotostiftig z Winterthur.



</doc>
<doc id="76084" url="https://als.wikipedia.org/wiki?curid=76084" title="Sem (Bibel)">
Sem (Bibel)

Der Sem (hebräisch שֵׁם, griechisch Σημ, arabisch سام "Sām") isch der eltisch Sohn vom Noah. Vo syne Nachkomme stammt der Terach der Vater vom Abraham ab.

Der Sem chunnt uf d Wält, wo der Noah 500-jährig isch. Är het no zwee jüngeri Brüetsche, der Ham u der Japhet. Der Sem erläbt zäme mit syre Frou d Sintfluet. Der Sem isch 100-jährig, wo syni Frou, zwöi Jahr nach der Sintfluet, der Arpachschad uf d Wält bringt. Insgsamt het der Sem füf Söhn. Näbscht em Arpachschad het är no der Elam, der Assur, der Lud u der Aram. Bevor i der Bible di vile Stammböim chöme, gits no e Zwüschefall mit em Noah. Nach der Sintfluet pflanz der Noah e Räbbärg. Woner vom Wy probiert wird är dervo psofe u blybt blut im Zält lige. Wo der Ham das gseht, verzellt är das em Sem u em Japhet. Die näh e Dechi, lege beidi Ändine uf ihri Schultere u loufe rückwärts i ds Zält um ihre Vater dermit zue zdecke. Wo der Noah dervo erfahrt, sägnet är der Sem u der Japhet u der Kanaan der Sohn vom Ham verfluecht är. Der Sem stirbt im Alter vo 600 Jahr. (1Mose 5-10 ELB)

Der Sem het füf Söhn gha (1Mose 10,21ff ELB):


D Aramäer, d Assyrer, d Chaldäer, d Elamite u d Lydier wärde also uf e Sem zrüggfüehrt.

Der Usdruck "Semit" oder Semite basiert uf e Sem. Sit em 19. Jahrhundert wird der Begriff Semit z Dütschland nur no für d Jude bruucht. Vo däm här chunnt ou der Begriff Antisemit.




</doc>
<doc id="76086" url="https://als.wikipedia.org/wiki?curid=76086" title="Evangelisch-reformierte Landeskirche des Kantons Zürich">
Evangelisch-reformierte Landeskirche des Kantons Zürich

Die Evangelisch-reformierti Landeschile vom Kanton Züri isch dr Chileverband vo de Refermierte vom Kanton Züri.

Es isch die eltischti refermierti Chile. Si isch vom Ueli Zwingli begründet woorde. Sit 1803 isch d Chile vom Staat organisatorisch unabhängig woorde, aber de Staat hät na bis zum nöie Chilegsetz vo 2007 zimli vil mitgredt. Doozmool het er sich us allem Organisatorische zruggzoge.

Gägewäärtig wäärded vil Chilegmeinde zämegleit; im Jaar 2019 sind s drum no 135. Das sind emol d Ortschilegmeinde, und drzue ane chömed no die französischsproochigi Chilegmeinschaft, die spanischsproochigi Chilegmeinschaft und die iteliänischsproochigi Waldänsergmeind. Gleitet wird d Chilegmeind vo de Chilepflääg, und die isch dr Chilegmeindversammlig reschp. nöi i dr Stadt Züri em Chileparlamänt Rächeschaft schuldig.

D Uufsicht über d Chilegmeinde händ d Bezirkschilepfläge. D Landeschile hät wie de Kanton zwölf Bezirk, wo mee oder weniger di glych Flächi händ.

S oberschte Orgaan vo dr Landeschile isch d Synoode, wo 120 Mitgliider het. D Synoode wäält dr Chileroot, wo sibe Persoone drin sind. Dr Presidänt vom Chileroot isch sit 2011 dr Pfaarer Michel Müller-Zwygart.

D Zürcher Chile ghört zur Evangelisch-reformierte Chile Schwiiz.

Iire isch dr Theoloogisch Verlag Züri, wo näbe vil anderem au d Zytschrift "Zwingliana" un d Zürcher Bible (im bsundere "Verlag der Zürcher Bibel") und refermierti Chilegsangbüecher usegit.



</doc>
<doc id="76091" url="https://als.wikipedia.org/wiki?curid=76091" title="Berneck">
Berneck

Berneck isch de Name vo däne geografische Objekt:

Ort z Dütschland:

Ort i de Schwiz:

Gwässer:
Berneck isch de Familiename vo däne Persone:
Lueg au:


</doc>
<doc id="76100" url="https://als.wikipedia.org/wiki?curid=76100" title="Stephan II. (Papst)">
Stephan II. (Papst)

Dr Stephan II. (III.) († 26. April 757) isch vu 752 bis zue sym Dood Paapscht gsii.

Dr Stephan isch us eme Aadelsgschläächt chuu un scho frie Waise woore. Är isch im Lateran ufzooge woore. Dr Paapscht Zacharias het ihn un sy Brueder Paulus, dr speeter Paapscht Paul I., zue Diakone ernännt. Si sin bi dr Synod vu 743 derby gsii un hän fir dr Zacharias as Stellverdrätter d Akte vu dr Synod geege zaichnet.

Noch em Dood vu sym Vorgänger Stephan (II.), wu nit gweit gsii isch, Ändi Meerz 752, vier Dääg noch sällem syre Wahl zum Paapscht, isch dr Stephan am 26. Meerz z S. Maria Maggiore zum neie Paapscht bstimmt woore. Wel dr Stephan (II.) gstoorben isch, ohni gweit z sy, isch sy glychnamige Noofolger as Stephan II. in d Pontifikatslischte yydrait woore. In dr Wisseschaft wird er as "Stephan II. (III.)", veraltet au "Stephan III. (II.)", zellt. Analog wird s bi speetere Pääpscht mit em nämlige Name gmacht.

Em Stephan sy Pontifikat isch aafangs uf schwache Fieß gstande, wel all Ritt d Langobarden unter em Cheenig Aistulf Rom droht hän, wu chuurz vorhäär Ravenna eroberet ghaa hän. Dr Stephan het mit em Aistulf en 40-jehrige Waffestillstand uusghandlet, aber där isch seli wiirkigsloos gsii, wel dr Aistulf Rom as sy Aigeduum aagluegt het un vun e jeedem Yywohner hoochi Styyre verlangt het. Au ne Delegation unter em Stephan sym Brueder Paul, wu dr Aistulf ufgfoorderet het di erooberete Biet ufzgee, het nyt broocht. Wu sälbscht e Hilfgsuech an dr Konstantin V. kai Wiirkig ghaa het, het si dr Stephan an Frankecheenig Pippin griichtet un het um e Dräffe uf fränkischem Biet bätte.

Dr Pippin het zum Schutz vum Paapscht dr Chrodegang, dr Bischof vu Metz, un sällem sy Schwooger Autchar uf Rom gschickt. Dr Stephan isch mit däre Delegation am 14. Oktober 753 z Rom ufbroche. Z Pavia het dr Zuug e Zwischestation yyglait un dr Stephan het dr Aistulf deert nomol un ohni Erfolg bätte, d Ländereie vu Rom retuurzgee. Am 15. Novämber het dr Paapscht sy Rais furtgsetzt un isch iber dr Groß St. Bernhard zooge un dodermi as eerschte Paapscht iber d Alpe.
Dr Stephan un dr Pippin sin am 6. Jänner 754 bi Ponthion ufenander droffe. Deert het si dr Paapscht em Pippin im Bießerhees vor d Fieß gheit un het en bätte, em Volk vu Rom im Kampf geege d Langobarde z hälfe. Bis zum 14. April hän dr Stephan un dr Pippin verhandlet, unter anderem z Quierzy un z Laon. Dr Pippin un sy Sihn hän si verpfliichtet, Rom un e baar anderi Biet z siichere, un hän die as Aigeduum vum Hailige Petrus bsteetigt. Aagläänt an di Konstantinisch Schänkig isch dr Verdraag, wu do drus chuu isch, „Pippinschi Schänkig“ gnännt woore. Mit däre Schänkig isch d Grundlaag glait woore fir dr Chilchestaat, wu s bis hite dr Vatikanstaat as letschte Räscht git. D Verhandlige hän doderby d Gsundhait vum Stephan seli aagrife. Är het großi Dail vum Friejohr 754 in dr Abtei Saint-Denis bi Paris mieße zuebringe.

As Geegelaischtig het dr Stephan am 28. Juli 754 dr Cheenig un sy Familie gsalbt un het ihm un syne Noofahre dr Titel "„patricius romanorum“" verlihe. Dodermit isch d Basis glait gsii fir di äng Verbindig vum reemische Paapschtduum mit em fränkische Cheenigshuus. Uf däm Fundamänt isch speeter s reemisch-dytsch Chaiserryych ufgriichtet woore. Am 25. Dezämber 800 het dr Leo III., em Pippin sy Suhn, dr Karl dr Groß, zum reemische Chaiser gchreent.

Dr Pippin het aagfange, syni Verpfliichtige us em Verdraag z erfille. Wu di diplomatische Mieje bim Cheenig Aistulf nyt broocht ghaa hän, isch er Augschte 754 geg d Langobarde z Fäld zooge un het gwunne. Dr eerscht Friide vu Pavia, wu dr Pippin mit em Aistulf uusghandlet het, het vorgsääne, ass d Ländereie vu dr Chilche ohni Bedingige an Paapscht Stephan uusegee wääre. Fir där Erfolg isch dr Paapscht bi syre Ruckchehr uf Rom wie ne Held gfyyrt woore.

Wu d Franke wider abzooge gsii sin, hän em Aistulf syni Druppe im Jänner 756 d Vorstedt vu Rom verwieschtet. Dr Stephan het dr Pippin wider um Hilf bätte. In ere zwoote Schlacht hän d Franke d Langobarde wider gschlaa. Im Augschte 756 isch dr zweet Friide vu Pavia uusghandlet woore. Dr Verdraag isch e weng stränger formuliert woore. Zem Byschpel hän d Druppe vum Aistulf au Comacchio, im Siide vu dr Pomindig, mieße ruume.

Noch em Dood vum Aistulf im Dezämber 756, wu ohni Eerb gstoorben isch, hän dr Paapscht un dr fränkisch Cheenig dr friejer Dux Desiderius vu Tuscie as neie Heerscher vu dr Langobarde duuregsetzt. Des het aber nume fir e chuurzi Zyt fir besseri Beziehige zwisch em Paapscht un dr Langobarde gfiert. Dr Stephan het d Herzogdiimer vu Spoleto un Benevent, vorhär Verbindeti vu dr Langobarde, derzue broocht, em Pippin d Dreii z schweere.

Dr Stephan het e Hufe reemischi Chilche scheener mache loo, het mehreri Hospiz grindet un us em Familiesitz e Chlooschter gmacht, wun er em hailige Dionysius vu Paris gweit het. Unter ihm het dr Pippin di gallikanisch Liturgy in di reemisch umgwandlet.

Dr Stephan isch am 26. April 757 gstoorbe. Sy Noofolger isch sy Brueder Paul I. gsii.



</doc>
<doc id="76101" url="https://als.wikipedia.org/wiki?curid=76101" title="Markus Gasser (1966)">
Markus Gasser (1966)

Dr Markus Gasser (* 1966) isch vo Nunigen im Kanton Soledurn, und er läbt z Basel. Er isch e Sproochwüsseschaftler und Dialäktoloog.

Er het a dr Uni Basel d Germanistik un d Gschicht studiert. Als chly heig er a de Lieder vom Mani Matter Bärndüütsch gleert, seit er. A dr Uni isch er zu dr Forschig vo de Fluernääme choo, und so het en syni Heimetgmeind Nunige im Schwarzbuebeland trum bätte, d Namenslandschaft vo döört aazluege. Drno het er für syn Profässer Rolf Max Kully ane 1990 grad au bim Projäkt vom Soledurnische Namebuech chönnen afoo, und er isch Läiter vo dr Forschigsstell vom Namebuech vom Kanton Basel-Stadt gsi. Er het am Düütsche Seminaar vo dr Uni Basel underrichtet; d Schwäärpünkt vo syne Forschige sind d Dialäktology, d Wortgschicht und d Forschig über d Nääme.

Bim Schwiizer Radio isch dr Markus Gasser Literaturredakter, und me könnt en als Expärte für d Mundart. Er läitet als Nochfolger vom Christian Schmid d SRF-Mundartredakzioon – uf SRF 1 chömed jo vil Sändigen im Dialäkt – und schaffet im Radiostudio Basel für d Sproochsändig Schnabelweid, won er regelmässig de Frooge über d Düütschschwiizer Dialäkt nochegoot. Mit dr Redakzioon vo dr Schnabelweid brichtet er immer au über die aktuelli Mundartliteratur, nid numen i dr Schwiiz, sondern au us Sproochregioone i anderne Länder. Und er luegt gnau druuf, wie d Mundart bim private Schrybe vo de Lüüt hüt immer wie meh wird. Er beschrybt die Tendänz, ass sech i dr Sproochlandschaft gwüssi Regiolekt bsunders schyyne durezsetze.

Ane 2010 isch e Bricht vo dr Riccarda Simonett und em Christian Schmutz über s Nöie Baseldüütsch Wörterbuech, wo dr Gasser zäme mit dr Annelies Häcki Buhofer und em Lorenz Hofer vom Dütsche Seminar zämegstelt het und wo d Christoph Merian Stiftig usegää het, inere Sändig vo dr "Schnabelweid" cho.





</doc>
<doc id="76102" url="https://als.wikipedia.org/wiki?curid=76102" title="Markus Gasser (1967)">
Markus Gasser (1967)

Dr Markus Gasser (* 1967 z Bregänz) isch en öschtrychische Literaturwüsseschaftler und Autor.

Dr Gasser isch ane 1967 z Bregänz uf d Wält cho. Er het z Innsbruck Germanistik und Anglistik studiert. 2007 het er sech döört habilitert.

Er schrybt Büecher über d Literaturgschicht, underrichtet über die düütschi Literatur und d Wältliteratur a den Universitääte Innsbruck und Saarbrücken und macht Buechbesprächige für verschideni Zytige. Uf YouTube brichtet er im ene eigete Kanal über d Literatur.

Dr Markus Gasser isch ghürootet und läbt z Züri.




</doc>
<doc id="76103" url="https://als.wikipedia.org/wiki?curid=76103" title="Ham (Bibel)">
Ham (Bibel)

Der Ham (hebräisch <bdi>חָם</bdi>, griechisch Χαμ, Ussprach: Cham), isch e Person us em Tanach u us em Alte Testamänd. Är isch der jüngschti Sohn vom Noah u isch der Vater vom Kanaan.

Der Ham het zwee elteri Brüetsche der Sem u der Japhet. D Bibel seit zwar das der Noah bi der Geburt vom Ham 500i isch gsi, da d Bibel aber nüt drüber seit, das die drei Drillinge wäre, cha’s guet sy, das der Noah chly elter isch gsi. Was sicher isch, isch das der Ham zäme mit syre Frou i d Arche geit u d Sintfluet erläbt.

Nach der Sintfluet isch är Teil vom ne Zwüschefall mit em Noah. Der Noah pflanzt nach der Sintfluet e Räbbärg u woner vom Wy probiert, macht ne der Alkahol psofe. So chunnt’s das der Noah blut im Zält lige blybt. Der Ham gseht das sy Vater blut im Zält lyt u verzellt das syne beide Brüetsche, em Sem u em Japhet. Die beide nähme es Tuech u lege d Ändie uf ihri Schultere, loufe rückwärts i ds Zält u decke ihre Vater dermit zue. Wo der Noah erfahrt was sy jüngst ihm ata het, verfluecht är der Kanaan em Ham sy Sohn. Öp ds reine aluege vom blute Noah die heftigi Rekation uslöst oder öp da no meh passiert isch, isch umstrite.

Der Ham het näbem Kanaan no wyteri Söhn u zwar der Kusch, der Mizrajim u der Put. Wi alt der Ham isch woner stirbt, seit d Bibel nid. (1Mose 5-10 ELB)



</doc>
<doc id="76104" url="https://als.wikipedia.org/wiki?curid=76104" title="Zurich Insurance Group">
Zurich Insurance Group

D Zurich Insurance Group isch en internazionali Finanzgselschaft. Si hät dr Hauptsitz z Züri.

Es isch dr grööscht Versicherigskonzärn vo dr Schwiiz. In meh weder zwöihundert Länder und Regioone vo dr Wält isch er aktyv, und er het meh weder füfzgtuusig Aagstellti.

D Firma isch ane 1872 mit em Name "Versicherungs-Verein" gründet worde. Si het vo Aafang aa als Rückversicherer und gly au als Unfallversicherig gschaffet. 1875 het si sech dr nöi Naame "Transport- und Unfall-Versicherungs-Actiengesellschaft «Zürich»" ggää. Sit 1894 isch s d "«Zürich» Allgemeine Unfall- und Haftpflicht-Versicherungs-Gesellschaft" gsy. Und si isch denn au uf Amerika ggange.

Ane 1915 het d Zürcher Firma die spanischi Versicherig "Hispania Compañia General de Seguros" gchauft.

1922 isch d Dochterfirma "Vita Lebensversicherungs-Gesellschaft" entstande.

1955 het s Undernääme wider dr Naame ggänderet uf "«Zürich» Versicherungs-Gesellschaft". Und i dr nöchschte Zyt het s wyters anderi Versicherigen im Ussland uufgchauft, bis sech d Zürcher Firma ane 1998 mit dr Finanzsparte vo dr Gselschaft "British American Tobacco" zämetoo het; ane 2000 isch do druus s nöie Undernääme "Zurich Financial Services" woorde. Sit 2012 heisst s 
"Zurich Insurance Group".



</doc>
<doc id="76108" url="https://als.wikipedia.org/wiki?curid=76108" title="Hardturm">
Hardturm

Dr Hardturm isch es Bouwäärch usem Mittelalter z Züri.

Er isch s eltischte no bewoonte Huus i dr Stadt. Er chunt us em 13. Joorhundert; in ere Urkunde vo ane 1336 heisst er «hus in dem harde".

Dr Naame "Hard" isch en uralte mundartliche Fluernaame für Waldpiet und für teils groodeti Allmände mit Waldstückli druff. Me cha vil do drzue läse bim Schwyzerischen Idiotikon im Artikel «Hard».

Der Turm isch am Egge vo der üssere Schutzmuure wyt vor dr Stadt Züri am Port vo dr Limet uf em Sylfäld usse gsy; dere Muur kweer über s Land bis zu den Uuslöifer vom Üetlibäärg übere het me z Züri «Letzi» gseit.

Dr starch gmuuret Turm gseht uus wie en Burgturm. Im undere Teil sind d Muure, wo men ussenoche uus grosse Findlingsschteine gmuuret het, drüehalb Meter tick, und obedra no bis zu zwöiehalb Meter. Früener het das feschte Huus numen en Ygang höch über em Bode gha, wie me s bi sonige Türm zur Sicherheit immer gmacht het. Hüt isch ussedraa e Stägeturm about. Sit em 16. Joorhundert isch dr Turm privaat, und drno sind drin inne Woonrüüm und ussedraa die chlyne Erker und d Tachfäischter ane bout woorde. Ane 1964 isch s schöne alte Bouwäärch unter Tänkmoolschutz choo.

Vom Turm isch dr Naame vom Zürcher Hard-Kwartier abgleitet. Und au em Tschuttplatz Hardturm und em Hardturmviadukt, wo grad näbem Turm über d Limet goot, het me wäge iim so gseit.


</doc>
<doc id="76109" url="https://als.wikipedia.org/wiki?curid=76109" title="Hardturm (Stadion)">
Hardturm (Stadion)

Dr Hardturm isch e Tschuttplatz vo dr Stadt Züri gsy.

Er isch es Stadion gsy, wo ane 1929 für meh weder 27tuusig Lüüt bout worden isch. Uf däm Platz het me d Spiili vo de Grasshopper chönne goge luege.

Dört isch e Täil vo dr Tschutt-Wältmäischterschaft ane 1954 und d Fäldhandball-Wältmäisterschaft ane 1952 gsy.

Dr Name vom Platz chunt vom alte Hardturm, em Feschtigsbou a dr Limet us em Mittelalter. S alte Wort «Hard» isch dr Fluername für es ehemoligs Waldpiet; me cha vil do drzue lääse bim Schwyzerischen Idiotikon im Artikel «Hard».

Ane 2008 het me s Stadion abgrisse; iires letschte Spiili in iirem Häimstadion hän d Grasshopper am 1. Septämber 2007 gäge Xamax verloore. D "Stadion Zürich AG" het dozmol es Projäkt für s nöie Stadion gmacht, wo aber nit dure choo isch. Und jetz isch dr Platz läär, wil me nit weiss, wie me s plaanete nöie Stadion uf em Hardturm-Platz cha realisiere. Und jetzt, meh weder zää Joor spööter, isch en Plaan vo dr HRS Investment AG, dr Alaegestiftig vo dr Credit Suisse und vo dr Algmäine Bouggnosseschaft Züri für nes Stadion underwägs.



</doc>
<doc id="76113" url="https://als.wikipedia.org/wiki?curid=76113" title="Glis">
Glis

Glis (von ‚ Kirche) isch en Pfarrgemeind vom Dekanats Brig und en ehemals sälbständigi politischi Gemeind vom Bezirk Brig im ditschsprachigu Teil vom Kanton Wallis iner Schwiz. Z Dorf isch sit 1972 Teil vo der Stadtgemeind Brig-Glis, wa insgesamt rund 12'000 Iwohner (2008) zellt. Derva fallunt ca. 7'000 uf der Stadtteil Glis.

Erschti Siedligsspure ufum Gebiet vo Glis datierunt d Bronze- und Eisenzeit. Im Mittelalter isch Glis zämmu mit Holz und Gamsu en Drittel vom Gumpers Brig im gleichnamigu Zehnde gsi. Bis 1642 kehrt Glis zer Pfarri Naters. Ab 1642 entwicklut schich Glis zer Grosspfarri, welli Brig, Brigerbad, Ried-Brig, Termen, Gamsu und Eggerberg mit umfasst het. Bis zum Zweitu Wältkchrieg sind d Biwohner heuptsächlich iner Landwirtschaft tätig gsi, iner Folg entwicklut schich Glis sukzessiv zer Wohnsiedlih der zum Grossteil z Brig tätigu Bevölkrig.

De wa der Napoleon ins Wallis cho isch, laht är vo Glis üs en Strasse uber der Simplon la buwe (nu hittu Napoleonsstrasse).

Uner Denkmalschutz steit d Wallfahrtschircha, wa als Wahrzeichu vo Glis gältut.




</doc>
<doc id="76120" url="https://als.wikipedia.org/wiki?curid=76120" title="Brigerbad">
Brigerbad

Brigerbad isch e Ortschaft vam Bezirk Brig im ditschsprachigu Teil vam Kanton Wallis iner Schwiz.

Z Dorf isch sit der Fusion 1972 mit Brig und Glis en Teil vo der Gemeind Brig-Glis, wa insgesamt 12'056 Iwohner zellt.

Z Brigerbad giz es es Friluft-Thermalbad mitema Grottuschwimmbad (Wassertemperatur 24–42 °C) und en grosse Camping.



</doc>
<doc id="76121" url="https://als.wikipedia.org/wiki?curid=76121" title="Jazz Festival Zürich">
Jazz Festival Zürich

S Jazz Festival Züri isch es Musigfäscht z Züri gsi. Es het’s vo 1951 bis 1992 all Joor im Herbscht gää.

Agfange het das Fäscht füre Jazz mit em Name "Schweizer Amateur Jazzfestival Zürich," und es isch im Kino Urban am "Bellevue" gsi. Für d Kinolüüt sind dozmol au die nöie und beliebte Jazzfilm es guets Gschäft gsi. Ane 1952 het’s z Züri dänn au agfange mit de "Zürcher Juni-Jazzwuche" im Kino Albis.

Sit 1961 het men em Fäscht dänn "Internationales Amateur Jazz Festival Zürich" gseit, wil jetz au ussländischi Gruppe ufem Programm gstande sind. Und vo 1971 aa isch es s "Internationale Jazz Festival Zürich" gsi. Jetz het’s nümmen im Kino Urban, sondern im ehemolige Corso-Theater, wo sit 1947 es Kino gsi isch, stattgfunde. Es sind am Afang numen Amatöörmusiker ufträtte, erscht sit 1971 meh und meh au Profi. Me het z Züri so Lüüt wie dr Alexis Korner, dr Chris McGregor, dr Chick Corea, dr Umberto Arlati, d Bruno Spoerri Big Band un dr George Gruntz chönne lose.

Bim Jazzfäscht het men au en Musigweppewäärb für alte und für nöie Jazz gmacht, und für d Pryse übergää het me sech tels i anderen Schwiizer Stedt troffe, so wie ane 1952 im Stadtcasino z Basel. Dört isch es paar Joor lang au eis vo de Vorkonzärt gsi, wo me d Gruppe füre nazional Weppewärb vom Zürcher Jäzzfäscht usgwäält het.

I de 1960er Joore het s Musigfäscht jewyls e Platte mit Toonuufnaame vom Festival lo mache.




</doc>
<doc id="76123" url="https://als.wikipedia.org/wiki?curid=76123" title="Konstantin I. (Papst)">
Konstantin I. (Papst)

Dr Konstantin I. (* z Syrie; † 9. April 715 z Rom) isch vu 708 bis zue sym Dood Paapscht gsii. Är isch am 25. Meerz 708 indroonisiert woore.

Är mueß scho unter em Paapscht Agatho e hochgschetzt Mitgliid vu dr Chilche gsii syy, wel er anne 680 Mitgliid vu dr pääpschtlige Delegation uf em Dritte Konzil vu Konstantinopel gsii isch.

Iber dr Konstantin, dr letscht byzantinisch „Vasallepaapscht“, waiß mer weenig. Uf Anornig vum deerige Chaiser Justinian II. het er anne 710 Byzanz bsuecht. Villicht um d Ergeebnis vu dr Trullanische Synod z bsteetige.

Händel het s gee mit em Erzbischof vu Ravenna, wel där sich em Paapscht nit het welle unterwäärfe, mit em Benedikt vu Mailand, em mailändische Erzbischof, wu vum Paapscht gfoorderet het, d Bischef vu Pavia sälber yyzsetze, un mit em Noofolger vum Justinian, em byzantinische Chaiser Philippikos Bardanes, wu vun em ohni Erfolg verlangt het, ass er dr Glaubesdefinition vum Dritte Konzil vu Konstantinopel abschweert.

Dr Paapscht het derfi solle soorge, ass d Bschliss vu dr Trullanische Synod vu 692 yyghalte wääre, wel em Chaiser zuedrait wooren isch, ass bsundersch d Pääpscht Sergius I. un Johannes VII. d Lehrsätz zue dr Disziplin abgläänt ghaa hän oder nume halbhäärzig uusgfiert hän. Bi dr Verhandlige het si dr Diakon Gregor (dr speeter Paapscht Gregor II.) fiiridue un e Kumpremiss aabote, wu boodi Syte zuestimme hän chenne. Dr Bsuech z Konstantinopel (710/711) isch fir 1250 Johr dr lescht Bsuech vun eme Paapscht bi dr Oschtchilche gsii, eerscht dr Paul VI. het si anne 1964 mit em Patriarch Athenagoras z Jerusalem drofe un het Istanbul anne 1967 bsuecht.

Di guete Beziehige zue Oschtrom sin aber nume chuurzi Zyt gange, wel dr Justinian II. vun ere Gruppe Soldaten am 4. Novämber 711 dood gschlaa wooren isch. Si hän dr Philippikos Bardanes, en iberzygte Aahänger vum Monotheletismus, uf dr Chaiserdroon gsetzt. Wu dr nei Chaiser em Exarch vu Ravenna ufdrait ghaa het, dr Monotheletismus z Rom yyzfiere, isch s zue reegelräächte Strooßeschlaachte chuu. Dr Paapscht Konstantin het doodruf e grooßi Zaal Prieschter in d Stadt ghoolt, wu si dr antichaiserlige Demonschtrante mit Chryz un Evangelien in Wääg gstellt un zum Friide gmahnt hän. 

Lyychter fir boodi Syte isch s woore, wu 713 dr Philippikos gstiirzt wooren isch. Dr nei Chaiser, dr Anastasios II., het d Abmachige vum Chaiser Justinian II. bsteetigt un dodermit di verfyndete Laager uusgsehnt.

Dr Konstantin het in dr Zyt vu sym Pontifikat drei Kardinäl ernännt, dodrunter dr speeter Paapscht Gregor II., wu sy Noofolger wooren isch.

Di reemisch Zahl I. no sym Name isch optional, wel sy ainzige Noofolger mit em nämlige Name, dr Konstantin II., en Geegepaascht gsii isch.



</doc>
<doc id="76126" url="https://als.wikipedia.org/wiki?curid=76126" title="Alpenstadt des Jahres">
Alpenstadt des Jahres

D Alpestadt vom Joor isch e Titel, wo jewylen e Stadt i den Alpen überchunt, wo bsunderi Sache im Sinn vo dr Alpekonwänzioon gmacht het.

D «Alpestedt» sind im "Verein Alpenstadt des Jahres" drby. Uf de Versammlige vo dämm Verein wird all Joor en anderi Stadt, wo vo Expäärte drfüür usgsuecht worden isch, zu dr "Alpestadt vom Joor" uusgrueffe.

So wie d Alpekonwänzioon machen au d «Alpestedt» öppis, ass s Läben i den Alpe agmässen und «nachhaltig» cha sy. Es goot au trum, de Stedt z hälfe bim Zämeschaffe. So erschyne d Schrifte vom Veräin i de vier groosse Sprooche, wo d Lüüt im Alperuum rede.




</doc>
<doc id="76128" url="https://als.wikipedia.org/wiki?curid=76128" title="Ulrich Knellwolf">
Ulrich Knellwolf

Dr Ueli Knellwolf (* 17. Augschte 1942 z Niderbipp as "Ulrich Knellwolf") isch e Schwiizer Pfaarer und Schriftsteller.

Er isch z Züri un z Olten uufgwachse, het z Soledurn s Gymi bsuecht und isch denn a d Uni Basel, uf Bonn und uf Züri go Theology studiere.

1969 isch er refermierte Pfaarer z Urnäsch woorde; spöter isch er z Zoliken und sit 1996 a dr Predigerchile z Züri gsy. Er het au für d Stiftig Diakonywärk Nöimöischter gschaffet.

Sit 1992 isch er mit Krimi i dr Öfentlichkeit bekant woorde. E Teil vo syne Schrifte sind bim TVZ usechoo.




</doc>
<doc id="76147" url="https://als.wikipedia.org/wiki?curid=76147" title="Hochhäuser in Zürich">
Hochhäuser in Zürich

Uf dere Lischte vo de Hoochhüüser z Züri sind d Hüüser i de Stadt Züri, wo mee weder vierzg Meter hööch sind.





</doc>
<doc id="76149" url="https://als.wikipedia.org/wiki?curid=76149" title="Japhet">
Japhet

Der Japhet, Jafet oder ou Japheth (hebräisch <bdi>יָפֶת</bdi>, latinisch "Iafeth", arabisch يافث بن نوح,) isch e Person us em Tanach u us em Alte Testamänd. Är isch der zwöiti Sohn vom Noah u isch der Vater vom Magog.

I der Bibel het der Japhet no zwee Brüetsche. Der elter heisst Sem u der jüngere Ham. Luut der Bibel söll der Noah 500-jährig gsi sy, wo der Japhet isch uf d Wält cho. Da d Bibel aber kes einzigs mal vo Drillinge redt, we’s um die drei Söhn geit, cha’s sy, dass der Noah e chly elter isch gsi, bi der Geburt vo sym Sohn Japhet.

D Sintfluet erläbt der Japhet i der Arche zäme mit syre Frou. Nach der Sintfluet isch der Japhet Teil vo mene Zwüschefall mit sym Vater Noah. Der Noah pflanzt irgendwo e Räbbärg. Wo d Trube ryff sy, macht är Wy druus. Woner vom Wy probiert, macht ne der Alkahol psofe u so blybt der Noah blut im Zält lige. Wo der Ham das gseht, geit är los u verzellt em Japhet u em Sem dervo. Wo di beide dervo erfahre, näme si es Tuech, lege je es Ändi dervo uf ihri Schultere u loufe rückwärts i ds Zält vom Noah, um ihre Vater dermit zue zdecke. Wo der Noah dervo erfahrt, sägnet är der Japhet u der Sem u der Kanaan der Sohn vom Ham verfluecht är. Wi alt der Japhet isch woner stirbt, seit d Bibel nid. (1Mose 5-10 ELB)
Nach der Völkertafele vo der Bibel heisse d Söhn: (1Mose 10,2-6 ELB)




</doc>
<doc id="76151" url="https://als.wikipedia.org/wiki?curid=76151" title="IBM">
IBM

D International Business Machines Corporation (abchürzt IBM; wörtlechi Übersetzig: "Internazionali Büroarbet-Maschine") isch es amerikanischs Undernääme, wo dr Herman Hollerith ane 1911 no mit em Firmenaame "Tabulating Machine Company" gründet het. Em Hollerith syni Maschine het me bruucht zum Informazioone automatisch z vrschaffe. Me seit em Hollerith trum au dr "Vatter vo dr Datevrarbeitig".

D IBM isch z Armonk im US-Bundesstaat New York dihei. Si ghöört zu dr grööschte Firmene wältwyt i dr Branche vo dr elektroonische Datevrarbeitig und vo dr Hardware und dr Software für Computer.

Ane 1924 het sech d Firma, wo jetz scho dur Fusioone mit anderne Fabrigge für Rächnigsmaschine grösser woorden isch, dr nöi Naame „International Business Machines Corporation“ ggä. Si het bsunders Rächnigsgräät und äänlechi Produkt für d Wirtschaft und d Verwaltige gliferet. D Spezialiäät vo dr IBM isch s Gschäft mit de Lochchaarte gsy, wo me im 20. Joorhundert wältwyt in unglaublich grosser Mängi bruucht het.

I dr zwöite Helfti vom 20. Joorhundert het d IBM, wo alewyl bi de füerende Aktöör uf em Gebiet vo dr Mikroelektronik-Technik drby gsi isch, die eerschte modäärne Computer entwicklet, und gly druufabe au d Grossrächner; und drzue sind jetz au d Trucker für EDV-Dateie choo. Aber drnäbe het men au elektrische Schryybmaschine aabotte, wil die früene Computer für Privaati und au für chlyni Büro vil z umständlech und z tüür gsi sind.

1982 het me dr eerscht IBM-PC chönne chaufe. Ane 2004 het s Undernääme d PC-Abdeilig an chineesisch Computerkonzärn Lenovo vrchauft. Äs macht jetz näbe dr Härstellig vo technische Gräät, bsunders vo granz grosse Rächner, vor allem no uf dr ganze Wält im grosse Schtyl Berootige für EDV-Sache und uf anderne Gschäftsfälder.

Expäärte vom Zürcher IBM-Forschigslabor sind zwöimol mit em Nobälpryys für Füsik ggeert worde.

D Zäntrale vo dr IBM Düütschland, wo vo 2011 bis 2018 d Martina Koederitz gleitet het, isch z Eninge, Baade-Württebäärg.




</doc>
<doc id="76248" url="https://als.wikipedia.org/wiki?curid=76248" title="Leslie Malton">
Leslie Malton

D Leslie Antonia Malton (* 15. Novämber 1958 z Washington, D.C.) isch e US-amerikanischi-dytsch Schauspiileri, wu syter Ändi 1970er Johr z Dytschland läbt.

Ihri Karriere het d Malton am Theater aagfange. Ab 1985 isch si langi Johr Mitgliid vum Wiener Burgtheater gsii, wu si zeerscht as Ophelia in s William Shakespeares "Hamlet" ufdrätten isch (Titelrolle Klaus Maria Brandauer; Regie Hans Hollmann). Speeter het mer si vyylmool in Inszenierige vum George Tabori chenne sää.

D Malton het in vyyl dytsche Färnseefil un Serie mitgspiilt un dernääbe au as Sprächeri fir Heerspiil gschafft. Ihre Durbruch het si anne 1992 mit ihre Rolle im ZDF-Vierdailer "Der große Bellheim" ghaa, wu si 1993 mit em Bayerische Färnseebryys derfir uuszaichnet wooren isch.

D Leslie Malton isch syter anne 1995 mit em Schauspiiler Felix von Manteuffel ghyroote un läbt z Berlin. Syter 2019 het si au die dytschi Staatsburgerschaft.

Si isch Vorsitzeri vum Bundesverband Schauspiel (BFFS).

D Leslie Malton het anne 2011 ehrenamtli s Brojäkt "Deutsche Winterreise" vum Autor Stefan Weiller as Sprächeri unterstitzt. S Brojäkt macht syter 2009 in Zämenarbet mit Yyriichtige wie em Diakonische Wäärch bi Benefizveraastaltige in eme Lieder- un Täxtzyklus bsundersch uf d Situation vu Wohnigsloose ufmerksam.

Syt 2013 isch si Botschafteri fir Chinder mit Rett-Syndrom z Dytschland, wu su ihre jinger Schweschter chrank wooren isch draa. Anne 2015 isch s Buech "Brief an meine Schwester" uusechuu, wu si zäme mit dr Roswitha Quadflieg gschriibe het un din d Gschiicht vu ihre Schweschter un ihre Verhältnis zuen ere bschrybt.







</doc>
<doc id="76249" url="https://als.wikipedia.org/wiki?curid=76249" title="Europäischer Tag der jüdischen Kultur">
Europäischer Tag der jüdischen Kultur

Dr Europäisch Tag vo der jüdische Kultur isch en Akzioonstag, wo s z Öiropa all Joor am erschte Sunntig im Septämber git.

Me het drmit anne 1999 agfange.

Es sind jüdischi und au anderi Organisazioone, wo a däm Tag aller Gattig kulturelli Sache abüüte. Es git au für Lüüt, wo sälber nit zu de Jude ghööre, Bsüech vo jüdischen Yrichtige, bsunders de Sünagooge, und Musig, Auusstelige vo jüdischem Kulturguet und no meh.

Me wott do drmit öppis für s Adänke a die rychi jüdische Kulturgschicht z Öiropa tue, wo notürli diräkt mit dr algemeine Gschicht vo de Jude vrbunden isch.

I dr Schwiiz luegt sit em Afang s Jüdische Museum z Basel für d Koordinazioon vo de Agebott a däm Tag. Ane 2019 sind – zum zwänzigschte Mol, sit s dä Tag git – i dr Schwiiz i de Stedt Basel, Bärn, Dälschbrg, Gämf, La Chaux-de-Fonds, Lausanne und Züri und drzue au z Ändigen un z Lengnau im Surbtal spezielli Programm gsi. Z Züri het au dr Veräin Omanut mitgmacht, wo für die jüdischi Kunscht do isch.

Im Elsass het me scho ane 1995 mit äänleche Kulturprogramm agfange. S "Musée judéo-alsacien" z Buxwiller im Underelsass und anderi Instituzioone mache bim Programm vom öiropäische Tag mit.




</doc>
<doc id="76250" url="https://als.wikipedia.org/wiki?curid=76250" title="Omanut (Schweiz)">
Omanut (Schweiz)

Dr Omanut isch e Kulturverein z Züri.

Dr Schwiizer Regionalverein isch anne 1941 – also zmitz im Zwäite Wältchrieg – gründet worde; s hebräische Wort "omanut" bedüütet uf düütsch «Kunscht».

Dr eerscht Verein "Omanut" isch scho ane 1932 z Zagreb uf d Bei gstellt woorde. Dört het dr Sänger Marko Rothmüller bi dr Gründig ghulfe, und wo dä gly drufabe as Stadtheater z Züri cho isch, het er probiert au i dr Stadt a dr Limet mit irere starche Tradizioon vom jüdische Lääbe sonen Verein z mache. Dr Rothmüller isch i de eerschte Joore dr Vereinspresidänt gsy.

Er wott öppis tue für die jüdischi Kunscht und Kultur i dr Schwiiz. Die Sachgebiet, wo sech dr Omanut drmit befasst, sind wyt: me luegt öppe für die bildendi Kunscht, füre Film, für d Literatur, d Musig und s Theater.

Sit 1995 git dr Verein emene Künschtler oder ere Künschtlerin en Prys für gueti Leischtige uf irem Gebiet vo dr jüdische Kultur.

Dr Omanut schaffet vo Fall zu Fall bi syne Projäkt mit anderne Partner zäme, eso mit dr Stadt Züri, mit em (früenere) Literaturpodium und mit em Filmpodium vo Züri, mit em Kunschthuus und em Schauspilhuus vo Züri, dr Israelitische Cultusgmeind Züri und dr Jüdische Liberale Gmeind Or Chadasch z Züri.




</doc>
<doc id="76251" url="https://als.wikipedia.org/wiki?curid=76251" title="Or Chadasch (Zürich)">
Or Chadasch (Zürich)

Or Chadasch isch e jüdischi Gmeind z Züri. Offiziell isch ire Naame "Jüdischi Liberali Gmeind JLG Or Chadasch."

Si isch e Gmeind, wo zu dr liberale Bewegig i dr jüdische Gägewart zellt. D Zürcher JLG isch ane 1978 vo Lüüt, wo us de orthodoxe jüdische Gmeinde usträtte sind, gründet worde; z Gänf git’s sit 1970 e liberali jüdischi Gmeind. Ane 1990 isch dänn au z Wien die liberali jüdischi Gmeind Or Chadasch entstande.

D JLG Züri isch a de Hallwylstrass im Stadtchräis 4 vo Züri dihei und het dört au iri Synagoge. Früener isch si a dr Fortunastrass im Stadtzäntrum gsy.

Dr hebräisch Uustruk אוֹר חָדָשׁ "Or chadasch" bedüütet uf Schwiizerdüütsch «nöis Liecht».

Im liberale Juudetum, wo im 19. Joorhundert z Düütschland uufcho isch, wott me s tradizionelle jüdische Religionsläbe zämebringe mit modäärne Wärt vo dr hütige Gselschaft wie öppe dr Wältoffeheit, dr Toleranz und dr Mönschlechkeit. Bi de Gottesdienscht sind d Mannen und d Fraue glychberächtiget drby – im Underschiid zu der strängere Gwoonet bi andere, me seit ne «orthodoxe» Richtige. Bis jetz isch aber d "Or Chadasch" nit in Schwiizerisch Israelitisch Gmeindbund ufgnoo worde. Or Chadasch Züri macht bi dr "Vereinigung für religiös-liberales Judentum in der Schweiz" und bi dr wältwyten Organisazioon vo de liberal dänkende Jude "World Union for Progressive Judaism" mit. E Schwiizer Wüsseschaftlerin, d Marianne Wallach-Faller (1942-1997), het über s jüdische Läbe us feministischer Sicht gschaffet. D Gmeind isch für jüdischi Persoonen und Familene vo alne Richtige und verschidener Härkumpft doo. Si wott aktyv dr Dialoog zwüsche de divärse Ströömige i dr jüdische Gselschaft pflääge und inträssiert sech au für d Meinige vo anderne Religioone; trum isch si bim Zürcher Forum vo de Religioone drby. D JLG het en eigeti Religionsschuel.

D Kulturkommissioon vo dr JLG schaffet mit dr ICZ zäme, öppe bim Programm "SERET. Kino us dr jüdische Wält." Und si macht bim Öiropäische Tag vo der jüdische Kultur mit. Ane 2018 het me z Züri zäme d "Wuche vo dr jüdische Kultur" organisiert, wo mit en "Tag vom jüdische Buech" agfange het und bis zum Öiropäische Tag vo der jüdische Kultur ggangen isch. Dr "Tag vom jüdische Buech" isch au 2019 wider gsy. Dr Zürcher "Verein für jüdische Kultur und Wissenschaft," wo ane 2013 gründet worden isch, angaschiert sich für so kulturelli Projäkt.

D Gmeind het en eigete Fridhof z Albisrieden im Südweschte vo Züri; dr Fridhof Or Chadasch isch ane 1982 uufggange.

Wo ane 2016 die ganz chlyni jüdischi Gmeind im thurgauische Chrüüzlinge uufghört het, sin die letschte jüdische Gmeindmitgliider bi Or Chadasch z Züri ufgnoo woorde, und us dr ehemolige Synagooge am Bodesee sind es paar Thorarolle id JLG-Synagooge choo.




</doc>
<doc id="76254" url="https://als.wikipedia.org/wiki?curid=76254" title="Synagoge Agudas Achim (Zürich)">
Synagoge Agudas Achim (Zürich)

D Synagoge Agudas Achim isch e Synagoge z Züri.

Si stoot im Stdtteil Wiedike. Me het se 1959 bis 1960 bout für di jüdischi Gmeind Agudas Achim. Das isch e Gmeind vo dr orthodoxe Tradizioon vom Judetuum z Oschteuropa; si isch öppe ane 1920 vo den oschteuropäische Jude, wo uf Ussersyl sind cho woone, als dritti jüdischi Gmeind z Züri gründet worde und pflägt dr polnisch-chassydisch Ritus vo dr jüdische Religion. Vor em modärne Bou isch es elters Huus uf däm Platz gstande, wo d Gmeind scho en Bätruum drin gha het.

Dr hebräisch Uustruk "Agudas Achim" bedüütet uf schwiizerddüütsch «dr Bund vo de Brüeder».

Es het zwe Ygäng zum Gmeindzäntrum: dä für d Mannen isch a dr Erikastrass, und dä für d Fraue isch uf dr Weschtsyte; vo döt chunt men uf d Ämpoore, wo d Fraue bim Gebät sitze.

D Gmeind het im Quartier Albisriede dr jüdisch Fridhof "Agudas Achim;" er isch grad näbem Fridhof von ere andere jüdische Zürcher Gmeind, Or Chadasch.

Am 7. Juni 2001 isch dr Rabbiner Abraham Grünbaum us Israel, wo z Tel Aviv gläbt und e Talmudschuel gleitet het, won er zu dr Zürcher Synagoge ggangen isch, vrschosse worde; wär s gmacht het, het d Polizei nie usegfunde. Wäge Wandalismus het me a dr Synagoge Glas agmacht, wo me nit cha dureschiesse.



</doc>
<doc id="76257" url="https://als.wikipedia.org/wiki?curid=76257" title="Zacharias (Papst)">
Zacharias (Papst)

Dr Zacharias (, "Zacharias tou Polychroniou"; † Meerz 752 z Rom) isch vu 741 bis zue sym Dood Paapscht vu dr kadoolische Chilche gsii.

No dr Vita im Liber Pontificalis het sy Vater Polychronios ghaiße. Sy Familie het zue dr griechische Bevelkerigsgruppe gheert. Wu un wänn er uf d Wält chuu isch, waiß mer nit. Villicht het sy Familie zue griechische Bevelkerig vu Rom gheert, villicht isch si aber au us dr griechische Siidlitgsbiet z Unteritalie chuu. 

Wahrschyns isch er am 10. Dezämber 741 as Noofolger vum Gregor III. gweit woore, wun er e ängi Beziehig zuen em ghaa het. Är isch dr letscht Griech uf em Stuel Petri gsii. Wel er Latynisch un Griechisch het chenne, het er d "Dialogi" vum Gregor em Große ins Griechisch chenne ibersetze. Sy privati Sammlig an liturgische Biecher het er dr Peterschichilche gstiftet.

Sym diplomatische Gschick gegeniber dr langobardische Cheenig het d Region e relativ friidligi Zyt verdankt. Anne 751 het er d Absetzig vum letschte Merowingercheenig Childerich III. dur dr Karolinger Pippin III. legitimiert.

Unter sym Pontifikat het e Konzil anne 745 feschtglait, ass nume d Erzängel Raphael, Michael un Gabriel, wu in dr Bibel gnännt wääre, as Erzängel derfe verehrt wääre, nit aber dr Uriel, wu mer us Apokryphe chännt. Anne 751 het dr Paapscht Zacharias verbiete loo, ass d Lyt Flaisch vu Haase ässe. In dr doomoolige Zyt isch dr Fäldhaas wäge sym reege Baarigsdriib un syre vylfache Junge as Symbol vu dr Fruchtbarkait aagluegt woore un wäge däm hän d Chilchefiere s Ässe vu Haaseflaisch as Gfohr fir d Moral un d Sitte aagliegt.

Wel di wirschaftlige Grundlaage vu dr reemische Chilche besser woore sin, hän verschiideni Böumaßnahme an reemische Paläscht un Chilche chenne durgfiert wääre. Im Lateranpalascht, em Sitz vu dr päapschtlige Verwaltig, het er e Zeremoniesaal un en Duurm mit Bronzediire böue loo. D Diakonychilche "Santa Maria Antiqua", wu vum Johannes VII. scho mit Freske uusgschmickt wooren isch, het er noo scheener mache loo. Deert isch au ne zytgnessisch Fresko mit sym Porträt erhalte.

Sy Maandaag in dr kadoolische Chiloche isch dr 15. Meerz, sy Doodesdaag.



</doc>
<doc id="76258" url="https://als.wikipedia.org/wiki?curid=76258" title="Susanna Orelli-Rinderknecht">
Susanna Orelli-Rinderknecht

D Susanna Orelli-Rinderchnächt (* 27. Dezämber 1845 z Züri; † 12. Jänner 1939 au döört) isch e Schwiizer Abstinänzlerin gsi; si gilt als äini vo de Pionierinne vo de Zürcher Wirtschaft, wil si de Zürcher Fraueveräin hät ghulfe gründe, wo alkoholfreji Wirtschafte uuftaa hät.

D Susanna Rinderchnächt isch us em Doorff Oberstraass grad vor de Stadt Züri gsi, wo spöter als Stadtquartier zu de Stadt cho isch. Ire Vater, de Heiri Rinderchnächt, isch e Puur und de Gmäindpresidänt vo Oberstrass gsi, d Muetter hät Susanna Rinderchnöcht-Stadelmaa ghäisse. Vom Platz Langestäine z Oberstrass, wo na bis ane 1969 s Huus vo de Familie Rinderchnächt gstanden isch, git s i de Zäntralbiblioteek es Bild. D Figuur vom bekante Gmäindamme Heiri Rinderchnächt chunt vil spööter im ene Hörspiil-Klassiker vo SRF wider vor, em «Napoleon vo Oberstrass» vo ane 1961, won er als Protagonischt uufträtten isch.

D Susanna Rinderchnächt hät sech für d Huuswirtschaft uusbildet und isch für äis Jaar is Wälsche ggange. A de Psychiatrischen Uniklinik Züri hät si bi de Betröiig vo de Paziänte ghulfe. Ane 1881 hät si de Poly-Profässer Johannes Orelli (1822-1885) vo Züri ghüraate, wo 23 Jaar elter gsi isch as sii und dänn aber scho nach es paar Jaar gstorben isch. Vom Johannes Orelli hät d ETH-Biblioteek e Foti.

Zum öppis gägen Alkoholismus z mache isch si bim Blaue Chrüüz deby gsy. Das hät se ane 1894 deezue pracht, de "Zürcher Frauenvereäin für Mässikäit und Volkswohl" hälfe z gründe, wo d Nanny Huber-Werdmüller d Presidäntin gsy isch. Dä Veräin het sech ane 1909 de nöi Name "Zürcher Fraueveräin für alkoholfreji Wirtschafte" ggää. Da druus isch spöter de ZFV woorde, wo hüt i de Schwiiz bi vil meh weder zweihundert Betriib und Schuele d Kantine und na anderi Lokaal füert.

De Fraueveräin het d Kafistube "de chly Marthahof" z Stadelhofe uftaa, wo me numen alkoholfreji Sache zum Trinke überchoo hät. D Susanna Orelli-Rinderchnächt hät gly d Leitig vo däm Lokaal übernaa. Und scho i de nächschte Jaar sind meh weder es halb totze anderi Wirtschafte vom Veräin z Züri uufgange, und ane 1901 au s grosse Kurhuus uf em Züribèèrg. Und de Veräin hät au grad s grosse Restaurant im nöie Volkshuus z Ussersyl gfüert. D Hüüser vo dr Zürcher Abstinäntebewegig sind au im Ussland als Vorbild gnaa worde zum äänlechi Betriib yzrichte.

Wo der Erscht Wältchrieg cho isch, hät de Zürcher Fraueveräin zäme mit anderne Aktivischtinne vo de Frauen- und der Abstinänzbewegig für d Soldate vo de Schwiizer Armee d Organisazioon "Gemeinnütziger Verein für alkoholfreie Verpflegung der Truppen" gründet, wo im ganze Land d Soldatestube gha hät. Und ane 1918 hät d Orelli d Stiftig für Schwiizer Gmäindstube uf d Bäi gstelt.

Ane 1919 hät d Uni Züri de Susanna Orelli-Rinderchnächt, wil si so vil Guets ta hät für d Volksgsundhäit, der Eeredokter für Medizin gää – si isch die erschti Frau gsi mit deren Uuszäichnig.

Wo si gstorben isch, hät me d Susanna Orelli ufem Fridhof Sylfäld begrabe, wo na hüt ires Platz es chlyses Tänkmaal für die muetigi Frau isch, wo me als e grossi Schwiizer Sozialreformeri alueget. Und au der Orelliwèèg höch über de Stadt het syn Name vo de Frau vo Oberstrass.




</doc>
<doc id="76259" url="https://als.wikipedia.org/wiki?curid=76259" title="Eisenbahnviadukt Hornberg">
Eisenbahnviadukt Hornberg

Dè Rychèbachviadukt isch è Viadukt a dè Schwarzwaldbaan, wo vo 1924 bis 1925 baut worrè isch un s Dal vum Rychèbach öschtlichè Rand vo dè Hornbärger Innèschtadt. S isch dè einzige Viadukt uff dè Schwarzwaldbaan.

Dèsèll Viadukt isch 150 m lang, 24 m hoch un hèt sibbè Bögè vo je 14,50 m lichter Witti, wo uff sechs Pfyler un zwei mächtigè Widderlager ufflyt. S Viadukt bschtòt us öppè 14.000 m³ Bedong un isch mit öppè 3800 m³ Granitschtai vokleidet. Durch dè Bau isch è aalti zweigleisigi Staalbrugg, wo zwǜschè 1869 un 1871 baut worrè isch, ersetzt worrè. D Staalbrugg hèt barallelgurtigi Fachwärchdräger ghaa un isch mit Staipfyler gschtützt worrè. Mit èm Viadukt hèt mò è drittes Gleis übber d Brugg volait un hèt dõdemit d Nordweschtyfaart vum Bhf. Hornbärg s Guètachdal öppè 200 m durab volegè chönnè un glychzitig d Baanhofsgleis z Hornbärg volängèrè chönnè. Diè alti Staalbrugg hèt bim zuènämmendè Vokeer un bim Ysatz vo schwèrèrè Dampfloks nǜmmi mithaltè un sèllèwäg ersetzt wörrè müèsè. Dè Ersatz vu Staalbruggè mit bedonyrtè Viadukt, wo mit Stai vokleidèt sin, isch z. B. au bi dè Ravennabrugg a dè Höllèdalbaan durrègfüürt worrè.
Hützdaag (Stand: Auguscht 2019) isch dè Faarblaan vo dè Dütschè Baan uff dè Schwarzwaldbaan so uusglait, daß es uff èm Rychèbachviadukt zuè nèrè Zugchrützung vo dè Züüg gu Huusè un gu Sanderge chunnt. Sèll isch vomuètlich schu länger so gmacht, well sèllè Vorgang uff èrè Infodaflè am südweschtlichè Eggè vom Hornbärger Schloß beschribbè wörd. S Pendant zuè sèllèrè Zügchrützung isch im St. Gorgèner Baanhof am Scheitelpungt vo dè Schwarzwaldbaan-Bärgschtrèggi.



</doc>
<doc id="76262" url="https://als.wikipedia.org/wiki?curid=76262" title="ZFV-Unternehmungen">
ZFV-Unternehmungen

D ZFV-Undernämige sind e Firmegruppe mit Wirtschafte i dr Schwiiz.

D Gruppe, wo als Gnosseschaft organisiert isch, het iren Sitz z Züri.

Ane 1894 isch von es paar Fraue us Züri dr "Frauenverein für Mässigkeit und Volkswohl" gründet worde. D Iniziantin isch d Susanna Orelli-Rinderknecht gsi. Dr Veräin het alkoholfreji Wirtschafte ygrichtet, zeerscht z Züri und im 21. Joohrundert au an anderen Oort.

1909 het sech d Gnosseschaft e nöie Name gää: "Zürcher Frauenverein für alkoholfreie Wirtschaften". Sit ane 2002 heisst si "ZFV-Undernämige". Und sider überchunt men i de ZFV-Lokal au wider Sache mit Alkohol zum trinke. D Gruppe het meh weder zweihundert Betriib, do drby sind 17 Hotäll, 15 Wirtschafte, 56 Kantine vo Grossbetriib, d Mensene vo Hochschuele, Kafistube, s Catering fürs Zürcher Stadion Letzigrund und im Bundeshuus z Bärn d Wirtschaft "Galerie des Alpes".




</doc>
<doc id="76263" url="https://als.wikipedia.org/wiki?curid=76263" title="Furttal">
Furttal

S Furttal isch es Tal i de Kantöön Züri und Aargau.

Es lyt uf dr Süüdsyte vo dr Läägere und nördlech vom Hoger "Altbäärg". Dr grööscht Deil vom Tal ghört zum Zürcher Bezirk Tielschdrff.

Dur s Tal flüsst dr Furtbach, wo bi Wüüreloos im Aargau id Limet ymündet.

Dr gröösser Deil vom Furttal isch im Züribiet i de Bänn vo de Gmeinde Buchs, Tälike, Tänike, Hütike, Otelfinge, Bopelse und Rägeschdorff.



</doc>
<doc id="76264" url="https://als.wikipedia.org/wiki?curid=76264" title="GastroSuisse">
GastroSuisse

GastroSuisse isch dr Verband vo den Arbetgääber im Schwiizer Gaschtgwäärb.
Er het syn Sitz z Züri-Affoltere.

D Organisazioon isch ane 1891 mit em Name "Schwiizer Wirteverband" gründet worde. Er isch rächtlich als Verein strukturiert. Und es isch au e Tachverband, wil die einzelne Mitgliider – das sind d Hotäll, d Gaschthööf, Wirtschaften und Kafistube – bi de kantonale Underverbänd sind. D Kantonalgruppe schicke Lüüt a d Delegierteversamlig, wo s oberschte Orgaan vo GastroSuisse isch.

GastroSuisse tuet dr Nachwuchs uusbilde, hilft de Mitgliider mit Berootig und Wärbig, und er het en Fachverlag, won er Büecher zu alne Frooge vo dr Gastronomy usegitt. Dr Verband füert die beede Hotällfachschuele i dr Ängi z Züri und z Gämf. Und er het für syni Migliider die nötige Sozialversicherige.



</doc>
<doc id="76269" url="https://als.wikipedia.org/wiki?curid=76269" title="Pina Bausch">
Pina Bausch

D Pina Bausch, aigetli "Philippine Bausch", (* 27. Juli 1940 z Solingen; † 30. Juni 2009 z Wuppertal) isch e dytschi Dänzeri, Choreografi, Danzpedagogi un Ballettdiräkteri vum no ihre gnännt Danztheater z Wuppertal. In dr 1970er-Johr isch d Pina Bausch mit ihre Entwicklig vum Danztheater zue re Kultfigur vu dr internationale Danzszene woore. Si het in dr Fachwält as di wichtigscht Choreografi vu ihre Zyt gulte.

D Pina het zum eerschte Mool dr Danz mit dr Genre Gsang, Pantomime, Artischtik, Schauspiil zue re neie Chunschtgattig verbunde. Vyl Fachlyt halte eerscht die nei Chunschtfoorm fir dr Aafang vum Danztheater. Di gängig Handligsstruktur het sii in ainzelni Szene ufgeleest un het die mit Collage un Montage in thematische Zämehäng verchnipft. Uusgangspunkt vu ihre Stuck isch di ainzel Geeschte gsii, s Darstelle un Uusdrucke vun eme bstimmte Gfiel. Die inner Beweegig isch vu dr Pina Bausch noogfrogt woore un d Dänzer*ne hän en Antwort gee mit ere erinnerete Handlig. Uubschwäärthait un Uusglossehait het si mit dramatische Szene kontraschtiert un het eso an di letschte Frooge vum Mänsch-Syy gmaant, s Publikum het des vylmool in ere intänsive Wyys miterläbt. Vyl Stuck vun ere sin sällewääg as seli radikal erfaare woore un hän ain ainewääg ergriffe.

D Philippine Bausch isch s dritt Chind vu dr Anita un em August Bausch gsii, wu ne Gaschtwiirtschaft mit Hotäl z Solingen an dr Focher Straße gfiert ghaa hän. D Bausch isch deert au uf d Wält chuu. Fir ihri Eltere isch „Pina“ di maischt bruucht Form vum Name gsii. Si het het ase chlai wie au ihri Gschwischtrig in dr Wiirtschaft un im Hotäl mitghulfe. Was si um des Zyt bschaut un erfahre het, isch speeter in ihri Stuck yygflosse. No Aagaabe vum Wim Wenders hän scho di frieje Erlääbnis vum Zweete Wältchrieg Yyfluss ghaa uf ihri Aarbet.

Vu 1970 bis zue sym Dood im Jänner 1980 het d Pina Bausch mit em Rolf Borzik (* 1944) zämegläbt. Di baide hän si bim Studium an dr Folkwang-Hochschuel chännegleert. Syter ass d Bausch ab 1973 d Laitig vum Wuppertaler Danztheater ghaa het, het dr Borzik d Bihne- un Koschtimbilder fir ihri Stuck entwoorfe. In dr siibe Johr vu ihre Zämenaarbet isch dr Borzik zue me „vyylsytige Aarbetspartner“ woore, wu d Stuck „vu inne häär“ mitdänkt ghaa het. D Borzik isch im Alter vu 35 Johr an Bluetchräbs gstoorbe.

Sechs Moonet noch em Dood vum Borzik het d Bausch uf ere Tour z Santiago de Chile im Juli 1980 dr Ronald Kay chännegleert, en chilenische Diichter un Brofässer fir Eschthetik un Literatur an dr Universidad de Chile. Mit ihm het d Bausch 1981 dr Sohn Rolf-Salomon uf d Wält broocht, gnännt noch em Borzik.

Go dr chinschtlerisch Nooloss vu dr Pina Bausch bflääge, hän dr Ronald Kay un dr Rolf-Salomon Bausch noch em Dood vu dr Chinschtleri d "Pina-Bausch-Stiftig" in s Lääbe gruefe.

Scho ase chlai het d Pina Bausch Ballettunterriicht ghaa un isch in Chinderstuck un Operetten ufdrätte. Mit 14 Johr het si anne 1955 e Danzstudium bim innovative Choreograf Kurt Jooss an dr Essener Folkwangschuel aagfange. Im Johr 1958 het si ihre Stuium in Bihnedanz un Danzpedagogik abgschlosse mit em zum eerschte Mool uusglobte Folkwang-Laischtigsbryys. D Uusbildig vu verschiidene chinschtlerische Beruef unter em doodmool no gmainsame Dach het s gfeerderet, ass si speeter all mee Genre in ihre Stuck integriert het, wie si in eme Film-Interview gsait het.

Wel si dä Bryys iberchuu het, het si ne Stipendium vum DAAD kriegt un vu 1959 bis 1962 in dr USA as „Special Student“ an dr Juilliard School unter dr Laitig vu dr Martha Hill z New York chenne studiere. Bi Choreografe wien em Louis Horst, em José Limón un em Antony Tudor het si dr amerikaanisch Modern Dance chännegleert. Um des Zyt het si in dr Danzkompany vum Paul Sanasardo un dr Donya Feuer wie au fir s „New American Ballet“ danzt. Anne 1961 het si ne Engaschmänt an dr Metropolitan Opera z New York iberchuu.

No ihrem dreijehrige Ufenthalt in dr USA isch d Pina Bausch 1962 uf Yylaadig vum Kurt Jooss uf Dytschland retuurchuu. Si het jetz im vu ihm nei grindete „Folkwang-Ballett“ as Solischti danzt un het em Jooss au all mee bi dr Entwicklig vu syne Stuck assischtiert. Mit em Ballett isch si in däne Johr wältwyt uf Tour gsii.

1962, 1964 un 1968 het mer si bi dr Schwetzinger Feschtspiil chenne danze sääne. Anne 1967 het si mit em Dänzer un Choreograf Jean Cébron bim „Festival of the Two Worlds Spoleto“ z Charleston, USA zämegschafft. Im Johr 1968 het si bim „Jacob’s Pillow Dance Festival“ z Massachusetts un bi dr Salzburger Feschtspiil danzt.

Ab 1968 het d Pina Bausch all mee au aigeni Stuck gschaffe. Dr Impuls doderzue heeb ere e „gewisses Unbehagen an den tänzerisch-thematischen Möglichkeiten“ as Solischti im Folkwang-Ballett gee. Ihri eerscht Choreografy drait dr Name "Fragment" (1968), e Stuck fir s Ensemble vum Folkwang-Ballett zue Musik vum Béla Bartók. Dodruf isch im nämlige Johr "Wind der Zeit" (Musik vum Mirko Dorner) chuu, wu si bim Kölner Choreografe-Wettbewäärb ai Johr speeter dr eerscht Bryys dermit gwunne het.

Anne 1969 het d Pina Bausch d Noofolg vum Kurt Jooss as chinschtlerischi Laiteri vum „Folkwang-Studio“ ibernuu, wu us em „Folkwang-Ballett“ fiirigange gsii isch. Derzue het si aagfange, as Dozänti an dr Folkwang Hochschuel z Essen-Werden z lehre. Im Johr 1969 isch si au in "The Fairy Queen" z sää gsii, e Version vu dr Purcell-Opere vum Kurt Jooss.

In dr Johr druf het d Pina Bausch anderi Stuck gschaffe. Mit "Nachnull" (1970, Musik: Ivo Malec) isch si zum eerschte Mool wäg viu dr Tradition vum Modern Dance. Anne 1970 isch si vum "Rotterdam Danscentrum" as Gaschtchoreografi yyglaade woore. Si het au Unterriicht in Modärnem Danz bi dr „Frankfurter Summerkiirs“ z Frankfurt am Main gee.

Derno het si eerschti Ufdraagsaarbete fir d Wuppertaler Bihne gmacht, dodrunter "Aktionen für Tänzer" (1971) un "Tannhäuser-Bacchanal" (1972), wu ne große Erfolg wooren isch. Au im Johr 1972 isch ihri Choreografy "Wiegenlied" entstande.

Im nämlige Johr het d Pina Bausch au fir d „Dance Company Paul Sanasardo“ (New York) gschafft.

Drotz ass si Bedänke ghaa het, het dr Arno Wüstenhöfer, dr Intendant vu dr Wuppertaler Bihne, d Pina Bausch zum Aafang vu dr Spiilzyt 1973/1974 as Laiteri vu dr Ballettsparte chenne gwinne. Är het ere chinschtlerischi Autonomý zuebilligt, s Wuppertaler Ballett isch uf ihre Wunsch in Tanztheater Wuppertal umgnännt woore.

Di eerscht Aarbet, wu si as neii chinschtlerischi Laiteri z Wuppertal kreiert het, het "Fritz. Tanzabend von Pina Bausch" (1974, Musik: Gustav Mahler) ghaiße. In dr Kritik isch vun ere „halbstündigen Ekligkeit“ un „verquältem Psychologisieren“ z lääse gsii.

Im Geegesatz doderzue isch d Danzoopere "Iphigenie auf Tauris" (1974, Musik: Christoph Willibald Gluck) druf zue me grooße Erfolg woore. D Bräss het au aim vu „der wichtigsten deutschen Ballettereignisse der Saison“ gschriibe.

Im nämlige Johr sin zwoo wyteri Aarbete entstande, wu im Dezämber 1974 gmainsam Uruffierig gfyyrt hän: "Adagio – Fünf Lieder von Gustav Mahler", no s Mahlers Kindertotenlieder no Gediicht vum Friedrich Rückert un "Ich bring dich um die Ecke", e Schlaagerballett.

Anne 1975 het d Bausch e Modern Dance-Variante vu "Orpheus und Eurydike" (Musik: Christoph W. Gluck) entwicklet, syt 2005 im Repertoire vu dr Pariser Oper, un "Frühlingsopfer" – en Danzoobe in drei Dail mit dr Ballettmusike vum Igor Strawinsky. Dr letscht Dail "Le sacre du printemps" het s Danztheater Wuppertal speeter au aigeständig ufgfiert.

Bi all däne in dr frieje sibzger Johr entstandene Stuck het d Pina Bausch musikalische Vorlaage gnuu, wu si im Rame vu dr Choreografy-Entwicklig mee oder weeniger stark umgschafft het. Si die „formale Stringenz und expressive Wucht“ vu dr uusgwehlte Musikwäärch in „ein dem modern dance verwandtes Bewegungsspektrum“ verwandlet. Die Aarbete hän scho ne ganz aigemni Beweegigssprooch aadite. Di gschlosse Foorm un Dramaturgy vu dr Stuck sin dergeege no us dr domoolige Konväntione vu dr Bihneproduktion chuu. In dr Entwicklig vzu wytere Aarbete het si d Pina Bausch schließli vu dr Inszenierig mit gängige Mittel abgwändet.

Mit eme Brecht-Weill-Oobe anne 1976 ("Die sieben Todsünden") het d Pina Bausch neii Foorme vu dr Danzchunscht uusbrobiert. Di literarisch-musikalisch Vorlaag het si staark iberschafft un e Collage vu ainzelne Szene entwicklet, wu d Täxt vum Brecht in ere loose Folg gschwätzt, gsunge un danzt uf d Bihni brocht het. Im Johr druf entstanden isch "Blaubart" bim Loose vun ere Tonbandufnahm vu s Béla Bartóks "Herzog Blaubarts Burg" (1977), wu s wiider heftigi effetligi Kritik draa gee het. Au anne 1977 het d Bausch "Komm tanz mit mir" (1977) un "Renate wandert aus" (1977) produziert.

Eerscht aafangs Achtzger Johr isch di zum Dail schaarf Kritik an s Bauschs Aarbete eerschte Zaiche vun ere effetlige Wäärtschetzig gwiche, vor allem dur di gsellschaftskritisch Bedytig vu ihre Stuck. Derwylscht du dytsch Theater- un Operelandschaft ändi sächzger/aafangs sibzger Johr ni vum klassische Danz un ere sträng hierarchische Aarbetswyys dominiert wooren isch, sin s Choreografine un Choreografe wie dr Gerhard Bohner (1936–1992), dr Johann Kresnik (geb. 1939) un d Pina Bausch gsii, wu mit dr Konväntione broche hän un s Danztheater nodisno as nei Genre im Chunschtbedriib etabliert hän. Ais vu dr zäntrale Merkmool derby isch ass alldaagsnoochi Themene im gsellschaftlige Kontäxt im Mittelpunkt stehn.

Anne 1980 isch d Bausch mit "Arien" zum eerschte Mool zum Berliner Theaterdräffe yyglaade woore. Im Johr druf isch di zwoot Yylaadig chuumit "Bandoneon", 1985 di dritt mit "Auf dem Gebirge hat man ein Geschrei gehört". Die renommierte Uuszaichnge zaige, ass s Danztheater vu dr Bausch in dr achtzger Johr sy Stellig as anerkännti Bihnefoorm innerhalb vu dr dytsche Theaterlandschaft gfunde ghaa het. Un au im Uusland isch si mit ihrem Ensemble als erfolgryycher woore. Um die Zyt um 1985, wu d Bausch au di chinschtlerisch Laitig vum Studieberyych Danz an dr Folkwang Hochschuel aadrätte het, het ihir Kompany as „wichtigster Vertreter des bundesdeutschen Balletts im Ausland“ gulte. Anne 1983 isch si mit "Nelken" zum Feschtival vu Avignon yyglaade woore, ais vu dr greeschte Theaterfeschtival wältwyt. Ai Johr speeter, 1984, het d Pina Bausch dr Dysch Kritikerbryys fir „die Entwicklung neuer ästhetischer Maßstäbe, die weit über die deutsche Tanzszene hinausreichen“ iberchuu.
D Pina Bausch un ihre Ensemble sin in vier Kontinänt graist, bis anne 1998 in 105 Stedt in 38 Länder. Im Johr 2006 sin s rund 300 Gaschtspiil in iber 40 Länder syter 1977 gsii. Zwee bis drei Moonet im Johr sich s Wuppertaler Danztheater unterwägs gsii, vor allem mit Hilf vu dr Goethe-Inschtitut. Am meeschte isch s Ensemble z Frankryych ufdrätte, un z Italie, in dr USA un z Japan.

Bi lengere Ufenthalt het si d Pina Bausch vu ihre Umgääbg inschpiriere loo un het deert neii Danzstuck in Zäemnaarbet mit dr eertlige Danzfachlyt entwicklet. Zem Byschpel sin d Stuck "Nur Du" z Los Angeles, "Der Fensterputzer" z Hongkong, "Masurca Fogo" z Portugal, "Wiesenland" z Budapest, "Água" z Brasilie, Nefés z Istanbul, "Ten Chi" z Japan un 2007 dr "Bamboo Blues" z Indie entstande. Wel d Mitgliider vu ihre Danzkompany us vyyl Länder chuu sin, sin d Tournee au ne Zuegständnis an s Haimwee vu ihre Dänzer*ne gsii. Uf dr andre Syte isch d Pina Bausch au in dr nordrhy-weschtfälische Induschtrystadt bliibe, wel si reegelmäßig graist isch. Au in dr internationale Metropolen hän si, wie z Wuppertal, d Abwehr un Ablähnig vu ihre Stuck aafangs widerhoolt. Bi dr negschte Ufdritt hte si deert iberaal aber e drei Stammpublikum bildet, wu enthusiastisch uf ihri Uffierige gwaartet het.

Im Oktober 1998 het d Prinzipali s 25-jehrig Bihnejubiläum vu ihrem Ensemble mit ere Retroschpektiv vu ihre erfolgryyche Stuck gfyyrt. In eme grooße, meewichige Danzfescht mit 428 Chinschtler us 31 Länder isch d Pina Bausch as „Cheenigi“ vu dr internationale Danzchunschtszene geert woore.+

Zum 30. Bihnejubiläum vum Danztheater Wuppertal im Spootjohr 2004 sin näb ihre Stuck au d Choreografie vu dr Sasha Waltz, em Akram Khan, em Sidi Larbi Cherkaoui un dr Anne Teresa De Keersmaeker zaigt woore.

D Pina Bausch isch am 30. Juni 2009 gstoorbe, fimf Dääg nodäm d Diagnos Lungechräbs gstellt wooren isch un achtzee Dääg no dr Uruffierig vu ihrem letschte Stuck im Wuppertaler Operehuus. Si isch uf em evangelisch-reformierte Waldfriidhof z Elberfeld-Varresbeck vergraabe woore. Am 4. Septämber 2009 hän si s Ensemble, Chinschtlerkollege, Frynd, Zueschauer un Bolitiker mit ere Druurfyyr im Wuppertaler Operehuus vu dr Pina Bausch verabschiidet. Dr Wim Wenders het in ere Aasprooch s Lääben un s Wäärch vu dr Chinschtleri gwiirdigt, s Danztheater het e Uuswahl us ihre Wäärch zaigt. D Druurfyyr isch uf e Filmlyynwand im Engelsgarten vis-à-vis vu dr Wuppertaler Opere iberdrait woore.

D Bedytig vum Wäärch vu dr Pina Bausch isch nit nume bschränkt uf d Uuswytig vum Danz mit andere Genre un Medie oder dr Verziicht uf e bstimmti Foorm, nai, ihre Wäärch gwinnt eerscht dur sy Mänschligkait an chinschtlerischer Greeßi. S Mitgspyyre un Mitfiele isch di wichtigscht Motivation zue ihrem Lääbeswäärch gsii. In aim vu ihre sältene Interview het si mol gsait: „Es ging und geht mir immer nur darum: Wie kann ich ausdrücken, was ich fühle?“ Dur ihre Reschpäkt un ihre bedingigsloos Verdröue zue ihre Dänzer*ne het s Ensemble au syni intime Empfindige chenne uusefinde un uusdrucke. Dr Danzexpert un Pina-Bausch-Biograf Jochen Schmidt het die Dimension in syym Nooruef fiiriglupft: „Schon am Ende der siebziger Jahre stand der Name Pina Bausch für ein Theater der befreiten Körper und des befreiten Geistes, für ein Tanztheater der Humanität, das auf der Suche war nach Liebe, Zärtlichkeit und Vertrauen zwischen den Partnern – und nach einer tänzerischen Sprache, die in der Lage sein würde, jene Kommunikation zwischen den Menschen zu ermöglichen, zu denen die bekannten Sprachen nicht mehr fähig waren.“

D Pina Bausch het ihri Wäärch nie as abgschlosse aagleugt un het wäg däm alliwyl no Verbesserige gsuecht, go ne Geeschte oder e Szene no wohrhaftiger un stimmiger darstelle. Us däre Suechi no dr Wohret isch irhi Aarebtswyys ender en uffige Prozäss bliibe, e Suechi noch em authentische Uusdruck. Zue däm Zwäck isch si bi jedere Uffierig derby gsii un het am negschte Daag mit em Ensemble driber gschätzt. Dr Wuppertaler Intendant Gerd Leo Kuck het die intensiv Aarbetswyys „ganz einmalig“ gnännt. Noch em Jochen Schmidt isch dr Aarbetsstil vu dr Pina Bausch am eendschte no verglyychbar gsioi mit em sällem vum taiwanesische Choreograf Lin Hwai-min, em Grinder vum Cloud Gate Dance Theatre, wel au sälle sy Ensemble uusfierli uusgfrogt het, zimli uffig gegeniber Neiem gsii isch un si fir sy Ensemble yygsetzt het.

Di eerschte aigene Choreografie vu dr Pina Bausch sin no arg em Modern Dance verpfliichtet gsii. Ab dr "Sieben Todsünden" (1976) un vor allem ab "Blaubart" het si ihre Stil derno dytli gänderet un isch zue däm woore, wu speeter ihre Maarchzaiche het solle wääre: Gsang, Pantomime, Sprooch un Alldaagsgeeschte sin e wiichtige Bstanddail vum Bihnegschää woore. In ihre aigene Woort: „Mich interessiert nicht so sehr, wie sich Menschen bewegen, als was sie bewegt.“

Beriemt wooren isch ihir Aart, wie si d Stuck vorberaitet het. Im Lauf vu dr Zyt isch d Pina Bausch derzue iibergange, ihre Dänzer*ne Fooge un Ufgaabe zue unterschiidlige Themene un Situatione z stelle, wu no ihre Intuition zum Stuck gheert hän: „Mach mal etwas ganz Kleines. Etwas abbrechen, was ist dann? Etwas Gefährliches mit einem niedlichen Gegenstand tun. Eine Geste, die etwas mit Hilflosigkeit zu tun hat.“ In eme Porträt, wu d Alice Schwarzer gmacht ghaa het, het d Bausch ihri Foorm vu dr Frooge bschriibe: „Ich stelle Fragen. Hier in der Gruppe. Und ab und zu treffe ich etwas, was mit dem zu tun hat, was ich suche. [...] Ich frage selten etwas direkt. Ich frage immer nur um Ecken rum. Denn wenn die Fragen plump sind, können die Antworten auch nur plump sein.“

Us dr Improvisatione, wu drus entstande sin, het d Bausch s Matriaal uusgsuecht, wu fir sii ebis dargstellt het, wu mer no nie gsää het, un het derno versuecht, des in s Stuck yyzböue. Alli Antwoorte oder Reaktione, wu si iberchuu het, het si ufgschriibe – ohni Wäärtig un ohni Kommentar. Uf die Aart isch e riisigi Matriaalsammlig entstande, wu emänd wider iber 90 % uussortiert woore sin.

Fir die Aart vum Vorgoo het si Dänzer*ne bruucht, wu nit ere ideale Noorm vum Lyyb un wu au nit em klassische Danzideal entsproche ghaa hän. Si hän dergeege eme Ideal vu dr Scheeni, vu dr Uuverwundbarkait mieße abspräche un si as die Mänsche mieße zaige, wu si wirkli sin, si as ächti Mänsche uf d Bihni stelle, Sprooch bruuche, Mimik zaige un au Schwechi demonschtriere. D Ensemblemitgliider vu dr Pina Bausch hän au no in eme Alter danzt, wu klassischi Dänzer*ne nimi uf dr Bihni gfrogt gsiis in.

D Pina Bausch het emol gmaint, si sei nit eso inträssiert an Dänzer*ne, wu alles sofort „ganz toll“ mache. Si diei ende sonigi bevorzuge, wu si sälber villicht noonig ganz chänne, wu si ne villicht au no cha hälfe, ebis Neis z entdecke (Schulze-Reuber, 2005). Deshet e seli äng, uffig un verdröuesvoll Verhältnis zue dr Dänzer*ne vu ihrem Ensemble bruucht, wu ne Dail dervu scho fascht vu Aafang vu ihre Laufbahn aa iber vyl Johr mit ere zämegschafft än, wie d Dominique Mercy, dr Jan Minařík, d Jo Ann Endicott, dr Lutz Förster, dr Felix Ruckert, dr Helena Pikon un d Ruth Amarante. ref name="Amarante">Martina Thöne: "Wuppertaler Künstlerpaare (10): Liebe im Tanztheater. Jorge Puerta Armenta und Ruth Amarante tanzen aus Leidenschaft. Das Paar hat drei Kinder und einen gemeinsamen Beruf." In: "Westdeutsche Zeitung", 14. Septämber 2012.</ref>

Au ihri Musikuuswahl isch eklektisch gsii, des haißt si het ganz verschiideni Musikstil bruucht un zämebroocht: Wäärch vum Gershwin, vum Purcell, em Gluck, aber au Tango, alti Schlager oder Chinderlieder – was dr Szene grad dient, ihri Stimmig unterstriche oder, indäm si grad gege die gsii isch, au ne neii Bedytigsebeni derzuedue het.

Dr Pina Bausch ihri Stuck sin Collage un Montage gsii, Bilderfolge an dr Gränz zwische Realitet un Draum, mit vyl Parallelhandlige, wu glychzytig uf dr Bihni uusgfiert woore sin. Au d Widerhoolig vun ere Handlig isch byn ere e wiichtig Stilmittel gsii, zem Byschpel het s meefach Widerhooe vu dr all glyche Szene (wu grad doderdur d Abwyychige ganz bsundersch betoont woore sin) in "Blaubart" vum Zueschauer e uusgsproche psychischi Belaschtbarkait un d Fähigkait, Nuance z spyyre, gfoorderet.

Di revueartige Stuck gehen noch ere innere Logik, eme Bewusstsyysstrom un nit ere Gschiicht, wu zämehangt. D Pina Bausch het seli akribisch gschafft un vu si sälber gsait: „Meine Stücke wachsen nicht von vorne nach hinten, sondern von innen nach außen.“ Des het derzue gfiert, ass d Szenefolg mänkmool bi dr Generalproob noonig gangz feschtgstanden isch. Di letscht Entschaidig het d Pina Bausch dderno vylmool seli spoot droffe.

Glych wiichtig isch au s Bihnebild gsii: Wel dr visuäll Yydruck vu däre Aart Theater nit nume vu dr Beweegig abhangt, het s Bihnebild mieße unterstyyche, wie dr inner Zuestand no usse brocht wird, het em Zueschauer solle Zueständ un Gfiel vermittle un em Ensemble dr Ruum biete, wu si di psychologisch Handlig din het chenne entfalte. Dr Pina Bausch ihre eerschte Bihnebildner Rolf Borzik het bis zue sym Dood im Jänner 1980 mit syne Bihneryym Maaßstääb fir ihri Uffierige gsetzt. Bsundersch uffellig isch wie natyrligi Matriaalie bruucht wore sin, wie Wasser, Grund, Waase, Näschtl, Näägeli, Tuurbe oder druckeni Bletter, wu dr Danzboode mit deckt gsii isch. D Bstanddail vu dr Bihni sin alliwyyl zletscht inschtalliert woore, go d Ideefindigsprozäss vu dr Dänzer*ne nit steere.

D Stuck vu dr Pina Bausch handle vu seli perseenlige un glyychzytig universälle Themene, vu Ängscht, Terror, Dood, Verlossewääre, Liebi un Sehnsucht un em Verhältnis zwische dr Gschläächter. Chinderspiil sin vorgfiert wore, Manne hän Frauechlaider drait, us Zärtligkait isch Gwalt woore un umgchehrt. Mänsche hän si vorenander prochstituiert go ne Geegeniiber finde. Immer sin die gfundene Bilder eso uugwehndli wie meegli. D Laarve un Verhalteswyyse, wu ne Mänsch in dr Gsellschaft zaigt, sin grotesk gspieglet wore.

"Arien" zaigt di uiglickli Liebesgschiicht zwisch ere Frau un eme Flussbfäärd. In "Café Müller" (1978) chalbere d Dänzer*ne uf dr Bihni um Disch un Stiel, vylmol mit zuenige Auge.

S uusbreegt Ringe mit dr chalte Realitet un d Hoffnigslosigkait, wu ihri frieje Stuck uuszaichnez hän, sin im Lauf vu dr Zyt no Aasiicht vu dr Kritiker ere greeßere Luscht am Lääbe.

D Reaktionen uf s Danztheater vu dr Pina Bausch sin in dr eerschte Johr gspalte gsii. U faire Syte het si waidli ne feschti Gruppe vu Bewunderer am Wuppertaler Theater bildet. Uf dr andre Syte het si bi dr Traditionalischte Widerstand formiert, wu vu Buhrief im Theater iber lyybligi Aagriff wie Aaspeie bis zue Delifonterror znaacht gangen isch. D Pina Bausch het speeter vun eme Missverständnis gschwätzt, wel s ere nie um Provokation gange sei, derfir aber um Ehrligkait un Wohret.

D Pina Bausch het aber als fuurt gmacht mit ihre choreografische Aarbet un het mit ihre duurgängig hoche Qualitet un ihrem Muet zum chinschtlerische Risiko bis Aafangs 1980er Johr Wältruem iberchuu. S dytsch Danztheater isch e seli erfolgryyche dytsche „Kulturexportartikel“ woore un het si wältwyt uf s choreografisch Schaffe uusgwiirkt.

Anne 2009 isch z Wuppertal d "Pina-Bausch-Stiftig" grindet woore, wu s chinschtlerisch Vermäächtnis vu dr Pina Bausch soll ufbhalte. Stiftigsgrinder un -vorständ sin dr Pina Bausch ihre letscht Lääbespaartner Ronald Kay un ihre gmainsam Suhn Salomon Bausch. S isch au blaant, e Archiv fir d Effetligkait ufzmache. Syt vyyl Johr sin vun ere jeede Uffierig un e Dail Proobe Video-Ufname gmacht woore, si wääre syter 2007 in dr Hauptsach vu dr Dänzerne Jo Ann Endicott, Barbara Kaufmann un Bénédicte Billiet erschlosse un e jeedi Danzsequänz ainzeln erfasst woore.

Syter 2010 isch d Stiftig draa rund 9000 Video un 200.000 Foto zue dr insgsamt 46 Produktione vu dr Bausch z digitalisiere, wu ab 2020 online dr Effetligkait soll z Verfiegig gstellt wääre.

Zäme mit dr Düsseldorfer Kunststiftung NRW bietet d Pina-Bausch-Stiftig syter 2015 e Graduiertefeerderig fir jungi Dänzer*ne un Choreografe*be aa. Uf die Aart soll s Studium an wiichtige Uusbildigsstätte un bi erfahrene Mentore fir inträssierti internationali Studierendi lyychter gmacht wääre.

Iber e bar Johr het si d Filmmacher Wim Wenders Miei gee, ne Dokumentation iber d Pina Bausch un ihre Ensemble z drille, där isch si aber nit siicher gsii, was fir e Uffnamtächnik är soll nee. Zeerscht wun er zum eerschte Mool e Film in digitaler 3D-Tächnology gsääne ghaa het, he erg wisst, wien er d Danzszene cha drille. Mit dr neie Ruumerfahrig dur d 3D-Tächnology solle si d Zueschauer diräkt zwische dr Dänzer*ne fiele. Schließli het er chenne uusmache, im Septämber 2009 mit em Drille aazfange. D Pina Bausch isch aber iberraschig am 30. Juni 2009 gstoorbe, zue ihrem Dood het dr Wenders e Abschiidsgediicht gschriibe. Är het mit em Ensemble gschwätzt un des het em Muet gmacht dr Film z drille. Dr Dokumentarfilm haißt "Pina", im Zäntrum vu dr 3D-Ufnahme stehn di vier Stuck "Le sacre du printemps", "Café Müller", "Kontakthof" un "Vollmond". Dr Film het am 13. Februar 2011 uf dr Berlinale Premiere gfyyrt un isch Ändi Februar 2011 in d Kino chuu. Bim 61. Dytsche Filmbryys isch er as Beschte Dokumäntarfilm uuszaichnet woore.

Wu 2010 e Umnännig vum Solinger "Hindenburgplatz" in "Pina-Bausch-Platz" am Widerstand vu dr CDU-Fraktion un am Protescht vu Buurger gschyteret isch, isch noch eme andere Blatz oder Gebei gsuecht woore, go an d Pina Bausch in ihrem Geburtsoort maane. Im Mai 2012 isch schließli ne Strooß in eme Neiböubiet no dr Chinschtleri gnännt wore, d Strooß ly vu ihrem Geburtshuus „keine hundert Meter entfernt“.

Im Meerz 2010 isch z Solingen en iiberbarteilige Pina-Bausch-Fryndkrais grinde woore. E Zyyl vumVerain isch d Foorschig zum Lääbe vu dr Pina Bausch z Solinge un was in ihre Wäärch uf Solingen verwyyst.

Im Dezämber 2013 het d Stadt Wuppertal d Chinschtleri mit dr Umnänngi vu dr Stedtische Gsamtschuel Wuppertal-Vohwinkel in "Pina-Bausch-Gesamtschule" geert.

D Stadt Wuppertal het anne 2015 s Wuppertaler Schauspiilhuus in "Pina-Bausch-Zentrum" umgnännt. S Schauspiilhuus, wu 2013 us Cheschtegrind zuegmacht wooren isch, soll ab 2019 bis 2022 saniert wääre. Bund, Land un Kommune daile si d Cheschte in Hechi vu 58 Millione €. En Aaböu uf em Gländ vum Parkblatz soll as Standort fir s Wuppertaler Danztheater, as Produktionszäntrum fir Gascht-Ensemble, fir s "Bürgerforum Wupperbogen" un as Veraastaltigsoort vu dr "Pina Bausch Foundation" mit Archiv diene.

Vum 4. Meerz bis 24. Juli 2016 het d Chunscht- un Uusstelligshalle vu dr Bundesrepublik Dytschland z Bonn d Uusstellig "Pina Bausch und das Tanztheater" zaigt. E jeede Daag sin d Dänzer*ne vor Oort gsii un hän dr Bsuecher in Workshop d Meegligkait gee zum Yystudiere vu dr „Nelkenlinie“.










</doc>
<doc id="76272" url="https://als.wikipedia.org/wiki?curid=76272" title="Markus Gasser">
Markus Gasser

Markus Gasser isch de Name vo däne Persone:


</doc>
<doc id="76275" url="https://als.wikipedia.org/wiki?curid=76275" title="Gamsen">
Gamsen

Gamsen isch de Name vo däne Ortschafte:
Lueg au:


</doc>
<doc id="76278" url="https://als.wikipedia.org/wiki?curid=76278" title="Gigon/Guyer">
Gigon/Guyer

Gigon/Guyer heisst es Architäkturbüro vo Züri.

Es isch d Firma vo den Architäkte Annette Gigon (* 24. Mai 1959 z Herisau) und Mike Guyer (* 5. Juli 1958 z Columbus, Ohio, USA). D Gigon het a dr ETH Züri Architäktur studiert und isch sit 2012 döört aus Profässorin. Dr Guyer het s Diplom für Architäktur au a dr ETH gmacht, er het 1987 mit em Büro z Züri agfange und er isch au Poly-Profässer.

S Huus "Gigon/Guyer" isch i dr Schwiiz und im Ussland für syni modärne Bouwäärch bekant.

Vo dr Stadt Züri het s Architäkturbüro es paar Mol en Uuszeichnig übercho für gueti Hüüser, wo si gmacht händ.





</doc>
<doc id="76279" url="https://als.wikipedia.org/wiki?curid=76279" title="Schloss Hornberg (Schwarzwald)">
Schloss Hornberg (Schwarzwald)

Dè Begriff Hornbärger Schloß (au "Schloß Neu-Hornbärg") beschriibt d Burg un s Schloß, wo sit öppè 1200 uff ènèm Hörnle am linkè Dalrand vo dè Guètach übber d Mündung vum Rychèbächle wachè duèt. Am Fuèß vo sèllèrè Burg isch d Stadt Hornbärg entschtandè. Vo dè Burg sin hüt nu no dè Bärgfrièd un dè Bulverdurm sowiè è baar Muèrräscht übrig blibbè. Diè èrschtè Bautè sin vo dè Freyhèrrè vo Hornbärg baut worrè. S Schloss lyt im Ortenauchrais z Baddè-Wirttèbärg.




</doc>
<doc id="76282" url="https://als.wikipedia.org/wiki?curid=76282" title="Balthasar Zimmermann">
Balthasar Zimmermann

Dr Balthasar Zimermaa (* 13. Februar 1895 z Schwändi im Kanton Glarus; † 13. Oktober 1937 z Züri) isch e Schwiizer Pilot, Undernäämer, Aviatikpionier und Politiker gsi.

Dr Balthasar Zimermaa isch dr Soon vom Friedrich Zimermaa und vo dr Salome geb. Luchsinger gsi. Er het d Schuel vo Schiers bsuecht und am Poly z Züri Mathematik und Füsik studiert. Ane 1929 het er d Anna Schindler vo Brysech ghürootet.

Im Erschte Wältchrieg isch er Milidäärpilot gsi und drno Instrukter vo dr Schwiizer Milidäärflügerei. 

1926 isch er dr Diräkter vo dr nöie Flüüggselschaft Balair z Basel gsi. Die het sech 1931 mit dr Zürcher Konkuränz, dr chlynere Ad Astra Aero zämetoo, und do druus isch d Swissair woorde, wo iri Flugzüüg am Afang uf em Flughafe Dübedorf gha het. Dr Zimermaa isch zeerscht dere ire chaufmännisch Diräkter gsi, und wo si Koleeg, dr technisch Diräkter Walter Mittelholzer 1937 gstorben isch, isch bim Zimermaa die ganzi Läitig vo dere Firma gsi.

Dr Zimermaa het sech guet mit em Gottlieb Duttweiler vrstande, si sind ane 1935 in Nazionalroot gwäält worde, und drufabe sind si go die nöji Partei "Landesring vo den Unabhängige" gründe, d "LdU." Aber scho 1937 isch dr Zimermaa vo sym politischen Amt zruggträtte und churz drufabe im Alter vo nume 42 Joor wägen ere Chranket gstoorbe.



</doc>
<doc id="76303" url="https://als.wikipedia.org/wiki?curid=76303" title="Peter Emil Huber-Werdmüller">
Peter Emil Huber-Werdmüller

Dr Peter Emil Hueber-Werdmüller (* 24. Dezämber 1836 z Züri; † 4. Oktober 1915 au döört) isch e Schwiizer Fabrikant gsi.

Er isch dr Soon vom Johann Rudolf Hueber gsi, wo z Züri mit Syde gschäftet het. Er het am Poly und z Paris Maschinenbau studiert und isch e Zyt lang uf Ängland ggange zum döört d Induschtry leere könne. 1864 het er d Anna Marie Werdmüller ghürootet.

Drno het dr Peter Hueber z Winterthur bi dr Sulzer und dänn bi dr Escher, Wyss & Cie. z Züri gschaffet. Ane 1863 het er z Öörlike d "Güüsserei P. E. Huber & Co." ygrichtet, won er aber scho vier Joor spöter an en Oschtschwiizer Firma vrchauft het. Und 1876 het dr Hueber-Werdmüller nomol ghulfe z Öörlike e Fabrigg uf d Bei z stelle, d Wäärchzüüg- und Maschinefabrigg Öörlike. Won er 1884 i däm Betriib au en elektrischi Abtäilig ufbout het, isch dr Charles Brown dere iire Scheff woorde. Mit däm Gschäft het em Hueber sini Fabrigg öiropäischi Induschtrygschicht gschribe.

Zäme mit em Georg Robert Neher vo Schaffuuse und em Gustave Naville vo dr Escher, Wyss & Cie. isch dr Hueber-Werdmüller au no en anderi Fabrigg go gründe, s erschte Schwiizer Aluminiumwäärch z Nöihuuse, wo au als Afangsoort vo dr öiropäische Aluminiuminduschtry wichtig gsi isch.

Dr Hueber isch z Züri im Gmeindroot gsi und het vil too für die modärni Stadtentwicklig. Er isch im Verwaltigsroot vo dr Schwiizerische Nordoschtbahn gsi.



</doc>
<doc id="76306" url="https://als.wikipedia.org/wiki?curid=76306" title="Maschinenfabrik Oerlikon">
Maschinenfabrik Oerlikon

D Maschinefabrigg Öörlike (abgchürzt: MFO) isch e schwiizerischi Firma z Züri-Öörlike gsi, wo Maschine, Wärchzüüg, Turbynen und elektrischi Apperäät gmacht het.

Dr Zürcher Ingenieur Peter Emil Huber-Werdmüller het d Fabrigg ane 1876 gründet. Si isch grad bim Baanhof vo Öörlike gsi, wo ane 1855 uufgangen isch.

E grossen Erfolg het am Ändi vom 19. Joorhundert d Elektro-Abteilig vo dr Firma gha, wo dr Charles E. L. Brown und dr Walter Boveri ganz nöii Sache vo dr junge Elektrotechnik hän chönne usprobiere. E Sensazioon isch es gsi, wo s ene mit dr MFO a dr Internazionale Uusstellig für Elektrotechnik ane 1892 z Frankfurt gglungen isch, s erschte Mol überhaupt elektrische Strom vom ene Chraftwärch wyt wägg am Neckar mit ere Läitig, wo 175 Kilometer läng gsi isch, übers Land bis zu de Maschine im Uusteligsgländ z transportiere. Dr Brown und dr Boveri sind drufabe gly furt fo dr MFO, uf Baaden abe go d Brown, Boveri & Cie (BBC) ufboue.

D MFO het aber wyter innovatyvi Projäkt vo dr Elektrotechnik gmacht: 1897 het si mit ere Konzässioon vom Bund, vom Kanton und vo dr Stadt Züri s elektrische Tram vom Cäntraal z Züri uf Öörliken und Sebach abe ygrichtet und füre Betriib d Gselschaft "Strassebahn Züri–Öörlike–Seebach" gründet.

Zum de Schwiizer Baane vorzmache, wie dr elektrisch Baanbetriib gaat, het d MFO 1904 uf dr Streki vo Seebach dur s Furttal uf Weddige en Alaag für elektrische Strom ygrichtet und drfür au grad sälber d Lokine bout. Die nöiartigi elektrischi Baan het men au im Ussland mit Inträssen aglueget.

Drufabe sind d Baangselschafte vo dr Schwiiz zimli gly vom Tampfbetriib uf die elektrisch Trakzioon umgstige, erscht rächt wo dänn dr Eerscht Wältchrieg cho isch und me chuum me gnueg Cholen us em Ussländ hätt chönen übercho. Trum isch d MFO zu vilnen Uuftreeg choo.

Ane 1906 het me die tradizionelli Abteilig für Wärchzüügbou us dr Firma id Fabrigg "Werkzeugmaschinenfabrik Oerlikon (SWO)" übertreit. Die het ane 1937 dr Fabrikant Emil Georg Bührle gchauft. Er het ere dr nöi Name "Werkzeugmaschinenfabrik O. & Co." ggää, und z Züri het men ere eifach "Oerlikon-Bührle" gseit.

D MFO isch ane 1967 e Teil vo der BBC woorde, und die isch im Wältkonzärn ABB uufggange, wo hüt syn Sitz im ehemolige MFO-Gländ het.

Z Öörlike het me vo den alte Fabrigge hüt nume no es paar schööni Hüüser, s Huus vo dr MFO-Verwaltig isch grad bim Bahnhof Öörlike. Uf eme Teil vo dr ehemolige Fabrigg isch hüt dr modärn MFO-Park.



</doc>
<doc id="76309" url="https://als.wikipedia.org/wiki?curid=76309" title="Hans Conrad von Orelli">
Hans Conrad von Orelli

Dr Hans Conrad Orell (* 19. Novämber 1714 z Züri; † 10. März 1785 au döört) isch e Schwiizer Undernäämer und Politiker gsi.

Dr Hans Conrad Orell – me töörf en nöd verwächlse mit em glychnamige Zürcher Theoloog – isch dr Soon vom Hans Caspar Orell gsi; syni Muetter hät Susanna Escher vom Glas gheisse. Dr Stammvatter vo de Zürcher Orelli isch im 16. Jaarhundert us Locarno uf Züri gflüchtet. D Familie het dänn z Züri in de verschidene Zwiig vil Chauflüüt gha, wo mit irne Gschäft, bsunders im Bauele- und Sydehandel, teils rych worde sind und teils aber au Ungfell gha händ. D Orell sind tradizionell i dr Zürcher Zouft "zu Saffere" gsi. Dr Hans Conrad Orell het ane 1738 d Dorothea Wyss ghüraate.

Dr Hans Conrad Orell het öppis anders gmacht als s tradizionelle Textylgwäärb vo sinere Familie: Zäme mit em Gschichtsprofässer und Filoloog Johann Jakob Bodmer het er a de Schipfi en Buechlade gründet, d "Conrad Orell & Co," wo gly ufem internazionale Buechmäärt e schööni Rolle gspiilt het. Bim Orell und em Bodmer irem Huus sind d Wäärch vo bekante Dichter usechoo, daa isch au die erfolgrychi Zürcher Bible immer wider naatrukt woorde, und dr Verlaag het Schuelbüecher, Liederbüecher und wüsseschaftlichi Publikazioone us ganz verschidene Sachgebiet gmacht so wie öppen em de Saussure sini Abhandlig über Blitzabläiter vo 1772. Es Buech vom Bodmer, wo dr Orell 1779 usegääg het, heisst "Literarische Denkmale von verschiedenen Verfassern," und dr glych het ane 1782 em Jean-Jacques Rousseau syni Schrift "Der Levit von Ephraim" uf Tüütsch lo truke. Dr Goethe het vo däm Zürcher Gschäft emol gseit, dass es mit de Büecher wo s usepraacht heg "«bisher der wahren Literatur mehr Dienste getan hat als der halbe Buchhandel Deutschlands.»"

I de früene 1760er Joor isch dr Dichter und Grafiker Salomon Gessner (1730-1788), dr Soon vom Buechhändler Konrad Gessner, als Fachmaa für d Literatur zu däm Verlag cho. Er het im Ussland vil Schriftsteller wie dr Wieland und dr Kleist leere könne, was em Verlag Orell vil procht het. Wil dr Gessner 1761 ghulfe het die Helvetisch Gselschaft z Schinznach gründe, het das em Verlag sym Netzwärch i dr Schwiiz öppis gnützt. Und em Gessner syn "Helvetischer Calender," wo 1780 agfange het, isch au bim Orell usechoo.

Dr Hans Conrad Orell git äigentlich als nöie Gründer vo der Buechhandlig und Trukerei, wo ufe berüemt Truker vo dr Reformazioonszyt Christoph Froschauer zruggaat, er het nämli syni Buechhandlig mit dr Buechfirma und Trukerei "Füssli & Co." fusioniert, und das nöie Gschäft het vo de Schipfi ad Möischtergass züglet. Ane 1780 het s Huus "Orell, Geßner, Füssli & Co" agfange mit der Züri Zytig, wo s hüt na als "Neue Zürcher zeitung" git. Und vo däm vilsytigen Undernääme hèèr chunt die hütig Firma Orell Füessli z Züri-Wiedike.

Zum numen es paar vo den Autoore, wo men im Orell sym Verlagsprogramm findet, ufz’zelle: Flavius Josephus, Cornelius Nepos, Johann Rudolf Holzhalb, Willibald Pirckheimer, Felix Hemmerlin, Glarean, Jacob Lauffer, Christoph Martin Wieland, Martin Opitz, Johann Jakob Bodmer, William Shakespeare, Salomon Gessner, Homer, Johann Jakob Breitinger, Plato, Felix Nüscheler, Salomon Hirzel, Johann Georg Albrecht Höpfner, Christian Bastholm, Albrecht von Haller, Johann Jakob Hess, Jacob Wegelin, Martin Künzli, Jean-Jacques Rousseau, Horace Bénédict de Saussure, Johann Georg Zimmermann, Joseph von Sonnenfels, Johann Jakob Hottinger, Johann Hermann Riedesel, Hans Caspar Hirzel, John Tillotson, John Lawson, Johann Heinrich Waser, Isaak Iselin, Joseph Anton Felix von Balthasar, Michele Sarcone, Charles Bonnet, Alessandro Volta, Carl Ludwig Junker, John Brown, Johannes Tobler, Johann Rudolf Schinz, Johann Caspar Lavater, Johannes von Müller, John Milton, Ludwig Meyer von Knonau, Richard Steele, Johann Rudolf Werdmüller, Rüdiger Manesse, David Lavater.

Dr Orell het, als eine us ere regimäntsfähige Bürgerfamilie, näbet em private Gschäft au Uufgaben i dr Stadt übernaa. Er het s Amt vom Stiftsschryber am Groossmöischter überchoo, das isch im Alte Züri eine vo de Pöschte gsi, wo me druff guet e politischi Karriere i dr Stadt het chönne vorbereite. 1754 isch er in Grooss Raat cho und 1767 in Chly Raat, also d Zürcher Regierig vo dozmal. Vo 1760 bis 1766 isch er als Landvogt uf Wädeschwyl, und 1777 isch er – wyter als Regierigsmitgliid – dr «Obmaa vo de gmeine Chlööschter» woorde, das bedüütet, iim isch d Uufsicht über d Ykümpft vo de wärtvolle Güeter vo de vorreformatorische, säkularisierte Zürcher Chlööschter avertrout woorde, en Aart e separati Finanzverwaltig mit dem Sonderfonds vom Staat, und das isch eis vo de hööchschte Ämter z Züri gsi. S Obmannenamt isch im Huus vom früenere Barfüesserchlooschter gsi, das isch öppe bim hütigen Obergricht.




</doc>
<doc id="76310" url="https://als.wikipedia.org/wiki?curid=76310" title="Orelli">
Orelli

Orelli isch e Familiename, wo sit em Mittelalter z Locarno vorchunt.

Us em Tessin sind die Lüüt:

Sit em 16. Joorhundert isch e Zweig vo dr Familie z Züri – früener no als Orell –, und zu dere Linie ghööre die Persoone:



</doc>
<doc id="76311" url="https://als.wikipedia.org/wiki?curid=76311" title="Escher vom Glas">
Escher vom Glas

D Äscher vom Glas sind es alts Gschlächt vo Züri.

Es isch sit em Ändi vom Mittelalter eini vo de wichtigschte Familene vo dr Stadt gsi. Vorhäär het d Familie i dr Chlystadt Chäisterstuel am Rhy gläbt; si sind Dienschtmanne vo de Habsburger und d Schulthäisse vo Chäiserstuel gsi.

Dr Johannes Äscher isch ane 1384 Bürger vo Züri worde, si Brueder Heiri Äscher ane 1385. Vom Heiri chunt d Linie vo de "Äscher vom Glas." Är het d Margret zum Thor ghüratet und in ere zwäite Ee d Regula Manesse vo Manegg.

D Äscher sind e rychi Familie i dr Stadt gsi und händ immer wider gueti Ämter übercho; füüfmol isch en Äscher dr Bürgermäischter vo Züri gsi. I dr Stadtgschicht sind vil prominänti Persoone vo dr Familie bekant. Es paar dervo:




</doc>
<doc id="76319" url="https://als.wikipedia.org/wiki?curid=76319" title="Hirzel (Familie)">
Hirzel (Familie)

D Hirzel sind e Familie – oder vilecht gnöier: e Gruppe vo Familene, wo sit em 14. Jaarhundert i de Stadt Züri und im Züri Oberland läbed.

Ane 1318 isch im ene Buech vom Fraumöischter de Naame ufgschribe. 1540 hät me de Peter Hirzel vo Pfäfiken is Zürcher Bürgerrächt uufgnaa. De Salemaa Hirzel (1580–1652) isch 1637 de Bürgermäischter vo Züri woorde. Und im alte Züri sind wyters na vil Lüüt us däm Gschlächt a die stedtischen Ämter cho, vierzg vonne sind im chlyne Raat, de damalige Regierig, gsy. Wider anderi sind Theolooge woorde.

Vo de Stadtzürcher Hirzel stamed Familiezweig in es paar anderne Länder ab.

I de Zyt vom Züriputsch ane 1839 isch de Conrad Melchior Hirzel Bürgermäischter z Züri gsy, wärend de Bernhard Hirzel d Lüüt us em Oberland agfüert hät, wo uf Züri los sind.



</doc>
<doc id="76320" url="https://als.wikipedia.org/wiki?curid=76320" title="Deutschschweizer Gebärdensprache">
Deutschschweizer Gebärdensprache

D Düütschschwiizer Zäichesprooch isch e Zäichesprooch, wo men i dr Düütschschwiiz und au im Liechtestäinische bruucht.

Es isch e diräkti Form vo dr visuelle Komunikazioon, wo me das wo me woot sääge mit de Händ, em Muul, de Bewegige und dr Körperhaltig tuet zeige.

Zu däm mundartliche Begriff mues men aber gseh, ass dr Naame vo dere Sprooch im Dialäkt nit äinhäitlich isch. D Bedüütig vom Wort "Zäichesprooch" isch äigentlich vil z wyt für en Naame von ere natüürliche Sprooch. Aber i dr gwoonete Sprooch vom Alltag i dr Düütschschwiiz chame halt eso säge, ganz ooni Wärtig. Im Hoochdüütsche oder gnöier i dr düütsche Standardsprooch säit me dere Komunikazioonsform "Gebärdensprache." Es git zum hochdüütsche Wort "Gebärde" die tradizionelli Dialäktform i dr alemannische und bsunders dr schwiizerdüütsche Sprooch: das isch "Bǟrde" oder "Berde," wie me bim Schwiizerischen Idiotikon im Band vier cha go nocheluege. Es chunt vom althochdüütsche Wort "barida," aber es isch wie men im Wörterbuech list im Schwiizerdüütsche chuum me als eigeständigs Wort läbig, sondern nume no i Wortverbindige. Drum cha me mit em nit würklich dr modärn Begriff vo dere Sprooch, wo s doo drum goot, bilde. I dr Gägewart bürgeret sech jetz sowiso wägem Gwicht vom Hochdüütschen i dr Schwiizer Schriftsprooch s nöie Wort Gebärdesprooch nodisno au i dr mundartlechen Umgangssprooch vo dr Düütschschiiz näbem Wort Zäichesprooch y. Me cha die beede Uustrük woorschynts scho wie Synonym bruuche, und so töörff me das do i däm Artikel gwüss au mache.

D Düütschschwiizer Zäiche- oder ebe Gebärdesprooch isch die Sprooch, wo d Lüüt mit ere Ghöörbehinderig i dr Düütschschwiiz am hüüffigschte bruuche. Me dänkt, es gäb meh weder sibetuusig Lüüt, wo se könne. Es git schynts aber im ganze Land öppen e halbi Millioon, wo nit guet oder gar nüüt ghööre. Vo öppe 1400 Persoone git s Bundesamt für Statistik d Gebärdesprooch als iri Hauptsprooch aa.

D Sproochforschig het zeiget, ass jedi Gebärdesprooch e kompleti Sprooch mit ere eigete Grammatik und irem Wortschatz isch. Es Forschigszäntrum für d Zäichesprooch isch z Basel, und bim Zürcher Kompetänzzäntrum Linguistik het men es online-Wörterbuech für die Schwiizer Sprooche.

Inträssant isch drby, as me die zimli äigeständigi Sprooch bi de meischte Sproochforscher meh zu dr Familie vo de Französische Zäichesprooche weder zu dere vo de Düütsche tuet rächne – grad eso wie übrgiens au die Öschtrychische Zäichesprooch. Das het au drmit z tue, as me gseht, wie öppe d Lehnwörter, wo s au bi de Gebärdesprooche git, eender us der Wälschschwiizer Variante vo de französische Zäichesprooche gnoo wäärde.

D Zäichesprooch i dr Weschschwiiz heisst "Langue des signes Suisse romande (LSF-SR)," und es git au s entsprächende im Süüde, d "Lingua dei segni della Svizzera italiana."

Wie anderi Sprooche und grad au s müntleche Schwiizerdüütsch könnt au d Zäichesprooch verschideni Dialäkt. Es git i dr Düütschschwiiz füüf Gebärdesprooch-Mundarten oder Varietäte: me het ene d Nääme vo de stedtische Zäntre ggää, wo s i irne Sproochrüüm git. Es sind d Zürcher, d Berner, d Basler, d Luzerner und d Sanggaller Mundart. Für die Regioone het men au separaati Wörterbüecher gmacht. S "Liechtestäinische" wär en anderi Mundart vo dr Düütschschwiizer Zäichesprooch. Spezielli Schuele für Ghöörloosi git’s z Züri-Wolishofe, z Rieeche, z Underämpfälde und z Buchsi bi Bärn.

Me mues no sääge, as me d Bewegige vo de Lippe bi dere Sproochvarianten intensyv bruucht, vil meh öppe als bi dr amerikanische Gebärdesprooch. Me seit – luutlos – drby aber nit öppe d Wörter us ene schwiizerdüütsche Dialäkt, sondern die vom Hoochdüütsche.

Au i dr Schwiiz het me bi de Reformpädagooge am Afang vom 19. Joorhundert für taubstummi oder ghöörloosi Lüüt dr Underricht i dr Zäichesprooch ygfüert. Dänn isch aber gly die konservatyv usgrichteti Zyt cho, wo me die Sprooch verbotte het. Dozmol sind d "Oralischte" vehemänt drfüür gsi, die schwärhörige oder ghörlose Chinder müessten uf all Fäll mit Luut leere rede. Das Vrbott het erscht rächt mit em Pschluss vom Kongräss vo de Leerer für Taubstummi ane 1880 z Mailand e Würkig zeigt. Es isch bis gäge s Ändi vom 20. Joorhundert ggange, bis men i gwüssne Schuele für Taubstummi wider gseh het, as die alti Sproochform öpis wärtvolls isch und vilne Lüüt, grad öppe de ghöörloose Chind, hilft. Es git bis hüüt nume ganz wenigi Schuele i dr Schwiiz, wo d Zäichesprooch als glychberächtiget gleert wird, und no chuum e didaktischi Uusbildig drfür. Die interkantonali Hoochschuel für Häilpädagogik z Züri bildet Tolmetsch vo dr Zäichesprooch uus; me überchunt dört nach em Leergang dr "Bachelor of Arts." Z Züri isch au s "Zäntrum für Ghöör und Sprooch," wo für Chind mit und ooni Ghöörbehinderig Schuel git. Ma cha die Sprooch a verschidenen Oorte bi dr Migros-Klubschuel go leere. Füre Kontakt mit de Ghöörloose wär s guet, wenn au die Lüüt ooni sone Behinderig öpis vo dr Gebärdesprooch könne.

Z Allschwil isch dr Spezialverlag "fingershop.ch" dehei, wo Schrifte zu dene Sprooche usegitt.

I dr Düütschschwiiz schaffen öppe füfzg Tolmetsch für d Gebäärdesprooch. Bim Schwiizer Färnsee chöme glägentlich Sändige, wo öper simultaan d Gschicht i d Zeichesprooch übertreit. Uf dr Innerrhoder Landsgmäind ane 2018 het me d Verhandlige öfentlich id Zäichesprooch lo übersetze.

Die Sprooche sind aber vo de Behörde numen i de Kantöön Züri und – für t Wälschschwiiz – Gämf ofiziell anerchannt. Es git politischi Vorstööss, die drüü Zäichesproochen vom Land uf dr Ebeni vom Pund algemäin als Sprooche vo dr Schwiiz z deklariere; do drfüür het dr BDP-Nazionalroot Hansjörg Hassler scho ane 1994 es Poschtulat schribe. und jetz sind wyteri Poschtulat vo de Nazionalrööt Regula Rytz, Christian Lohr und Mathias Reynard zum behandle. Das wäär öppe z vrglyche mit em Frankoprovenzalische, also de Weschtschwiizer Mundarte (em Patois), wo sit 2018 ofiziell als Minderhäitesprooch vom Land gälte. Wil d Schwiiz ane 2014 d Behinderterächtskonvänzioon vo der UNO ratifiziert het, mues si öppis mache. Sit 2017 veröfentlicht d Bundeskanzlei Videofilm zu de nazionalen Abstimmige au i de Gebärdesprooche.

Me cha das vrglyche mit dr Laag i de Nochbrländer. Z Öschtrych isch d Zäichesprooch sit 2005 im Bundesferfassigstegscht uustrüklich als Sprooch anerkannt, z Düütschland für s Bundesland Hesse scho sit 1998 und für s ganze Bundesgebiet sit 2002. Und z Frankrych, wo dr Staat d Zäichesprooch wie alle Minderhäitesprooche lang underdrükt het, isch ane 1971 dr Wältkongräss vom Verband vo de Ghöörlose gsi, aber eerscht sit 2005 isch die französischi Gebärdesprooch als ganzi Sprooch gsetzlich glychberächtiget. Und z Itaalie isch s Gsetz über d "Lingua dei segni italiana" ane 2017 afen im Senat durecho, aber no nit gültig.

Zum a die Sach immer wider z maane macht me sit 1958 all Joor d "Internazionale Wuche vo de Ghöörloose" und sit 2018 änds Septämber dr Internazional Tag vo dr Zäichesprooch.




</doc>
<doc id="76321" url="https://als.wikipedia.org/wiki?curid=76321" title="224">
224



</doc>
<doc id="76322" url="https://als.wikipedia.org/wiki?curid=76322" title="225">
225



</doc>
<doc id="76323" url="https://als.wikipedia.org/wiki?curid=76323" title="226">
226



</doc>
<doc id="76324" url="https://als.wikipedia.org/wiki?curid=76324" title="227">
227



</doc>
<doc id="76325" url="https://als.wikipedia.org/wiki?curid=76325" title="228">
228



</doc>
<doc id="76326" url="https://als.wikipedia.org/wiki?curid=76326" title="229">
229



</doc>
<doc id="76328" url="https://als.wikipedia.org/wiki?curid=76328" title="230">
230


</doc>
<doc id="76329" url="https://als.wikipedia.org/wiki?curid=76329" title="231">
231


</doc>
<doc id="76330" url="https://als.wikipedia.org/wiki?curid=76330" title="232">
232



</doc>
<doc id="76331" url="https://als.wikipedia.org/wiki?curid=76331" title="233">
233





</doc>
<doc id="76337" url="https://als.wikipedia.org/wiki?curid=76337" title="234">
234





</doc>
<doc id="76338" url="https://als.wikipedia.org/wiki?curid=76338" title="235">
235




</doc>
<doc id="76339" url="https://als.wikipedia.org/wiki?curid=76339" title="Tendabahn">
Tendabahn

D Tendabaan isch è ußergwöönlichi normalschpurigi Ysèbaaschtrèggi durch d Alpè. Si vobindet diè italiènischi Stadt Turin übber Cuneo mit èm französischè Nizza un unterquert dè Hauptkamm vo dè Seealpè unterhalb vum Colle di Tenda in èm über acht Kilometer langè Scheiteldunnel, wo übber acht Kilometer lang isch. Südlich vum Schteiteldunnel isch si Bschtanddeil vum erwittertè Berych um dè französischè Nationalpark Mercantour ummè. 
Ußergwöönlich bi dè Tendabaan isch vo allèm d Südrampè, wo vo dè Mittelmeerküschtè bi Nizza odder Ventimiglia i eim Rutsch uff übber 1000 m NHN im Tenda-Scheiteldunnel aaschtygè duèt. S obberè Royadal, wo d Tendabaantrassè durrè gòt, isch äng un gòt gäch s Loch ab, sèllèwäg sin dört drei Chraiskeerschpiralè nötig, um bis zum Tendapass uè z chò. Dõdemit sticht d Tendabaan vill berüèmtèri Alpèbaanè, wiè d Lötschbärg-Bärgschtrèggi, d Simplonschtrèggi au d Gotthardbaan uus, nu d Alpèschtrèggè vu dè Rhätischè Baan chönnèd in Europa mit dè Tendabaan mithaltè. 
Diè durchgängig eingleisigi Strèggi isch fascht 100 Kilometer lang. Diè maximaali Stygung vo dè Strèggi bedrait 25 ‰ bi nèm minimalè Kurvèradius vo 300 Meter. Sèlli Streggèparameter machèd è Högschtgschwindigkeit vo 80 km/h möglich. Zwǜschè Bevera un Robilante wörrèd 58 Brozènt vo dè Stammschtrèggi in Dunnel gfüürt.
Wèg dè Laag a dè französisch-italiènischè Gränz un dè Animositätè zwǜschè dènnè beidè Staatè am Aafang vom 20. Johrhundert hèt sich dè Bau vo dèrrè Strèggi über 50 Johr hyzogè. Us dèm Hick-Hack vo dè richtigè Trassèfüürung hèt sich z Breil-sur-Roya zmitts i dè Seealpè èn Abzwygbaanhof mit zwei Streggèäscht ergää: Ein Streggèascht füürt vo dört uus als Stammschtrèggi witter nõch Italiè, dè ander als Zweigschtrèggi witter nõch Frankrych. Ußergwöönlich sin au diè Feschtungsaalaagè, wo in voschiddènè Dunnel baut worrè sin.

D Trassè vo dè Tendabaan volauft abschnittswys in èm Gebièt, wo geologisch zimli aktiv isch. Sèll bedrifft in èrschter Linniè dè Steilküschtèabschnitt zwǜschè Breil-sur-Roya un Nizza. Sèlli Aktividät üßert sich durch èn schlychèndè Bärgrutsch, wo s Gleis immer widder vozièt. Us sèllèm Grund darf mò i sèllè Abschnitt nit schnèller als 10 km/h gfaarè wörrè. Au d Stammschtrèggi isch durch Staischlag gfôrdèt, sèllèwäg isch si a söttigè Stellè mit èm Käfig us Indikatordrôt gsichèrèt. D Drôt haltèd dè Vokeer sofort uff, wenn Stai uff d Trassè abbè kaièt, idèm sämtlichi Signaal uff Halt gschtellt wörrèd. Als Bsunderheit sin d Signaal zwǜschè Breil-sur-Roya un Tenda nõch italiènischem Model baut, obwoll d Strèggi uff französischèm Gebièt lyt.

Sèll zeigt, dass es Schicksal vo dè internationalè Tendabaan sit 1970 i dè Hand vo Italiè lyt: Dörtzmòl hèn Italiè un Frankrych vodraglich feschtglait, dass es Piemont allei d Erhaaltungskoschtè vo dè gsamtè Ysèbaaschtrèggi übbernää duèt. Diè blaanti Schlièßung im Johr 2013 hèt Èndi April italiènisch-französischi Brotäscht uusglöst. D Unterschtützer vo dè Baan hèn è umgmodlèti Konvention hèrrè brocht, wo us dè 1970er Johr gschtammt hèt, un è Rettung vo dè Linniè durch è Koschtèuffdeilung uff beidi Länder mit sich brocht hèt. 

Um 1851 sin drei voschiddèni Ysèbaabrojèkt entschtandè, wo dèfür denkt gsi sin, s Piemont mit dè Mittelmeerküschtè uff Höchi Sardiniè z vobindè. Uffdraggèber für sèlli Blään isch dè Staat gsi, also s Könnigrych Sardiniè. Zuè sèllèm Könnigrych hèt dörtzmòls näbbèm Piemont au dè Tendapass, s Roya-Dal bis zum Mittelmeer un vo allem Nizza ghört. Dè èrscht Vorschlag, d Strèggi Turin–Savona, isch schu 1874 in Bedryb gangè. Anno 1856 hèt dè Ingenieur Filippo Cerotti è Strèggi a dè Weschtflankè vom Könnigrych vorgschlagè, wo dè kürzescht Wäg zwǜschè Turin un Nizza bruucht hèt, abber übber dè 1871 m hoche Tendapass un s Roya-Dal a diè ligurischi Steilküschtè gfüürt hèt, wa dè datsächlich bautè Tenda-Linniè zimli nõch chò isch. Èn Unterschyd zuè dè realisyrtè Linnièfüürung isch im unterè Roya-Dal dè Fall gsi, wo dè Cerotti è Umfaarung vu Ventimiglia hèrrè a d Küschtè blaant ghaa hèt, vo dört hèt er è Küschtèbaan bis Nizza vorgsää. Diè kompletti Trassè wär zuè sèllèm Zitpungt übber piemontesisches Gebièt gloffè.

1857 hèt dè Ingenieur Petit-Nispel im Uffdrag vo dè Stadt Nizza è Alternatyvbrojèkt uusgschaffèt: È Strèggi vo Nizza hèt söllè nordwärts durch s Dal vom Paillon füürè, denn witter durch d Vesubie-Schlucht, unter m Col de Pagari durrè un uff dè Nordrampè durch s Dal vum Gesso abbè gu Cuneo. Ei Johr spôter isch sèll Brojèkt abglèènt worrè, well 33 km länger gsi wär un statt mit Kehrschlaufè mit èrè Zick-Zack-Trassè vosää gsi wär. S Sardinisch-Piemontesische Königshuus hèt 1860 Savoyè mitsamt Nizza und èm Hinterland, u. a. au s mittlere Royadal, a Frankrych abgää. Ventimiglia un s untere Royadal isch bi Sardiniè-Piemont blibbè, èbbèso dè Tendapass un s obbere Royadal mit dè beidè oberschtè Gemaindè, La Brigue un Tenda, sin sardisch blibbè. Begründet isch s letschtere mit dè Bybhaltung vo dè Jagdgründ vum Könnig Viktor Emanuel II. worrè, strategischi Gründ, z. B. bim Tenda-Pass, söllèd au è Roll gschpillt haa. Für d Tendabaan sèlber isch diè neu Situation im Royadal abber vo Aafang aa èn Klotz am Bei gsi. Im Johr 1861 isch s Könnigrych Sardiniè-Piemont im neu gründetè Könnigrych Italiè uffgangè, un s Tendabaan-Brojèkt isch zämmè mit Ventimiglia, Deile vum Royadal un èm Tendapass als Mitgift an Italiè übbergangè. 

Ab 1875 hèt us strategischè Gründ z Frankrych Widerschtand gegè s Tenda-Brojèkt gää. Für d Franzosè isch d Frõg nõch dè militärischè Sicherheit i sèllèm entlegènè Gebièt wôrend dè Zit bis zum 1. Wältchrièg in Vordergrund drèttè. D Italièner reagyrèd pikyrt un schlän è Streggèfüürung übber s Nervia-Dal witter öschtlich vor, ußerdèmm flammt è Diskussion übber diè dritti aadènkti Strèggi Ceva-Oneglia uff.
Anno 1879 hèt dè „Plan Freycinet“, èn französischs Brogramm zum Uusbau vo dè Ysèbaan i dè Seealpè, è Vobindung Nizza–Sospel–Breil-sur-Roya mit èrè Witterfüürung zuè dè Landesgränz obberhalb vo Fontan vorgsää. Z Italiè wörd knapp 2 Wochè spôter s Gsetz zum Bau vo dè Tenda-Linniè aagnõ, dõdemit isch s Brojèkt Ceva-Oneglia èndgültig vum Tisch.

Im Johr 1883 hèt mò bi Cuneo aagfangè z bauè. Diè strategischè Bedenkè uff dè französischè Sitè hèn 1887 dèzuè gfüürt, s französische Brojèktyrungsbüro zuè z machè. D Italièner hèn witter gmacht un 1889 mit èm Bau vum 8099Meter langè Tenda-Dunnel aagfangè, wo 1898 dè Durchschtich glungè isch. Mit sèllèm Scheiteldunnel hèt mò sich öppè 850 läschtigi Höèmeter bis zum Tendapass gschpart.

Im Johr 1900 hèn sich d Franzosè widder è bitzeli entkrampft un dè französische Chriègsminischter un dè Minischter für öffentlichi Bautè hèn sich für d Vobindung Nizza–Breil-sur-Roya un witter bis zuè dè Landesgränz entschiddè. D Italièner anderersits hèn sich lycht vokrampft un widder Vorschläg uffbrocht, d Tendabaan nu uff italiènischem Terrain witter z füürè, wa allerdings dè Bau von èm zweitè langè Scheiteldunnel notwèndig gmacht hèt. Für èn söttigè Dunnelbau hèt dè Italièner schinbar dè Chlutter gfäält. Z Nizza isch denn 1903 vorgschlagè worrè, dè blaante Dunnel zwǜschè Sospel un Breil-Sur-Roya unter m (zuè sèllèrè Zit) italiènischè Monte Graziano z bauè, dèmit er 1000 m chürzer z bauè gsi isch. Sèlli Variantè hèt èn Sondervodraag zwǜschè dè beidè Staatè bruucht un isch schlièßlich au realisyrt worrè. Bi nèrè Gsamtdunnellängi vo 3882 m sin dört 2305 m uff italiènischem Gebièt glägè, beidi Dunnelportaal abber uff französischèm Territorium gschtandè. 1904 hèt isch denn èn Vodraag zwǜschè Italiè un Frankrych gää, wo mò uff è Fèrtigschtellung bis 1914 beidsitig feschtglait hèt.

1908 hèn d Italièner dè Strèggèascht zwǜschè Ventimiglia un dè Gränz im unteren Roya-Dal Richtung Breil-Sur-Roya baut, d Franzosè hèn 1912 aagfangè, dè Dunnel am Col de Braus (Längi 5938 m) zwǜschè Breil-Sur-Roya un Nizza z bauè. Mit èm Uusbruch vum Èrschtè Wältchrièg 1914 hèn d Franzosè iri Energiè woanderscht bruucht, d Italiener hèn abber witterbaut. 1915 sin au d Italiener uff èm Chriègspfad gegè Öschterrych-Ungarn gwandlèt.

Nõch èm Chriègsènd hèt 1921 dè Bau vo dè zwei großè Bruggè, èm Viaduc de Scarassoui un èm Viaduc de Saorge, Gschtalt aagnõ un isch im Johr 1923 fèrtig gmacht worrè.

1928 isch èndlich diè durchgängigi Vobindung Ventimiglia–Cuneo un d Sitèlinniè Nizza–Breil-sur-Roya ygweyt worrè. Ab 1931 sin diè italiènischè Streggèabschnitt vo Ventimiglia bis Piena (hüt: Piène) sowiè vo Cuneo bis St-Dalmas de Tende mit Dreiphasèwechsèlschtròm elegtrifiziyrt worrè. È Elegtrifizyrung vum französischè Streggèabschnitt unterblybt znägscht.

S französische Milidär hèt 1934 d Elegtrifizyrung vum Streggèabschnitt vo Pièna übber Breil-Sur-Roya nõch St-Dalmas aagfangè. Dè Büèz isch 1935 abgschlossè gsi. Dõdemit isch dè zweifachè Lokwechsèl wègkait un d Faarzit hèt sich zwǜschè Ventimiglia un Cuneo um 30 Minutè vochürzt. Wǜrtschaftskrisè, Protektionismus un Voschlèchterung vum bolitischè Klima zwǜschè Italiè un Frankrych hèn ab 1937 zuè nèm ygschränktè Vokeer uff allnè Linniè zwǜschè dènnè beidè Länder gfüürt. Am Aafang vum Zweitè Wältchrièg isch dè gränzübberschrittènde Vokeer ab 1939 fascht vollschtändig ygschtellt worrè.

Anno 1940 hèt Italiè Frankrych dè Chrièg erklärt. D Aalaagè vum Dunnel Mont Grazian, vo wittèrè französischè Ysèbaaaalaagè un èm Viaduc de Saorge sin vo dè Franzosè rasch kabutt gmacht worrè. Nõch èm Waffèschtillschtand hèt dè Widderuffbau aagfangè, wo vo dè Italièner durrègfüürt worrè isch. Dè Büèz isch noch im glychè Johr fèrtig gmacht worrè. Dè Bedryb uff dè Strèggi Ventimiglia–Cuneo isch am 17.Novembèr 1940 widderuffgnõ worrè, Vorèrscht isch d Strèggi abber nu vum Milidär bruucht worrè.

Dè Waffèschtillschtand zwǜschè Italiè un dè Alliyrtè isch 1943 in Chraft drèttè. Dè Viaduc de Saorge isch zum zweitè Mòl durch d Italièner kabutt gmacht worrè un aaschlièßend vo dè Dütschè behèlfsmäßig widder uffbaut worrè. Dè dütsche Rüggzug us èm Roya-Dal isch im Früèling 1945 durrègfüürt worrè. Näbbè vill andrè Bauwärch isch dè Viaduc de Saorge zum drittè Mal in füüf Johr gschlissè worrè. Im Summer 1945 isch dé Baanbedryb zwǜschè Nizza un Sospel widder uffgnõ worrè un d Telegrafèleitung uff dè Gsamtschtreggi widder hèrgschtellt worrè. Wôrènd dè letschtè Chriègsjohr isch èn Zug mit Personèwägè un Lok im Scheiteldunnel ygschpèrrt gsi, well diè Bruggè uff beidè Sitè zoschtört gsi sin.

D Nordrampè vo Cuneo bis Vievola hèt im 2. Wältchrièg nu wènnig glittè un isch 1946 widder in Bedryb gnõ worrè. Ei Johr spôter hèt dè Pariser Friddensvodraag im Chrièg zwǜschè Italiè un Frankrych dè Garuus gmacht. Gränzkorrekturè zum Vordeil vo Frankrych sin voybart worrè, idèm diè gmeinsami Gränz im Tenda-Dunnel statt zwǜschè Fontan un St. Dalmas volauft un idèm dè Dunnel Mont Grazian ab dört vollschtändig z Frankrych lyt. Dõdemit lyt d Strèggi vo Nizza bis zum Tenda-Dunnel hundertbrozèntig uff französischèm Gebièt. Uff italiènischem Gebièt lyt sitdèm d Nordrampè un dè Ventimiglia-Strèggèascht. Dè Streggèabschnitt Sospel–Breil-Sur-Roya isch widder in Bedryb gangè, allerdings isch dè Personèvokeer zwǜschè Limone un Viévola durch dè Tenda-Dunnel nõch dè Gränzvoschièbung ygschtellt worrè. D Strèggi durch dè Tenda-Dunnel isch abber witterhy für sporadischi Holzdranspört durch diè italiènischi Staatsbaan reservyrt. Anno 1963 hèt Frankrych èm Widderuffbau vo dè Vobindung Ventimiglia–Viévola zuègschtimmt, wo d Italièner hèn wellè haa. Au dõ hèt goltè: "Wer zaalt, beschtimmt"; well d Italièner èn Großdeil vo dè Koschtè uff èm französischè Abschnitt übbernõ hèn, hèn d Franzosè im Widderuffbau vum Alpebäänle großzüègig zuègschtimmt. 
Bevor d Italièner èrnscht gmacht hèn, hèn d Franzosè im mittlerè Roya-Dal d Baantrassè, wo no vor sich hy vegetyrt hèt, als Umfaarung für d Roya-Dalschtrõß umgmodlèt. Bedingt durch Uuwetter-Schäddè unterhalb vo Saorge hèt mò uff èm 2 km langè Abschnitt d Gleis usègrissè un drübber asphaltyrt. I sèllèm Abschnitt sin au drei Ysèbaadunnels zuè einschpurigè Strõßèdunnel mutyrt, nämlich dè Précipus-, dè Commun- un dè "Four à plaître"-Dunnel. Dè Strõßèvokeer isch dört mit Jeeps un Amplè greglèt worrè, dõdemit sin a dèrrè Strèggi glychzitig Ysèbaasignaal un Amplè gschtandè. S glychè Spyl isch nòmmòl 1974 vum Mai bis Septembèr gschpillt worrè, sèllmòl isch dè Abschnitt Breil-Vozwygung französischè/italiènischè Strèggèascht draa gsi, well dèvor dört èn Ärdrutsch gää hèt. Dè "Viaduc de Eboulis" un dè Sanfurian-Dunnel sin temporär ooni Gleis un asphaltyrt dèhèr chò, dè Strõßèvokeer isch einschpurig mit Ampelregèlung drübber un durrè gfüürt worrè. 
Im italiènischè Roya-Dal (Ventimiglia–Piène) hèt mò 1973 aagfangè, d Strèggi z sanyrè, 1976 isch dè französische Streggèdeil draa chò. Fascht alli großè Bruggè hèn neu baut wörrè müèsè. D Widdereröffnung vo dè Tendabaan isch am 6. Oktobèr 1979 übber d Bünni gangè. Dè Abschnitt vo Limone gu Südè, wo vo 1935 bis 1940 elegtrifizyrt gsi isch, hèt au ab dört kain Faardròòt mee gsää.

Am 27. Januar 2003 sin zwei Züüg im Dunnel de Biogna zämmè dätscht, woby zwei Todesopfer un vyr Schwervoletzti z beklagè gsi sin. È Gedènkdaflè am Baanhof vo St. Dalmas de Tende erinnèrèt a dèsèll Uufall. Zwǜschè m 4. September 2017 un èm 13. Juli 2018 isch d Strèggi zwǜschè Cuneo un Ventimiglia sanyrt worrè, Züüg sin i sèllèrè Phasè nu uff dè Strèggi vo Breil-sur-Roya nõch Nizza gfaarè.

Dè Strèggèblaan zeigt schu aa, dass es uff dè Tendabaan èn Huufè Dunnel un Bruggè git. 

Uff dè Stammschtrèggi Cuneo–Ventimiglia git s 83 Dunnel, uff dè französischè Strèggèascht Breil-sur-Roya–Nizza 24 Dunnel. Uff dè Südrampè zwǜschè Breil-Sur-Roya un èm Tenda-Dunnel ligèd insgsamt sibbè Dunnelaalaagè, wo uusschlièßlich dèzuè diènèd, Höchi z gwǜnnè. Vyr vo sèllnè Dunnel sin Keerdunnel un drei witteri sogar Chraiskeerdunnel. Uff dè Nordrampè git s dōgegè nu ein Chraiskeerdunnel, well s dört au wènniger Höèmeter git. I dè folgendè Lischtè wörrèd nu Dunnel uffgfüürt, wo länger wiè 500 Meter sin:

D Stammschtrèggi volauft insgsamt 34,6 Kilometer unter dè Èrdobberflächi un isch insgsamt 62,4Kilometer lang, also mee im Dunnel wiè obberirdisch.

Bi dè Uusfaart us èm Baanhof vo "Breil-sur-Roya" in Richtung "Nizza" übberquert dè "Dunnel de Caranca" zweimòl (!) dè "Dunnel de Gigne".

Uffgrund vo dè Linnièfüürung im ängè Roya-Dal, wo steili Haaldè un èn schmalè Dalboddè hèt, muè d Strèggi s Dal hüfig uff èrè Brugg übberquerè. Mèngi Brugg isch fascht 60Meter hoch übber m Dalgrund. Nõch dè im Zweitè Wältchrièg fascht sämtlichi Bruggè kabutt odder unbruuchbar gmacht worrè sin, hèn sèlli neu baut wörrè müèsè. Bi dè meischtè Neubautè isch Staalbedong bruucht wörd, wa-nè völlig andri Architektur vom Bruggèdragwärch zuèglõ hèt. Dè Widderuffbau vo dè Tendabaan isch bis 1979 erfolgrych durrègfüürt worrè un d Strèggi im glychè Johr widder in Bedryb gnõ worrè.

D Bauart vom Viaduc de Bevera, wo au "Viaduc du Caï" benamst wörd, isch uugwöönlich im Alpèruum. Dè Bruggèdräger vum Viadukt, wo schu 1898 fèrtig gschtellt worrè isch, bschtòt uss Staal un wörd i d Mitti von èm Bogè gschtützt, wo im rächtè Winkel zuè dè eigèntlichè Brugg stòt. Sèlli eigèartigi Bauwys chunnt vo dõhèr, dass d Brugg è Schlucht in èm spitzè Winkel übberquert, èn Bogè i dè klassischè Bauart wär uuvohältnismäßig groß usè chò. Für dié uugwöönlichi Bogèschtellung wörrèd au milidärischi Aaforderungè voantwortlich gmacht. Sèlli hèn zum Inhalt ghaa, dass dè Bogè durch Bschuss mit Artillery us èm nõch glègènè französischè Fort zämmègschossè hèt wörrè söllè, wenn s ufd dè Strèggi zuè nèrè italiènischè Invasion chò sött. Au sèlli Brugg isch 1940 è Opfer vum Chrièg worrè un èrscht 1962 widder uffbaut worrè, wobei ein Bedongbogè dè Vorgänger uss Stai ersetzt hèt.

Z èrwäänè isch s "Viaduc des Morts" (als.: Dotèviadukt) bi Peillon-Ste-Thècle. D Brugg isch obberhalb von èrè altè Pischtè situyrt, wo vo dè Bewooner vum Dorf Borghéas (Kommunè Peillon) bruucht wörd, um iri Dotè zum Fridhof vo Drap z dransportyrè.

Barallel zuè sellèrè Brugg volauft im Abschtand vo wènnigè Meter è zweiti Brugg, wo abber niè in Bedryb gangè isch. Si isch schu wôrend èm Bau vo dè Streggi uffgrund von èm nit reparablè Tunnelyschturz bedütungslos worrè. Bi sèllèm Uufall sin drei Büèzer ums Läbbè chò.

Dè Nammè vum spôtèrè Viadukt chunnt abber nit vom èm Uuglück bim Bau vum Dunnel, sondern vom vorhèr schu erwääntè Fridhofwäg. Bi dè Konschtruktionszeichnungè vo dè èrschtè Brugg vo 1912 isch ersichtlich, dass d Brugg schu annodubaki als Dotèviadukt bezeichnèt worrè isch.

Bedingt durch diè bolitischè Spannungè zwǜschè Frankrych un Italiè im 19. Johrhundert isch d Strèggi mit Feschtungsaalaagè uusgschtattet. A dè Portale vo mèngè Dunnel sin hüt no Schièßschartè z sää. Voschiddèni Dunnel isch für èn zweischpurigè Querschnitt uusbrochè, d Strèggi nur eingleisig uusbaut. Uff èm Tenda-Pass git s immer no Ruinè vo großè Forts un Kasärnè.

I dè Umgebung vu L’Escarene git s uusgedeenti Aalaagè vo dè Maginot-Linniè, asè wörd d Yfaart i dè Tunnel Col du Braus bi Sospel von èrè gepanzertè Gschützschtellung us sèllèrè Zit gsichèrèt.

Am 27. Januar 2003 sin im Dunnel i dè Nôchi vo dè französisch-italiènischè Gränz zwei Personèzüüg frontal zämmè dätscht. Dõdeby sin zwei Menschè (Lokomotyvfüürer un Zugbegleiter vum Zug, wo vo Italiè hèr chò isch) un füüf Menschè sin schwèr voletzt worrè.

2005 hèt uff èm Streggèascht Cuneo–Breil-sur-Roya–Ventimiglia èn läbhaftè Lokalvokeer stattgfundè. D Züüg vokeerèd öppè im Zwei-Stundè-Tagt, mit zuèsätzlichè Züüg zuè beschtimmtè Dageszitè. Zwei Zugpärli vokeerèd durchgängig zwǜschè Nizza un Cuneo, eins vo dènnè Zugpärli au übber Cuneo usè bis/ab Turin. Zwǜschè Nizza un Tende vokeert im Ruum Nizza als Uusflugszug für tourischti Zwèck dè "„Train des Merveilles“" (dütsch: „Wunder-Zug“). Dè Nammè bezièt sich uff s Vallée des Merveilles, wo mò am eifachschtè übber Saint Dalmas de Tende hèrrè chunnt un nit nu è belièbtes Uusflugszyl darschtèllè duèt, sondern au in archäologischer Sicht öppis bsunders isch.

Uff èm französischè Deil Nizza–Breil-sur-Roya isch s Vokeersaagebot im Voglych zuè dè Vobindung Cuneo–Ventimiglia (italiènischè Strèggèascht) mit sechs Zugpärli ehnder dünn, für französischi Näbbèschtrèggè-Vohältnis allerdings durchschnittlich uusbrägt. Zwǜschè Nizza un Drap-Cantaron sin zuèsätzlichi Züüg im Vorortvokeer aabotè worrè. D Faarzit vo Cuneo gu Nizza hèt öppè drei Stundè bedrait un vo Cuneo uff Ventimiglia öppè zwei Stundè.

D Taryf sin uffgrund vum gränzübberschrittèndè Vokeer zimli unterschydlich. Asè wörd uff Vobindungè vo Italiè nõch Italiè übber französisches Gebièt uusschlièßlich dè (günschtigère) italiènischi Taryf aagwendèt, innerhalb vo Frankrych dè (düère) französische Taryf un im gränzübberschrittende Vokeer dé internationale Taryf. Kurioserwys isch dõdurch z.B. è Faarchartè vo Limone gu Ventimiglia billiger als vo Tende nõch Breil-sur-Roya.

D Tendabaan diènt uff dè französischè Sitè zurzit uusschlièßlich èm Personèvokeer. Güètervokeer wörd derzit lediglich uff dè (italiènischè) Nordrampè bis Limone aabotè, primäres Dransportguèt isch Zemènt.

Vo dè Eröffnung vo dè Strèggi im Johr 1928 bis zuè dè Elegtrifizyrung vo dè Stammschtrèggi 1935 mit èm italiènischè Dreiphasèwechsèlschtromsischteem (3,6 kV, 16 2/3 Hertz) isch dè Bedryb mit Dampfloks abgwicklèt worrè, dènõch mit Drèèschtromlokomotyvè vo dè FS. Dè französische Strèggèascht zwǜschè Breil-sur-Roya un Nizza isch dõgegè niè elegtrifizyrt worrè un gsi.

Wôrend èm Zweitè Wältchrièg sin d Faarleitungsaalaagè vo dè Streggi abbaut un anderwittig bruucht worrè, bi dènnè minimè milidärischè Vokeersbedürfniss hèt sèll mit Dampflokomotyvè glangèt. D Übberräscht vo dè Obberleitungè sin wôrend èm Büèz zuè dè Widderinbedrybnaam abgrissè worrè, a mengè Stellè sin abber immer Räschtè dèvu erkennbar, byschpillswys am Lokomotyvschuppè im Baanhof vo Breil-sur-Roya odder a dè Bruggè unterwägs.

Ab 1979 hèrrschèd uff beidè Streggè Diseldrybwägè vor, d Französischi Staatsbaan hèt dõdeby Faarzüüg vo dè Reiè X-4500 un diè Italiènischi Staatsbaan d Reiè ALn 668 un ALn 663 ygsetzt. D Drybwägè vo dè Reiè X-4500 sin ab 1995 vo dè Reiè X-2200 ersetzt worrè, wo mit irè leischtungsfähigèrè Motorè besser für d Strèggi geignèt sin. Si sin au hüt noch als "Train des Merveilles" unterwägs. D Faarzüüg drägèd wèg irer Uffgaab als Uusflugszug è Sonderlackyrung. Si zeigt Motyv vo Uusflugszyl a dè Strèggi nõch.

Sit 2005 wörrèd für dè Personèvokeer uff beidè Streggèäscht sowoll vo dè italiènischè wiè au vo dè französischè Staatsbahn moderni dreideiligi Diseldrybwägè ygsetzt, wo au Blatzresèrvè für größèri Reisegruppè hèn. Diè französischè Faarzüüg mit dè Baureièbezeichnung AGC ("Autorail à Grande Capacité") bezièungswys diè italiènischè mit dè Bezeichnung Minuetto hèn großi Panoramafenschter, wo mò d Landschaft en passant guèt aaluègè cha. Sèlli Drybwägè realisyrèd au diè däglichi Fèrnvobindung Turin–Imperia übber d Tendabaan.

Dè relatyv gringe Güètervokeer uff dè italiènischè Sitè vo Cuneo bis Limone wörd sit èm März 1974 durch Elegtrolokomotyvè mit èm in Italiè wit vobreitetè Glychschtromaadryb durrègfüürt. Bis 1974 sin au dört no Drèèschtromlokomotyvè gfaarè. Bi dèrrè Umschtellung hèt mò nit nu d Lokomotyvè un d Yschpeisung aabassè müèsè, sondern au d Obberleitung vo drei Drôôt uff ein Dròòt reduzyrt wörrè hèt müèsè. Sèlli Umschtellung isch uff italiènisch-pragmatischi Art gmacht worrè, idèmm mò diè beidè üßerè Drôôt zum mittlere Dròòt zämmègschobbè hèt. Dè Güètervokeer uff dè französischè Sitè isch 1988 ygschtellt worrè.

Mit dè Fèrtigschtellung vo dè Station Cuneo (Altipiano) isch dè Uusgangspungt vo dè Nordrampè vo dè Tendabaan dörthy volait worrè, dié aalt Linniè übber Boves isch no bis 1960 mit Lokalzüüg bediènt worrè. Mit èm Übbergang a Frankrych hèn d Ortschaftè Tenda, La Briga, San Dalmazzo di Tende in Tende, La Brigue un Saint Dalmas aabasst, die entschprèchèndè Stationsnammè sin bi dè Widderinbedrybnaam aabasst worrè. D Station Piena isch umbenamst, abber nǜmmi in Bedryb gnõ worrè. I sèllèm Berych isch s Royadal so äng, dass es EG vum Baanhof uff è Brugg druff baut worrè isch, wo übber d Dalschtrõß durrè gòt, well suscht kein Blatz mee für d Strõß un d Baan gsi wär. Uff èm Baanhofsareal vo Breil-sur-Roya git s è chlynes Ysèbaa- un Autobusmuseum. Witterhy isch dè Baanhof vo St. Dalmas de Tende èn monumentales Bauwärch us dè Mussolini-Ära. Dè Baanhof hèt bis 1940 als Gränzbaanhof gègè Frankrych zuè diènt un isch repräsentatyv uusgfüürt. Clara Petacci hèt am Ort gwoont un isch dört oft vom Mussolini bsuècht worrè.

Uff ém französischè Strèggèascht Nizza–Breil-Sur-Roya fangt d Kilometryrung bi Nizza aa. D Strèggi vum "Train des Merveilles" lyt komplètt z Frankrych, also uff dè Relation Nizza-Tendadunnel.





</doc>
<doc id="76342" url="https://als.wikipedia.org/wiki?curid=76342" title="Schiffbarkeit">
Schiffbarkeit

I dr Gwässergeografy bruucht me dr Begriff Schiffbarkeit zum säge, uf wele Abschnitt vome Fluss me mit Schiff cha durefahre.

Me luegt druf, wo ass dr Fluss gnueg Wasser het und keine grössere Hindernis und nume so vil Gfäll, ass d Schiff durechöme. Das gilt für die verschidene Schiffarte wie d Ledischiff, d Passaschierschiff und die grössere Sportschiff, also nit die chlyne Böötli, wo men au uf Gwässer mit wenig Wasser cha bruuche.

Bi grössere natürliche und künschtleche Hindernis wie öppe de Wasserfäll – wie bim Rhyfall z Schaffuuse – und de Wasserwäärch – wie em Chraftwäärch Vogelgrüen am Sytekanal vom Rhy – cha me dr Wääg für d Schifffahrt mit Schlöise und spezielle Lupfwäärch freimache. Und au a de Flüss mit z vill Höhenunderschiid oder wo s Wasser z gschnäll abeflüsst hälfe so Yrichtige. E Naame für so Schiffwääg isch au "Binnegwässerstrooss".

Es chunt au vor, dass men uf Flussstrekine, wo äigentlich für Schiff ggeignet sind, nit tarf fahre, wil si als Naturschutzgebiet wärtvoll sind.

Im alemannische Sproochgebiet chame die grössere Flüss uf teil Abschnidd bruuche zum mit grosse Schiff druff fahre. Es sind:

Zwüsche de Wasserstroosse uf de Flüss git’s verschideni künschtlechi Schiffkanääl, so wie dr Kanal vom Rhy zur Rhone und dr Main-Donau-Kanal.


</doc>
<doc id="76343" url="https://als.wikipedia.org/wiki?curid=76343" title="236">
236




</doc>
<doc id="76344" url="https://als.wikipedia.org/wiki?curid=76344" title="237">
237




</doc>
<doc id="76345" url="https://als.wikipedia.org/wiki?curid=76345" title="238">
238




</doc>
<doc id="76346" url="https://als.wikipedia.org/wiki?curid=76346" title="239">
239




</doc>
<doc id="76347" url="https://als.wikipedia.org/wiki?curid=76347" title="240">
240




</doc>
<doc id="76348" url="https://als.wikipedia.org/wiki?curid=76348" title="241">
241




</doc>
<doc id="76350" url="https://als.wikipedia.org/wiki?curid=76350" title="Züriputsch">
Züriputsch

Dr Züriputsch isch e Putsch z Züri am 6. Septämber 1839 gsi.

Am 10. Merz 1831 het dr Kanton Züri e radikal-liberali Verfassig übercho. Dr Afüerer vo dr radikale Zürcher Bewegig isch dr Conrad Melchior Hirzel gsi. Me het s Staatswääse nodisno modärnisiert, 1833 d Uni gründet, d Stadtmuure und Baschtioone gschlisse, d Volchsschuel im Kanton verstaatlichet. Wo denn s Parlamänt, dr "Grooss Raat," 1839 dr liberaal düütsch Theoloog David Friedrich Strauss ad Uni berueffe het, isch drgäge es groosses Gschtüürm im Kanton losggange – me seit dere Gschicht bis hüt dr "Struussehändel." Die konservatyve Lüüt im Züripiet usse sind sowiso gäge vil vo de Nöierige gsi, es het schampaaren Eerger ggää, wo vo vilne no aagstachlet worden isch.

Am 5. Septämber 1839 het dr Pfaarer Hirzel z Pfäfike Schturm glüütet, und mit iim sind drufabe schaarewys d Landlüüt mit irne Gweer uf Züri abe gloffe. Am 6. Septämber sind s am Moorge vor dr Stadt gsi. Die het ja keini Muure me gah, und d Revoluzzer sind diräkt zmitz id Hauptstadt ine bis ufe Möischterplatz. Do het d Miliz, wo d Regierig uufbotte het, d Altstadt afo ruume und drby sind es paar Lüüt vrschosse worde.

Jetz isch d Kantonsregierig zruggträtte; do isch dr Stapi Paul Carl Eduard Ziegler grad gon e nöji Regierig zämestelle, die isch eender konservatyv gsi, het aber doch Verträtter vo beidne politische Laager gha. Me het dr Grooss Root nöi gwählt, und dää het drno konservatyvi Lüüt id Staatsämter too. Und so hepme die gröbschte Reforme füre Momänt chönne brämse, bis denn es halbtotze Joor spööter wider e liberaali Regierig as Rueder choo isch.



</doc>
<doc id="76351" url="https://als.wikipedia.org/wiki?curid=76351" title="242">
242




</doc>
<doc id="76352" url="https://als.wikipedia.org/wiki?curid=76352" title="243">
243




</doc>
<doc id="76353" url="https://als.wikipedia.org/wiki?curid=76353" title="244">
244




</doc>
<doc id="76354" url="https://als.wikipedia.org/wiki?curid=76354" title="245">
245




</doc>
<doc id="76355" url="https://als.wikipedia.org/wiki?curid=76355" title="246">
246




</doc>
<doc id="76356" url="https://als.wikipedia.org/wiki?curid=76356" title="247">
247




</doc>
<doc id="76357" url="https://als.wikipedia.org/wiki?curid=76357" title="248">
248




</doc>
<doc id="76358" url="https://als.wikipedia.org/wiki?curid=76358" title="249">
249




</doc>
<doc id="76359" url="https://als.wikipedia.org/wiki?curid=76359" title="250">
250




</doc>
<doc id="76360" url="https://als.wikipedia.org/wiki?curid=76360" title="252">
252




</doc>
<doc id="76361" url="https://als.wikipedia.org/wiki?curid=76361" title="253">
253




</doc>
<doc id="76362" url="https://als.wikipedia.org/wiki?curid=76362" title="254">
254




</doc>
<doc id="76363" url="https://als.wikipedia.org/wiki?curid=76363" title="255">
255




</doc>
<doc id="76365" url="https://als.wikipedia.org/wiki?curid=76365" title="256">
256




</doc>
<doc id="76366" url="https://als.wikipedia.org/wiki?curid=76366" title="257">
257




</doc>
<doc id="76367" url="https://als.wikipedia.org/wiki?curid=76367" title="259">
259





</doc>
<doc id="76376" url="https://als.wikipedia.org/wiki?curid=76376" title="Notvorrat">
Notvorrat

Dr Notvorrat isch e Reserve vo es paar Sache für Notfäll.

Notfäll chönt daderbi Katastrofene ufgrund vo usgfallene technischi Alage, Unfäll, Naturkatastrophe oder mönschlich verursachti humanitäri Krisene, wie zum Bispil Chrieg oder Terroraschläg bedüte. Senigi Notfäll mache Güeter, wo süsch eifach zur Verfüegig stöhnt, zur Mangelwar.

Die meischte dütschsprachige Staate lege im Rahme vo dr nationale Krisevorrät Reserve für Krisesituationen a. So hend Dütschland, d'Schwiz und Öschterich Notfallresärvene us Riis, Hülsefrücht und Vollmilchpulver. Die Vorrät si vorwiegend für d Versörgig vo dr Bevölkerig i Stedt dänkt. Trotz de Staatliche Vorrät, empfähle praktisch alli Staate, e gwüssi privati Notvorsorg. 

Typischerwis sött me, so wird gseit, zwüsche 7 und 14 Täge ohni staatlechi Unterstützig chöne überläbe.

Typischerwis beinhaltet privati Vorrät usrichend Vorrät für sämtlechi Persone, wo im Hushalt läbet. Die folgende Pünkt setted beachtet wärde:


I dr Schwiz isch ider Ziit nach em 1. Wältchrieg mit em Motto "Kluger Rat - Notvorrat" e huufe Wärbig für Vorratshaltig gmacht worde.

I der Prepper-Szene wird die privati Vorbereitig hüüfig no dütlech witer zoge. Näbe dr Läbensmittelvorsorge, Schutzbaute und Bunker oder spezieller Schutzchleidig macht men au entsprächends Wärchzüüg, Funkgrät, Waffe oder sogar Gältresärve parat.



</doc>
<doc id="76386" url="https://als.wikipedia.org/wiki?curid=76386" title="Maurice Gabbud">
Maurice Gabbud

Dr Maurice Gabbud, wo vom 14. Merze 1885 bis am 7. Merze 1932 gläbt het, isch e Wälschschwiizer Schurnalischt, Volchskuntler und Mundartforscher gsi.

Dr Gabbud isch z Lourtier, däm Doorff hinden im Draanstal, uf d Wält cho. Er isch dr Soon vom ene Alphirt gsi. Und är het au sälber e Zyt lang und näbe syne andere Gschäft z Bangis als Bärghirt gläbt bis ane 1920, und drzue ane het er auöppen im Schuelhuus vo Bagnes mol als Hilfslehrer Schuel ggää. E churzi Zyt isch er no uf Monthey abe i d Glasfabrigg go schaffe.

Derno isch är vo 1913 aa Mitarbeiter und sit 1920 fescht agstelte Redakter bi dr liberal-radikale Walliser Zytig "Le Confédéré" z Martinach gsi. Er het als Koreschpondänt vo dere Zytig d Reede im Walliser Groosse Root beobachtet, und är isch für si pointiert und diräkt Styl bekant gsi. Er isch dr Presidänt vom Walliser Presseveräin woorde. Und dr Gabbud het au für di radikaali Waadtländer Zytig "Revue" und für d "Patrie Suisse" gschribe. Er het für syni verschideni Synonym bruucht, so öppe "Maurice de la Montagne" oder "Le Paysan de la Dranse".

Derzue het er sech für d Sach vom Versicherigsveräin vo Bagnes engaschiert.

Dr Gabbud het sech i synere Heimet bsunders für d Brüüch im Tal und für die yheimischi Sprooch, dr Patois inträssiert, der lokal Bangiser Dialäkt vom Frankoprovänzaalische. Är het die alte Gschichte vo d Bärgdöörffer Mies, Vouvry, Levron und Bangis gsamlet, und er het drüber für d Zytschrift vo dr Schwiizerische Gselchaft für Volchskund öppis gschribe. Material vo iim isch au für s Schwiizer Gschichtslexikon "Dictionnaire historique et biographique suisse," s HBLS,choo.

Dr Redakter het als Walliser Imformant fürs Wälschschwiizer Mundartwörterbuech Glossaire des patois de la Suisse romande" gschaffet.

Dr Gabbud isch im Komitee vo dr Wälschwalliser Gschichtsgselschaft gsi, won er het ghulfe uf d Bei schtelle. Er het zwee Uufsätz gschribe über d Regionalgschicht, dr eint heisst «L’année de la misère 1816» und dr ander «Les inondations de la Dranse en 1818», und do drzue «Un Centenaire valaisan (1818–1918)» im "Conteur vaudois." Anderi Schrifte vo iim sind «Les Traditions valaisannes» und «Les quatre saisons au val de Bagnes».

Ane 1932 isch er mit 47 Joor gstorbe, me het en im Fridhof vo Chables vrgrabe.

Die südfranzösischi und Gämfer Forscherin und Künschtlerin Karelle Ménine het nöierdings em Gabbud sini Schrifte undersuecht.





</doc>
<doc id="76392" url="https://als.wikipedia.org/wiki?curid=76392" title="Prepper">
Prepper

Prepper (isch abgleitet vom änglische "to be prepared" und bedüted, 'parat zsii') sin Lüüt, wo sech mit individuelle Massnahme uf alli Arte vo Katastrofene vorbereitet. Das chan si: Notvorrät, Schutzbaute, Schutzchleidig, Wärchzüüg, Funkgräät, Waffe und no vieles meh. E huufe Theme vo Prepper überschnidesech mit dr Survival-Szene.

Klimawandel, Chriege und würtschaftlechi Krisene hei ide letschte Johre für es Wachstum vo dr Prepper-Szene gsorgt. S git idr Schwiiz, z Dütschland und z Öschteriich mittlerwile sogar Ungernähme, wo sech uf de Verchauf vo Sorglospaket spezialisiere.

Prepper si e guet durmischti Szene mit Lüüt us allne Schichte. Hüfig si auch rächti Gruppierige und Verschwörigstheoretiker nöch a dr Szene z finde. Senigi Organisatione finde hüfig gfalle dra, uf Apokalyptischi Szenarie z warte und träume vonere Machtübernahm wenn die bestehende Strukture versäge. D Motivation vo Prepper isch allerdings hüfig nur en individuelli Katastrofehilf, mängmal au nur zum überbrücke vo de erschte paar Dääg bis die staatlechi Unterstützig ufbaue worde isch. De Grossteil vo Prepper het also nüt mit rechtsradikalem Gedankeguet oder andere extremistische Verhalte ztue. Hüfig düent sich serigi Organisatione au diräkt vom bruune Gedankeguet distanziere.

D Szene wird in Düütschland im Summer 2018 uf 10'000 bis 180'000 Aghörigi gschätzt. Me gseht i dere Szene zu däm Zitpunkt no kei grösseri Gfahr.

Sit em erschte Oktober 2012 het National Geographic e Serie "Preppers - Bereit für den Weltungergang" ("Doomsday Preppers") usgstrahlt. 

Im Roman "Macht" vo de Karen Duve wird e Frau über mehrere Jahr imene schalldichte Ruum igsperrt. Die änglischi Version vom Roman heist ""The Prepper Room"".





</doc>
<doc id="76393" url="https://als.wikipedia.org/wiki?curid=76393" title="Albert Fritz (Radsportler)">
Albert Fritz (Radsportler)

Dr Albert Fritz (* 30. Merz 1947 z Jestette; † 1. Septämber 2019 z Züri) isch e dytsche Radrännfahrer gsii.

Anne 1968 isch dr Albert Fritz mit dr Mannschaft vum "Stuttgarter SC" dytsche Maischter vu dr Amateur in dr Mannschaftsverfolgig wore. Wun er nit fir di Olympische Spiil 1968 z Mexiko-Stadt nominiert woren isch, isch er Profi wore.

1969 isch dr Fritz z Münster sy eerscht Sechsdäägränne gfahre un isch zäme mit em Däne Freddy Eugen uf dr dritt Blatz chuu. Im nämlige Johr isch er Dytsche Maischter in dr Ainerverfolgig wore. Sy gringe Erfolg uf dr Stroß het en derzue brocht, si ganz uf dr Bahnradsport z konzentriere, wänn er au in dr Johr 1970 un 1971 di dr "Tour de Suisse" drei Etappesiig gwunne ghaa het.

Bis 1984 isch dr Albert Fritz bi 198 Sechsdäägränne aadrätte, wun er 34 dervu het chenne gwinne. Dodermit isch er ain vu dr erfolgrychschte Sechsdäägfahrer vu Dytschland wore, ellai z Köln isch er mit siibe Siig beschte Fahrer gsii. In dr „ebige Ranglischt“ lyt er uf Blatz siibe, dr ainzig Dytsch vor ihm isch dr Klaus Bugdahl uf Blatz sechs. Di maischte Start (78) un Siig (13) het er zäme mit em Wilfried Peffgen ghaa. Är isch aber au mit andere Fahrer gfahre, dodrunter dr Patrick Sercu un dr Dietrich Thurau.

Speter het dr Albert Fritz in dr Schwyz gläbt un bi dr Firma "Bicycle Holidays" gschafft, wu vum ehmologe Stoo-Waltmaischter Max Hürzeler grindet woren isch.

Är het mit syre Frau Marie Luise Fritz-Fleischmann e Suhn un e Dochter ghaa.

1968
1969
1970
1971
1972
1973
1975
1976
1977
1978
1979
1980
1981
1982
1983
1984



</doc>
<doc id="76395" url="https://als.wikipedia.org/wiki?curid=76395" title="264">
264



</doc>
<doc id="76396" url="https://als.wikipedia.org/wiki?curid=76396" title="265">
265



</doc>
<doc id="76397" url="https://als.wikipedia.org/wiki?curid=76397" title="266">
266



</doc>
<doc id="76398" url="https://als.wikipedia.org/wiki?curid=76398" title="267">
267



</doc>
<doc id="76399" url="https://als.wikipedia.org/wiki?curid=76399" title="268">
268




</doc>
<doc id="76407" url="https://als.wikipedia.org/wiki?curid=76407" title="Zurzach (Begriffsklärung)">
Zurzach (Begriffsklärung)

Zurzach, mundartlich Zoorzi, isch:


Vom Ortsname chunt:


</doc>
<doc id="76427" url="https://als.wikipedia.org/wiki?curid=76427" title="269">
269




</doc>
<doc id="76428" url="https://als.wikipedia.org/wiki?curid=76428" title="Zenobia">
Zenobia

D Septimia Zenobia, wo öppe anne 240 z Palmyra uf d Wält cho und öppe anne 273 z Rom gstorben isch, isch e Zyt lang d Königin vo Palmyra gsi und het au es paar Joor lang über s Land vo Anatolie bis uf Ägüpte regiert. Drum isch si eini vo de bekantischte Fraue vo dr Antike, und bi de alte Gschichtschryber wird iri Gschicht beschribe.

Ire Maa isch dr Septimius Odaenathus gsi. Si het en öppe anne 255 ghürootet. Em Odaenathus sini Uufgab isch es gsi, mit sim eigene Land innerhalb vom Römische Rych däm sini Oschtsyte z bewache.

Wo dr Septimius Odaenathus anne 267 umprocht worden isch, wäär däm und dr Zenobia ire chly Soon Vaballathus dr nöi Herrscher vo Palmyra worde; do het sini Muetter Zenobia für iin s Szepter übernoo. Si het ires Rych starch vergrösseret; under dr Herrschaft vo Palmyra sind gly ganz Arabie und Ägypte gsy. Die römische Kaiser Gallienus und Claudius Gothicus händ z Europa wäge vilne Komflikt alli Händ voll z tue gha und sind nit uf Syrie ggange.

Eerscht dr Kaiser Aurelian isch anne 272 mit dr römischen Armee in Nochi Oschte cho und het mit emene Chrieg der eigemächtige Herrschaft vo dr Zenobia es Änd gmacht. D Königin het uf Persie welle flüchte, isch aber i dr syrische Wüeschti vo de Röömer gfange gnoo worde. Wo me se uf Rom brocht het, isch si ums Läbe cho.



</doc>
<doc id="76429" url="https://als.wikipedia.org/wiki?curid=76429" title="270">
270




</doc>
<doc id="76453" url="https://als.wikipedia.org/wiki?curid=76453" title="Liste der Gemeinden im Département Oise">
Liste der Gemeinden im Département Oise

D Lischt vun dr Gmeina im Département Oise zellt àlla 679 Gmeina ìm Département Oise uf.

2019:

2018:

2017:

2016: 


</doc>
<doc id="76459" url="https://als.wikipedia.org/wiki?curid=76459" title="271">
271




</doc>
<doc id="76460" url="https://als.wikipedia.org/wiki?curid=76460" title="272">
272




</doc>
<doc id="76461" url="https://als.wikipedia.org/wiki?curid=76461" title="273">
273




</doc>
<doc id="76464" url="https://als.wikipedia.org/wiki?curid=76464" title="Liste der Gemeinden im Département Savoie">
Liste der Gemeinden im Département Savoie

D Lischt vun dr Gmeina im Département Savoie zellt àlla 273 Gmeina ìm Département Savoie uf.
2016: 

2017:

2019:


</doc>
<doc id="76465" url="https://als.wikipedia.org/wiki?curid=76465" title="274">
274




</doc>
<doc id="76466" url="https://als.wikipedia.org/wiki?curid=76466" title="275">
275




</doc>
<doc id="76467" url="https://als.wikipedia.org/wiki?curid=76467" title="276">
276




</doc>
<doc id="76468" url="https://als.wikipedia.org/wiki?curid=76468" title="277">
277




</doc>
<doc id="76469" url="https://als.wikipedia.org/wiki?curid=76469" title="278">
278




</doc>
<doc id="76470" url="https://als.wikipedia.org/wiki?curid=76470" title="279">
279




</doc>
<doc id="76471" url="https://als.wikipedia.org/wiki?curid=76471" title="280">
280




</doc>
<doc id="76472" url="https://als.wikipedia.org/wiki?curid=76472" title="281">
281





</doc>
<doc id="76473" url="https://als.wikipedia.org/wiki?curid=76473" title="282">
282




</doc>
<doc id="76474" url="https://als.wikipedia.org/wiki?curid=76474" title="283">
283




</doc>
<doc id="76475" url="https://als.wikipedia.org/wiki?curid=76475" title="284">
284




</doc>
<doc id="76483" url="https://als.wikipedia.org/wiki?curid=76483" title="Berner-Oberland-Bahn">
Berner-Oberland-Bahn

D Berner-Oberland-Bahn (abgekürzt: BOB, Eigeschribwis durch ds Unernähme: "Berner Oberland-Bahn") isch e Schmalspurbahn im Berner Oberland ider Schweiz. Disi Meterspurbahn isch am 1. Juli 1890 eröffnet und am 17. März 1914 elektrifiziert worde. Si füehrt vo Interlaken Ost über Zweilütschinen uf Lauterbrunnen und Grindelwald.

D Bahn ghört zämme mit der Schynigen Platte-Bahn zu de Berner Oberland-Bahnen AG, ere Aktiengesellschaft. D amtliche Initiale BOB gälte für ds Unernähme, also ou für d SPB.

De Streckeverlouf entspricht eme Ypsilon und faht am Bahnhof Interlake Ost a, wo Aschluss zer normalspurig BLS und zer meterspurig Brünigstrecke vo der Zentralbahn besteit. Zwar besteit ds Interlake Ost Gleisverbindig zer Brünigbahn, wäge de unterschiedliche Fahrdrahtspannige brucht aber jedi Gschellschaft seperati Gleis. D Strecki füehrt zerst uber Wilderswil uf Zweilütschine. Ds Wilderswil faht im Bahnhof d Schynige Platte-Bahn (SPB) a, ds Zweilütschine teilt sich d Strecki uf Grindelwald und Luterbrunne. Uf der Strecki uf Luterbrunne hets zwei Zahnstangeabschnitt, d Maximalstigig betreit hie 96 ‰.

In Richtig Grindelwald ligt de erschti Zahnstangeabschnitt uf ganzer Längi zwische de Bahnhöf Lütschental und Burglauenen mit enre Maximalstigig vo 120 ‰. De zweit befind sich uf de letzte 1,5 km vorem Bahnhof Grindelwald. Ds Grindelwald und Luterbrunne bsteit e Umstigemöglichkeit zur Wengernalpbahn (WAB) uf Wenge und uf d Chlini Scheidegg. Ds Luterbrunne ligt näbem Bahnhof d Talstation vo dr Bergbahn Lauterbrunnen–Mürren (BLM).

2015 isch en Neutrassierig zwische Zweilütschine und Lüschetal mitem 708 m lange Buechi-Tunnel in Betrieb geno worde.
Unerhalb vo Grindelwald isch 2018 mitem Bau voder neue Station Rotheegg agfange worde, hie soll ab Endi 2019 der Umstig zur neue V-Bahn de Gondelbahn Grindelwald–Männlichen zur Station Eigergletscher der Jungfraubahn möglich si.

Der inzwische igstellt Guetervercher mit Rollschemeln vo der Brünigbahn isch nur uf de Adhäsionsstrecken, d. h. zwische Interlake Ost und Lütschetal, zulässig gsi. Für de Guetertransport uf Grindelwald und Luterbrunne sind näbe de übliche gedeckte und offene Gueterwage ou Behältertragwage und Kesselwage vorhande gsi.

E Förderer der BOB isch der Grindelwalder „Gletscherpfarrer“ Gottfried Strasser gsi.

Bi der Planig vo der Strecki richtet me sich nach der bi der Brünigbahn und später ou der Luzern-Stans-Engelberg-Bahn verwendete Spurweite von 1000 mm und em Zahnstangensystem Riggenbach, so dass möglich isch, Rollmaterial usztusche. Wäge de unerschidliche Fahrdrahtspannige, d Zentralbahn brucht wie d SBB ds Einphasenwechselstromsystem mit 15 kV und 16,7 Hz, gilt das nur no für d Wäge und d thermische Tribfahrzüg. Bei der Elektrifizierig vo der Brünigbahn het d SBB d Heizspannung von der BOB übernoh. Si betreit 1500 statt 1000 Volt wie bei de Normalspurwage vo der SBB. Zudem isch darauf geachtet worde, dass d Vielfachsteuerleitung vo de Wage mit de fremde Tribfahrzüg funktioniert. Im Regelbetrib verchere kei durchgehendi Wage oder Züg meh.

Bei Ersatz vo verschlissene Riggenbach-Zahnstange chunt z kompatibel System Von Roll zum Isatz.
Seit Endi 2017 wird ganzjährig e Halbstundetakt abote.

Am 30. Juni 1928 isch nacheme Gewitter e chlini Isebahnbrüg zwische Wilderswil und Zweilütschine weggrisse worde. E Zug isch teilwis ine Wildbach grisse worde; e Person stirbt, 13 sind verletzt worde.

Am 7. August 2003 sind zwei Personezüg zwische Wilderswil und Zweilütschinen zämmegstosse. En Passagier isch schwer verletzt worde und später im Spital gstorbe, 63 sind leicht verletzt worde. Der Triebfahrzeugführer vom uf Interlake fahrende Zug het beim Ubergang vo Doppelspur- uf de Eispurabschnitt ds Halt zeigend Signal uberseh. Wo der Triebfahrzeugfüehrer das gmerkt het, het är de Zug sofort aghalte. Inzwische isch aber der Gegenzug vo Wilderswil här in de Einspurabschnitt igfahre. D Strecki isch no ned mitere Zugsicherung usgrüschtet gsi, der Ibou von ZSI-127 isch jedoch zu dem Zitpunkt vom Unfall bereits im Gang gsi.

Lokomotive

Triebwagen

Triebzüge
Steuerwagen

Wenn mal e ABDeh 8/8 z. B. wägeme Defekt usfallt, wird darfer e Triebwage ABeh 4/4 II zämme mitme GSW igsetzt.

Wenn mal e GSW usfalle söt wird der ABt 414 oder 415 zämme mit einem oder sogar zwei B hinerem Triebzug oder em erschte GSW akupplet

Historischi Fahrzüg vo der Berner-Oberland-Bahn lueg im Kapitel "Aktuelli und ehemaligi Fahrzüg".

Weiteri historischi Fahrzüg befinde sich bi folgende Organisatione:




</doc>
<doc id="76488" url="https://als.wikipedia.org/wiki?curid=76488" title="Bundestag">
Bundestag

Bundestag stoht för:


</doc>
<doc id="76491" url="https://als.wikipedia.org/wiki?curid=76491" title="BOB ABDeh 8/8">
BOB ABDeh 8/8

D BOB ABDeh 8/8 sind dreiteiligi meterspurige elektrische Niederflur-Gelenktriebzüge vo der Berner-Oberland-Bahn (BOB) inder Schwiz für gemischten Adhäsions- und Zahnradbetrieb, härgstellt vo Stadler Bussnang.

Fer d Tribwage ABeh 4/4 I us de Jahr 1965 und 1979 und d dezue passende Personenwage zu ersetze, bstellt d BOB im Sommer 2014 bi Stadler Rail sächs driteiligi Tribzüg mit Adhäsions- und Zahnradatrib. Der Bestellig isch e vertiefti Evaluation mit drei geprüfte Variante vorus gange:

Bi der Evaluation stöhnt d extreme Nachfrageschwankige vo Hoch- und Nebensaison der im Tourismusvercher tätige Berner Oberland-Bahn (BOB) im Zentrum. Ds z beschaffend Rollmaterial muess so usgleit si, dass sich die Kompositione einfach a d Nachfrage apasse la. Ds Platzagebot der Variante „mittel“ entspricht am beschte der Verchersnachfrag ide Randzite, so dass e dreiteilige Tribzug zu dise Zite als Alleifahrer igsetzt wärde chan. D BOB entschiedet sich für de Chouf vo sächs dreiteilige Triebzüg und drei witere Gelenksteuerwagen (GSW) ABt 431–433. D füf bereits vorhandene Niederflurgelenkstürwage ABt 421–425 usem Jahr 2004 wird für de Betrib mit de ABDeh 8/8 apasst.

Jede Tribzug bsteit useme vierachsige Mittelwage, uf dem uf jeder Site e Endwage mit je eme Drehgestell ufgsatlet isch. Alli vier Drehgestell sind im Wesentliche glich bout und verfüge übere Antrib für gemischten Adhäsions- und Zahnradbetrieb mit pneumatisch abkuppelbare Adhäsionsräder, der vo de Zahnrad-GTW von MVR und TPC ubernoh worde isch. D Wagenkästen bstöhnd us ere vollständig geschweisste Aluminiumkonstruktion, vodere d Struktur zämme mit de verschärften Crashnormen erfüllend Frontpartie vo de Westschweizer Meterspurzügen stamme. Si sind für e Längsdruckchraft vo 800 kN usgleit. D Fuessbodehöchi betreit im Niederflurbereich 400 mm, was optimali Istigsverhältniss an 35 cm hohen Meterspurperrons ergit. Über de Drehgestell betreit di Fuessbodehöchi 1100 mm. D automatische Mittelpufferkupplung vo Schwab Verkehrstechnik erloubt es eifachs Stärche und Schwäche vo de Züg, um si de Nachfrageschwankige anzpasse. Bis alli im Isatz verbleibende Fahrzüg umbout si, chan der Schwab-Kupplungskopf durch e klassischi GF-Kupplung ersetzt wärde.

D ABDeh 8/8 verfüge über füf Bremssystem. Als Betribs- und Beharrungsbremse dient e uf alle Räder wirkendi Rekuperationsbremse, wo bis churz vorem Stillstand wirkt. Si wird ergänzt durch e druckluftbetriebene Adhäsions-Klotzbremse und ere Federspeicherbremse im Regime "Adhäsion", di beidi ou uf alle Achsen wirke. E Bandbremse uf jedem Radsatz dient als Zahnradbremssystem 1 und das us zwei Federspeicher-Bandbremsen pro Tribachs bestehend Zahnradbremssystem 2 als Sicherheits- und Feststellbräms.

Di vo de Westschwizer Meterspurzüg ubernohme Stromrichter mit integriertem Bordnetzumrichter sind ufem Dach montiert. Mit ere Dauerleistung von 2800 kW wird ou bime Usfall vome Umrichter der Betribsisatz kum igschränkz. D Anfahrzugkraft vo 400 kN erloubt d Befördrig vome 250 Tonne schwäre Zug mit zwei Gelenkstürwage. Ischratzer an beide Einholmstromabnehmern garantiere ou bi Raureif e gueti Stromabnahm.

D Fahrgastrüm verfüge übere kombinierti Heizigs-/Lüftungsalag, d Füehrerständ übere Klimaalag. In der erscht Klass isch e bequemi 1 + 2-Bestuehlig ibout. D Fahrzielanzeige und d behindertegrächt Toilette stammt vo de Adler- und Fink-Zügen vo der Zentralbahn.

D ABDeh 8/8 sind zwische Februar und Summer 2017 abglifert worde. Füf Tribzüg wärde zämme mit de ABeh 4/4 II sit Dezember 2017 für de neu igfüehrt Halbstundentakt uf der Berner Oberland-Bahn bruchr, e sächste dient als Reserve. Di vo Interlaken Ost usgehnde Züg wärde ider Regel ds Zweilütschine geflügelt. Der vorderi useme ABDeh 8/8 und eme Niederflurgelenkstürwage ABt 421–425/431–433 bestehend Zugteil fahrt witer uf Luterbrunne. Der hineri Teil verchert mit eme ABDeh 8/8 und einem oder zwei Niederflurstürwage nach Grindelwald. Bi gringem Fahrgastufchomme verchere d Triebzüg ohni Anhängelast.



</doc>
<doc id="76494" url="https://als.wikipedia.org/wiki?curid=76494" title="285">
285




</doc>
<doc id="76495" url="https://als.wikipedia.org/wiki?curid=76495" title="Sankt Theodul">
Sankt Theodul

Dr Sant Theodul, wo im spoote 4. Joorhundert im Wallis gläpt het, isch e Bischof gsi und het z "Octodurus", der antike Stadt im Gebiet vom hütige Martinach im Underwallis, gwoont. Oktodurus isch dr Houptort vo dr römische Alpeprovinz Vallis Poenina gsi.

Em erschte bikante Walliser Bischof sin Name isch Theodor oder gnauer Theodor vo Octodurus gsi. Jetz gchönnt me ne aber fasch nur no als dr Heilig Theodul und i dr Umgangssprooch als dr Sankt Joder – im Walliserdütsch seit men em "Sant Jodern". Dr Joder isch dört au e beliepte Vorname.

Dr Theodul isch dr Landespatron vom Wallis und vom Bischtum Sitte. 

Dr Theodor chönt, wie me vrmuetet, us em Osche vom Römische Rych cho sy; dr Lucien Lathion het hingäge probiert z zeige, ass er au grad so guet us ere vornääme Familie im Wallis chönt gsi sy. Er ghört zu de früene chrischtliche Bischöf us em 4. Joorhundert. Grad öppe zu Läbzyte vom Bischof Martin vo Tours isch er im Wallis im Amt gsi. Anne 381 chunt ime Dokumänt vom Konzyl z Aquileia s erschte Mol dr Bischof Theodor vor, im latynische Tegscht stoot: "Theodorus episcopus Octodorensis", und do drmit isch är dr eerscht Bischof, wo men im Gebiet vo dr hütige Schwiiz gchönnt. Z Aquileia, dr alte grosse Stadt a dr Adria, het die Chileversamlig vo 34 Bischöf stattgfunde, wo dr grooss Bischof Ambrosius vo Mailand derby gsi isch und entscheidend prät het. Uf dr Zämekumpft het me die Bischöf verurdeilt, wo dr Leer vom Arianismus gfolget sind. Dr Bischof Theodor vo Octodurus sell spöter au no uf d Chileversamlige z Mailand ane 389 und anne 393 ggange sy.

Es isch möglech, ass dr Bischof i däre Zyt d Lüüt i de Bärge vom Wallis deils erscht no als Chrischte het müesse gwünne und ass dr Bischof Theodor uf Gheiss vom Mailänder Oberhirt als Missionaar im Roonetaal gwürkt het. Vo Mailand uus isch me dozmol i verschidene Piet vo den Alpe go dr chrischtlech Glaube vrchünde. S Bischtum vo Octodurus isch vermuetlich eerscht churz vorhär ygrichtet worde, so wie vil anderi z Norditalien und z Gallie au. Es isch die schwiregi Zyt gsi, wo s mit dr Verwaltig vom römische Rych nidsi ggangen isch, und do sind d Bischöf au für wältlechi Sache immer wie meh zueständig worde.

Bin ere archäologischen Uusgrabig öppe anne 1990 het men im Bode under der hütige Stadtchile vo Martinach d Grundmuure vom ene Huus us dr Röömerzyt gfunde, wo drin e Gebätsruum ygrichtet worden isch; das dörfti die erschti früechrischtlechi Kathedrale vom Bischof Theodor gsi sy.

Ufe Theodor goot d Tradizioon vom Kultoort Saint-Maurice zrugg. Im ygändte 5. Joorhundert het dr burgundisch Bischof Eucherius vo Lyon dr Tegscht "Passio Acaunensium martyrum" ufgschribe – das heisst uf Dütsch: «s Lyde vo de Märtirer vo Acauno». Und i däm Pricht verzellt er, wie en Abdeilig vo römische Soldate vor chly meh als hundert Joor bi "Acaunum", em hütige Saint-Maurice im Roonetaal, wägem chrischtleche Gloube tödet worde sig. Und er schrybt au drvo, ass dr Bischof Theodor spöter a däre Stell d Chnoche vo de ermordete Soldate Mauritius, Primicerius und vo anderne wider gfunde und in ere nöie Chile begrabe heig. D Überliferig vom Stärbe und vom Martirium vo de thebäische Legionäär und irne Begleiter isch i dr Zyt vom Theodor offebaar no läbig gsi, und wo dr Bischof die dapfere Chrischte berüemt gmacht het, isch das gwüss es grosses Zeiche gsi für d Propagande vom chrischtleche Gloube im Roonetaal.

Vo de thebäische Märtirer sind nid alli grad zäme bi "Acaunum" umprocht worde. E Deil vonne het me dört nid verwütscht, und die sind us em Wallis wääg gange, dr Ursus und dr Victor is Land a dr Aare i d Römerstadt "Salodurum", d Verena isch mit iine mitcho und spööter no wyter d Aare ab und uf "Tenedo" bim hütige Zurzach gfahre, und dr Felix und d Regula sind über d Alpe i d Ostschwiiz, uf "Turicum" flüchtet; das isch s hüttige (Züri). Die römische Statthalter i de Stedt "Salodurum" und "Turicum" händ die chrischtleche Flüchtling lo foltere und tööde, und me seit no hütt, drby sige allerhand wundersaami Sache gschee.

Em Bischof Theodor sis chrischtleche Monumänt bi "Acaunum" isch im burgundische Rych berüempt worde, d Wallfaart zu de Thebäische Heilige isch beliebt gsi, und s Chlooschter Saint-Maurice, wo dr König vo Burgund a däre Stell het lo boue, het im Middelalter d Gunscht vo de Landesheere, zerscht vo de Burgunderchönige und denn vo de Graafe vo Savoie gha.

Vom heilige Theodul gid s scho sid em Middelalter, wie me eben us em Pricht vom Mönch Ruodpert weiss, verschideni Gschichte und Legände, wo me mit dr Zyt wyt im Land ume verzellt het.

Di einti Gschicht, wo us em spoote Middelalter chunt, seit, der Theodul sig uf Rom ggange und heig em Papscht in ere schwirige Laag ghulfe. Do heig dä iim zum Dank e Glogge gschänkt, wo dr Theodul töif im Bode vergrabe gfunde het, und drufabe sig dr Tüüfel sälber zwunge worde, die Glogge sampt em Bischof is Wallis z träge. D Glogge het me z Sitte i Chiledurm too. Wäge däre muetige Reis uf dr Glogge sind spöter volchstümlechi Brüüch entstande.

Dr Hans Loretan verzellt die alti Gschicht im Walliser Joorbuech vo ane 2008 eso:

Im Wallis gchönnt me d Überliferig, ass die alti Wätterglogge vo Sitte, wo ebe di alt Jodernglogge gsi wär, gäge böses Wätter Wunder gwürkt het. Vo dere Glogge het me immer wider chlyni Stückli abgnoo und vo de Gloggegüüsser id Gloggeschpys vo anderne Wätterglogge lo tue, eso isch d Chraft gäge s starche Wätter vo dr Theodulsglogge au uf die nöie Wätterglogge übere ggange. So ne Glogge isch z Luzärn gsi, an anderi z Obersaxe, und no vo vil anderne het me gseit, si sige vo dr römische Papschtglogge gsägnet.

En anderi alte Gschicht, wo scho dr Ruodpert bringt, goot so: Dr Bischof Joder im Wallis het emol vernoo, ass bi dr grosse Chelti d Wyytrüübel ganz ferfroore sige. Für d Lüüt im Taal isch das schlimm gsi, und me het em Bischof s Leid gchlagt. Do het dr Joder es grosses Fass gnoo mid Wyy drin, und e jede het zuen em chönne cho und druus Wyy nää, so vil as er bruucht het. Niemer törf aber s Fass einisch uftue, het dr Joder ne gseit. E Zytlang isch das guet ggange, und gar nie isch s Fass läär worde. Es het dr Name "Sant-Jodern-Fass" übercho, und au wo dr Bischof scho lang gschtorben isch, het’s drus Wyy ggää. Aber einisch sind halt doch grobi Lüüt i Chäller vom Bischof sim Huus ggange, und me het s Fass ufgrisse zum gsee was drinnen isch. Aber lueg au: es isch ganz läär und troche gsi. Nume en einzege Trüübel isch oben am Spuntloch ghanget und het früener immer dr Wyy ggä gha. Aber jetz isch dää grad fertröchnet und abegheit und verbrösmelet. Au s Fass sälber isch ganz kabutt gsi, und me het s nümme chönne bruuche.

Es git aber zwöi chly anderi Versioone vo dere Gschicht: Es heisst au, wenn d Äärn schlächt gsi isch, heig der Theodul de Wyypuure es Wyybeeri id Fesser gleit, und die heige sech vo sälber mit Wyy gfüllt. Und en alti Tradizion prichtet, der Thedoul heig äxtra für d Chindbetterinne es Wyyfass gfüllt, und die heige druss chönne roote und wyysse Wyy nää, beides us em glyche Fass.

Im Lötschetaal verzellt me sech, d Walliser heigen einisch nid gwüsst, wäär me als nöie Bischof wett anää. E Schtimm het gruefe, dää wärdi Bischof, wo uf emene Tisch vo Bei tuet ässe. Niemer het aber e Tisch gfunde, wo us Bei (= Chnoche) gmacht gsi isch. Do het me a dr Strooss dr Jodern gsee, wo mid eim Chnüü am Bode gsi isch, und uf em andere Bei het er sis Zmittag, es Stückli Brot und chly Chäs, verschnitte. Do isch öper druf cho, ass das jo ebe en Tisch vo "Bei" git. Me het denn zfride der Jodern is Münschter broocht, wo me ne zum Bischof gmacht het.

Das isch e Legände, wo’s dervo i de Walliser Tääler verschideni Forme git.

Z Birnier i de Bäärge bi Martinach seit me: Wo der Theodul uf em Wäg vo Rom zrugg is Wallis übere Bärnhardsbärg cho isch, sig der Tüüfel mid em ggange und heig sech als Chaufme verchleidet. Wo dr Theodul müed gsi isch, het er binere Kwelle usgruejt, und do sig dr Tüüfel wasgisch washesch mid em Stab dervo. Im Dorf Birnier isch aber e Frou gsi, wo grad d Wyfesser gwäsche het; dr Lääset het do agfange. Die Frou het em Tüüfel basst, und won er isch cho z springe, het si es Fass ufe Wääg tröölet, und dr Tüüfel isch drüber gheit und het dr Stab verlore. D Büüri het em Theodul dr Stab brocht, und dä het em Dorf zum Dank e rychi Wyyärn versproche.

Wyt vrbreitet isch au d Gschicht, wie dr Theodul, wen er e Chile is sim Bischtum isch go psueche, sin Stab, wo us emene alte Wyystock gmacht gsi isch, verusse i Bode gsteckt het. Won er wider ggangen isch, het er dr Stab nid usezoge, nei, er het en abgschnitte, und dr Räschte het Wurzle gmacht, wo s druus nöie Wyy ggä het.

Dr Bischof Theodul het einisch syn Brueder im Augschtdaal bsuecht, wo chrank gsi isch. Wo’s em wider besser ggangen isch, goot dr Bischof zrugg is Wallis. Uf em Wäg id Bärgen ufe het er z Valtournanche gfrogt, wär über e höch Bass mit em chönnt cho. Chly spöter seit dr Theodul em Bärgfüerer: "Was chan i der ggä drfüür?" Dä seit, er sell im Taal die vil Schlange, wo’s dört gha het, vertrybe. Das het dr Theodul gmacht, und so gits i däm Taal bis hüt nümm vil Schlange. Sider seit men em Bärgpass ob Zärmatt dr Theodulpass und em Gletscher undedra Theodulgletscher.

Wo anne 580 e spötere Walliser Bischof vo "Octodurus" us syn Amtssitz a ne nöie Ort wyter oben im Roonetaal, uf "Sedunum", s hütige Sitte, züglet het, sind offebaar au d Relikwie vom Bischof Theodor mitcho. Die ganzi Diözeese het denn dr Name "Bischtum vo Sitte" übercho. I dr Karolingerzyt isch z Sitte über em nöie Grab vom häilige Theodor e Chile mid emene Grabmonumänt i dr Kripta bout worde. Das isch s Zäntrum vom Theodulskult im Wallis worde. Die gootischi Chile "Sankt Theodul", wo dr gross Architekt Ulrich Ruffiner 1516 grad näbe dr Kathedrale "Notre Dame du Glarier" us em 15. Joorhundert bout het, isch d Pfaarchile vo dr Stadt Sitte.

S Adänke an spotröömisch Bischof isch im Wallis nie verschwunde. Dr Bischof Theodul isch drüber usen im Alperuum im Middelalter populär worde. Er gilt als Schutzhäilige vo de Glogge, vo de Alpepäss, vo de Winzer und de Hirte, und wäge de Legände mit de Glogge glaubt men au, ass er gäge s böse Wätter, Blitz und Hagel hilft.

I dr Gschicht vom Bischtum Sitte isch ane 999 es bsunders wichdigs Ereignis ytroffe, wo dr Chönig Ruedolf vo Burgund em Bischof d Grafschaft mit de Chönigsrächt im Wallis gschänkt het. Do dermit isch dr Bischof au zum Landesfürscht im Roonetaal worde. Bi dr Schänkig het dr Chönig dütlech an Bischof Theodor erinneret, won er i dr Urkunde schrybt, s Ampt vom Graf chöm jetz zu dr häilige Maria und em häilige Theodul, ebe de beede Schutzhäilige vo Sitte. Uf latynisch heisst das im Dokumänt so "[…] comitatum vallensem integriter […] sancte Marie sanctoque Theodolo Sedunensi […]".

Was men im Middelalter vom Theodor, em Bischof vo Oktodur, no gwüsst het, isch z läse in ere Kwelle us em 13. Joorhundert: Dr Mönch Ruodpert, wo vilecht im Konvänt vom Chlooschter vo Saint-Maurice gsi isch, het d Läbensgschicht "Vita sancti Theodori sedunensis episcopi" gschribe. Scho do drin chunt e früeni Legände vor, wo id dr Kulturgschicht bis hüt e Würkig zeigt, d Gschicht, wie dr häilig Thedoul einisch Wyy vermeert heig. Und dr Ruodpert het au gwüsst, ass dr Theodul dr Entdecker vo de Thebäermärtirer gsi isch. Vo däm Mönch sinere Schrift goot denn s Wärch "legenda beati Theodoli" (uf Dütsch «d Legände vom selige Theodul») uus, wo öpen um s Joor 1200 in ere Schrybstube z Sitte entstanden isch.

Sid em 13. Joorhundert gits z Sitte liturgeschi Tegscht zum 16. Augschte, em Fyrtig vom Sant Theodul. Im 14. Joorhundert sind s erschte Mol Relikwiaar erwäänt, wo me drin dr Chopf vom Häiligen und separat sini übrige Relikwie ufbewaart het. Die choschtbare Gfäss sind vermuetli usem 11. oder 12. Joorhundert gsi. I dr Chriegszyt noch dr französische Revoluzion, wo d Franzoose is Wallis choo sind, het me die eerwürdige Schetz verloore, und me wäiss nümm, was mit dene wärtvolle Gägeständ un de Überräschte vom Bischtumspatroon gschee isch.

Sit dr Zyt vo de Karolinger het me dr Thedoul z Sitte vereert und en äifach als Bischof vo Sitte agluegt. Anne 999 isch er jo als Patron vom Bischtum erwäänt worde. Dr Fyrtig vom Theodul isch im Wallis sid em 12. Joorhundert der 16. Augschte. Uf de Gältstück, wo d Fürschtbischöf vo Sitte vo ane 1497 bis 1628 gschlage hend, gseet me dr Theodul mit dr Glogge.

D Bilder und d Figuure vom häilige Theodul, wo in vilne Chile z gseh sind, zäige iin deils zäme mid em Tüüfel, wo en Glogge träit, und mängmol au mid eme Wytrüübel.

Z Sitte stoot vor em Schloss Majoria sid anne 1965 e modärni Statue vom Theodul us Bronze, wo dr Walliser Chünschtler Jacques Barman gmacht het. Das isch s Joor gsi, wo me s Jubiläum 150 Joor sid em Bytritt vom Wallis zu dr Eidgnosseschaft.

Im Bischtum Sitte het’s nüün Pfarreie mit em Patrozinium vom Sant Theodul:

Derzue findet me in es baar Dörfer Chappele vom Häilige: z Commeire bi Ursere, z Evolena, z Blattu, z Üüsserbinn (i dr Gmeind Äärne, z Selkinge (Goms) und an es paar anderen Oort.

Vom Wallis uus het sech dr Bruuch, uf d Hilf vom Theodul z vertraue, i den Alpe gäge Weschte und gägen Oschte uusbreitet, uf Savoye, Oberitalie, id Innerschwiiz, is Bündnerland und drüber use in Voradlbärg, is Tirol und uf Süddütschland. Dr heilig Theodul isch sid em Joor 1750 dr Stadtpatron vo dr bäirische Stadt Ehinge a dr Donau. Ane 960 het dr Apt Ulrich vom Chloschter Ottobeire z Sitte Relikwie vom häilige Theodor für syni Chloschterchile bsorgt.

Z Savoie findet me Theodulschile z Villy-le-Pelloux, z Brizon, z Thyez und z Montgellafrey. Z Ormont-Dessus im Kanton Waadt stoot e refermierti Sankt-Theoduls-Chile.

A vilnen Oort hange Glogge mit em Name vom Wätterpatron. Eini isch z Sitte sälber, en uralti z Tersnaus isch us em Joor 1395, und Theodulsglogge vo 1412 sind z Münsigen und i dr Stadtchile vo Thun, eini vo 1575 z Underschächä, die alti Sant Joderglogge z Luzärn vo 1489 het me anne 1633 nöi ggosse als Joder- und Rochus-Glogge, i dr Stadt Ehinge chunt s alte Theodulglöggli vo 1758, d Sant Johannes und Sant Joder-Chile vo Buächs het e Glogge vo 1902 und d Chile Peeter und Paul z Vals e Sant Joder-Glogge, wo 1963 ggossen isch. Au z Tschappina isch so äini, und no in anderne Chile i verschidene Gebiet.

Im Gmäindwppe vo Underschächä im Kanton Uri gseht men e Glooge und druffe s Bild mid em Theodul und em Tüüfel, won e Glogge träit.

Über d Walser vom Bündnerland und im Vorarlbärgische wird mängmol gseit, dr Theodul sig bi ine scho immer e wichtige Heilige gsi. Me dänkt aber hütt, dass das ender e jungi Tradizioon isch. Sicher isch bi de Walser, wo im 13. Joorhundert u sem Wallis i die öschtleche Alpetääler ggange sind, dr Name vo däm populäre Heilige nid unbekant gsi. Aber me gseht, wie dr Johann Schwimmer 1957 usfüerlech erklärt het, ass i de Walserdörfer am Afang dr Sankt Martin algemein der belieptisch Heilig gsi isch, und drnäbe dr heilig Niklaus. Dr Theodor isch ofebar erscht sid em 15. Joorhundert denn bi de Walser au mee und mee vorcho. Me findet dr Wätterpatroon 1433 z Lääch, 1460 z Dimülsch, 1461 z Latärns, 1463 z Mittelberg und 1477 z Röötis. 

Es isch denn die früschi "Renaissance" vo dr Walsergschicht im spoote 19. Joorhundert gsi, wo bhauptet het, dr Thedul wääre scho vo Afang a dr bedütend Heilig bi de Walser gsi.





</doc>
<doc id="76496" url="https://als.wikipedia.org/wiki?curid=76496" title="Mauritius (Heiliger)">
Mauritius (Heiliger)

Dr Mauritius (das isch latynisch, uf Düütsch heisst er Moritz) het – wie men in ere alte Gschicht us em früene Mittelalter list – im spoote dritte Joorhundert gläbt und isch dr Afüerer von ere röömische Militärabteilig us Egüpte gsi.

Dere Truppe git d Gschichtskwelle dr Naame Thebäischi Legioon. Es heisst im Buech, wo dr Bischof Eucherius vo Lyon im füüfte Joorhundert gschribe het, die chrischtliche egüptische Soldate sige mit dr Armee vom Mitkaiser Maximian is Wallis, uf Martinach cho, wo dr Kaiser öfentlich de heidnische Götter es Opfer brocht heig. D Thebäer sige nit a die Fyr cho, und do sige si uf Gheiss vom Maximian bim Doorff "Agaunum" umprocht worde. Si gälte drum als chrischtlechi Märtirer.

Die grusami Sach sig, je nochdäm wie me d Gschichtskwelle düütet, öppen ane 285 oder 303 bassiert. Es sig denn, so goot d Gschicht wyter, es paarne vo de Thebäer glunge, us em Wallis z flüchte, öppen em Urs und em Viktor, und au em Felix und dr Regula, wo uf Züri sind. S römische Militär heig se drno aber doch gly gfunde, und si sige, wil si tapferi Chrischte blibe sind, als Find vom ofizielle Götterglaube tötet worde. So isch die Gschicht e bsunders dramatischi Episode vo dr Chrischteverfolgig vo säbere Zyt.

Dr Bischof Theodor vom Wallis het z "Agaunum" änts vierts Joorhundert alti Greeber gfunde, won er als die vo de thebäische Soldaten idäntifiziert het. Er het e chlyni Chile zu irem Adänke lo boue, und gly drufabe isch es losggange mit dr Wallfaart vo fromme Lüüt uf dä Platz. Ane 515 het dr König Sigismund vo Burgund döört s Chlooschter lo boue, wo drno e bedüütenden Oort im Rych vo de Graafe vo Savoie gsi isch und wo hüt no stoot und s Adänke an Mauritius und syni Gfäärte wyters pflägt.

Dr Fyrtig vom Mauritius isch am 22. Septämber. Bi vilne Chile i dr Schwiiz und wyt drüber use het me dr tröi Glaubenszüüge als Chilepatroon gnoo, so öppe z Zofige, z Bärn, z Murte, z Amsoldinge, z Appezäll, z Äisidle, z Zernez, z Stroossburg, z Köln, z Hildesheim, füre Dom vo Magdeburg, z Augschbrg und z Wiisbade.



</doc>
<doc id="76497" url="https://als.wikipedia.org/wiki?curid=76497" title="Felix und Regula">
Felix und Regula

Dr Felix und d Regula sind zwäi Häilegi vo de katolische Chile, und si sind die bekantischte Zürcher Stadtpatröön.

Es git en alti Gschicht, wo säit, die beede siged i dr antyke Zyt vo Ägipten uf Öiropa und über d Bäärgen is Wallis und vo doo bis uf Züri cho, wo si gstoorbe siged.

Sit em Mittelalter isch das äini vo de populäärschte alten Überliferige vo Züri, sogar au uf em Gält vom alte Züri findet me s Bild vo de beede Häilige, und es git bis hüt es paar Chile mit irne Nääme, wo dezue ane au als Vornääme ämel bis vor churzem immer no beliept gsi sind. Ume Fyrtig zum Adänke a de Felix und d Regula, em 11. Septämber, isch z Züri all Joor s grosse Fäscht vom Chnabeschüüsse.

Es isch im usgänte dritte Jorhundert gsi, s git Lüüt wo säged anne 285, oder au am Afang vom vierte Joorhundert, wo e röömischi Armee vo Italien uus übere Bärnhardsbärg is Wallis, also dozmol d Provinz "Vallis Poenina," choo isch zum wyter ääne z Gallie go Chrieg füere. Bi de Stadt "Octodurus," em hütige Martinach, heig de Befäälshaber Maximian – dä isch Underkaiser gsi, also de Ghilf vom Kaiser Dioklezian – alne befole, wie s de Bruuch gsi isch zun ere Opferfyyr für die heidnische Götter z choo, ass bim Fäldzug dänn au alles guet gieng. Jetz aber hät e sech zeigt, ass en Abteilig vo der Armee mit Soldaten us Ägipte do deby nöt mitgmacht hät; es sind nämlich Chrischte gsi, und so isch es ine zwider gsi emene andere Gott z diene.

Wie die Gschicht dänn im Wallis wytergangen isch, staat bim Artikel über s bluetige Martirium vo de Thebäische Legion z (Sankt Moritz, won als es truurigs Kapitel vo de Chrischteverfolgig im alte Rom verzelt wird.

Für üüs da isch es wichtig, ass paar wenigi Lüüt vo däre thebäische Mannschaft grad na knapp mit em Läbe devoo choo sind. Me weiss us de mitttelalterliche Häiligelegände, wie öppe der Urs und de Viktor dur s helvetische Land bis uf "Salodurum," wo hüt Soledurn isch, gflüchtet sind; die häiligi Verena isch bis uf "Tenedo," also Zurzach ggange, und de Gereon het de Wääg über "Basilea" und "Argentorate" (Strossburg) bis uf Köln gfunde, wo me no hüt sini Relikwie vereert.

De Felix und syni Schwöschter Regula aber sind emene schwirigere Wääg naa, s Rhonetaal wyt zduruuf, wo s gwüss weniger römischs Militäär gha hät, und über d Bäärge vo der Innerschwyz und dur möntschelääri Tääler. Es isch iri Idee gsi, de häidnische Lüüt i der Oschtschwiiz, also dozmol z Oschthelvezie und z Rääzie, mit de Gschicht vo de thebäische Glaubenszüüge und mit em Evangelium go de chrischtlech Glaube bringe.

Drum sind si halt us de äinsame Bäärge doch ine röömischi Stadt vo de Provinz Obergermanie abe, und das isch jetz "Turicum" gsi, wo s hütige Züri devo chunt. A de Limet händ s es Huus bout und mit irem vorbiltliche, fromme Lääbe wär s ne gwüss glunge, anderi Lüüt z überzüüge. Aber ohalätz: Es isch dänn läider nit lang ggange, und em Maximian sini Militärpolizei, wo scho z "Salodurum" de Urs und de Viktor überfüert hät, isch au uf Züri cho. Do isch de röömisch Statthalter – überliferet isch, ass es de Dekius gsi isch – em Maximian sym Befääl gfolget und hät die letschte drüü Thebäerflüchtling is Chefi ghäit, gfolteret und la tööde.

Jä, sind s jetz zwee oder drüü gsi: Z Züri redt me fascht nume vo Felix und Regula; deby sig au dene ire Begleiter Exuperantius (wo aber eerscht i de Kwelle vom spoote Mittelalter vorchunt) immer mit ne ggange, und er häig am Schluss s glyche Schicksyl gha; er sig aber halt de Chnächt vo de beede gsi, und me hät ne vilecht drum weniger gschetzt als Stadtpatroon.

Wohäär as me das alles wäiss? 

I den eltischte Büecher vo den alemannische Chlööschter staat d Gschicht uufgschribe. De "Codex Sangallensis 225" chunt us em achte Jaarhundert, und au de "Codex Sangallensis 550," wo öppe hundert Joor jünger isch, ghört zum wärtvollen Altbestand vo de Sanggaller Stiftsbiblioteek, und i bäidne isch em Felix und de Regula iri Gschicht dinn.

Das sind aber Schrifte, wo en Mönch i de Schrybstube vom Chlooschter ab emene no vil eltere Tegscht übernoo hät. Z’eerscht hät de Bischof Eucherius vo "Lugdunum," das isch hüt Lyon, afangs füüfts Joorhundert die Gschicht ufgschribe; er häig se vom Gämfer Bischof Isaak – das isch der eerscht Gämfer Bischof, wo me känt – ghört, und däm isch se de Walliser Bischof Theodor cho verzelle. Em Eucherius syni Schrift heisst "Passio acaunensium martyrum," das häist uf düütsch «s Lyde vo de Märtirer vo Agaunum». Und die isch der Afang vo de Tradizioon vo de Thebäische Legioon. Jüngeri Versioone vo de Gschicht vo de Zürcher Stadtheilige sind i Biblioteeke z Häidelbärg, z Berlin und z Züri.

I de Stadt, wo si gstorbe sind, isch s Adänke an Felix und ad Regula sit em früene Mittelalter läbig. Uf düütsch cha men iri Gschicht i de Zürcher Chronik vom Häiri Brännwald lääse. Das vo Hand gschribne Buech vo anne 1543 isch hüt uf de Zäntralbiblioteek Züri; es isch die eerscht grooss Schwiizer Chronik, si isch vom Brännwald und für die jünger Zyt vo sim Schwigersoon Johannes Stumpf. De Brännwald isch e grüntliche Gschichtschryber gsi, syni Chronik isch wichtig für d Schwiizer Gschicht und was är säit hät Händ und Füess. Drum wämmer eifach grad go lose, wien är üüs i däm Buech de Zürcher Märtirer ihres Ändi anne 312 – das Datum chunt vom Brännwald – verzellt.

"«Nachdem nun Mauritius und seyn geselschafft umb christlichs glaubens willen gemartert worden warent und aber etlich derselbigen schar dem wüeterich Maximiano entgangen warent, satzt er im für, die selbigen ouch zu tötten und die christen gar vertilgen, gebot heruff synen anwälden und besonder dem landvogt Decio der uff dem schloss Thurrico sass (welches er von des Romischen Rychs wegen inhielt, das an dem end stund so zu nachkomender zyt der Hoff genempt wirt und in der Kleynen stat Zürich ligt), das er alle christen wo er sie betretten möcht anneme und sy den abgötten ze opffern bezwungi, und alle die us ungehorsami solchs nit thun woltind mit den aller grusamisten straff und penen verdarbte und durch solchs verschüeffe das das Romische Rych und sin gebott nit verachtet würde. […]»"
"«Uff solchs wurdent die usserwelten diener Christi von den dienern Decii des landvogts gebunden und gevangen uff das schloss Thurricum gefürt daselbst sy von dem tyrrannen in mengerley weg mit guoten worten und ouch mit penlicher gevenknis den abgotten ze dienen und Christum zue verlougnen angefochten worden. Es sagent auch ettliche historici das er sy nach romischen sitten mit rutten habe lassen strychen und inn heyss öl setzen. Da aber die gotseligen fründ Christi […] nit mochten von der liebe Gottes des allerhochsten im himmel abgesündert noch getrent werden, sonder in styffer bekantnis Christi beharretent, und Decius der tyrran sich hierin vermerket gantz veracht sin, ward er in zorn bewegt, sass zuo gericht […] und sprach diese urtel: Felix, Regula und Exuperantius von der geselschafft Mauritii verschmeher der götter, zerstörer des rechten gloubens, widerspening und ongehorsam dem Romischen Rych, sollent mit dem schwert vom leben zum todt gericht werden. Also wurden sy gebunden und durch die henker an das ort irer hievorgemelten wonung und hütten gefürt, und nach gethanem gebet und dangsagung zu dem ewigen got und nach styffer veriehung christlichs gloubens mit dem schwert us diesem ellenden jamertal in ewige freud und seligkeit gefürdert.»"

Es git na anderi Fassige vo dere Häiligelegände, wo me ghört, die gchöpfte Märtirer siged nach em Tod grad wider uufgstanden und mit irne Chöpf i de Hand es Stückli bärguuf ggange. So git s e Verbindig zwüschem Richtplatz a dr Limet, wo jetz d Wasserchile a die Glaubenszüüge erinneret (im Chäller undedra gseht men i äim vo de «archäologische Fäischter» alti Schteine vo dr antike Zyt), und em Platz, wo iri Greeber dörfte gsi sy, under em Grossmöischter. Und au die dritti alti Chile änet de Limet, s Fraumöischter, ghört zu dere Tradizioon: em Frauechlooschter hät men im Mittelalter «Chlooschter Felix und Regula» gseit.

Das bedüütet, ass sit de antike Zyt bekant gsi isch, wo die alte römische Greber sind, bis men es paar Jaarhundert spöter, wo de Karl de Grooss d Relikwie vonne gfunde hät, die Chile bout hät.

Die Häilige gseht me dänn uf den alte Sigel vo de Fraumöischter-Äptissine. Und au d Zürcher Gältstuck, wo s Fraumöischter hät la schloo, zeigen iri Chöpf, und na spöter sind si uf Gält vo de Stadt, sogar emol eme Zürcher Dukat vo lang nach de Reformazioon.

Em Felix und de Regula iri lang vereerte Greber im Grossmöischter sind uf Gheiss vom Zürcher Stadtraat wäg de Refermazioon anne 1524 kabut gmacht woorde. Mit Häilige hät men i de zwinglianische Chile nüüt me welle z tue haa.

Ob die Sach im katolischen Andermatt obe, wo me sech verzelt, d Relikwie vo de beede Märtirer siged vo Züri dahii cho, würkli stimmt, cha me nümmen usefinde.



</doc>
<doc id="76498" url="https://als.wikipedia.org/wiki?curid=76498" title="Thebäische Legion">
Thebäische Legion

Die Thebäischi Legioon isch en Einheit vo dr antike röömischen Armee, wo i dr chrischtleche Tradizioon vorchunt.

D Gschicht, wo s drum goot, sig am Ändi vom dritte Joorhundert bi dr Oortschaft "Agaunuum" i dr römische Provinz "Vallis Poenina," em hütige Sankt Moritz im Underwallis, bassiert. Es wird gseit, alli Soldate von ere römische Legioon sigen umprocht worde, wil si Chrischte gsi sigen und drum nit bim heidnische Götterkult mitgmacht heige. Me fyret ires Adänke als chrischtlechi Märtirer am zääten und elfte Oktober.

Dr Bischof Eucherius vo "Lugdunum," em hütige Lyon, wo im füüfte Joorhundert gläbt het, het vo dere tragische Sach ghört und se ufgschribe. Sini Schrift "passio Acaunensium martyrum," uf düütsch: «s Lyde vo de Märtürer vo Agaunum», isch dr Afang vo dr Überliferigsreie. Dr Tegscht isch i de Büecher vo de Monumenta Germaniae Historica abtrukt. Dr Bischof Eucherius het d Informazioon vom Gämfer Bischof Isaak und dä het se schynts vom Walliser Bischof Theodor gha. En andere Kwelletegscht, wo ufs füüfte Joorhundert zrugg goot und wo me dr Verfasser nit könnt, isch i dr Biblioteek vom Chlooschter Äisidle.

D Gschichtsforscher sind scho vil über die Verzellig go nochedänken und schrybe. Guet und sorgfältig het d Berthe Widmer zämegstellt, was me do drüber usegfunde het; si seit, d Tradizioon bis zum Bischof Eucherius goot gwüss uf historischi Ereignis im Wallis zrugg, wo me nit alles und grad au s Datum drvo nit gnau cha wüsse, und isch für d Schwiizer Chilegschicht öppis ganz wichtigs. Und mit de Bytreeg vom wüsseschaftliche Träffe "Mauritius und die thebäische Legion" anne 2003 z Friburg het men alles, wo jetz möglich isch, vo dere Gschicht uf em Tisch.

Die militärischi Schaar sig, so heisst ss i dr Überliferig, vo Thebe z Ägüpte gsi. Me dänkt hüt, es sig nid würklech e ganzi Legioon, sondern eigentlech e chlynere Teil vo dr Zwöite Legion, dr "Legio II Traiana fortis," z Ägüpte gsi. Dr römisch Kaiser Maximian heig se im ene Chrieg uf Gallie gschickt; das sig gmäss der anonyme Tegschtkwelle im spoote dritte Joorhundert gsi, öppen anne 285; dr Eucherius hingäge het dänkt, es sig i dr Zyt vo dr grosse Chrischtevrfolgig, wo anne 303 agfange het, gsi. Dr Maximian heig sis Militärlager änet em "Summus Poeninus," em Bärnhardspass, bi Martinach, em römische "Octodurus," gha. Er het sine Soldate befole, füre Kampf wie s dr Bruuch gsi isch de Götter öppis z opfere. Das het de chrischtleche Thebäer nit basst, und si sigen uf "Agaunum," öppe zwölf Kilometer wyter unden im Rhonetal. Uf Gheiss vom Maximian sige denn alli vo iine, wo si immer no s heidnische Opfer sin go ableene, umprocht woorde.

Im Middelalter isch die Märtürergschicht i vilne Länder bekant woorde. Bi den alte Schriftsteller, em Gregor von Tours, em Venantius Fortunatus und em Walafried Strabo, findet me se, und s Adänke a die chrischtleche thebäische Soldate het sech wyt usbreitet. Es git vil Chile, wo men en Persoon us dere Gruppe als Patroon für se gnoo het, bsunders dr Aafüerer Mauritius, dr Viktor, dr Exuperius und dr Candidus, und au die heiligi Verena und Felix und Regula. 

Bi "Agaunum" sälber het s Adänken a d Thebäer agfange, wo dr Bischof Theodor vo Octodurus änds vierts Joorhundert döört iiri Relikwie gfunde het. Öppen anne 392 het er für die vereerte Räschte e Chile lo boue, wo me chürzlech bi Uusgrabige wider d Muure drvo gfunde het. Und scho gly het d Wallfaart vo fromme Lüüt zum Heiligen agfange, wo aus sell Wunder too ha. Dr Bischof Eucherius het scho gwüsst, ass es bi dr Chile z "Agaunum" a dr Strooss ufe Bernhardsbärg en Herbäärg für d Pilger gää het. Es isch anne 515 gsi, wo dr König Sigismund vo Burgund s Chlooschter vom heilige Moritz isch go gründe. Ane 753 het dr Papscht Stephan dr Zwäiti s Chlooschter mit em Mauritiusgrab bsuecht, 875 dr Karolingerkönig Karl. Und s religiöse Zäntrum Sankt Moritz isch im Middelalter de Grafe vo Savoie bsunders wichtig gsi. No hüt git s döört eine vo de schönschte Chileschetz us säbere Zyt zum aluege.



</doc>
<doc id="76507" url="https://als.wikipedia.org/wiki?curid=76507" title="Bahnstrecke Pisa–Genua">
Bahnstrecke Pisa–Genua

D Baanschtrèggi Pisa–Genua isch eini vo dè Hauptschtrèggi vo dè FS z Italiè.

D Baanschtrèggi füürt am Tǜrrhenischè Meer draa nõch. Vo Genua gòt si diè gsamti ligurischi Levante in südöschtlicher Richtung nõch abbè. Nõch dè Levante gòt d Strèggi übber diè toskanischi Küschtèlandschaft vo dè Versilia bis zuè dè toskanischè Stadt Pisa. Sie isch durchgängig zweigleisig uusbaut un vobindet näbbè Genua un Pisa d Brovinzhauptschtädt Massa-Carrara un La Spezia. Im Baanhof Pisa gòt si i d d Baanschtrèggi Pisa-Rom übber.

Dè Baanvokeer wörd vom Übberwachungssischteem "Sistema di Comando e Controllo (SCC)" vo dè Baangsellschaft Rete Ferroviaria Italiana bedribbè un kontrollyrt. Vom Standort z Pisa organisyrt s Sischteem dè Vokeer im Abschnitt vo Rom (Maccarese) bis Seschtri Levante, wo è insgsamt 420 Kilometer langes Schinnènetz darschtellè duèt. Von èm wittèrè Standort z Genua (Teglia) kontrollyrt d SCC d Strèggi Seschtri Levante–Genua.

D Baanschtrèggi isch in meerèrè Deilabschnitt zwǜschè 1861 un 1874 baut worrè un hèt è Längi vo 165 Kilometer.


</doc>
<doc id="76512" url="https://als.wikipedia.org/wiki?curid=76512" title="BDt">
BDt

BDt isch ider Schwiz e üblichi Serienbezeichnig für Stürwage mit Sitzplätz der zweit Klasse und Gepäckabteil. Sottigi Fahrzeuge sind bi de SBB und mehrere Privatbahnen im Isatz. Ds chline i vom Seetalwage wist ufene offeni Plattform hi.





</doc>
<doc id="76513" url="https://als.wikipedia.org/wiki?curid=76513" title="ABt">
ABt

ABt isch d Typebezeichnig für zweiklassigi (1. und 2. Klass) Stüürwage i der Schwiz, wo in Kombination mit einem oder mehrere Tribfahrzüg e Pendelzug bilde. 

ABt sind bi vilne schwizerische Bahne im Isatz gstande, so z. B. bi de Schwizerische Bundesbahne, der BLS AG, der Berner-Oberland-Bahn, der Matterhorn-Gotthard-Bahn oder der Rhätische Bahn. Durch d Ifüehrig vo Tribzüg isch ihri Zahl am Abneh. Hüfig wärde d ABt mit me Tribwage mit Gepäckabteil (RBDe 4/4, BDe 4/4, BDeh 4/4, BDeh 2/4) oder sogar eme Gepäcktribwage (Deh 4/4) kombiniert, so z. B. bi de Appezäller Bahne, bi der Zentralbahn oder bi de Chemins de fer du Jura.

D Rhätische Bahn het drei Stürwage ABt bsässe. Witer bsitzt d RhB sächs Stürwage ABDt, wo zwische 1969 und 1979 bschaffe worde si und zur Familie vo de FFA-Einheitswage I ghöre.

D Wage mit de Nummre 1701–1703 si d erschte Stürwage vo der RhB gsi; si sind exakt uf d Verhältniss vo der Chur–Arosa-Linie zuegschnitte gsi. Uf em Stammnetz vo der RhB sind ersch einigi Jahr später Pendelzüg igfüehrt worde. Mit der Umelektrifizierig vo der ehemalige Glichstromlinie im Jahr 1997 sind au di drei Stürwage für Wechselstrom umbaut worde. Als erschts, umbauts Fahrzeug isch am 26. November 1997 im Rahme vo der Schaffig vom Arosa-Express der "ABt 1701" in Betrieb gnoh worde; er het e neui Front becho, es Clubabteil als Inneirichtig und d neui Bezeichnig "Bt 1703"". Au d andere beide Stürwage vo dere Serii sind 1998 apasst worde, aber im Gägesatz zum 1703 het er d normal Inneirichtig bhalte und somit au d ursprünglich Bezeichnig. Der ABt 1703 isch da derbi zum "ABt 1701" worde. Nach em Umbau sind d Stürwage witerhin uf der Aroser Linie igsetzt worde, teilwis aber au uf der Vereina-Linie und i de Sportzüg. Mit em Isatz vo de Allegra (Tribzüg) uf Arosa sit 2011 wärde kei Stürwage meh brucht. 1703 isch am 21. November 2011 verschrottet worde. 1701 isch am 25. April 2012 usrangiert worde und dient als Ersatzteilspender füre BDt 1722. Am 19. Dezember 2012 isch er verschrottet worde. Element vom Füehrerstand sind im BDt 1721 und 1722 witerverwendet worde. 1702 isch zletzt nur no als Reserve abgestellt und isch am 27. September 2013 verschrottet worde.
1971 sind d Wage vo der Serii ABDt 1711–1714 abglifert worde, wo usschliesslich zämme mit de Tribwage Be 4/4 511-514 und je ei bis zwei Zwischenwage bsunders für de Vorortsvercher zwische Schiers, Chur und Thusis igsetzt wärde. 1979 isch d Serii um zwei witeri Fahrzüg, ABDt 1715–1716 erwitert. Ab 1995 sind d Stürwage schrittwis modernisiert worde. Bi Grossaläss wärde d Kompositione au uf anderne Linien igsetzt, so z. B. zum Engadin Skimarathon.

D Zentralbahn verfüegt über 18 Wage vom Typ ABt. Drunder hend sich ehemaligi Brünigbahnwage ABt 900-905 befunde, wo als Umbaute us de AB 401-412 entstande si. D räschtliche zäh ABt 923-932 sind ehemaligi LSE-Wage, zwei dervo stamment vom RBS. Zwei weiteri ABt het d LSE zu At 921-922 umbaut, indem me ds chline Zweitklassabteil mit drei Reihe Erstklassstüehl bestückt het. Zuesätzlich het d Zentralbahn drei Gelenkstürwage ABt8 941-943 becho, wo no vo der LSE bestellt worde sind. Bis zur Ablifrig vo de zuesätzliche FINK-Triebzügen 2016 sind diversi ABt zämme mit eme B als Verstärchigseinheit de SPATZ-Tribzüg mitgä worde. Sither wärde d ABt nur no zur Bildig vo Pendelzüg mit de acht HGe 4/4 II brucht.


</doc>
<doc id="76515" url="https://als.wikipedia.org/wiki?curid=76515" title="Ig-Nobelpreis">
Ig-Nobelpreis

Dr Ig-Nobelbryys ([], änglischsprochig Wortspiil: "ignoble" „uuwirdig, schmachvoll, schändli“), mänkmol au "Anti-Nobelbryys" gnännt, isch e satirischi Uuszaichnig, fir zum wisseschaftligi Laischtige eere, wu d „Menschen zerscht zum Lache, derno zum Studiere bringe“ („to honor achievements that first make people laugh, and then make them think“). Vergee wird dr Bryys vu dr Zytschrift "Annals of Improbable Research", wu z Cambridge (USA) uusechunnt. Di eerscht Bryysverleihig het anne 1991 am Massachusetts Institute of Technology stattgfunde, syter 2012 wäre d Bryys an dr Harvard University ibergee.

Bedingig fir e Nominierig isch, ass d Entdeckig ain zerscht zum Lache, derno zum Studiere bringe solle. Derzue mueß s Forschigsthema neiartig syy, nieme derf vorhär e ähnligi wissesschaftliig Arbet publiziert haa.

D Bryys wäre vun ere Jury, em "Ig Nobel Board of Governors", vergee. Si setzt si no Aagabe vu dr Zytschrift "Annals of Improbable Research" us Nobel- un Ig-Nobelbryysdreeger. wisseschaftlige Autore, Sportler, Dreeger vu effetlige Ämter („public officials“) un andere bekanntere oder weniger bekannte Persone („other individuals of greater or lesser eminence“) zäme. Traditionäll wird derzue am letschte Dag e zuefellige Passant fir d Entschaidigsfindig zueglade.

Vergee wäre d Bryys als im Spotjohr, in dr Regle churz voreb d Empfänger vum Nobelbryys bekannt gee wäre. D Vergabzeremony findet im Sanders-Theater vu dr Harvard-Universitet statt. Dr Bryys isch scho lang kai Schand me un wird mittlerwyli vu dr maischte Bryysdreeger gärn sälber entgege gnuu.

Wäge sym Sträbe noch ere Wyterentwicklig vu dr Wasserstoffbumbe, isch dr Physiker Edward Teller 1991 ain vu dr Erschte gsii, wu där Bryys iberchuu hän („fir sy läbeslange Yysatz, d Bedytig vu ‚Fride‘ noohaltig z verändere“).

Dr Physiker Robert Matthews het en fir syni Studie zue s Murphys Gsetz iberchuu, bsundersch fir dr Noowys, ass Tooschtbrootschyybe alliwyl uf Syte mit em Anke gheie.

Dr Jacques Benveniste isch langi Zyt dr ainzig Laureat gsi, wu dr Bryys zwaimol iberchuu het, nämli 1991 un 1998. Bi dr Verleihig vum Ig-Nobelbryys im Berych Physik anne 2012 isch dr Joseph B. Keller ruckwirkend au no zum Co-Bryysdreeger vu 1999 (au Physik) erklert wore un isch syterhär au Doppellaureat. Anderi, wu dr Bryys zwaimol iberchuu hän, sin d Patricia Yang un dr David Hu, wu 2015 un 2019 mit em Ig-Nobelbryys fir Physik uuszaichnet wore sin.

Mit em Andre Geim git s en Wisseschaftler, wu Ig-Nobel- (2000) un au Nobelbryysdreeger (2010) isch.

Bis zue sym Dood im Dezämber 2018 het dr Roy Glauber langi Johr as Bääsemaischter fungiert, wu bi dr Zeremony uf dr Bihni d Babyrflieger zämewischt, wu s Publikum als uf d Bryysdreeger gheit. Anne 2005 het dr Glauber des Amt nit chenne uusiebe, wel er mit em Physik-Nobelbryys uuszaichnet woren isch.




</doc>
<doc id="76529" url="https://als.wikipedia.org/wiki?curid=76529" title="Eisenbahnunfall von Dürrenast">
Eisenbahnunfall von Dürrenast

Bim Ysebahnunglück im Dürrenascht z Thun isch am 17. Mai 2006 e Dienschtzug, wo nümm het chönne brämse, uf offener Strecki mit Bouzugwäge zämetätscht. Um grössere Schade z verhindere, hei d Fahrdienschtleiter dä Dienschtzug ufe nes Gleis greiset, wo wäge Bouarbeite isch gsperrt gsi. Die drei Mitarbeiter uf em Zug sy derby um ds Läbe cho.

D Unglückslok mit der Nummere Tm 235 099-9 isch e diiselelektro Traktor vo der BLS gsi. Si isch im Jahr 1996 Boue worde, het e Leischtig vo 588kW gha, isch zwöi Achsig gsi u het es Gwischt vo 38 t gha. Der Diiseltraktor isch mit em Gschwindigkeitsmässer TEL 500 usgstattet gsi. Dä het e elektronischi Räschtwägregistrierig gha. Dä het d Gschwindigkeit vo de letschte 4000 Meter i Meterschritte ufzeichnet. Systembedingt het das Grät nur Gschwindigkeite bis zu 100km/h chönne erfasse. Der Traktor isch mit ere elektronische Widerstandsbräms u ere mechanische Druckluftbräms usgstattet gsi.

Der elter Lokfüeherer het e Usbildig für Gschwindigkeite bis zu 60km/h gha. Mit Personezüg het är nid dörfe desume Fahre. D Prüefige het är im Jahr 1986 abgleit. Im Jahr 2003 het är di periodischi Prüefig abgleit u bestande.

Der jünger Lokfüeherer het d Usbildig für 100km/h gha. Är het ou mit Outozüg dürfe desume fahre. Di praktischi Prüefig het är im Jahr vom Unfall abgleit u bestande. Am Vormittag vom 16. Mai het der Lokfüehrer no gschaffet u het e Ruehschicht vo 6h 25min gha.

Im Stellwärch z Spiez sy zwee Fahrdienschtleiter gsi, wo der Schineverchehr überwacht u gleitet hei. Die beide sy under der Leitig vom ne Dispatcher gstande.

Am Abe vom 16. Mai het’s z Münsige e Personeunfall gä. D Strecki im Aaretal isch für lengeri Zyt gsperrt worde. Im Stellwärch z Spiez het’s wäg däm Unfall sehr vil z tüe gä. D Güeter- u d Personezüg hei sech z Thun gstouet u einigi Züg im Personeverchehr sy usgfalle. So gäge di 2:30 Uhr hei d Fahrdienschtleiter z Spiez der gröschti Teil vom Stou abgarbeitet gha. Trotzdäm het’s im Bahnhof Thun uf de meischte Gleis Persone- oder Güeterzüg gha. Lediglich uf em Gleis 5, wo i richtig Gürbetal füehrt, isch kei Zug gstande.

I der Nacht vom 16. uf e 17. Mai isch der Bouzug vo der BLS Lötschbärgbahn im Bahnhof Blausee-Mitholz gstande. Dert het me e Weiche ersetzt. Öppe um 00:45 Uhr isch der Bouzug mit vier Persone; em jünger Lokfüehrer u de drei Gleisbouarbeiter vo nere private Gleisboufirma, uf Frutige gfahre. Wo der Zug isch z Frutige gsi, isch der elter Lokfüehrer mit ere säbschtfahrende Boumaschine ou uf Frutige gfahre.

Wäg ere Brämsstörig u nere Flachstell am zwöithinderschte Wage, het sech d Wyterfahrt i ds Chiswärch z Hondrich Süd, um zwöi Stund verzögeret. Si hei der defekt Wage mit em zue ghörige Schutzwage abghänkt. Zu däm het me der Kranwage wo vorhär a der Spitze vom Zug isch gsi, a ds Zugsändi ghänkt. Eigendlech wär planet gsi, das alli drei Gleisbouarbeiter i ds Chiswärch nach Hondrich chöme um hälfe abzlade. Der verunglückt Gleisarbeiter isch du aber der Meinig gsi, är schaffi das alleini u het di andere beide Heim gschickt.

 Fahrtrichtig Frutige

Tm99 = Der Diiselelektrotraktor Tm 235 099-9, AVES = Altmaterial-Verlade-Einheit, MFS = Materialfördersilo gnauer d Schotterwäge

 Fahrtrichtig Spiez - Thun

Ds Gsamtgwicht vom Zug isch bi rund 300 t gläge.

Der Bouzug isch öppe am 2:50 Uhr z Spiez agmäldet worde. Der Zug het für d Strecki Frutige – Hondrich Süd d Zugsnummere 36263 übercho. Für d Rückfahrt Hondrich Süd – Frutige hätti dä Dienstextrazug d Nummere 36264 übercho.

Am 3:01 Uhr isch der Bouzug z Frutige losgfahre. 4 Minute später, uf der Höchi Rychebach im Kandertal, hei sech d Lokfüehrer per Funk im Zentralstellwärch z Spiez gmäldet u mitteilt das si Brämsproblem hei. Uf Grund vo der Ufregig u em Lärme im Füehrerstand, hei d Fahrdienschtleiter mehrmals müesse nachefrage, bis si verstande hei, das der Zug nümm cha brämse. Wo du der Dienschtzug öppe im Höistrich isch gsi, hei d Lokfüehrer verlangt, dass me se im Hondrich de nid i ds Aschlussgleis für ds Chiswärch däg leite. Da d Weiche für i ds Chiswärch e Gschwindigkeitsbegränzig vo 40km/h het gha. Si hei so lang wi müglech welle gradus fahre. Der Dienschtzug het i däm Momänt e Gschwindigkeit vo öppe 80km/h gha.

D Fahrdienschtleiter z Spiez hei der Zug wi gwünscht richtig Spiez la fahre. Si hei aber e Rangierfahrstrass ygstellt gha, so das ds Houptsignal isch gschlossen blibe. Si hei ghoffet gha, das d Notbräms der Dienschtzug zum stillstand bringt. Das het aber nid funktioniert, da ds Gwicht vo de Wäge der Zug vor sech här gstosse het. Zudäm isch de Fahrdienschtleiter der Grund für d Brämsstörig no nid bekannt gsi.

Da d Verständigung so schlächt isch gsi, hei d Fahrdienschtleiter z Spiez d Lokfüehrer mehrmals bätte, ds Stellwärch per Natel z kontaktiere. So wyt isch es aber nümm cho. Der Funkkontakt isch im Hondrichtunnel abbroche u bis zum Unfall nümme z stand cho.

D Fahrdienschtleiter hei du verschideni Variante prüeft, wie me dä Bouzug chönnti stoppe.

Wo der Bouzug dür e Bahnhof Spiez grasst isch, het e Lokfüehrer wo das ganze beobachtet het gseh, das d Brämse vom Schinetraktor glüet hei. Bi de räschtleche aghänkte Wäge, isch ihm hingäge nüt setigs ufgfalle.

Bim ehemalige Bahnhöfli Dürrenascht, wo 1,4 km vo Thun ewäg isch, hei i dere Nacht Bouarbeiter ds Gebeude abgrupft u ds Peron abgschribsse. 0,9 km vom Thun ewäg isch di zwöiti Gruppe vo Bouarbeiter, dermit beschäftiget gsi, Lärmschutzwänd uf z stelle. Insgesamt sys 11 Bouarbeiter gsi. D Fahrdienschtleiter hei, nachdäm si beschlosse hei der Zug i die Bouwagegruppe z reise, d Arbeiter per Funk gwarnt. D Fahrdienschtleiter hei d Bouarbeiter Agwise, im Gwatt Hemmschue z lege. Dä versuech isch aber Gscheiteret. Einersyts het d Zyt gfählt u anderersyts hei d Bouarbeiter gmeint der Zug chöm uf em Näbegleis u nid uf em gsperrte. Alli 11 Arbeiter hei rächtzytig vor em Zug chönne flüchte. Der Bouzug isch du mit ere Gschwindigkeit vo 89km/h uf di erschti Bouwagegruppe ufgfahre, het die zwee Bouysebahnwäge 500 Meter vor sech här gstosse u isch uf di zwöiti Bouwagegruppe prallt u entlech blybe stah. Der Ufprall isch so heftig gsi, das die drei Mitarbeiter uf däm Unglückszug ums Läbe cho sy.

D Untersuechigbehörde hei du ussegfunde, das der Absperrhahne vo der Houptluftleitig, zwüschtem Schinetraktor u em erschte Wage isch zue gsi. Das erchlärt de ou, d Brämsproblem wo d Lokfüherer hei gha. Dür dass das nur der Schinetraktor über Brämswürkig verfüegt het, hei d Wäge d Lok vor sech här gstosse u drum het der Zug ou nid chönne brämset wärde.

D BLS schrybt ihrne Lokfüehrer vor, nach em rangiere e Brämsprob düre z füehre. Us de Funksprüch zwüsche de beide Lokfüehrer cha me entnäh, das der jünger Lokfüehrer d Brämsprob am Unfallzug het vor gno. Der elter Lokfüehrer het underdesse di sälbstfahrendi Boumaschine i ds Gleis 7 gstellt. Allerdings wäre für ne korräkti Brämsprob zwöi Lüt notwändig gsi. Bi der Brämsprob het’s du es Problem gä. Alli Brämse si azoge gsi. Der Lokfüherer het du jedi Bräms müesse "mälche", sprich ds Uslösväntil betätige. D Vorschrifte vo der BLS gseh im ne settige Fall vor, das d Brämsprob muess widerholt wärde. D Behörde gö dervo us, das d Lokfüehrer uf die Widerholig verzichtet hei.

Nach der Abfahrt us em Bahnhof Frutige, wär e Würkigsbrämsprob vorgseh gsi. D Vorschrifte vo der BLS hei vorgseh, das die Würkigsbrämsprob ohni d elektro Brämse gmacht wird. Da d Druckluftbräms u d Widerstandsbräms nid einzel het chönne agstühret wärde, da der Fahr- u Brämsschalter für die beide Brämse der glych isch gsi, hei d Lokfüehrer d Würkigsbrämsprob ohni d Widerstandsbräms gar nid chönne mache. Öp e Würkigsprämsprob überhoupt isch düre gfüehrt worde, hei d Ermittler nid usegfunde. Da der Fahrteschryber mit ere Räschtwägregistrierig isch usgstattet gsi, sy nur di letschte 3900 Meter zwüsche Einige u der Unfallstell erfasst worde.

Im Rahme vo de Versuechs- u Rekonschtruktionsfahrte, wo wäret der Unfalluntersuechig sy gmacht worde, hei d Ermittler use gfunde, das, we d Würkigsbrämsprob korräkt hätti chönne düregfüehrt wärde, der Bouzug bi re Gschindigkeit vo 30km/h no hätti chönne brämset wärde. Ab ere Gschwindigkeit vo 50km/h hätti der Zug d Gschwindigkeit no chönne halte. Ersch ab ere Gschwindigkeit vo 60km/h wird der Bouzug geng wi schnäller u cha nümm brämset wärde.

Wäret de Undersuechige si es paar Sache us cho, wo aber nid Houptursach vo däm Unfall isch gsi.


Wo das mit em Verstoss gäge ds Arbeitszytegsetz us cho isch u d Behöre mit übercho het, dass das regelmässig vor chunnt, het ds Bundesamt für Verchehr e Strafazeig gäge di Verantwortleche vo der BLS erstattet. 2008 het du Kantonspolizei Bärn mitteilt, das si uf ene Strafverfolgig verzichte. D Fahrdienschtleiter si ou straffrei blibe, da si kei anderi müglechkeit hei gha, als der Zug i d Bouwäge z reise, u wil si di 11 Mitarbeiter rächzytig gwarnt hei.

Syt däm Unfall achtet d BLS druuf das d Lokfüehrer vo Rangier u Güeterzüg di glychi Us- u Wyterbildige überchöme wi d Lokfüehrer vo Personezüg. D Arbeitszyte wärde sythär vo der BLS riguros überwacht. 




</doc>
<doc id="76532" url="https://als.wikipedia.org/wiki?curid=76532" title="Niederflurwagen (Schweiz, Schmalspur)">
Niederflurwagen (Schweiz, Schmalspur)

En Niderflurwage isch en Isebahnwage, wo der Wagebode so tief ligt, dass praktisch e äbeärdige Istig möglich isch. Für d Schweizer Schmalspurbahnen isch d Perronhöchi hüt uf 35–37 cm gnormt, sodass de Wagebode vo Niderflurwage uf 35–42 cm über Schineoberkante lige chan. De Artikel git e chlini Übersicht über d bishär baute Fahrzeugtypen in Niderflurtechnik wo bi Schwizer Schmalspurbahne im Iisatz sind.

D Brig-Visp-Zermatt-Bahn (BVZ) het 1972 e Pendelvercher Täsch–Zermatt ufgnoh, wo ab 1975 mit Pendelzügen abgewickelt worde isch. D Zilgruppe für de Vercher, Autofahrer, wo wäg em Fahrverbot uf der Strasse Täsch–Zermatt ned bis an ihr Endzil fahre chöne, het anderi Vorstellige und Methode zum Transport vo de Gegeständ, wo für d Ferie notwendige sind, als Bahnfahrer. Uf der Suchi nach Lösige, um disbezüglich konkurrenzfähig z blibe, sind ab Dezember 1983 Schiebewandwäge i de Pendelzüg mitgefüert worde, wo übere Rampi ds diräkti Ilade vo Kofferkulis erlaubt het. Ned ganz glücklich isch d Lösig bezüglich Türschliessig gsi. Darum het d BVZ zämme mit Stadler e Kofferkuliwage entwickelt, wo s Mittelteil so wit abgsenkt isch gsi, as dermit vom Perron här durch breiti Türe in der Niderfluerteil igfahre wärde het chöne. D Sitzplätz über em Drehgestell sind gäge di Zugmitti gerichtet gsi, sodass jede Fahrgast sis Gepäck het chöne überwache.

D Wage sind in Stahl/Aluminium-Mischbauwiis ufbaut und laufe uf modernisierte SWS-Drehgestell vo Holzkastewage. Bis 1990 sind insgesamt 6 Wage, d Hälfti dervo Stürwage, baut worde (2231–2233, 2235–2237). Sit der Ablifrig vo vier Tribzüg (BDSeh 4/8 2051–54) für der Vercher, diene no drei Wage als Reserve, d andere drei sind als Velotransportwage fürs Goms adaptiert worde.

2014 sind di drei Stürwage durch Stadler für de Betrib mit de Tribzüg vom Typ KOMET (2011–14, 2021–28, 2051–54, 2131–34) agepasst worde und wärde für de Gepäck- und Velotransport sowie als Reserve für d Shuttle-Züg Täsch–Zermatt igsetzt. D drei Zwischewage 2235–37 verchere als Velowage im Goms.

D BDk 2236 und 2237 verunfalle am 1. September 2016, wo im Bahnhof Andermatt e Rangierkomposition entlaufe isch und i der Schölleneschlucht im e Tunnel entgleist isch. Der BDk 2237 isch am 11. Oktober 2016 uf Landquart zer Reparatur überfüert worde, der BDk 2236 het e Totalschade erlitte.

Für ds neue Betribskonzept vo de Rhätischen Bahn nach der Eröffnig vom Vereinatunnel wird vorgseh, Pendelzugumläuf Landquart – Scuol – Pontresina izfüehre. Da der Stürwage sowiso neu zu beschaffe isch gsi (als Zwischewage chöme EW I zum Isatz), söt er e Niderfluhristig becho, dergäge wird uf es WC verzichtet. Der Personewage het vili Konstruktionselement gmeinsam mit de Bernina-Express Panoramawagen. Acht Fahrzüg (BDt 1751–1758) sind im 1999 in Betrib gnoh worde, eis dervo het d Druckluft-Brämsusrüschtig becho, um als Reserve-Stürwage am Vereina-Autoverlad z diene.

Um alli Grundkompositione mit Niderfluehr abiete z chöne, het d TRAVYS für d Strecki Yverdon–Ste-Croix bi Stadler e Stürwage Bt 55 zu de Be 4/4 1–2 beschafft (2007). Är entspricht im Prinzip eme Endteil vome GTW, isch aber länger – und het natürlich zwei Drähgstell.

Di im 1978–1979 in Betrib gnohme 12 Be 4/4 15–27 (ohni 18, usbrennt) vo der Wynental- und Suhrentalbahn (WSB) verchere bis 2009 mit Stürwage us de Jahr 1965–1966. Für di z ersetze und dermit in alle Züg e Niderfluristig abote wärde chan, sind bi Stadler 11 ABt 51–61 bstellt worde. D neue Stürwage sind 2009 glifert und in Betrib gsetzt worde. D Drähgstell stamme vo de ersetzte Stürwage 71–85. Di in Aluminiumprofil erstellte Stürwage hei es Niderflurabteil mit zwei Istige in der Mitti und verfüege über 13 Sitzplätzi iner 1. Klass, 39 Sitzplätz iner 2. Klasse und 70 Stehplätz.
D Montreux-Berner-Oberland-Bahn (MOB) hend ihri Regionalvercherspendelzüg vo 1976/79 welle modernisiere, indem der Triebwage ohni Führerstand id Mitti vom Zug gesetzt wird und beidsitig e Niderflurstürwage kuppelt wird. D Wahl für de Bau vom Wagechaste fallt uf RJ Bahntechnik, der wird uf bestehendi oder sälbst nachbauti SIG-Torsionsstab-Drähgstell gsetzt. D Appenzeller Bahnen (AB) schliesst sich der Bstellig mit drei verchürzte Wage, mit SIG-90-Drähgstell, für ihri Zahnradstrecki St. Gallen – Gais – Appenzell a. 

Am 27. März 2006 wird über RJ Bahntechnik der Konkurs eröffnet und am 12. Februar 2007 isch ds Unernähme usem Handelsregister glöscht worde. Am 10. Mai 2006 isch am gliche Domizil d Firma Raility AG gegründet worde. Di setzt d Geschäftstätigkeit vo RJ Bahntechnik fort.

Nachem Konkurs vo RJ Bahntechnik verzichtet d AB druf, e witere Stürwage z bstelle. Hingäge sind d no usstehende 4 Stürwage vo der MOB vo Raility produziert worde, d letzte sind 2009 in Betrib gange. Allerdings sind d luftgefederte Alstom-Drähgstell vom Typ Centro 1000 unergsetzt. Somit sind jetz 11 Wage vo der Bauform vorhande.

Fer ihri Züg für gehbehinderti Persone besser zuegänglich z mache, schribt d MOB d Liferig vo 8 Niderflurwage us. Di sötti in de Panoramic-Züg zum Isatz cho, aber au als Zwüschewage in d ABDe 8/8 4001–4004 igreiht wärde chöne. Der Uftraf für de Wagechaste vergit d MOB an Raility, d luftgfäderte Drähgstell chöme vo Alstom und sind vom Typ Centro 1000. D Bs 231–238 sind ab 2010 in Betrib gsetzt wordw, uf d Ireihig in d ABDe 8/8 isch aber verzichtet worde. D Wage 231 bis 234 sind für de Umbau mit Spurwächsel-Drähgstell EV18 für de Goldenpass Express vorgeseh.
Konstruktiv uf GTW und Spatz basierend, baut Stadler au 8 Glenkstürwage für d Berner Oberland-Bahn (ABt 8 421–425), im Jahr 2017 sind weiteri 3 Glenkstürwage glifert worde (ABt 431-433) allerdings mit de Front analog de Triebzüg ABDeh 8/8 und d Zentralbahn (ABt 8 941–943). Obwohl konstruktiv sehr ähnlich, unterscheide sich d Fahrzüg optisch sehr starch. E Grund sind d schmale runde Füehrerständ, welli au bi de „Spatze“ zum Ibau si cho. Witer laht d zb au im Niderfluerteil d Fenster bis zur Dachkante ufe ibaue und baut e Klimaalag i.

D Matterhorn-Gotthard-Bahn bstellt mit der zweit Lifrig vom Komet au vier Glenkstürwage (ABt 6 2131–34) zum Isatz mit denä Tribzüg. Ihri Bauwis entspricht so wit wie möglich de Triebzüg. Si besteh us zwei Wagechaste. Derjenig mit Füehrerstand wist nur d 1. Wageklass und es Drähgstell uf; är stützt sich uf de zweit Wagechaste mit 2. Wageklass, WC und zwei Drähgstellt ab.

D RBS beschafft zu de bestehende 21 Triebzüg "Mandarinili" 16 Zwüschewage, wo 2001–2002 gelifert worde si. Betrieblich sind das kei Wage, sondern e Teil vome Triebzug. Aber ihri Baugeschicht, ihri interni Bezeichnig als B 41–56 und d konstruktive Merkmal widerspräche dem, deshalb si hie der Vollständigkeit halber erwähnt wärdent. Füf identischi Wage sind an d Lugano-Ponte-Tresa-Bahn (FLP) gange für ihri gmeinsam mit der RBS bschaffte Be 4/8 21–25.
2010 het d MBC drei Niderflurzwüschewage 2065–2067 vo Stadler in Empfang gnoh, wo in di bisherige Pendelzüg igreiht wärde. Längerfristig söte si aber au mit neue Trieb- und Stürwage verchere chönne.

Für d Matterhorn-Gotthard-Bahn baut Stadler im Jahr 2013 elf klimatisierti Niderflurwage B 4211 bis 4221, mit dene d Regionalzüge behindertegrächt gemacht wärde. D neue Wage sind am wisse Astrich mit Wintersportmotiv z erkenne.

D Transports Montreux-Vevey-Riviera lönd sich d Überräscht vom usbrönnte Bt 224 vo der Linie Vevey – Les Pléiades bi RJ Bahntechnik zume Niderflurstürwage (um-)baue. Glichzitig wird der Wagechaste vom BDeh 2/4 71 apasst und der vorderi Füehrerstand usbaut. E Faltebalg sichert der Übergang zwische de Fahrzüg.

Bi de Strassebahne geit der Trend immer stärcher hii zu niderfluehrige Glenktribwage. Nur no wenigi Betrib verwende ned motorisierti Anhängewagen. Ds Basel sind no 1986–1987 d vierachsigen Motorwagen 477–502 beschafft worde. Während d 1990–1991 beschaffte ähnliche Glenkwage 659–686 acht Jahr später mit eme Niderfluermittelteil ergänzt worde isch, sind für d Vierachser ab 1997 älteri vierachsige Standardanhänger der Baujahre 1967–1972 umbaut. Si hei iner Mitti e Niderflueristig becho und au no e Klimaanlage.


</doc>
<doc id="76534" url="https://als.wikipedia.org/wiki?curid=76534" title="286">
286



</doc>
<doc id="76538" url="https://als.wikipedia.org/wiki?curid=76538" title="Plan incliné de Saint-Louis-Arzviller">
Plan incliné de Saint-Louis-Arzviller

Dr plan incliné de Saint-Louis-Arzviller ìsch a Lift fer d Schìff, uf em Rhii-Marne-Kànal, ìm Département Moselle. Dia Ànlàg ersetzt a Strecka mìt sìbzeh Schliaßa, wàa ìn da Schìfffàhrer ei Tàg Reis màcht spàra.
Ànna 1853 hàt's d Eräffnung vum Rhii-Marne-Kànàl gaa. Ar ìsch 314 km làng, ar hàt 178 Schliaßa, a Reis uf dam Kànàl düürt 6 bis 9 Tag.

Derbii ìsch d Strecka zwìscha Saint-Louis un Arzwiller; d Reis uf dara Strecka düürt 1 Tàg, sa ìsch 4 km làng un hàt 17 Schliaßa. A so-n-a Schliaßa hàt a Heecha vu 2,6 m un a Länga vu ungfahr 200 m. Dàs System brüücht vìel Wàsser, wàs bi truckenem Watter a Problem kààt wara. Ààgstellta han àn dana Schliaßa gschàfft, jeder Tàg vu dr Wucha; àls Pflìcht han sa müeßa d Schìff lo dura geh, d Schliaßa un d Umgawung vum Kànàl unterhàlta, un uf d Sìcherheit lüega.

Ànna 1962 ìsch a Wettbewerb orgànisiart worra, fer a Bàuiwark wo d 17 Schliaßa sott ersetza. 40 Projakta, mìt verschììdena Prìnzip, mehr oder weniger geignet, sìn vorgstellt worra.

Vu 1964 bis 1969 ìsch dr Plan incliné bàuia worra. Ar ìsch vum Frànzeescha Ingénieur Robert Vadot entworfa worra.

Dr Plan incliné funktionniart zitter em 27. Janner 1969.

S Maß vum plan incliné ìsch 108,6 m ìn dr Länga (Horizontal) un 44,50 m ìn dr Heecha; dàs màcht a Wìnkel vu 22°, oder 41 Stiigung.

S Becka ìsch 41,50 m làng un 5,50 m breit.

Urpsrunglig sìn zwei Becka vorgsah gsìì. Dr Schìffverkehr hàt àwer àbgnumma, numma noch ei Becka ìsch schliaßlig notwandig gsìì.

S Bàuiwark enthàltet 4 Tìra, 2 dowa un 2 dunta.

D Reis vu'ma Schìff ìm Becka düürt ungfahr 25 mn ìm Gànza, derbii 4 mn fer uffa oder àwa geh.

S Bàuiwark gheert ìm Frànzeescha Stààt un ìsch vu da „Voies Navigables de France“ verwàlta.

S Prìnzip brüücht wenig Energii: 2 elektrischa Motor, jeder vu 88 kW. S Prìnzip lìgt ìm Unterschìed zwìscha da Gwìchta vum Becka un vu sim Gegagwìcht.

Wenn s Becka dunta ìsch, müeß's gfìllt sìì mìt aso vìel Wàsser àss's liichter ìsch àss si Gegagwìcht; fer weniger Wàsser hàà, hàltet s Becka 20 cm heecher às dr Kànàl.

Un umgkehrt, wenn s Becka dowa ìsch, kummt aso vìel Wàsser derzüe àss's schwarer wìrd àss si Gegagwìcht; fer mehr Wàsser hàà, hàltet s Becka 20 cm nìderer às dr Kànàl.

So geht s Becka fàscht automàtisch ìn Bewegung. D elektrischa Motor sìn hàuiptsachlig do fer ìn dr Bewegung nohhalfa un d Gschwìndigkeit meischtra.

S Gegawìcht entsteht üs 2 Béttungbläck, jeder vu 450 T. Jeder Béttungblock ìsch dur 14 Stàhlkàwel vu 27 mm Durschnìtt àm Becka ààghangt.

Àm 4. Juli 2013 ìsch s Üsflugschìff „Paris“ ìm Becka bliiwa stacka, s Becka hàt sìch teilwiis àbghangt. Üs Àngscht nu-n-era Ìwerschwämmung hàt ma fer a pààr Stund d Gmein Litzelbuerg evakuirt. Àm 2. Mai 2014 ìsch dr plan incliné wìder ìn Betriib kumma. Wahrend dara Steerung han d Schiff a Umwag dur Metz, ìn dr Moselle, müeßa màcha.

Àm 10. Juli 2014 ìsch dr plan incliné wìder züegschlossa worra, waga-n-ema Zwìschafàll àm Becka. Ààfàng 2015 ìsch's grepàriart gsìì.



</doc>
<doc id="76539" url="https://als.wikipedia.org/wiki?curid=76539" title="287">
287



</doc>
<doc id="76540" url="https://als.wikipedia.org/wiki?curid=76540" title="Technik">
Technik

S Woort Tächnik chunnt vu un isch abglaitet vu "téchne", uf alemannisch Chunscht, Handwärch, Chunschtfertigkait. 

Mit em Uusdruck „Tächnik“ cha des gmaint syy:

D VDI-Richtlinie 3780 definiert Tächnik uf Dytsch eso:





</doc>
<doc id="76547" url="https://als.wikipedia.org/wiki?curid=76547" title="Guntershausen">
Guntershausen

Guntershausen oder "Guntershuuse" isch de Name vo däne Ortschafte:


</doc>
<doc id="76552" url="https://als.wikipedia.org/wiki?curid=76552" title="288">
288



</doc>
<doc id="76553" url="https://als.wikipedia.org/wiki?curid=76553" title="289">
289



</doc>
<doc id="76555" url="https://als.wikipedia.org/wiki?curid=76555" title="290">
290




</doc>
<doc id="76557" url="https://als.wikipedia.org/wiki?curid=76557" title="291">
291



</doc>
<doc id="76558" url="https://als.wikipedia.org/wiki?curid=76558" title="292">
292



</doc>
<doc id="76559" url="https://als.wikipedia.org/wiki?curid=76559" title="293">
293



</doc>
<doc id="76561" url="https://als.wikipedia.org/wiki?curid=76561" title="294">
294




</doc>
<doc id="76566" url="https://als.wikipedia.org/wiki?curid=76566" title="295">
295



</doc>
<doc id="76567" url="https://als.wikipedia.org/wiki?curid=76567" title="296">
296



</doc>
<doc id="76568" url="https://als.wikipedia.org/wiki?curid=76568" title="297">
297



</doc>
<doc id="76569" url="https://als.wikipedia.org/wiki?curid=76569" title="298">
298




</doc>
<doc id="76570" url="https://als.wikipedia.org/wiki?curid=76570" title="299">
299




</doc>
<doc id="76571" url="https://als.wikipedia.org/wiki?curid=76571" title="304">
304



</doc>
<doc id="76591" url="https://als.wikipedia.org/wiki?curid=76591" title="BOB ABeh 4/4 I">
BOB ABeh 4/4 I

D BOB ABeh 4/4 I sind meterspurige Elektrotriebwagen vo der Berner-Oberland-Bahn (BOB) iner Schwiz für gemischten Adhäsions- und Zahnradbetrieb gsi, härgstellt vo der SIG Combibloc Group, der Schweizerische Lokomotiv- und Maschinenfabrik und vo Brown, Boveri & Cie.

Nach der Inbetribnahm vo de erschte drei Tribwage ABDeh 4/4 im Jahr 1949 het me d Fahrleischtige erhäblich chönne erhöhe. Da me mit drei Tribwage aber nur d Hälfti vo de Leischtige het chöne übernäh, chöme d Lokomotive HGe 3/3 21-28 witerhin zum Isatz, di aber de Nachteil vore dütlich nidrigere Maximalgschwindigkeit hei gha. Us Chostegründ isch e witeri Ufstockig vom Tribwagebestand ned möglich gsi.

1957 trit es neus Schweizer Eisenbahngesetz in Chraft, wo finanzielli Hilf vo de Kantön und vom Bund vorschribt. Mit der finanziell Verbesserig macht sich d BOB sofort an d Entwicklif und Planig vome passende Fahrzüg. Im Jahr 1965 sind zerst füf Tribwage glifert worde (304-308), was glengt het für zämme mit de drei ABDeh 4/4 de gsamt Betrib mit Tribwage zu übernäh, d Lokomotive wärdent im Normalbetrib nüme brucht.

Im Jahr 1979 sind zwei weiteri baugleichi Tribwage (309 und 310) abglifert worde, wobi der Tribwage 309 im Jahr 1999 an d Bayerische Zugspitzbahn verchauft worde isch.

Bim ABeh 4/4 I isch uf es Gepäckabteil verzichtet worde für es grössers Erstklass-Abteil ibaue z chöne. Äbefalls isch uf de Ibau vore Rekuperationsbremse verzichtet worde, da di bi de ältere Tribwage nie richtig funktioniert het und het müesse usbaut wärde. Als wesentlichi Neuerig chan de abkuppelbar Adhäsionsatrib uf Zahnstangestrecke agseh wärde. Mit 1000 kW Leischtig sind d nün Tribwage wesentlich stärcher als d alte gsi.

Nach der Ablifrig vo de neue ABDeh 8/8-Tribzüg, sind d ABeh 4/4 I schrittwis usem Vercher zoge und usrangiert worde, bis me si im Jahr 2018 alli bis uf 304 und 310 verschrotet het.


</doc>
<doc id="76592" url="https://als.wikipedia.org/wiki?curid=76592" title="Pia Solèr">
Pia Solèr

D Pia Solèr (* 1971 z Vrin) isch e Schwyzer Schriftstelleri.

D Pia Solèr het e Detailhandelslehr in eme Musikgschäft gmacht un het derno im Summer z Alp gschafft un isch im Winter go raise gange. Im rätoromanische Film «Levzas Petras» (‚Bitteri Lippel‘, 1994) het si di wybli Hauptroll gspiilt.

In ihrem autobiografische Buech "Die Weite fühlen" (2011) het si ihre Lääbe as Alphiirti gschilderet. S Buech isch uf Aaregig vum dytsche Verleeger Rainer Weiss entstande, wu s Buech derno au verlait het. Är het d NZZ-Reportasch "Von der Herausforderung, Schafe zu hüten, und von der Distanz zur Welt" glääse ghaa, wu d Solèr din porträtiert wooren isch. S Buech het e Hufe positivi Rezensione iberchuu, u. a. in dr NZZ, SRF, dr Südostschweiz un em Aviva Onlinemagazin fir Fraue. Anne 2013 isch d Däschebuechuusgaab im Diana Verlag uusechuu.

D Solèr het zwai Gschwischter un läbt z Vrin, z Vanescha un uf dr Alp Scharboda.



</doc>
<doc id="76593" url="https://als.wikipedia.org/wiki?curid=76593" title="Astrid Alexandre">
Astrid Alexandre

D Astrid Alexandre (* 5. April 1981 z Port-au-Prince, Haiti) isch e Schwyzer Liedermacheri un Radioschurnalischti.

D Astrid Alexandre isch z Belgie un in dr Schwyz in ere belgisch-schwyzerische Familie ufgwachse, isch in dr Schwyz uf d Schuel gange. Derno het si s Lehrerseminar z Khuur absolviert un am Musikwisseschaftlige Seminar vu dr Universitet Baasel studiert. Si schafft as Redaktori bi Radiotelevisiun Svizra Rumantscha. 

D Alexandre singt vor allem uf Sursilvan, aber au uf Änglisch, Franzesisch un Schwyzerdütsch. Im Spootjohr 2014 isch ihre eerscht Soloalbum uusechuu. Vorhär het si zäme mit dr Corin Curschellas d CD "Triada" un "Origins" yygspiilt.

As Musikeri duet si bi Feschtival un uf Bihne in dr ganze Schwyz un au z Frankrych ufdrätte, as Solochinschtleri, Ensemblemitgliid un vylmol au zäme mit em Mario Pacchioli un dr Corin Curschellas. Si het fir Radiotelevisiun Rumantscha s erfolgrych Projäkt "chant au tour" iniziiert, wu rätoromanischi Sänger in dr Schwyz uf Tournee gange sin.

Mit dr Corin Curschellas un dr Ursina Giger het d Alexandre s Trio „La Triada“ grindet, wu rätoromanische Volkslieder sammlet un dreistimmig uffiert.





</doc>
<doc id="76599" url="https://als.wikipedia.org/wiki?curid=76599" title="BOB ABeh 4/4 II">
BOB ABeh 4/4 II

D BOB ABeh 4/4 II sind meterspuregi Elektrotriibwage vo der Berner-Oberland-Bahn (BOB) iner Schwiz für gmischten Adhäsions- und Zahnradbetriib, härgstellt vo der Schwizerische Loki- und Maschinefabrik und vo Brown, Boveri & Cie.

Bi der BOB het me drei witeri Triibwage bstellt als Nachfolger für d ABeh 4/4 I us de Jahr 1965 und 1979.
Im Jahr 1986 sind di drei neue ABeh 4/4 II (311-313) Tribwage abgliferet worde. So cha me zämme mit de Stürwage BDt 401-403 als Pendelzüg verchere und i der Näbesaison im Frühling und Herbscht fast de ganz Betriib allei abwickle. Durch d Ablifrig vo de drei ABeh 4/4 II sind di drei ABDeh 4/4 us em Jahr 1949 nüme brucht worde und sind us em reguläre Personevercher zrugzoge worde.

Wo im Jahr 2017 di neue ABDeh 8/8-Triibzüg abglifert worde sind, sind au d ABeh 4/4 us em fahrplanmässige Isatz zrügzoge worde. Falls mal eine vo de neue Triibzüg usfalle sötti, übernimmt eine vo de ABeh 4/4 II sini Fahrleistig.



</doc>
<doc id="76616" url="https://als.wikipedia.org/wiki?curid=76616" title="305">
305




</doc>
<doc id="76617" url="https://als.wikipedia.org/wiki?curid=76617" title="Bianca Mayer">
Bianca Mayer

D Bianca Mayer (* 17. Mai 1979 z Scuol) isch e Schwyzer rätoromanischi Musikeri un Sängeri, wu mer unter ihrem Chinschtlername Bibi Vaplan chännt.

D Bianca Mayer isch z Scuol im Engadin ufgwachse. Ihre Vater Reto Mayer isch Volksmusiker gsii. No d Schuel het si an dr Musikhochschuel Züri (ZHdK) Klavier studiert un anne 2005 mit em Lehrdiplom abgschlosse. 

Scho im Studium het si fir Film un Theater kumpeniert (u. a. fir Vitus), gege Änd vum Studium het si sälber mit Unterrichte aagfange.

Anne 2009 het d Chinschtleri, wu in dr Zwischezyt scho ne braiteri Effetligkait gchännt het, dr Kulturfeerderbryys vum Kanton Graubünde gwunne.

Vu 2013 bis 2014 isch si Radiomoderatori bi Radiotelevisiun Svizra Rumantscha (RTR) gsii.

Ihre eerscht greeßer CD-Projäkt «Alba da la Clozza» (2009) het in di romanisch Musik e neii, ganz aigeni Note broocht. Mit dr Albe «Ingio vasch» (alem. "Wu goosch aane?"), «Eu vegn cun tai» (alem. "Ich chumm mit dir") un «Sdruogliar» (alem. "Verwache") het si d Aigenart un Qualitet vu ihre Musik uf e nei, professionäll Level glupft. Ihri Ufdritt sin chraftvoll un voll vu Intimitet.

Mit ihrem Duett mit em Carlos Leal «Vaplan», aber au mit Solo-Stuck wie «Lascha a Mai» isch d Bibi Vaplan reegelmääßig uf Radio SRF 3 z heere gsii.

Syter anne 2003 schrybt d Bianca Mayer Kumpesizione fir Theaterstuck un Film, v u 2004 bis 2008 sin s zee Projäkt gsii. Si isch Kumpesizionsassischtänti unter anderem fir d Soundtrack vu dr Film "Vitus" (Fredi Murer, 2005), "I was a Swiss Banker" (Thomas Imbach, 2007) un "Happy New Year" (Christoph Schaub, 2008) gsii.

Noch em Studium isch d Bianca Mayer bis 2009 Sängeri un Gitarrischti vu dr Rockband "Alba da la Clozza" gsii.

Syter 2010 het d Bianca Mayer e ruehigere un bsinnligere Musikstil entwicklet. "Bibi, va plan!" haißt in ihrem romanische Idiom Vallader "Bianca, gang landsem!" ud soll Programm syy. As Bibi Vaplan schrybt si d Täxt un d Musik, singt un spiilt Klavier oder au mol Cembalo. S Album "Sdruogiar" (alem. "Verwache") vu 2012 isch in Zämenaarbet mit dr Kammerphilharmonie Graubünden entstande.

D Liedtäxt vu dr Bianca Mayer sin uf Vallader. Iber s perseenli Motiv, Musik z mache, sait d Liedermacheri:





</doc>
<doc id="76620" url="https://als.wikipedia.org/wiki?curid=76620" title="306">
306




</doc>
<doc id="76621" url="https://als.wikipedia.org/wiki?curid=76621" title="307">
307




</doc>
<doc id="76622" url="https://als.wikipedia.org/wiki?curid=76622" title="308">
308




</doc>
<doc id="76623" url="https://als.wikipedia.org/wiki?curid=76623" title="Tasse">
Tasse

Es Chacheli isch es Gfäss zum öpis druus trinke.

Die meischte Chacheli sind us Cheramik. Es isch eini vo den eifachschte Forme, wo dr "Chachler" – das isch im Hochdüütsch dr Töpfer – us em Toon macht, und me cha se au als e chlyni Schaalen aaluege. Früener het me Chacheli au vom Drächsler us Holz lo mache. I dr nöiere Zyt git s Chacheli au us vil anderne Materialie, öppn us Glas, Bläch und Plastigg.

Me hebt s Chacheli eifach zwüsche beede Händ zum s uuflüpfen und druus trinke.

A de bessere Chacheli het s en chlyne Hänkel, ass me se gäbig mit einere Hand cha uuflüpfe. Dr nöier Naame für die Gfäss mit emene Hebi isch "Tassli". Das Wort könnt men im Düütsche sit em 16. Joorhundert, womes as Leenwort usem Französischen übernoo het.

S schwyzerdüütsche Wort "Chachle" het me früener algemein für verschideni Cheramikgfäss bruucht, wie me bim Schwyzerischen Idiotikon gseet.

Im Öschtrychische seit men zu däne Gfäss au "Häferl;" im Schwyzerdüütsche isch es "Häfeli" aber meischtens a chlyni Channe.

Wemmen es Chacheli odr au es anders Cheramikgfäss vrbricht, goot me zum Chacheliflicker, wo s wider ganz macht. Wie die fyni Arbet vom Chacheliflicker goot, het dr Simon Gfeller uf bärndüütsch beschribe.



</doc>
<doc id="76625" url="https://als.wikipedia.org/wiki?curid=76625" title="309">
309




</doc>
<doc id="76626" url="https://als.wikipedia.org/wiki?curid=76626" title="Emilie Kuster-Weder">
Emilie Kuster-Weder

D Emilie Kuschter-Weder, wo vo anne 1893 bis 1970 z Dipilzou gläbt het, isch e Oschtschwiizer Mundartdichteri gsi.

Dipilzou isch im im Sanggaller Rintl, es isch s Doorff wyt ussen i dr Ebeni i dämm groosse Boge, wo dr Rhy gägen Oschte macht. Dr Alperhy, wie me dämm Abschnidd säit, isch grad zu Läbzyte vo dr Emilie Kuschter-Weder bi dr grosse Rhyregulierig korigiert woorde; iires Doorff isch mit em grade "Dipilzouer Duurstiich" vom Räschte vom Sanggallerland abgschnitte woorde; es isch jetz wien en Insle zwüsche nöie Flussbett und em Altlouf.

D Kuschter-Weder het im Dipilzouer Ortsteil "Schmitter" gläbt, wo es grosses Gebiet uf dr Nordsyte vo dr Dorffsidlig isch. Das Kwartier lyt a dr Kantonsstrooss, wo zu dr Zollbrugg übere alt Rhy goot, wemme diräkt uf Dornbirn wott. Es het z Schmitter und im ganze Doorff scho sit es paar Gänerazioone vil Lüüt vo dr Familie "Kuschter" gha. Dr Kuschter-Weder het me bi de Lüüt im Doorff Dipilzau dr Naame «Wissemas Emilie» gää.

Wo si vil füüf Joor alt gsi isch, het d Emilie iri Muetter vrloore, und si isch lang bim Vatter dihäi bliben und het iim ghulfe im Huus, im Stall und im Gaarte.

In irere freie Zyt het d Emilie Kuschter agfange dichte. Zu vil Glägehäite het si immer wider schöni Gedicht und Theaterstuck im Rhinteler Dialäkt gschribe. I gwüssne Stuck isch öppis vom Lääben im Doorff am Rhy z lääse. Zum Bischpel cha me Gedicht finde zu so Sache wie em Schmugglen a dr Landesgränze, em Lääben uf dr «Rhyinsle», dr Gloogenuufzuug i dr Doorffchile, und wie s gangen isch wenn öpper gstoorben isch.

D Chinder vo dr Emilie Kuschter-Weder, dr Emil Kuschter und d Marlis Schmidheiny-Kuschter, händ anne 1990 die verströite Gedicht vo irere Muetter gsamlet und lo abtruke. Dr Titel vo dämm Buech isch "I bi a Dichtari vum Rhie," und eso häisst au s eerschte Gedicht, wo drin stoot. Humorvoll zeigt d Dipelzauerin do drinn emol, wohär ass si chunt, und grad au no wie dr Ortsdialäkt für d Mundartliteratur guet töönt; si het aber au öppe hochdüütschi Gedicht gschribe. Zum Gedicht vo dr alte Trambrugg übere Rhy, wo men e ganz e nöji Rhybrugg bout het, het s Zeichnige vo dene beede Bouwärch uf dr Titelsyte vom Gedichtband; gamcht het die Bildli em Emil Kuschter sini Frou Elisabeth Kuschter-Frei.

Wie bii vil Stuck im Wäärch vo dr Emilie Kuschter dr Rhy vorchunt, gseet men au a däm Värs doo:

<poem>
«Grüess Di Gott, o Heimat mi,
Dipilzou umgea vum Rhie.
Bescht so lieb mer, und so wärt,
häscht mer s’Allerschönschti b’schärt:
Mini Kinder-Juget-Zyt,
wo i Dina Gaua liet.
Allzyt will dr dankbar sie,
Dipilzou, umgea vum Rhie!»
</poem>




</doc>
<doc id="76627" url="https://als.wikipedia.org/wiki?curid=76627" title="310">
310




</doc>
<doc id="76628" url="https://als.wikipedia.org/wiki?curid=76628" title="311">
311



</doc>
<doc id="76629" url="https://als.wikipedia.org/wiki?curid=76629" title="312">
312



</doc>
<doc id="76634" url="https://als.wikipedia.org/wiki?curid=76634" title="313">
313



</doc>
<doc id="76635" url="https://als.wikipedia.org/wiki?curid=76635" title="314">
314



</doc>
<doc id="76636" url="https://als.wikipedia.org/wiki?curid=76636" title="315">
315



</doc>
<doc id="76637" url="https://als.wikipedia.org/wiki?curid=76637" title="Werner Fischer (Historiker)">
Werner Fischer (Historiker)

Dr Werner Fischer (* 29. April 1931 z Santa Cruz de la Sierra, Bolivie) isch e dytsche Lehrer un Haimetautor.

Dr Fischer isch 1931 z Bolivie uf d Wält chuu un het dert di erschte Johr verbrocht. Sy Vater Karl Fischer isch Mitti 1920er Johr vu Mille uf La Paz uusgwanderet, wel er in dr Wältwirtschaftskirse arbetslos gsii isch, sy Verlobti Gertrud isch derno 1927 uf Bolivie chuu. Dr Werner isch 1931 as eerscht Chind uf d Wält chuu, si hän derno no ne Dochter iberchuu. Dr Vater het in dr Banco Alemán z La Paz gschafft un isch Generalverdrätter vu dr IG Farben gsii. Är isch au Ehrekonsul gsii un het e dytschi Schuel grindet. Anne 1938 isch d Mueter mit dr Chinder uf Dytschland chuu go d Großeltere im Markgreflerland bsueche, dr Vater isch im Juli 1939 noochuu. Wu dr Chrieg uusbrochen isch, hän si nimi retuur chenne uf Sidamerika, si hän derno im Huus vu dr Großeltere z Mille gwoont. Mit em Chriegsyydritt vu Bolivie het d Familie derno au s ganz Vermeege dert verloore.

Dr Werner Fischer isch z Mille uf d Schuiel gange un het dert 1950 Abitur gmacht. No dr Schuel het er an dr Universitet Fryburg Dytsch, Gschicht un Änglisch studiert. Unter anderem het er dert au Vorläsige vum Martin Heidegger gloost. Anne 1957 het s erscht Staatsexame gmacht un mit ere Arbet iber d Flurnäme vu Mille promoviert. Im Johr 1958 het er as Wisseschaftlige Assischtänt am Inschtitut fir Gschichtligi Landeskund z Fryburg gschafft un derno 1959 s Referendariat aagfange, ai Johr dervu isch er an dr Grammar School z Cheltenham (Ängland) gsii. Ab em 9. Jänner 1961 het er as Studienassessor am domolige Progimnasium, s speter Martin-Heidegger-Gimnasium, z Meßkirch gschafft un dert Dytsch, Gschicht, Gmainschaftskund un Änglisch unterrichtet, in dr Aafangsjohr au no Latynisch, Biology, Äärdkund, Spoort un Musik. Syter 1970 isch er stellverdrättende Schuellaiter gsii, anne 1995 isch er pänsioniert wore. Är läbt mit syre zwoote Frau Karin, wun er 1993 ghyrote het, im Meßkircher Stadtdail Heudorf. Us dr eerschte Eh het er zwoo Deechtere un e Suhn.

Dr Fischer het si näbe sym Beruef in verschidene Organisatione ehrenamtli engaschiert. Är isch vu 1976 bis 2017 Laiter vum Stedtische Haimatmuseum gsii un macht Stadtfierige dur Meßkirch. Är isch ehrenamtlige Mitarbaiter vum Dibenger Landesdänkmoolamt fir Boodefund in dr Region un Predikant un Organischt in dr evangelische Chilche. Langi Johr het er im Kreutzerchor gsunge un isch zytwys Vize-Vorsitzer, Vorsitzer un Vize-Chorlaiter gsii. Derzue spiilt er Schach im Schachclub Meßkirch un isch fir dr Badische Schachverband 37 Johr lang regionale Schachturnierlaiter (VI Schwarzwald-Bodesee) gsii.

Scho wun er promoviert het, het er si mit em alemannische Dialäkt bscheftigt. Syter ass er umzogen isch uf Meßkirch duet er au Gedicht uf Markgrefler Alemannisch schrybe. Derzue haltet er Vordreeg an dr Volkshochschuel, in Schuele un Verain iber s Alemannisch un di alemannisch Dialäktliteratur.

Dissertation

Gedicht in 

Ufsätz

Derzue Hunderti chlaineri Ufsätz zum Hebel zum Alemannisch, iber Orts-, Flur- un Familiennäme un zue haimatgschichtige Themene in verschiidene Zytige un Zytschrifte.





</doc>
<doc id="76639" url="https://als.wikipedia.org/wiki?curid=76639" title="316">
316



</doc>
<doc id="76640" url="https://als.wikipedia.org/wiki?curid=76640" title="317">
317



</doc>
<doc id="76641" url="https://als.wikipedia.org/wiki?curid=76641" title="318">
318



</doc>
<doc id="76642" url="https://als.wikipedia.org/wiki?curid=76642" title="319">
319



</doc>
<doc id="76643" url="https://als.wikipedia.org/wiki?curid=76643" title="320">
320




</doc>
<doc id="76644" url="https://als.wikipedia.org/wiki?curid=76644" title="321">
321



</doc>
<doc id="76645" url="https://als.wikipedia.org/wiki?curid=76645" title="322">
322



</doc>
<doc id="76646" url="https://als.wikipedia.org/wiki?curid=76646" title="323">
323




</doc>
<doc id="76647" url="https://als.wikipedia.org/wiki?curid=76647" title="324">
324



</doc>
<doc id="76648" url="https://als.wikipedia.org/wiki?curid=76648" title="326">
326


</doc>
<doc id="76649" url="https://als.wikipedia.org/wiki?curid=76649" title="327">
327


</doc>
<doc id="76650" url="https://als.wikipedia.org/wiki?curid=76650" title="328">
328


</doc>
<doc id="76651" url="https://als.wikipedia.org/wiki?curid=76651" title="329">
329


</doc>
<doc id="76652" url="https://als.wikipedia.org/wiki?curid=76652" title="330">
330


</doc>
<doc id="76653" url="https://als.wikipedia.org/wiki?curid=76653" title="331">
331



</doc>
<doc id="76654" url="https://als.wikipedia.org/wiki?curid=76654" title="332">
332


</doc>
<doc id="76655" url="https://als.wikipedia.org/wiki?curid=76655" title="333">
333


</doc>
<doc id="76656" url="https://als.wikipedia.org/wiki?curid=76656" title="334">
334


</doc>
<doc id="76657" url="https://als.wikipedia.org/wiki?curid=76657" title="Andreas Neeser">
Andreas Neeser

Dr Andreas Neeser, wo am 25. Jänner 1964 z Schlossrued im Aargou uf d Wält cho isch, isch e Schwiizer Schriftsteller. Er macht au Wärch i dr Mundart.

Dr Neeser het a dr Uni Züri Germanistik, Anglistik und Literaturkritik studiert und denn langi Zyt as Düütschleerer a dr Alte Kanti z Aarau gschaffet.

Sit 2003 het er s Literaturhaus z Länzbrg ygrichtet und gläitet. Er isch as freie Schriftsteller z Suhr dihäi. Anne 2012 isch er ufs Internazionale Poesiefestival z Medellín yglade woorde. Und er macht bim Verband Autorinnen und Autoore vo dr Schwiiz und bim Düütschschwiizer P.E.N. mit. Es Zytli het dr Neeser im ussland gläbt, öppe z London, z Paris und z Berlin.

Vom Neeser git s es paar Romään und Churzgschichte, Theaterstuck und e Zylete Gedicht. Derzue chöme Leermiddel füre Literaturunderricht i dr Schuel. Teil Stuck vo iim sind vo anderne fürs Theater umgsetzt und uf Musig gsetzt woorde. Musiker, wo em Neeser sine Tegscht für iri Wäärch gnoo händ, sind dr Michael Schneider, dr Aurel Nowak, dr Meinrad Schütter un dr Martin Merker. Drzue ane sind Schrifte vom Neeser in anderi Sprooche übersetzt woorde. Ane 2010 het er uf de Soledurner Literaturtääg us syne Wäärch glääse, und im Septämber 2019 uf de Frauefälder Lyriktääg.

Er het es paar Uuszäichnigen und Prysen übercho, do sind numen es paar drvo: dr Meedieprys vo RAI Booze, 2006; dr Fäldkircher Lyrikprys, 2008; e Wäärchbytraag vo dr UBS Kulturstiftig, 2013; e Wäärchbytrag vo Pro Helvetia, 2014; und es paar Mol het er Wäärchbytreeg vom Aargauer Kuratorium übercho.

Dr Neeser schrybt au Sachen i dr Mundart. Es sind Gschichtli, Gedicht, Lieder und e Roman. I drüü Büecher verzellt er vom Lääbe vo de Lüüt i verschidene Situazioone, und bsunders immer wider wie s eim im ene Dorf goot; so wott dr Neeser mit synere eigete Mundart und de Wörter us synere Chindheit umgoo, wien er im Gsprööch mit dr Nora Marte ane 2015 gseit het.

S Theaterstuck "Geträumt hab ich jede Nacht von dir" nimt es Motyv vom Aargauer Schriftsteller Paul Haller (1882-1920) uuf. Und zum Adänke a dää Autoor, wo hundert Joor früener gläbt het, het dr Neeser 2013 e Samelband mit Mundartgedicht und chlyne Dialäkttegscht vo dryssg hütigen Aargauer Dichter usegää: Das Buech heisst "Übers Wasser tanzt en Schy" und es goot vom Paul Haller sym berüemte Mundartgedicht "Z Nacht" uus, wo die modärnen Autore füre Neeser drzue öppis eigets sind go schrybe. Dr Haller het i sym Gedicht vo de Gfüel verzellt, wenn er i dr Nacht d Aare aluegt. D Bytreeg für die spezielli Blüetelääsi, wo schynts die erschti aargauischi Mundart-Anthology isch, sind ussert vom Neeser sälber vom Silvio Blatter, em Bruno Bolliger, em Reinhold Bruder, em Markus Bundi, dr Monica Cantieni, em Martin R. Dean, em Matthias Dieterle, em Urs Faes, dr Brigitte Fuchs, em Sascha Garzetti, dr Doris Gautschi, em Daniel Goetsch, em Christian Haller, em Ernst Halter, em Markus Kirchhofer, dr Ana Lang, dr Verena Lang, em Rolf Lappert, em Jörg Meier, em Klaus Merz, em Michel Mettler, em Hansjörg Schertenleib, dr Nathalie Schmid, em Hansjörg Schneider, dr Isabelle Stamm, dr Claudia Storz, em Ernst Strebel, dr Silvia Trummer und vom Matthias Zschokke.





</doc>
<doc id="76658" url="https://als.wikipedia.org/wiki?curid=76658" title="335">
335


</doc>
<doc id="76666" url="https://als.wikipedia.org/wiki?curid=76666" title="Desiré Lutz">
Desiré Lutz

Dr Desiré Lutz (* 28. Merz 1889 z Nìdernahn; † 27. Februar 1977 z Fryburg isch e elsässische Lehrer un Dialäktdichter gsii.

Dr Desiré isch e Suhn vum Michel Lutz (1859–1926) un syre Frau Marie Philippine Schaub (1865–1934) gsii. Är het vier Schweschtere un zwee Brieder ghaa: Augusta (1887–1979), Marie Justine (1893–1985), Lucie Celestine (1900–1990), Eugenie Cecile (1903–1983), René Alphonse Max (1906–1999) un Charles.

Är het en Uusbildig zum Lehrer gmacht an dr Ecole Normale z Ewernahn un isch derno Lehrer z Dànn woore. Schließlig isch dr Lutz us em Elsass uf Dytschland emigriert.

Anne 1924 het er zäme mit andere us Frankrych verdribene Elsass-Lothringer z Fryburg im Haimetsaal vu dr „Harmonie“ in dr Grienwälderstroß s Laietheater "Elsässische Theater im Breisgau" grindet. S isch e rain Mundarttheater gsii, ebis, wu s bis dert z Sidbaade nonig gee het. Mitgmacht hän Lyt us verschidene Schichte, Lehrer, Beamti, Aagstellti, Handwärcher. S Elässisch Theater het bis in dr erschte Johr vum Zweet Chrieg gspiilt, ab 1941 isch s yygstellt woore, wel all mee Aktivi in Chrieg yyzooge woore sin. 

Im Zweete Wältchrieg isch dr Lutz im bsetzte Stroßburg Theaterreferänt vu dr KdF gsii.

Noch em Chrieg isch dr Lutz wider retuur uf Fryburg un het zäme mit andere Ehmolige s Elsässisch Theater as „Alemannische Heimatbühne Freiburg i. Br.“ nei grindet, wider in dr „Harmonie“ in dr Grienwälderstroß. Syter 1962 haißt s „Alemannische Bühne Freiburg e. V.“. Bi 1978 isch s e Tourneetheater gsii, des haißt s het kai aige Huus ghaa, un het z Fryburg un in ganz Siidbaade gaschtiert.

Am 19. Septämber 1954 isch dr Lutz au bim Dytsch-Schwyzerische Mundartdichterdräffe z Badewyler un z Mille gsii, wu dr Hubert Baum organisiert ghaa het. Us däm Dichterkrais uuse isch schließlig am 16. Juni 1965 d „Muettersproch“, Gesellschaft für alemannische Sprache grindet wore, dr Lutz isch Grindigsmitgliid gsii.

Dr Lutz het Gedicht un Theaterstuck uf Alemannisch gschribe un derzue Ufsätz in verschiidene Zytitge un Zytschrifte, zmaischt zue haimetkundlige Themene.

Är isch ghyrote gsii mit dr Marie Rust (1892–1975). Si hän zäme ne Suhn, Hans, ghaa.




</doc>
<doc id="76674" url="https://als.wikipedia.org/wiki?curid=76674" title="American-Airlines-Flug 1420">
American-Airlines-Flug 1420

Der American-Airlines-Flug 1420 isch e Inlandslinieflug i de USA vom Internationale Flughafe Dallas/Fort Worth zum Flughafe Little Rock z Arkansas gsi. Bi der Landig am 1. Juni 1999 z Little Rock isch d MD-82 über d Landebahn uus gschosse. Bi däm Unfall sy der verantwortlech Pilot u zäh Passagier ums Läbe cho.

D Pilote vom Flug 1420 isch der Käpten Richard Buschmann u der Kopilot Michael Origel gsi. Der Käpten isch 48i gsi u der Kopilot 35i. Der Buschmann isch e erfahrene Chefpilot vo de American Airlines gsi. Är het 10'234 Flugstunde uf em Buggel gha u öppe d Helfti dervo het är i der MD-80 absolviert. Der Kopilot Origel het hingäge weniger als es Jahr für d Airline gschaffet gha. Är het bis zum Unfall 4'292 Flugstunde absolviert gha.

Lut em Flugunfallbricht vom National Transportation Safety Boards (NTSB) hei d Pilote vo de wächselhafte Windbedingige u vo de sogenannte "Shear Wind" ("Wind Shear Alert" uf änglisch), wäg em Gwitter, wo im choo gsi isch, gwüsst. Ursprünglech het d Flugsicherig d Pilote agwiise, d Landig uf der Pischte 22L dürezfüere. Wil der Wind geng ume d Richtig gänderet het, het du der Buschmann d Flugsicherig gfragt, öp är d Landig nid uf der Pischte 4R dörfi dürefüehre. D Flugsicherig het die Erloubnis ou erteilt.

Wo sech ds Flugzüüg im Landeaflug uf d Landebahn 4R befunde het, het sech es heftigs Gwitter diräckt über em Flughafe entlade. Di letschte Informatione, wo der Fluglotse a d Pilote het wytergä, hei beseit, dass der Wind us 330 Grad mit 28 Chnote isch cho. Die Agabe überschritte aber ds Limit vo der MD-82 für ne Landig bi Sytewind u nasser Landebahn. Mit däm Wüsse u em Wüsse vo de zwee "Shear Wind", hätti der Landeaflug eigentlech müesse abbroche wärde. Doch der Käpten het sech derzue entschide, mit der Landig uf der Pischte 4R wyterzmache.

Wil d Pilote müed sy gsi u dür d Situation Stress hei gha, isch ihri Uufmerksamkeit ygschränkt gsi. Das het zu no meh Fähler gfüert. Under anderem hei si vergässe, d Outomatik für ds outomatische Uusfahre vo de Störklappe z aktiviere.

Nach em Uufsetze het der Kopilot gseit: „We’re down. We’re sliding“ (was öppe so vil heisst wi: „Mir sy dunde. Mir rütsche“) Si hei weder bemerkt, dass d Störklappe nid funktioniert hei, no hei si se manuell ygschalte. Darum het ds Flugzüüg grad mal 15 % vo der übleche Brämschraft gha. D Pilote hei du letschtändlech d Kontrolle über d Maschine verlohre.

Ds Flugzüüg isch mit ere höche Gschwindigkeit bis a z Ändi vo der Landebahn grütscht, isch dert mit em ne Sicherheitszuun kollidiert u de mit em ne Stahlgrüscht vo der Pischtebelüüchtig vo der Pischte 22L zämetätscht. Am Ufer vom Arkansas River het ds Flugzüüg du gstoppet.

„"After departing the end of the runway, the airplane struck several tubes extending outward from the left edge of the instrument landing system (ILS) localizer array, located 411 feet beyond the end of the runway; passed through a chain link security fence and over a rock embankment to a flood plain, located approximately 15 feet below the runway elevation; and collided with the structure supporting the runway 22L approach lighting system."“ 

“Nachem Verlah vo der Landebahn het ds Flugzüüg einigi Röhre vom Lokalisierer vom Instrumäntelandesystem (ILS) grammt, wo am lingge Rand hinder der Pischte uf 411 Fuess usegugget hei. Si sy dür ne Sicherheitszuun u über ne Felse gschosse, wo sech öppe 15 Fuess underhalb vo der Pischte befunde het, u sy du mit der Belüchtig vo der Landebahn 22L kollidiert. (Überträgig vo der dütsche Übersetzig vom änglische Originaltext)

Settigi Befeschigunge sy üblecherwys so uusgleit, das si im Notfall liecht bräche. Dert sy si aber am Flussufer ufgstellt worde u drum sy si fescht verankeret gsi. I däm Fall isch das fatal gsi, wil ds Flugzüüg bim Uufprall i mehreri grösseri Teili verbrochen isch u so het afa brönne.

Der Käpten Buschmann isch uf der Stell tot gsi, wil är von ere Belüüchtigskonstrucktion uf der Pischte 22L isch troffe worde. Der Kopilot het sech schwär Verletzt u zäh vo de 139 Passagier sy ums Läbe cho.

Di 14-jährigi Rachel Fuller, wo sech bi däm Unfall schwäri Verbrönnige zuezoge het, isch am 16. Juni gstorbe, nachdäm me ihre ds Bei amputiert het.

D Schwäri vo d Verletzige bi de Kabinecrew:

D Schwäri vo de Verletzige bi de überläbende Passagier:

Experte vom Massachusetts Institute of Technology hei in ere Studie ds Verhalte vo Pilote am Flughafe Dalles/Fort Worth undersuecht. Ds Houptougemerk isch d Frag gsi, öp Pilote währed em ne Gwitter lande. Bi 2000 Flüg, wo während em ne Gwitter hei sölle lande, sy zwöi vo drü Flugzüüg dür d Pilote glandet worde. Nur ei Drittel isch umgleitet worde oder het Schleife gfloge bis das ds Gwitter verby isch gsi. D Studie het ou ergäh, dass d Pilote rücksichtsloser sy gsi, we der Flug Verspätig het gha, bi Landige i der Nacht oder we ds Flugzüüg vor ihne im schlächte Wätter het chönne lande. Der Chefermittler vo der NTSB, der Greg Feith, het gseit: Är syg Überrascht vom Verhalte vo de Pilote. D Studie het zeigt, das ou ds branchenübleche Verhalte, mit zum Unfall vom Flug 1420 bytreit het. Der Greg Feith ergänst: D Pilote hei müglecherwys under em „get there-itis“ glitte (em umgedingte Wille a z cho). D Pilote hei gwüsst, das si naach am Ändi vo der erloubte 14-Stunde-Schicht sy.

Di erschti Folg vo der 1. Staffle vo der kanadische Fernsesändig Mayday – Alarm im Cockpit het das Unglück rekonstruiert. Der dütsch Titel vo dere folg heisst “Tödliche Eile”. Je nach Episodelischte chas aber ou di zwöiti Folg vo der 1. Staffle sy. 



</doc>
<doc id="76684" url="https://als.wikipedia.org/wiki?curid=76684" title="Reichsherrschaft Bonndorf">
Reichsherrschaft Bonndorf

D Rychshèrrschaft Bõõdorf (au sankt-bläsischi Rychshèrrschaft Bõõdorf odder Grõfschaft Bõõdorf) isch è historischs Territorium vum Heiligè Römischè Rych Dütscher Nation un isch 1614 entschtandè als Abschpaaltig vo dè Landgrõfschaft Stüèlingè. D Rychshèrrschaft isch durch dè Abt vum Kloschter St. Bläsy uus regyrt worrè. Mit dè Säkularisation vum Kloschter St. Bläsy anno 1806 isch d Grõfschaft Bõõdorf wiè au d Landgrõfschaft Stüèlingè i s Großherzogdum Baddè yvolaibt worrè.

Im Johr 1250 hèn d Hèrrè vo Lupfè d Landgrõfschaft Stüèlingè vo dè Freihèrrè vo Küssaburg gèrbt, woby d Küssaburger sèll Gebièt vo dè Grõfè vo Stüèlingè gèrbt cha hèn. Mit èm Grõf Heinrich isch 1582 s Gschlècht vo dè Lupfèner uusgschtorbè. Schu 1572 hèt dè Kaiser Maximilian II. sim Fèldmarschall, im Oberscht Conrad vo Bappèheim d Aawartschaft uff d Landgrõfschaft Stüèlingè als Reichslehè zuègsait. Nõch èm Dot vum letschtè Grõfè vo Lupfè hèt dè Bappèheimer abber s Stüèlinger Schloß bsetzt, wègè sèllèm un ènèrè Hofintrigè anno 1591 isch er uff Schloß Hoètübingè türmt worrè un isch dört 1603 gschtorbè. D Landgrõfschaft isch znägscht a d Èrbè vo dè Allodialgüèter vo dè Lupfemer, im Grõf Karl II. vo Zollèrè un im Schwòger vom Grõf Heinrich vo Lupfè, Peter Freihèrr vo Mörschpärg. Kaiser Rudolf II. hèt 1589 die Aaschprüch vum Conrad vo Bappèheim uff s Stüèlinger Reichslehè, abber d Freiheit vum Conrad witterhy nit reschpektyrt. Anderscht gsait, isch dè Burghèrr vo Stüèlingè i sim eignè Turm als Gfangènè ygsessè. Im Johr 1605 isch es im Conrad sim Sohn, im Maximillian vu Bappèheim mit dè Landgrõfschaft Stüèlingè besser gangè, well er dõdemti beleent worrè isch. Dè Maximillian hèt sich uff sini Art bedankt, idèm er d Stüèlinger Burg in è Schloß umbaut hèt (1620-1624). Dè Peter vo Mörschpärg hèt d Hèrrschaftè Rosènegg un Bõõdorf bhaaltè chönnè – nu d Landeshèrrschaft isch bi dè Bappèheimer blibbè. 

Joachim Chrischtoph vo Mörschbärg, dè Sohn vum Freihèrr Peter, isch uffgrund vo sinèrè hochè Voschuldung 1609 zwungè gsi, sini Rächt an a dè Hèrrschaft Bõõdorf für 150.000 Guldè a s Kloschter Sankt Bläsy z vokaufè. Dè Maximilian vo Bappèheim hèt sich 1612 gnötigt gsää, diè landeshoheitlichè Rächt übber d Ämter Bõõdorf, Blommegg, Bettmèdingè un Guètèburg a s Kloschter Sankt Bläsy z vokaufè, well er d Ärbè vu dè Hèrrè vo Lupfè 1605 è hochi Entschädigung hèt müèsè zallè. Dõdemit hèt dè Abt Martin Meischter I. alli Rächt a d Hèrrschaft Bõõdorf i dè Hand vo sim Kloschter voeinigt.

Mit dè Zuèschtimmung vom Kurfürschtèenkollegium un èm Kaiser, wo anno 1613 gää worrè isch, sowiè dè datsächlichè Abdrèttung vo dè Hoheitsrächt, wo 1614 gmacht worrè isch, isch d Landgrõfschaft Stüèlingè am Weschtrand uffdeilt worrè i èn südlichè Deil, wo sin Nammè bhaaltè un spôter a s Fürschtèhuus Fürschtèbärg übbergangè isch, un dè nördlichè Deil, wo als Reichshèrrschaft odder Grõfschaft Bõõdorf dè Abtei vo Bläsy dèzuè diènt hèt, dè Uffschtyg uff d Bank vo dè Rychsgrafè möglich z machè. Sitz un Stimm uff dè Grõfèbank vum Schwôbischè Rychschrais un èm Rychsdaag hèt St. Bläsy abber èrscht 1662 chriègt. Im Johr 1746 – wôrend dè Amtszit vom Abt Franz Schächtelin – sin d Prälatè vo St. Bläsy mit dè Rychsfürschtèwürd uuszeichnèt worrè.

Wôrend dè Abt jetzt einersits è rychsunmittelbares Territorium regyrt hèt, isch sini Abtei anderersits witterhy vorderöschterreichischè Landschtand gsi un er isch dè Prälatèbank vo dè Briisgauer Landschtänd vorgschtandè, nõchdèm dè Großprior vo Heitersche sèll Amt uss bolitisch/juristischè Gründ nǜmmi uusüèbè hèt wellè.

Dé Übbergang vo dè Grõfschaft Bõõdorf a s Großherzogdum Baddè isch in drei Schritt übber d Bünni gangè:

Durch dè Rychsdeputationshauptschluß im Johr 1803 hèt d Säkularisation au s Kloschter St. Bläsy samt sinèrè Grõfschaft Bõõdorf i d Händ vum Malteserordè gschpüèlt, wo z Heitersche sin dütschè Hauptsitz ghaa hèt. Dè Malteserordè hèt abber nié diè datsächlichi Hèrrschaft übber d Grõfschaft aadrèttè.

Im Prèßburger Friddè hèt s Könnigrych Württèbärg d Grõfschaft Bõõdorf beaaschprucht. S "Protokoll über die gepflogene Landes-Übergabe" vum 15. April 1806 haaltet fescht, dass nu d Grõfschaft Bõõdorf dè Schwõbè zuèdeilt wörd, wôrènd d Hèrrschaftè Grõfuusè, Birchèdorf, Bettmèdingè, Blommegg un Guètèburg umschtrittè gsi sin un znägscht vo französischè Druppè bsetzt blibbè sin un vum Kurfürschtèdum Baddè separat vowaltet worrè sin.

Gmäß Artikel 19 vo dè Rhybundaktè vum 12. Juni 1806 hèt s Könnigrych Württèbärg im Gegèzug für diè baddischè Zuègschtändnis a andrer Stèll unter andrem d Grõfschaft Bõõdorf a s Großherzogdum Baddè abdrèttè.

cha mò unter Äbt vo St. Bläsy inschpizyrè.

D Hèrrschaft gränzt im Nordè un im Südè a s Fürschtèdum Fürschtèbärg, im Weschtè a diè vorderöschterrychischi Grõfschaft Hauèschtai. Im Südè berüürt d Hèrrschaft am Uusgang vu dè Schwarza bi Guètèburg au no d Landgrõfschaft Chlèggau.

D Äbt vum Kloschter hèn d Stellung von èm rychsuumittelbarè Brälatè uubedingt wellè ynää, woby sy sèll i dè Grõfschaft Hauèschtai un èm Zwing un Bann vum Kloschter wegè dè mächtigè landeshèrrlichè Stellung vo dè Habsburger nit chriègè hèn chönnè. Uffgrund vo dè guètè wǜrtschaftlichè Laag vo dè Abtei hèt sèbbi iri Bsitzungè i dè angränzendè Landgrõfschaft Stüèlingè uusdeenè chönnè un isch letschtlich i dè Bsitz vo zwei Drittel vo dè aaltè Landgrõfschaft Stüèlingè chò. Nõchdèm s dè Abtei 1612 glungè isch, im voschuldetè Inhaber vo dè Landgrõfèrächt, im Maximilian vo Bappèheim sini Rächt abzjudè, hèt s Kloschter alli sini neuè Bsitzungè i dè Landgrõfschaft Stüèlingè i dè ab dört rychsuumittelbarè Hèrrschaft Bõõdorf gsammlèt un d Abtei vo Bläsy hèt 1613 d Gnèmigung zuè dè Abdrèttung vo dè Landgrõfschaft a d Rychshèrrschaft chriègt, wo denn 1614 auch datsächlich vollzogè worrè isch. Näbbby isch anno 1618 dè Dryßigjöhrige Chrièg losgangè, wo dè Maximillian vo Bappèheim widder zuè Chlutter chò isch un vo 1620-1624 s Schloß Hoèlupfè massyv renovyrt hèt.

Èndi vum 18. Johrhundert isch s rychsuumittelbare Gebièt vo St. Bläsy in vyr Obberämter ydeilt worrè, wo jewyls vo eim Obbervogt gleitet worrè sin:




</doc>
<doc id="76687" url="https://als.wikipedia.org/wiki?curid=76687" title="BOB ABDeh 4/4">
BOB ABDeh 4/4

D BOB ABDeh 4/4 sind meterspurige Elektrotribwage vo der Berner-Oberland-Bahn (BOB) iner Schwiz für gmischte Adhäsions- und Zahnradbetriib gsi, härgstellt vo der Schweizerische Lokomotiv- und Maschinefabrik und vo der Brown, Boveri & Cie.

Nach em Zweite Weltchrieg het me sich bi der Berner-Oberland-Bahn (BOB) erstmals Tribwage beschafft. Im Jahr 1949 chöne drei neui Tribwage bi der BOB in Betrib gnoh wärde. Es wärde drei ABDeh 4/4 (301-303) abglifert. Me cha somit d Fahrleistige erhäblich erhöche und e Teil vo de Leistige vo de Lokomotive HGe 3/3 überneh, jedoch cha me mit nur drei Tribwage ned alli Leistige vo de Loks überneh. Wo im Jahr 1965 d neue ABeh 4/4 I de Betriib ufgnoh hend, cha me zämme mit de ABDeh 4/4 de gsamti Betrib mit Tribwage abwickle.

Im Jahr 1988 isch der ABDeh 4/4 301 an d Meiringen-Innertkirchen-Bahn (MIB) vermietet worde, bis er im Jahr 1996 als Ersatzteilspender uf Zweilütschine zrugkehrt isch.

Im Jahr 1986, als d ABeh 4/4 II in Betriib gesetzt worde si, wärde d ABDeh 4/4 in d Reserve gestellt. Der 302 isch zum Dienschtfahrzüg worde und em 303 het me e Schneepflueg amontiert. Wo 1996 der Tribwage 301 vo Meiringe zrugkehrt isch, isch er als Ersatzteilspender abbroche worde.

Wo im Jahr 2017 d ABeh 4/4 I usrangiert worde si und d ABeh 4/4 II in d Reserve verschobe worde si, hend d ABDeh 4/4 kei Tätigkeit meh gha und stönd no im Depot Zweilütschine, vo dene eine usghöhlt worde isch und als Ersatzteilspender dient, obwohl plant gsi isch beidi Tribwage 2018 abbzbräche.



</doc>
<doc id="76689" url="https://als.wikipedia.org/wiki?curid=76689" title="Kanaan (Biblische Person)">
Kanaan (Biblische Person)

Der Kanaan (hebräisch כְּנַעַן) isch e Figur us em Alte Testamänt u us em Tanach. Är isch der Sohn vom Ham, ds Grosschind vom Noah u der Stammvater vo de Kanaaniter.

Der Kanaan isch ds erschte Grosschind vom Noah wo üs i der Bibel vorgstellt wird. Lut der Bibel isch är nach der Sintfluet uf d Wält cho. Da d Bibel aber nur bim Stammboum vom Sem Altersagabe macht, isch es sehr schwirig das nache z prüefe. Der Kanaan het no es paar Brüetsche gha der Kusch, der Mizrajim u der Put.

Nach der Sintfluet isch der Kanaan der leidtragendi vom ne Zwüschefall zwüschem Noah u em Ham gsi. Der Noah het e Räbbärg pflanzt. Woner vom Wy probiert het, het ne der Wy psofe gmacht u der Noah isch blut im Zält blybe lige. Der Ham der Vater vom Kanaan het du sy blut Vater gseh, u het das em Sem u em Japhet verzellt. Die hei es Tuech gno, hei je es Ändi uf ihri Schultere gleit u sy rückwärz i ds Zält. So hei si ihre Vater zuedeckt. Wo der Noah erfahrt was der Ham ihm ata het, verfluecht är der Kanaan. Vo jitz a muess der Kanaan der Chnächt vom Sem sy. (1Mose 9,20-27 ELB)

Der Kanaan het lut der Völkertafele zwee Söhn gha, der Sidon u der Het. Zudäm muess är no es wyteri Chind gha ha.

Är gilt nämlech als Stammvater vo folgende Völker: (1Mose 10,15-21 ELB)


D Gschlächter wärde aber ou sehr gärn under em Begriff Kanaaniter Zämegfasst.

Wenn das der Kanaan gstorben isch seit d Bibel nid.



</doc>
<doc id="76693" url="https://als.wikipedia.org/wiki?curid=76693" title="336">
336


</doc>
<doc id="76694" url="https://als.wikipedia.org/wiki?curid=76694" title="Bregenzer Festspiele">
Bregenzer Festspiele

D Breagazer Feschtspiil sin e Kulturfeschtival, wu syter anne 1946 all Johr im Juli un Augschte in dr Vorarlberger Landeshauptstadt Breagaz veraastaltet wird. Näbe klassische Kunzärt wäre Opere, Operette, Musiktheater, Singspiil, Spiilopere, Musical un Theaterstuck ufgfiert.

Vor allem d Opere-Uffierige uf dr Seebihni bim Ufer vum Bodesee, dr greschte Bihni uf eme See uf dr ganze Wält, zien s Publikum aa. Bi schläächtem Wätter goot mer in s Feschtspiilhuus, wu anne 1980 ufgmacht woren isch, un wu dernäbe au ne Opere un Kunzärt ufgfeirt wäre.

D Theaterstuck wäre syter dr 1950er Johr im Theater am Kornmarkt zaigt. Zuesätzligi Veraastaltige git s uf dr „Werkstattbühne“ un au im Chunchhthuus Breagaz.






</doc>
<doc id="76695" url="https://als.wikipedia.org/wiki?curid=76695" title="Thomas Cook">
Thomas Cook

Dr Thomas Cook (* 22. Novämber 1808 z Melbourne, Derbyshire, Ängland; † 18. Juli 1892 z Leicester) isch en änglische Prieschter und e bedüütende Pionier vom Reisevercheer gsi.

Dr Thomas Cook isch as Soon vom John un dr Elizabeth Cook uf d Wält cho. Won er drüü gsi isch, isch em dr Vatter gstorben un d Muetter het grad wider ghürootet. Mit zääni het er müesse d Schuel uufgää und go schaffe, er isch Schryner woorde. 1828 het er as Wanderprediger vo de Baptischten und Aktivischt gäge dr Alkoholkonsum aagfange. Anne 1833 het er d Marianne Mason ghürootet

Mit meh weder füüfhundert Lüüt vo dr Abstinänzbewegig het er am 5. Juli 1841 d Fahrt vo Leicester uf Loughborough organisiert. Me lueget hüt die Reis als die erschti i dr Gschicht vom Masseturismuss aa.

1845 isch dr Cook mit grosse Reisegruppe uf Liverpool, 1846 uf Schottland und 1851 uf London und anne 1855 s erschte Mol vo Ängland mit dr Bahn und em Schiff uf Paris. Do drby het er für d Reisegescht au s Übernachte und s Ässe i dr französische Hauptstadt organisiert, und das bedüütet, ass es die erschti Pauschalreis gsi isch.

Anne 1863 het dr Cook e Reis id Schwiiz plaanet, er het ere «First Conducted Tour of Switzerland» gseit. Do drmit het s grosse Zytalter vo den änglische Reise i d Alpen und vo de Hotäll i dr Schwiiz agfange. Am Afang isch das rächt kompliziert gsi, dr Cook het mit Ysebahne, Tampfschiff, Poschtgutsche, Treeger und Muultier müesse schaffe. D Fahrt vo anne 1863 isch mit acht Gescht, nach dr Faart dur Frankrych, vo Gämf uf Chamonix und vo döört überen is Wallis uf Leukerbad ggangen un denn über t Gemmi is Bärner Oberland und i dr Zäntralschwiiz uf d Rigi. D Jemima Morrell het vo dere Reis es Tagebuech gschribe, wo ghulfe het, d Reis id Schwiiz bi den Ängländer (wo se sech hän chöne läischte) populäär z mache.

1866 isch dr Cook uf Amerika. Syni erschti ganz wyti Pauschalreis mit Lüüt vo Ängland und Amerika het dr Thomas Cook anne 1869 uf Ägipte gmacht. 1782 isch er mit ere Gruppe uf e langi Wältreis.

Scho anne 1845 het dr Cook es Reisebüro gründet, wo sit 1879 syn Soon John Mason Cook wyter gfüert het. Mit däm syne Söön isch d Firma "Thomas Cook and Son" afangs zwänzigschts Joorhundert dr wältwyt füerend Abüüter vo Pauschalreise woorde. 1928 isch si a d Gselschaft Compagnie Internationale des Wagons-Lits et des Grands Express Européens verchauft worde, spöter het si dr British Railways ghört und sit 2001 isch es d Thomas Cook Group gsi.
Dr Thomas Cook würd sich im Grab umdräje, wenn er ghörti, ass die Gselschaft am 23. Septämber 2019 mit alne Gschäft het müessen uufhöre und dass do drby meh weder e halbi Milioon Turischte irgendwo uf dr Wält sind blibe hocke.



</doc>
<doc id="76696" url="https://als.wikipedia.org/wiki?curid=76696" title="Thomas Cook Group">
Thomas Cook Group

D Thomas Cook Gruppe isch es grosses änglischs Undernääme vom Frömdevrcheer mit Sitz z London gsi.

Es isch uf s Räisebüro vom Pionier Thomas Cook zrugggange.

D Gselschaft, wo dr Thomas Cook ane 1841 gründet gha het, isch drno under sym Soon und drufabe under dämm syne Söön irere Läitig gsi, bis es 1928 a d Compagnie Internationale des Wagons-Lits et des Grands Express Européens verchauft worden isch. Es isch e Zyt lang dr gröscht Abüüter vo Pauschalreisen uf dr Wält gsi.

D Thomas Cook Group het am Schluss eigeti Fluggselschafte und Dochterfirmene i verschidene Länder gha.

Wäge vil z ufwändigen Inväschtizioone het d Thomas Cook Gruppe am 23. Septämber 2019 mit alne Gschäft müessen uufhöre, und do drby sin meh weder e halbi Milioon Turischte irgendwo uf dr Wält blibe hocke.



</doc>
<doc id="76697" url="https://als.wikipedia.org/wiki?curid=76697" title="338">
338


</doc>
<doc id="76698" url="https://als.wikipedia.org/wiki?curid=76698" title="339">
339


</doc>
<doc id="76699" url="https://als.wikipedia.org/wiki?curid=76699" title="Maodez Glanndour">
Maodez Glanndour

Dr Maodez Glanndour, wo am 7. März 1909 z Pongtrev uf d Wält cho und am 25. Novämber 1986 z Louannec gstorben isch, isch e französische katolische Prieschter und e bretonische Schriftsteller und Filosoof gsi. Vo Geburt här isch si Naame Louis Augustin Le Floc'h gsi, und uf bretonisch het men em Loeiz ar Floc'h gseit.

Dr Loeiz ar Floc'h isch z Pontrev ufgwachse. Er isch uf s Prieschterseminaar z Saint-Brieuc ggange und het 1932 z Rom studiert. Er isch z Gwengamp Pfaarer gsi und 1953 Armepfleeger vo Bleun-Brug woorde. Z Louannec het dr Glanndour vo 1956 bis 1986 as Pfaarer gwürkt.

Sit denn won er z Saint-Brieuc dr Pfaarer Yann-Vari Perrot het leere könne, isch em ar Floc'h di bretonischi Identität wichtig gsi. Er het sich als yfrige Sproochaktivischt für die lang underdrückti bretonischi Sprooch ygsetzt. Für die bretonischi Zytschrift Feiz ha Breizh het er Stuck gschribe, bi dr Bretonische Bewegig "Emsav" mitgmacht und de bretonische Literaturzytschrifte "Gwalarn" und "Al Liamm" Sache gliferet. 1941 isch er bi dr Reform vo dr einheitliche Orthografy vom Bretonische drby gsi. Und er het au sälber es paar Zytschrifte für die Sprooch und di bretonischi Kultur usegää:


Dr Le Floc'h het bretonischi Volkslieder zämetreit, und er het sälber mit em Künschtlername "Maodez Glanndour" Gedicht i dr Mundart gschribe; dr Yann-Ber Piriou het von em gseit, er sig vilech dr bedüütendsch bretoonisch Dichter vo säber Zyt gsi. Er het filosofischi Arbete gschribe, und er het zäme mit em Gwilherm Dubourg Schrifte, bsunders setigi us dr Bible, is Betonische übertreit.

Dr Glanndour isch vo dr bretonische Kulturorganisazioon Kuzul ar Brezhoneg geert worde.





</doc>
<doc id="76707" url="https://als.wikipedia.org/wiki?curid=76707" title="Gall Morel">
Gall Morel

Dr Gall Morel (vo Geburt Benedikt Morel; * 24. März 1803 z Sankt Fyde; † 16. Dezämber 1872 z Äisidle) isch e Benediktinermönch im Chlooster Äisidle gsi.

Dr Benedikt Morel isch dr Soon vom Chaufme Johann Morel und vo dr Theresia geb. Eggetschwyler gsi und z Sankt Fyde, wo hüt zu dr Stadt Sanggalle ghöört, uf d Wält cho. D Familie isch us Savoie gsi und het sit 1777 im Sanggallische gwoont. Dr Benedikt isch s zwöite vo vier Chind i dr Familie gsi. Nach dr Realschuel het er s Gymi teils z Sanggalle und denn wyters sit anne 1818 a dr Stiftsschuel vom Chlooschter Äisidle bsuecht. 1819 isch er id Klass für die choo, wo is Chlooschter möchten ufgnoo wärde; bi syne Mitschüeler isch au dr spöter Apt Heinrich gsi. Nach em Noviziat isch dr Morel 1820 Mönch z Äisidle woorde, won er Theology, Filosofy und Literatur studiert het; dr Chlooschtername "Gallus" het er gwüss wägem Patroon vo synere Stadt, em häilige Gallus, gwäält. 1826 het dr Gall Morel d Prieschterweih übercho, und er isch dänn 46 Joor lang z Äisidle under den Äpt Cölestin Müller (Apt vo 1825 bis 1846) und Heinrich Schmid (1846-1874) im Chlooschter vom heilige Meinrad gsi.

Dr Pater Gall het füfzg Joor lang als Filosofy- und Literaturlehrer und Räkter vo dr Chlooschterschuel z Äisidle gschaffet und isch au dr Bibliotekaar und dr Archivaar vom Chlooschter gsi. Do het er die berüemti Büechersamlig vergrösseret, für die uralte Handschrifte und früeche Truck gluegt und bsunders au d Musigbiblioteek uspouet. Dr Morell het von es paar Abteilige vo dr groosse Biblioteek und au vo dr Bildersammlig e rächte Katalog gschribe. Mit den Arbeite am ryche Äisidler Buechbestand isch dr Benediktiner bi de Fachlüüt i dr Schwiiz und au im Ussland bekannt worde. Me het iin denn au us Sanggallen um Hilf bätte, wo me döört spöter dr Katalog vo dr Sanggaller Chlooschterbiblioteek gmacht het. Und er het über d Archiv vo de Chlööschter Pfäfers, Muri, Rhynau und Santurbe und no vil anderne gforschet, no bevor die drufabe wäge der nöie Politik ufghobe worde sind. Anne 1840 isch dr Morell drby gsi, wo me z Bade die Schwiizerischi Gschichtsforschendi Gselschaft gründet het, und 1859 het men en is Komitee vo däm Verein gwäält. Er het au wider ghulfe anne 1843 dr Gschichtforschend Verein vo de füüf Oort gründe.

Drzue het dr Morel au no als Chorläiter vom Chlooschter gwürkt. Füre Kanton Schwyz het er Schuelbüecher gmacht. Zu syne Fründ het dr Mooler Paul Deschwanden zelt.

Dr Pater Gall Morel het sich sälber uf verschidene Gebiet immer wyter bildet und isch zum nöji Sache, bsunders au d Kunschtgschicht studiere au is Ussland ggangen, öppen uf Mailand und Venedig, Wien, Paris, Floränz und Rom; vo dene Reise und de Vercheersmiddel und de Biblioteeke und Kunschtschetz, wo dr Morel i de frömde Stedt gseh het, isch vill im Mönch sinere Schrift ‘’Wanderbilder’’ und i syne Tagebüecher z lääse.

Bekant woorde isch dr Äisidler Mönch au als Lyriker und Theaterautor. Vo sym Lääbe brichtet er sälber i sym Tagebuech, und so weiss me, ass er scho i dr Schuelzyt het afo dichte. Das het 1824 agfange mit emene Wäärch uf s Chlooschter: ‘’Die hl. Wüste, Eremus sacra.’’ Und um däm sini Gschicht goot’s au in es paar andere Schrifte vo iim. Nit nume vo de Reise, sondern au vo de Ydrück us dr natur list me i syne Gedicht und Lieder. Zu vil Glägeheite het dr Bendediktiner churzi Spruch und Värs gliferet, für Feschtaläss – wie öppe d Dornacher Schlachtfyyr vo anne 1871 –, als Gloggeninschrifte und für Yweihigsfyre. Und er het verschideni Arbeten über d Literaturgschicht gschribe. Mit de Nääme vo de Schwiizer Dichter, won er vonne öppis gwüsst het, het dr Morell en bsundere Katalog zämegstellt: ‘’Verzeichnis von schweizerischen Dichtern.’’ Do drin chöme 725 Persoone vor.

Es früechs Theaterstuck isch "Der Franzos im Ibrig." Es goot i däm Mundartstuck um ene französische Soldaat, wo anne 1798 i dr Zyt vo de Koalizioonschrieg is Land vom Chlooschter Äisidle choo isch, wie dr Pater Meinrad Kälin verzelt gha het. Das Wäärch us em Gall Morell synere Studäntezyt isch uf Theaterbünine vo dr Innerschwyz immer beliebt gsi, und spöter het dr Meinrad Lienert und nöierdings dr Thomas Hürlimaa drvoo nöji Fassige gschribe. Es git drvo au e rätoromanischi Fassig vom Marco Gieriet.




</doc>
<doc id="76710" url="https://als.wikipedia.org/wiki?curid=76710" title="United-Airlines-Flug 811">
United-Airlines-Flug 811

Am 24. Februar 1989 het d Frachttüre vom United-Airlines-Flug 811 wäret em Flug la gah. Es isch zum ne explosive Druckabfall cho. Dür dä sy nüün Passagier inklusive ihrne Sitze us em Flugzüüg gsoge worden u umcho.

D Boeing 747-122 vo der United Airlines isch am 24. Februar 1989 vom Los Angeles us nach Honolulu gfloge. Vo dert us hätti der Flüüger nach Ouckländ, z Neuseeland wyter sölle. Ds Ziil vom Flüüger isch Sydney z Oustralie gsi. Ds Flugzüüg mit dem Kennzeiche N4713U het 337 Passagier, 15 Flugbegleiter u 3 Pilote a Bord gha.

Öppe 16 Minute nach em Abflug vo Honolulu nach Ouckländ, no wäret em Steigflug, in ere Höchi vo öppe 22.500 Fuess (6900 m) u öppe 108 km (58 Seemeile) vo Honolulu e wäg, het sech di vorderi Frachtruumtüre sälber ufgmacht. Das het zum ne explosive Druckabfall im Flugzüügrumpf gfüehrt. D Frachttüre het’s du vollständig abgriissen u het e Teil vo der Rumpfverchleidig mit gno. Es het es Loch über der Frachttüre gä. Das Loch het e grössi vo öppe vier mal vierehalb Meter gha. Füüf Sitzreihe us der Bisnessklass sy dür e Druckabfall us em Flugzüüg gsoge worde. Uf dene Sitze sy nüün Passagier gsässe. Ei Flugbegleitere, wo i der Neechi vom Loch isch gstande, het sech bi däm Zwüschefall schwär verletzt.

Wäg em Druckabfall hei d Pilote e Notsinkflug ygleitet. I gringerer Höchi isch der Surstoff-Patizialdruck höcher u d Pilote u d Passagier bruuche de kei Surstoffmaske zum Schnufe. Dür e Druckabfall sy Teili vo der Türe im Triibwärch 3 glandet. Ds Triibwärch 3 isch du uusgfalle. Ds Triibwärch 4 het äbefalls schade gno u het sogar afa brönne. D Klappe sy ou beschädiget worde. Trotz de Schäde am Rumpf, Triibwärch u Klappe, sy d Pilote sicher uf em Flughafe z Honolulu glandet. Ds Flugzüüg het innerhalb vo 90 Sekunde chönne über d Notrutsche ewaquiert wärde. D Passagier sy derby nid no zuesätzlech verletzt worde.

Der Vorfall isch höchschtwahrschinlech dür ne falschi Verkabelig, verbunde mit e mene schlächte Verschlussmechanismus vo der Frachtluke usglöst worde. Zu dere Zyt het d 100er Version vo der 747 no kes Sichtfänschterli gha, wo bündig mit der Frachtluke hätti abgschlosse, so das d Bodecrew hätti chönne prüefe, öp der Bügel vo der Türe uf “Verschliesse” gstanden isch oder nid. Es het mehreri Mängel im Design gä: Me het der Verschlussmechanismus nid naach gnueg u vollständig chönne yluege. Zudäm het der Schaltchreis, wo d Stromversorgig für d Frachtluke greglet het, e defekt gha u het so wäret em Flug chönne uslöse u so d Frachtluke ufmache. D Frachtluke, wo nach usse gangen isch, isch so eifach ufgsprängt u vom Rumpf abtrennt worde. Da derby het d Frachttüre e Teil vo der Rumpfverchleidig mit sech grisse u dür das isch d Fluggaschtkabine in ere Höchi vo 22.500 Fuess em dört herrschende Luftdruck usgsetzt gsi.

D neuseeländer Kevin u Susan Campbell, wo bim Unglück ihre Sohn der Lee Campbell verlore hei, hei Gäld gsammlet u d Bergig vo der Frachtluke zahlt. So het me am 26. Septämber u am 1. Oktober 1990 zwöi Teili vo der Frachttüre us em Pazifik chönne bärge.

D Campbells hei eigeti Nachforschigen agstellt um usezfinde, was der Grund für der explosiv Druckabfall isch gsi. Ihri Nachforschige hei ergäh, dass e Konstruktionsfähle am Verschlussmechanismus vo der Frachttüre isch vorgläge. Zwee späteri Vorfäll stütze d Hypothese vo de Campbells:

Im Jahr 1991 isch es erneut zum ne Zwüschefall cho, bi däm sech e Frachtluke vo nere Boeing 747 vo der United Airlines uf em New Yorker Flughafe JFK vo sälber ufta het. Es het e Sicherig use gjagt u ds Wartigspersonal isch grad uf der Suechi gsi nach em Grund derfür. Währet der Diagnose isch es zu nere unbeabsichtigte Uslösig vom Verschlussmechanismus für d Frachtluke cho. Dür das het sech d Luke sälber ufgmacht. D Sälbschtöffnig vo der Luke het zu ähnleche Schäde gfüehrt, wi d Schäde wo me a der Frachttüre vom Flug 811 fescht gstellt het.

E wyteri Störig an ere Frachtluke vo nere 747 vo der Pan Am z London-Heathrow, het der Härsteller Boeing derzue veralasst, alli Chunde um d Behäbig vo der Störig z bitte. D FAA het d Frischt bis der Mechanismus het müesse ustuscht sy uf 30 Tag verchürzt. Ursprünglech wär e Frischt vorgseh gsi wo’s de Fluggsellschafte ermüglechet hätti das bi der nächschte reguläre Wartig z mache.

Di US-amerikanischi Transportsicherheitsbehörde het ufgrund vo der Untersuechig wo si agstellt het, e dringendi Empfählig für alli im Dienscht befindleche Boeing 747-100 usegä. Der Verschlussmechanismus söll dür nid fählerhafti Verschlüss ersetzt wärde. E wyteri nid verbindlechi Empfählig het sech derfür usgsproche, alli Frachtluke wo nach usse ufgö, dür Luke z ersetze wo nach inne ufgö, so das der Kabinedruck d Frachttüre gäge Rahme drückt. Syt däm Vorfall het’s kei glychglagerete Unfall meh gä, mit ere Boeing 747-100.

Im Jahr 1989 het d Crew, vom Flug United-Airlines-Flug 811, e Uszeichnig vom United States Secretary of Transportation übercho. Ds Flugzüüg isch repariert worde u mit em Kennzeiche N4724U wieder regischtriert worde. 1990 isch das Flugzüüg du erneut i Dienscht gstellt worde. 1997 isch es a di gambischi Fluggsellschaft Air Dabia verchouft worde. Dert isch ds Flugzüüg under der Regischtrierig C5-FBS gfloge. Nach däm d Gsellschaft der Bertiib ygstellt het, isch ds Flugzüüg im Jahr 2000 uf em Plattsburgh International Airport yglageret u im Jahr 2004 z Plattsburgh, z New York usgschlachtet worde.

D United Airlines hei nach em Unglück zahlrychi Versüech underno, der Verluscht vo der Frachtluke R5 im Flugsimulator nachezstelle. Doch kei Besatzig isch nach em Verluscht vo der Luke i der Lag gsi, d 747 sicher z lande.





</doc>
<doc id="76725" url="https://als.wikipedia.org/wiki?curid=76725" title="Konstantin II. (Rom)">
Konstantin II. (Rom)

Dr Konstantin dr Zwöiti (* Februar 316 z "Arelate" (Arles); † 340 bi Cervignano del Friuli), isch vo 337 bis 340 Kaiser vo Rom gsi.

Er isch dr Soon vom Kaiser Konstantin em Groosse, wo vo anne 306 bis 337 römische Kaiser gsi isch, und vo dr Fausta gsi.

Anne 328 het er dr weschtlich Teil vom Römische Rych mit Gallie übercho zum regiere. Syni Residänz isch Augusta Treverorum, s hütige Trier gsi. Er het d Gränze vom Rych am Rhy gäge d Alemannen und d Goote gschützt. Wo dr Vatter gstorben isch, het dr Konstantin dr Zwöiti zäme mit syne Brüeder Konstanzius und Konstans s Rych regiert. Em Konstantin sind Gallie, Britannie, Hispanie und s weschtliche Afrika gsi.

Wo dr Konstantin anne 340 mit synere Armee uf Italie gangen isch zum dr Konstans azgryffe, het er dr Kampf und grad au s Läbe verloore, und jetzt het sy Rychsteil au em Konstans ghört.



</doc>
<doc id="76726" url="https://als.wikipedia.org/wiki?curid=76726" title="340">
340


</doc>
<doc id="76727" url="https://als.wikipedia.org/wiki?curid=76727" title="341">
341


</doc>
<doc id="76728" url="https://als.wikipedia.org/wiki?curid=76728" title="342">
342


</doc>
<doc id="76729" url="https://als.wikipedia.org/wiki?curid=76729" title="344">
344


</doc>
<doc id="76730" url="https://als.wikipedia.org/wiki?curid=76730" title="345">
345


</doc>
<doc id="76731" url="https://als.wikipedia.org/wiki?curid=76731" title="346">
346


</doc>
<doc id="76741" url="https://als.wikipedia.org/wiki?curid=76741" title="Isar">
Isar

T Isar isch e Fluss vo Öschtrych und Tüütschland.

Si isch e Näbefluss vo dr Donau und 292 Kilometer läng. Si foot i den Alpen im Tirol mit verschidene Bärgbech us em Karwändelgebirg aa, wo dr Lafatscher Bach, er wird as Oberlauf vo dr Isar aagluegt, syni Kwelle i dr Gmeind Absam het. Dr Fluss goot scho nach 22 Kilometer uf Tüütschland abe. Do flüsst er im Vorland vo den Alpe dur d Stedt Bad Tölz, Geretsried, Münche, Freising, Landshut, Dingolfing, Landau und Plattling. I dr Nööchi vo Deggendorf mündet si id Donau. Dr gröscht Deil vo irem Yzugsgebiet, wo fasch nüüntuusig Kwadratkilometer gross isch, lyt z Bayern.

T Isar het es paar gröösseri Näbeflüss: d Amper, d Loisach, d Leutacher Ache, d Moosach, d Walche und d Sempt, und no es paar chlyneri Zuefluss.

Am ganze Flusslauf sind mee weder vierzg Staumuuren und Chraftwäärch.




</doc>
<doc id="76744" url="https://als.wikipedia.org/wiki?curid=76744" title="347">
347


</doc>
<doc id="76745" url="https://als.wikipedia.org/wiki?curid=76745" title="Völkerbund">
Völkerbund

Dr Völkerbund isch e grossi internazionali, zwüschestaatlechi Organisazioon gsi, wo me z Versailles anne 1919 gründet het und wo anne 1920 an irem Sitz z Gämf i dr Schwiiz mit dr Arbet agfange het.

Es isch nach em Eerschte Wältchrieg gsi, wo dr amerikanisch Presidänt Thomas Woodrow Wilson gseit het, so öppis Schlimms dörf s nümme gää und drum müesste d Länder vo dr ganze Wält in ere grosse Tachorganisazioon zämeschaffe. Uf dr Fridensversammlig z Versailles isch d Satzig vom Völkerbund agnoo worde. Drinne stoot, d Länder selle guet zämeschaffe, bi Komflikt zämen e Löösig finde und wenn s Chrieg söti gää dämm Land, wo agryffe wurdi, go hälfe.

Füren Arbetsort vom Völkerbund het me d Stadt Gämf usglääse, wo i dr nöitrale Schwiiz isch. Drum het men em au öppe "Gämfer Liga" gseit. D Büro vom Völkerbund sind z’eerscht im "Palais Wilson" gsi, bis 1936 dr gross Komplex vom Völkerbundpalascht fertig gsi isch.

D Organisazioon het die Orgaan gha:

Es sind nit alli Länder vo dr Wält em Völkerbund byträtte. Frankrych isch bi de Gründigsmitglider gsi, d Schwiiz isch 1920 und Düütschland, also dozmol d Weimarer Republik, isch 1926 drzue cho. Teil Länder sind mit dr Zyt us em Bund wider uusträtte, für s Dütsche Rych isch das "de facto," wie me seit, anne 1933 gsi, d Sowjetunion, wo 1934 drzue choo isch, het me 1939 uusgschlosse.

Wo 1945 d UNO gründet und drfür dr Völkerbund anne 1946 uufglööst worden isch, het die nöi Wältorganisazioon dr bishärig Völkerbundpalascht übernoo und z Gämf iren öiropäisch Hauptsitz ygrichtet.




</doc>
<doc id="76746" url="https://als.wikipedia.org/wiki?curid=76746" title="Madeleine Herren-Oesch">
Madeleine Herren-Oesch

D Madeleine Herren-Oesch (* 26. Jänner 1956 z Bärn) isch e Schwiizer Hischtorikerin.

Si het a dr Uni Bärn Gschicht und Germanistik studiert. 1989 isch iri Promozioon gsi; d Arbet drzue het "Internationale Sozialpolitik vor dem Ersten Weltkrieg aus der Perspektive der Dritten Französischen Republik" gheisse.

1997 het si sich habilitert, und vo 2004 bis 2013 isch si Gschichtsprofässoorin a dr Uni Häidelbärg gsi.

Seit anne 2013 isch d Herren-Oesch d Scheffin vom Europainstitut vo dr Uni Basel.




</doc>
<doc id="76750" url="https://als.wikipedia.org/wiki?curid=76750" title="Département Léman">
Département Léman

S Departmänt Léman isch früener einisch es Gebiet vo Frankrych gsi.

Wo Frankrych nach dr Revoluzioon d Regioone rund ume Gämfersee eroberet het, isch ane 1798 das nöie Departmänt bildet worde.

Es het die Piet gha:

Bi dr Gebietsreform anne 1800 sind au die süüdlechere Teil vom Departmänt "Mont-Blanc" drzue cho.

Wo anne 1813 Gämf vo dr öschtrychischen Armee bsetzt worden isch, het das Departmänt praktisch ufghört bestoo. D Regioon rund ume isch 1815 meerhäitlech wider an Savoie choo.


</doc>
<doc id="76764" url="https://als.wikipedia.org/wiki?curid=76764" title="Pizol">
Pizol

Dr Pizol – oder Piz Sol, wie men em früener gseit het – isch e Bärg i dr Schwiiz.

Er isch im Süüde vom Kanton Sanggalle. Übere Bärg goot d Gränze vo de Gmeinde Mels und Pfäfers.

Dr Bärgspitz isch uf 2844 Meter über Meer. Uf drü Syte laufe Kreete vom Gipfelturm wäg: gäge Norde d Lavtinahörner, im Südweschte dr Piltschinachamm und gägen Oschte d Hööchi, wo sech zu de Wildseehörner und de Zanaihörner ufdeilt. Em ganze Bärgmassiv a dr Südsyte seit men au «Graui Hörner».

Am Pizol isch zwüsche de Lavtinahörner und de Wildseehörner es hööchs, nid bsunders steils Tääli, wo uf dr Nordsyte dr Wildsee lyt und grad under em Pizolgipfel dr Pizolgletscher; däm syni Flechi isch jetz immer wie chlyner woorde, und im Herbscht 2019, wo nume non es ganz es munzigs Stückli under dr Felswand vom Pizolgipfel doo gsi isch, het men e truurigi Fyr gmacht zum Adänken a dä schöön chly Bärggletscher. Do drüber het sogar au BBC prichtet. 

Ringsume Bärg liggen uf allne Syte stotzigi Tääler under de Kreete: im Weschte d Piltschina und d Gilbi, im Norde s Vermol, im Oschte s Valplona und Zanai und uf dr Südsyte s Tersol; das sind – so wie dr Bärgnamen au – alles uralti Fluernääme us dr Zyt, wo men i däm Piet no Romanisch gredt het.

D Pizolbärge sind für zum go wandere und schyfaare und für Schytuure guet ygrichtet. Sit 1954 het’s chlyni Bärgbaane vo Wangs und Bad Ragaz uus ufe Mugger Chamm, w d Pizolhüüte vom SAC stoot.




</doc>
<doc id="76765" url="https://als.wikipedia.org/wiki?curid=76765" title="Der Oberrheinische Rollwagen">
Der Oberrheinische Rollwagen

Dr Oberrhyynisch Rollwaage (dt. "Der Oberrheinische Rollwagen") isch e Chuurzgschiichtewettbewäärb gsi, wu vu aafangs 1980er Joor bis anne 2005 uusglobt wooren isch.

Iniziiiert woore isch där Lidraduurwettbewäärb anne 1981 vum Rudolf Stähle (1930-2005), wu bim Siiddytsche Rundfunk in dr Kultuurredakzioon z Charlsrue gschafft het. 

Gnännt woore isch dr Wettbewäärb noch em „Rollwagenbüchlin“ vum Jörg Wickram, ere Sammlig vu Chuurzgschiicht us em 16. Joorhundert. Dr Wickram isch vu Colmar gsii un speeter Stadtschryybe z Burge woore, sy „Rollwagenbüchlin“ isch im 16.Jh. e grooße Erfolg gsii

In dr eerschte Joor het dr SDR dr „Oberrhyynisch Rollwaage“ zäme mit em TRIO-Magazin organisiert, speeter hän si in unterschiidlige Konschtellazioone au s di elsässisch Stadt St. Louis, d Basler Zytig un s Lidraduurhuus Baasel bi dr Organisazioon mitgmacht. Au no dr Fusioon vum SDR un em SWF zum Sidweschrundfunk het s SWR-Studio Charlsrue dr Rollwaage wyter organisiert, zum Dail zäme mit em SWR-Studio Fryyburg. Noch em Dood vum Stähle anne 2005 isch dr Bryys yygstellt woore.

Uusgschriibe woore isch där Wettbewäärb fir Autoorne un Autoore us em Elsass, dr Schwyz un vu Baade. S het all Joor e bstimmt Theema gee, z. B. 1994 „Nachbarn“, 2001 „Männergeschichten“, 2002 „Liebe“, 2003 „Kindergeschichten“, 2005 „Über Grenzen“. Mer het Gschiichte uf Dytsch, uf Franzeesisch un au im Dialäkt (uf Alemannisch, Siidfränkisch oder Pfälzisch) chenne yygee. D Gschiichte hän nit deerfe mee wie drei Din A4 Syte lang syy un hän au mieße uuvereffetligt syy. E Jury het derno us dr Yysändige di bremierte Gschiichte uusgweelt. Anne 2001 sin zem Byyschpel rund 230 Täxt yygee woore, anne 2002 rund 600. D Bryysverleijig isch als in verschiidene Stedt in dr Regioon gsii, z. B. z Charlsrue, z St. Louis oder z Burge.

S het als drei Bryys gee. Bryysdreeger sin under anderem d Rosemarie Bronikowski anne 1983 gsii, dr Markus Manfred Jung 1989, d Sophia Bauer 1990, dr Bernhard Lott anne 1995 (mit dr pfälzische Gschiicht „Rückkehr des Juden Joshua“), dr Martin Städeli 1996, dr Jonas Thorsten Krüger 1998, dr Jean-François Patricola („Lambeaux de rèves“) 2001, d Hilda Jauslin („Spaziergang, täglich“) 2002, d Inka Kleinke-Bialy 2003, d Carola Horstmann anne 2004 (mit dr alemannische Gschiicht „Moneli“) un dr Jens-Jörg Rieck 2005. Zue dr 20. Uusgaab anne 2002 isch au no en Jubileumsbryys vergee woore, an dr Wendelinus Wurth fir di alemannisch Gschiicht „Komm gib mir deine Hand“.

En Uuswaal vu Gschiichte us dr eerschte Joor isch anne 1987 unter em Titel „Rollwagenbuch“ usechuu.




</doc>
<doc id="76766" url="https://als.wikipedia.org/wiki?curid=76766" title="Leipzig">
Leipzig

Leipzig – im sächsische Dialäkt Leibzsch – isch e chreisfreii Stadt z Düütschland. S isch die gröschti Stadt vom Freistaat Sachse.

D Stadt het mee weder füüfhunderttuusig Ywooner, und si isch mit dr Stadt Halle im Land Sachsen-Anhalt es Zäntrum vom Balligsruum Leipzig-Halle; dää gört zu dr Metropolregioon Middeldüütschland.

Dr Stadtbann isch 298 Kwadratkilometer grooss. Er isch dr süüdlichschti Teil vo dr Norddüütsche Tüüfebeni.

Bi Leibzsch – wie mer dr Stadt jetz doo au wänd sääge – träffe sech d Flüss Wyssi Elster, Pleisse und Parthe. A de Flüss het’s im zimli flache Land wyti Auewälder. Dr Pleissemüligraben un dr Elstermüligrabe sind im Middelalter gmacht worde zum Wasserwäärch i dr Stadt aztrybe. dr Kulkwitzer See un dr Cospuduner See sind wäge ehemolige Tageboulöcher entstande.

D Stadt het zää Stadtbezirk und 63 Ortsdeil.

Die yhäimischi Sprooch isch d Leipziger Mundart, dr osterländisch Dialäkt, wo zu dr Thüringisch-obersächsische Dialäktgruppe ghöört. Dr Schwiizer Linguischt und Dialäktoloog Beat Siebenhaar, wo a dr Uni Leipzig leert, het gseit, als gwöönlechi Umgangssprooch gäb’s i dr Stadt äigentlech dr alt Leipziger Dialäkt sit em früene 20. Joorhundert gar nümme; me redi i dere Gägend vo Düütschland nume no underschidlechi Regioläkt.

Dr Stadtdialäkt isch öppe no bi de vile Kabaretischte, wo z Leibzsch ufträtte sin, z ghööre – und das isch scho i dr Zyt vo dr DDR so gsi: so bim "Kabarett Leipziger Brettl," dr "Pfäffermüüli" und andere. Dr Bernd-Lutz Lange (* 1944) het über d Gschicht vo dere Kultur gschribe.

Bekanti Mundartdichter vo Leibzsch sin d Lene Voigt (1891–1962) und dänn au dr Edwin Bormann (1851–1912), dr Franz Ehregott Hauptvogel (1872–1932), dr Gustav Schumann (1851–1897), wo die literarischi Figuur vom «Fritze Bliemchen» kreiert het, dr Hans Reimann (1889–1969), wo au als Satiriker bekant worden isch, un dr Georg Bötticher (1849–1918) gsi; em Georg Bötticher sy Soon isch dr Dichter Hans Gustav Bötticher (1883–1934) gsi, wo men under em Künschtlername Joachim Ringelnatz kännt.

Im 10. Joorhundert isch am Fluss Parthe es Doorff vo Slaawe gsi. Anne 1015 het dr Thietmar von Merseburg dr Oort als "urbs Libzi" s erschte Mol gnännt. Leibzsch het öppen ane 1165 vom Markgraf Otto vo Mäissen s Stadträcht und au s Määreträcht übercho. Gly drufabe het me mit em Bou vo dr Thomaschilen und dr Nikolaichilen agfange. Scho am Ändi vom 12. Joorhundert het döört d Gschicht vo dr Leipziger Mäss agfange, und sit 1497 isch Leibzsch offizielli "Rychsmääsestadt" gsi. So isch d Stadt es bedüütends Zäntrum vom Handel woorde, und hüt isch si es wichtigs Vercheers- und Logistikzäntrum.

Sit em früene 13. Joorhundert git’s dr wältberüemt Thomanerchor, e Choor ume für Buebe. Er isch anne 1212 zäme mit dr Schuel a dr Thomaschile gründet worde. Vo 1723 bis 1750 isch dr Johann Sebastian Bach Thomaskantor gsi.

1409 het d Uni Leibzsch agfange. 1519 isch vo dere d "Leipziger Dischputazioon" mit em Martin Luther und anderne organisiert worde, es wichtigs Ereignis i dr Afangszyt vo dr Reformazioon.

Under em Dryssgjöörige Chrieg het d Stadt schampaar glitte. Sit 1650 isch doo d Reie vo de "Einkommende Zeitungen" usecho, wo die eerschti Tageszytig vo dr Wält isch.

1693 isch d Oopere Leibzsch uufggange, es isch nach dere vo Venedig und dere z Hamburg s dritti stedtische Ooperehuus gsi. Do sind so bedüütendi Komponischte wie dr Richard Wagner, wo sälber vo Leibzsch gsi isch, dr Georg Philipp Telemann, dr Heinrich Marschner und dr Albert Lortzing tätig gsi. 1781 het s Gewandhausorchester, s eerschte düütsche Konzärtorcheschter, agfange spile; dr Felix Mendelssohn Bartholdy isch emol däm syn Läiter gsi.

1813 isch d Völkerschlacht vo Leibzsch gsi, en entscheidende Momänt im Kampf vo de öiropäische Grossmächt gäge Napoleon. 1839 het d Gselschaft "Leipzig-Dresdner Eisenbahn-Compagnie" die erschti wyti Baanlinie vo Düütschland uftoo, wo vo Leibzsch uf Dreesden ggangen isch.

Im 20. Joorhundert isch im Land ringsume vil Bruuncholen abbout worde. Do drmit isch es i de 1990er Joor ummegsi. Es paar vo de grosse Tagebou wäärde jetz zu nöie Seeè.

1989 het bi dr Nikolaichile d Bewegigi vo de Määntigsdemonschtrazioonen aagfange, wo drwäge scho gly drufabe s Ändi vo dr DDR choo isch.
Im 16. Joorhundert het dr Buechtruck z Leibzsch agfange. Und sit m 17. Joorhundert git’s d Leipziger Buechmäss. Anne 1764 isch d Hochschuel für Grafik und Buechkunscht gründet worde, dozmol under em Naame "Zeichnungs-, Mahlerey- und Architecturakademie". Und es het im 19. Joorhundert i dr Stadt meh weder tuusig Firmene gää, wo mit Büecher, Truck, Buchbinderei, em Buechhandel und dr grafischen Induschtry z tue gha händ.

Vo Leibzsch sind vil Verlääg gsi: Fritz Baedeker, Brockhaus – wo d Brockhaus Enzyklopädie usegit, S. Hirzel Verlag, Insel Verlag, Gustav Kiepenheuer, Edition Peters, Reclam, E. A. Seemann, B. G. Teubner und Georg Thieme. Wäge dr Teilig vo Düütschland isch die Tradizioon chlyner worde, es sind aber nach dr Wändi vo 1989 wider anderi Verlääg i d Stadt choo so wie öppe dr Klett-Verlag, d Connewitzer Verlagsbuechhandlig, di Evangelischi Verlagsanstalt, Voland & Quist, Faber & Faber und au Lehmstedt.

Au im Ussland redt me vo dr "Buchstadt Leipzig" und dr "City of Books."

Die Düütschi Nazionalbiblioteek Leipzig, wo anne 1912 als "Deutsche Bücherei" gründet worden isch mit em Spezialuuftrag, alli düütschsproochige Büecher z samle, s Staatsarchyv Leibzsch, d Unibiblioteek, s Düütsche Buech- und Schriftmuseum und die andere Spezialmuseeè wie öppe s Schillerhuus sind für s Adänke a d Buechkultur doo.

Di sächsischi Unistadt isch für Dichter en gueten Oort gsi. Schriftsteller wie dr Lessing, dr Klopstock und dr Goethe sin dohii cho. Es paar vo de bekanten Autoore us dr sächsiche Stadt sind: Erich Kästner, Georg Curtius, Johann Christoph Adelung, Johann Christoph Gottsched, Johann Samuel Adami, Christiane Karoline Schlegel, Gottlieb Friedrich Otto, Amalie Curtius, Amalie von Sachsen, Theodor Körner, Ferdinand Stolle, Friedrich Rudolf Hasse, Ernst Windisch, Elise Bake, Gotthold Klee, Alexander Otto Weber, Wolfgang Schumann, Ludwig Renn, Wilhelm Willige, Eleonore Lorenz, Jakob Haringer († 1948 z Züri), Christian Winkler, Balduin Thieme, Peter Jokostra, Hans Ahner, Peter Adler, Hans Lucke, Gerhard Steinecke, Heinz Czechowski, Nina Grunenberg, Joochen Laabs, Monika Zak, Karin Hempel-Soos, Klaus Bochmann, Rolf Bergmann.

Am Afang vom 19. Joorhundert het die "Nöji Leipziger Literaturzytig" für d Buechkultur im düütsche Sproochruum öppis bedüütet. S Düütsche Literaturinstitut vo dr Uni Leipzig macht für düütschsproochigi Autooren en Fachuusbildig. Es isch anne 1995 entstande. Z Leibzsch isch d Gselschaft für zytgnössischi Lyrik dihäi, wo d Leipziger Lyrikbibliothek tuet füere.

Vo Leipzsch kännt me vil Sprooch- und Literaturforscher; die Königlich-sächsischi Gselschaft vo de Wüsseschafte un d Uni Leipzsch sin sit em 19. Joorhundert e Hoochburg vo dr Sproochforschig gsi. 1845 isch z Leibzsch die Dütschi Morgeländischi Gsellschaft gründet worde, die eltischto Organisazioon vo de düütsche Oriäntalischte. Me het au vo dr "Leipziger Schuel" vo dr Sproochwüsseschaft gredt und drmit d Richtig vo de Junggrammatiker gmeint mit de Indogermanischte Karl Brugmann (1849-1919) und August Leskien (1840-1916). Dr Leipziger Filoloog Georg Curtius het 1885 agfange mit dr Kritik a dere Richtig, wo denn i dr Sproochforschig wäge den Entdeckige vo dr Dialäktology kä Rolle me gspilt het.

Sit em 18. Joorhundert macht men interdisziplinäri Forschige zu dr Sproochgschicht un dr Ortsnamekund vo Sachse, wo sit em Früemittelalter es Sproochkontaktgebiet zwüschem Düütschen und em Slawischen isch. Vo Leipzig sind bedüütendi Forscher vo dr Düütsche Gselschaft für Nameforschig cho. Dr Germanischt Theodor Frings vo dr Uni Leipzig isch e Pionier vo dr Dialäktgeografy gsi. Es modärns Meedium zu dr aktuelle Sprooch isch s "Wortschatz-Portal," wo s Institut für Informatik vo dr Uni Leipzig anne 2011 uuftoo het.





</doc>
<doc id="76768" url="https://als.wikipedia.org/wiki?curid=76768" title="348">
348


</doc>
<doc id="76769" url="https://als.wikipedia.org/wiki?curid=76769" title="349">
349


</doc>
<doc id="76770" url="https://als.wikipedia.org/wiki?curid=76770" title="350">
350


</doc>
<doc id="76771" url="https://als.wikipedia.org/wiki?curid=76771" title="351">
351


</doc>
<doc id="76772" url="https://als.wikipedia.org/wiki?curid=76772" title="353">
353




</doc>
<doc id="76779" url="https://als.wikipedia.org/wiki?curid=76779" title="358">
358




</doc>
<doc id="76783" url="https://als.wikipedia.org/wiki?curid=76783" title="Lene Voigt">
Lene Voigt

D Lene Voigt (* 2. Mai 1891 z Leipzig als "Helene Wagner"; † 16. Juli 1962 au daa) isch e düütschi Mundartschriftstellerin gsi.

D Lene Wagner isch z Leipzsch – wie me dr Stadt im Dialäkt vo döört seit – uufgwachse und het zerscht d Uusbildig zu der Chindergärtnere gmacht. Drno het si bim Insel Verlag gschaffet. 1914 het si dr Friedrich Otto Voigt (1890–1976) ghürootet, wo si sech aber scho 1920 vonnem wider het lo scheide. Denn isch si e freji Schriftstellerin in irere Geburtsstadt gsi. Si het i dr sächsische Mundart gschribe, und iri humorvolle Wäärch sind z Düütschland gly populäär worde.

Drzu het si au Artikel für Zytigen und Zytschrifte gmacht, öppen au für d Schrifte vo dr Arbeiterbewegig.

Wo d Nazionalsozialischte a d Macht cho sind, het d Regierig mit dr Voigt irne parodistische Schrifte nüüt me chönnen afoo, und si het drfür kei Verleger me gfunde.

Sit 1936 het sech d Voigt immer wider wägen ere psychische Chranket lo behandle. Nach em zwöite Wältchrieg isch d Lene Voigt bi dr Verwaltig vom Landchreis "Leipzig-Land" agstelt gsi, scho gly isch si aber wider is Leipziger Spital für psychisch Chranki choo, wo si bis as Läbensändi bliben isch und glägentlech wyter an irne Gedicht und andere Schrifte gschaffet het.
Sit de 1970er Joore isch vo de Kabarett z Leipzig s Wäärch vo dr Voigt wider füregnoo und mit vill Erfolg uufgfüert woorde. 1995 het me d Lene-Voigt-Gesellschaft e. V. gründet, wo fürs Adänke a die jetz wider berüemti Mundartautoorin lueget. E Teil vo dere irne Stuck git’s jetz au uf Schallplatten und als Hörbüecher.





</doc>
<doc id="76786" url="https://als.wikipedia.org/wiki?curid=76786" title="Léopoldine HH">
Léopoldine HH

D Léopoldine Hummel (au Léopoldine HH; * 1985 z Stroßburi) isch e franzeesischi Sängeri, Musikeri, Schauspiileri un Kumedianti. 

D Léopoldine Hummel isch z Nààrde ufgwachse. Ihri Eltere sin dr Jean-Marie Hummel un d Liselotte Hamm, wu mer im Elsass chännt as Chansonduo.

Scho mit acht Johr het si am Stroßburger Konservatorium singe glehrt, mit 12 het s im Chor gsunge un mit 14 isch si zum erschte Mol uf ere Bihni gstande. Si het bis 2006 Klavier studiert un derno an dr École Supérieure de Théâtre de la Comédie z Saint-Étienne Schauspiil glehrt, 2009 het si des Studium mit eme Diplom abgschlosse. 

Anne 2014 het d Leopoldine Hummel bi dr Casting-Show „La Nouvelle Star“ uf eme Färnseesänder D8 mitgmacht, dodermit het si ne braiter Publikum z Frankrych chännegleert.

Si spiilt e Hufe Inschtrumänter, unter anderem Klavier, Akkordeon un Querflete un singt uf Franzeesisch, Elsässisch, Dytsch un Änglisch.

Unter em Name Léopoldine HH dritt si au im Trio mit em Maxime Kerzanet un em Charly Marty uf:

Anne 2016 hän si s Album „Blumen im Topf“ uusegee mit vertonte Theater- un Romantäxt. Derzue singt d Léopoldine HH aber au aigeni Lieder un Ballaade.

Iber ihri Ufdritt schrybt dr Gerd Heger im Forum-Magazin




</doc>
<doc id="76789" url="https://als.wikipedia.org/wiki?curid=76789" title="Franz Ehregott Hauptvogel">
Franz Ehregott Hauptvogel

Dr Franz Hauptvogel, wo am 9. Mai 1872 z Leipzig uf d Wält cho isch und bis am 5. März 1932 gläbt het, isch e düütsche Jurischt und Mundartschriftsteller gsi.

Dr Hauptvogel het z Leipzig s Nikolaigimnasium bsuecht und a dr Uni vo synere Stadt Kunschtgschicht, Volchswirtschaft und Rächt studiert. 1896 het er promoviert. Drno het er am Düütsche Theater z Berlin d Uusbildig zum Schauspiiler und Reschissöör gmacht. Er het z Stettin un z Chemnitz gschaffet, bevor er 1900 zrugg uf Leipzig cho isch, won er am Rychsgricht, dänn am Amtsgricht und uf ere Awaltskanzlei gschaffet het. Sit 1905 isch er sälbständigen Jurischt z Leipzig gsi. Das isch underbroche woorde dur sy Militärdienscht im Eerschte Wältchrieg.

Dr Franz Hauptvogel het Prosawäärch, juristischi Fachliteratur, Gedicht und Theater gschribe. Teils sind syni Wäärch i dr sächsiche Mundart.




</doc>
<doc id="76814" url="https://als.wikipedia.org/wiki?curid=76814" title="359">
359




</doc>
<doc id="76817" url="https://als.wikipedia.org/wiki?curid=76817" title="Beat Siebenhaar">
Beat Siebenhaar

Dr Beat Siebenhaar, wo anne 1962 uf d Wält cho isch, isch e Schwiizer Sproochwüsseschaftler un Dialäktoloog.

Er isch vo Züri und het d Primarschuel im Schuelhuus Saatle im Stadtchräis Zwölf Schwamedinge bsuecht. Nach em Gimnasium z Immesee isch er ad Uni Züri go Germanistik, Filosofy und Literaturkritik studiere. Vo 1994 bis 1999 het er as Assischtänt am Fonogrammarchyv vo dr Uni Züri PAZ gschaffet. 1999 het er mit dr Arbet "Sprachvariation, Sprachwandel und Einstellung. Der Dialekt der Stadt Aarau in der Labilitätszone zwischen Zürcher und Berner Mundartraum" promoviert. Anderi Astellige het er am "Laboratoire d'Analyse Informatique de la Parole" vo dr Uni Lausanne, am Institut für Sproochwüssechaft vo dr Uni Bärn und am Institut für Germanistik au vo dere Uni gha. Nach dr Habilitazioon a dr Uni Bärn anne 2006 het er a dr Albert-Ludwigs-Universität Freiburg, a dr Bruefsschuel Aarau, a dr Zürcher Fachhochschuel Winterthur und am Foneetische Laboor vo dr Uni Züri gschaffet. Sit 2008 isch er Profässer für Germanistischi Linguistiik a dr Uni Leipzig, won er au dr Dekaan vo dr Filologische Fakultät isch.

Em Siebenhaar syni Arbet het meischtens mit dr Foneetik, dr Sproochgschicht, dr Soziolinguistik, dr Dialäktology und dr Computerlinguistik z tue.

Er het divärsi Schriften über s Schwiizerdüütsche usegää und er isch dr Herusgäber vom Theemeheft "Dialektologie des Schweizerdeutschen / Dialectology of Swiss German" uf Linguistik online 20 vo anne 2004.

Dr Siebenhaar isch ghüroote und het füüf Chind.




</doc>
<doc id="76818" url="https://als.wikipedia.org/wiki?curid=76818" title="360">
360




</doc>
<doc id="76819" url="https://als.wikipedia.org/wiki?curid=76819" title="361">
361




</doc>
<doc id="76820" url="https://als.wikipedia.org/wiki?curid=76820" title="362">
362




</doc>
<doc id="76821" url="https://als.wikipedia.org/wiki?curid=76821" title="Georg Bötticher">
Georg Bötticher

Dr Georg Bötticher (* 20. Mai 1849 z Jena; † 15. Jänner 1918 z Leipzig) isch e düütsche Grafiker, Schriftsteller und Verleger gsi.

Dr Georg Bötticher isch dr Soon vom Pfaarer Hans Adam Bötticher (1811–1849) und däm synere Frau Clementine Bötticher geb. Hand gsi. Er het d Schuel am Zenker Institut z Jena und am Freimaurerinstitut z Dresden bsuecht. Dänn het er am Dresdner Polytechnikum Muschterzeichner gleert, und drno het er no d Wäberschuel z Chemnitz bsuecht und isch uf Paris as Kunschtgschäft Artur Martin ggange. 1870 het er wägem Chrieg uf Düütschland zrugg müesse.

Won er drufabe z Mühlhausen und dänn z Dresden Muschterzeichner gsi isch, het er agfange schrybe, zerscht für d Zytschrift "Deutsche Jugend" und als Autoor vom Fachbuech "Original-Compositionen zu Flachmustern." D Arbet het en au uf Manne und no an anderi Oort broocht. 1876 het er z Jena d Rosa Marie (Maria) Engelhart ghürootet. Vo syne drüü Chind isch dr Hans (1884–1934) spöter als Schriftsteller und Kabarettischt Joachim Ringelnatz bekant woorde.

I de 1870er Joor het me dr Bötticher au mit syne obersächsiche Mundartwäärch und es paar Bilderbüecher gleert könne. Sit 1897 isch er mit dr Familie z Leipzig gsi, won er sech immer mee ufs Schrybe verläit het. Vo 1901 bis 1918 het er dr "Auerbach’s Deutscher Kinder-Kalender" usegää und er het für die "Fliegenden Blätter" gschribe. Vil Erfolg het dr Autoor z Leipzig mit sine satirische Schrifte, Theater und Gedicht gha.

Zum Bötticher syne Fründ het dr Literaturwüssechaftler und sächsisch Mundartdichter Edwin Bormann (1851–1912) ghört.




</doc>
<doc id="76831" url="https://als.wikipedia.org/wiki?curid=76831" title="Leipziger Lyrikbibliothek">
Leipziger Lyrikbibliothek

D Leipziger Lyrikbibliothek isch e Biblioteek für zyggnössischi Poesy.

Anne 1994 het se dr Gerhard Oberlin ygrichtet, wo au d Gselschaft für zyggnössischi Lyrik e.V. gründet het. Z’eerscht isch d Biblioteek z Tüübinge gsi, und 1997 isch si uf Leipzig choo.

Si isch hüt i dr Stadtbibliothek Leipzig.

D Lyrikbiblioteek het mee weder 5500 Meedie. Es sind Gedichtbüecher, Samelbänd und Anthologie, und es het au Hörbüecher drby.



</doc>
<doc id="76837" url="https://als.wikipedia.org/wiki?curid=76837" title="Toggenburger Hausorgel">
Toggenburger Hausorgel

Toggeburger Husorgle sind Husorgle, wie s tüpischerwys im Toggeburg vo 1754 bis 1821 baut worde sind. I däre Zit sind im Tal meh as 100 sötigi Inschtroment entschtande. Si sind mit Schnitzeraie gschmückt ond mit bluemige Ornament ond Rocaille bemoolt. Gschpilt händ die Orgle mit ihrem fäschtleche Klang de Mäscht Fraue zom Begläte vo de pietistisch gfärbte Husaadachte.

Vor allem im Elsass, aber au i andäre europäische Gägäde, wo mer d Orglebaukunscht behärrscht hät, hät sich im 17. ond 18. Johrhondert näbet de Cherchenorgle d Husorgle entwicklet, wo zom Schpile vo de Husmusik beliebt gsi isch. Die Inschtroment sind wie Möbel uufgschtellt worde. Si sind i de Regel mit Lippenpfyfe usgschtattet. Mer hätt enä au Orglepositiv, Husorgle, Zimmerorgle oder Schtobenorgle gsäät.

I de Schwiz sind d Inschtroment urschprüngli vo Schryner baut worde. Ab öppe 1700 häts denn die erschte Schpezialischte ghä. Wo denn wäg de Reformatio s Orgleschpyl i de Cherche vobote worde isch, sind im Zöripiet d Husorgle vo Musiggsellschafte gschpilt worde. I dä säbere Gäged isch de Orglebau guet beschrebe. Döt sind sit de 1640er-Johr mehreri Orglebauer bekannt.

S isch welläwäg äm Wendelin Looser (* 14. April 1720 z Kappel, † 25. Februar 1790) sin Vodienscht, dass d Orglebaukunscht im Toggeburg uufcho isch. Er schtammt vom evangelische Gschlächt vo de Looser, wo im obere Toggeburg vill vorchonnt. Sini bekannte Orgle sind us de Johr 1754 bis 1781, aber vomuetli hät är scho vorhär Orgle baut.

De Wendelin Looser isch de erschti bekannt Toggeburger Orglebauer. Won är sini Kunscht glehrt hät, wääsmer nöd. Ufschluss ghä chönnt villicht, wemer wööst, wohär d Papyr-Taschteblättli chömed, won är bi allne sine Orgle brucht hät ond wo d (Johres-) Zahl 1710 druf schtoht. Si schtammet welläwäg vom Vorrot vo sim Lehrmaischter.

De Joseph Looser (* 26. Oktober 1749 z Kappel, † 7. März 1822) isch de Soh vom Orglebauer Wendelin Looser gsi. Er isch vo sim Vater schon früeh in Orglebau ygfüehrt worde ond hät a sim letschte Wärch mitgschaffe. De Joseph Looser hät i sinere Orglebauwärchschtatt om die 50 Husorgle baut. Är hät ä ganzi Raihe vo Ämter gha ond isch onder anderem Gmändamme gsi.

Vom Johann Melchoir oder Hans Melchior Grob (* 16. Januar 1754 im Hemberg) wääs mer fascht nünt. Är hät sini Wärchschtatt vom Hemberg uf Ebnet zögglet, won er s Bürgerrächt öbercho hät ond am 8. Juli 1832 gschtorbe isch. Äm Grob chönnd i de Zitschpanni vo 1781 bis 1813 drü Cherchenorgle z Gräniche, z Lötzelflüeh ond z Payerne ond vier Husorgle zuegordnet wärde (Schtand 2019). Är hät uf d Flügeltöre ond uf die ornamentale Bemolige i de Blautö vozichtet. D Forme vo sine Orgleghüs sind ganz voschide ond är hät sini Orgle nöd noch ämene beschtimmte Schema baut wie die andere Toggeburger Husorglebauer.

D Ulrich Amma (amtlech Ulrich Ammann, * 13. Februar 1766 z Alt Santjohann, † 27. April 1842) hät als Orglebauer no ä chlini Bedütig. Well är bim Johann Melchior Grob d Lehrschtell nöd öbercho hät, hät er inere vierjöhrige Arbät 1780 bis 1784 sälber ä Husorgle baut. Si isch sis änzig Wärch blebe. D Ulrich Amma isch schpöter mit sine Schtock-Flöte ond Schtock-Glarinette berüehmt worde. Die Inschtroment hät mer chöne als Bergschtock bruche. Si sind i de napoleonische Zit vo de französische Offizier bekannt worde ond mer häts gschätzt als Kuriositäte. I sim Teschtament hät är de Sekundarschuel Nesslau ond de Primarschuel Onderwasser ä Legat vomacht.

De Hainrich Amma (amtlech Heinrich Ammann, * 18. September 1763 z Wildhus) hät no ä paar wenigi Husorgle baut. Nebet de Orgle im Toggeburger Museum isch äni i de Kapelle z Obermutte, äni i de Cherche z Tschiertsche ond äni im Museum Ackerhus z Ebnet bekannt. De Ammann isch 1814 als Schrinermaischter z Wildhus nochwysbar. Schpöter hät är uf Grabs abe zöglet, won är am 2. Januar 1836 gschtorbe isch.

D Toggeburger Husorgle händ im Grosse ond Ganze än änhätleche Ufbau. Äs sind vohältnismässig äfachi Orglepositiv, womer bim Bau hät müesse die gring Höchi vo de Wohnrüüm berücksichtige. Im i de Regel us Tanneholz bauti Orgleghüs isch onä s Gebläse ond dröber de Windchaschte mit de Schlääflade. Da isch än Holzrahme, won i so vill Chammere tält isch wies Taschte hät. S ganz Orgleghüs isch ähnlech wie d Schränk ond d Truhe vo dä säbere Zit mit Ornament bemolt.

I de Mitte vor de Organischtin isch s Manual, wo mer mit ämene Schiebdeckel cha zuemache. S Manuel goht öber vier Oktave ond hät 49 Taschte. Obedra chamer d Flügeltöre ufmache ond denn gseht mer de Orgleproschpekt, wo us Metallpfyfe beschtoht. Die Metallpfyfe sind je noch Orgle i voschidener Art ond Wys de Grösse no agordnet. D Orgelpfyfe, wo nochänand de Tonläätere no chiemed, sind abwechsligswys uf de rächte ond linke Site (sogenannti C- ond Cis-Site). So hät mer chöne vomyde, das nochenand chömendi Pfyfe mittönet.

D Labialpfyfe sind offni ond deckti Holzpfyfe ond offni Metallpfyfe. D Toggeburger Husorgle sind mit zwää bis acht Regischter usgschtattet. Si sind nöd uf d Chammerto gschtimmt, sondern uf de früener üeblech Chorto, wo än halbe bis än ganze To tüfer isch. S a bischpilswys hät denn 415 schtatt 435 Hertz.

Wemmer alli Regischter brucht, händ d Toggeburger Husorgle än ruumföllende, warme To. Si sind nöd no historisch wichtig. Sie sind au musikalisch wertvolli Inschtroment ond passed guet för än Vortrag vo Orglekomposizione vo ältere (dütsche) Maischter bis zu Johann Sebaschtian Bach.

D Orglebaukunscht im Toggeburg isch än örtlech ond zitlech ygränzts Phänomeen gsi ond no währed zwoo Generazione pflägt worde. Die Entwicklig isch amäne bsondere Omschtand z vodanke gsi, äm Pietismus. Da isch ä Schtrömig gsi, wo im 17. Johrhondert innerhalb vom Proteschtantismus ufcho isch ond im Toggeburg recht wyt vobrätet gsi isch. Im pietischtische Glaube isch die persönlich Ärweckig wichtiger als wösseschaftlechi Glehrsamkät. Dank däm hät de Husvater so guet chöne predige wie än usbildete Theolog. Mit de Firschtchammere i de Toggeburger Hüser hät mer än ideale Ruum gha för Vosammlige, womer im Schatte vo de näägne Cherche abghalte hät.

D Chäufer vo dene Husorgle, wo yhämischi Kunschthandwärcher baut händ, sind evangelische Familie im paritätische Toggeburg gsi. Sie händ die Inschtroment i de Firschtchammere ufgschtellt ond si för fyrlechi gaischtlechi ond för weltlechi Musig brucht. Da isch innere Zit passiert, wo i de Mitte vom 18. Johrhondert agfange hät. D Haiminduschtri, wo do ufblüeht isch, hät zo grossem Wohlschtand gfüehrt.

Zum gröschte Tääl sind d Toggeburger Husorgle is Obertoggeburg ond is Neutoggeburg gliferet worde. Ähnlechi Inschtroment chömmed zom Tääl au an andere Ort vor, zom Bischpil i de räschtleche Oschtschwiz, im Wallis, z Sumiswald oder im Elsass.

Nöd schtimme tuet d Theori, dass sich d Husorgle im Toggeburg vobräätet heg, well de Huldrich Zwingli d Cherchemusig vobote hät. Im 17. Johrhondert häts no i käner reformierte Cherche i de Oschtschwiz während äm Gottesdienscht Musig ghä. Noch öppe 1750 – da isch im Voglych zor Nochpurschaft sehr früeh gsi – isch d Cherchenorgle no-dis-no i d Toggeburger Cherchene zroggkehrt. Die erscht bekannt Toggeburger Husorgle schtammt us äm Johr 1754. D Blüetizit vo de Husorgle isch im letschte Drettel vom Johrhondert gsi ond isch bis chorz noch 1810 gange. Zo däre Zit sind z Kappel, z Krummenau, z Nesslau ond sit 1788 z Alt Santjohann scho Cherchenorgle gschtande.




</doc>
<doc id="76846" url="https://als.wikipedia.org/wiki?curid=76846" title="363">
363




</doc>
<doc id="76847" url="https://als.wikipedia.org/wiki?curid=76847" title="364">
364




</doc>
<doc id="76848" url="https://als.wikipedia.org/wiki?curid=76848" title="365">
365




</doc>
<doc id="76850" url="https://als.wikipedia.org/wiki?curid=76850" title="366">
366




</doc>
<doc id="76851" url="https://als.wikipedia.org/wiki?curid=76851" title="367">
367




</doc>
<doc id="76852" url="https://als.wikipedia.org/wiki?curid=76852" title="368">
368




</doc>
<doc id="76853" url="https://als.wikipedia.org/wiki?curid=76853" title="369">
369




</doc>
<doc id="76854" url="https://als.wikipedia.org/wiki?curid=76854" title="370">
370




</doc>
<doc id="76855" url="https://als.wikipedia.org/wiki?curid=76855" title="371">
371




</doc>
<doc id="76856" url="https://als.wikipedia.org/wiki?curid=76856" title="372">
372




</doc>
<doc id="76857" url="https://als.wikipedia.org/wiki?curid=76857" title="373">
373




</doc>
<doc id="76858" url="https://als.wikipedia.org/wiki?curid=76858" title="374">
374




</doc>
<doc id="76859" url="https://als.wikipedia.org/wiki?curid=76859" title="375">
375




</doc>
<doc id="76860" url="https://als.wikipedia.org/wiki?curid=76860" title="376">
376




</doc>
<doc id="76861" url="https://als.wikipedia.org/wiki?curid=76861" title="Toggenburger Möbelmalerei">
Toggenburger Möbelmalerei

D Möbelmolerai isch ä ländleche, püürleche Kunscht, wos i ganz Europa get. Innerhalb vo de Schwiz fendt mer im Toggeburg ond im Appezellerland di richhaltigschte Bischpil vo de püürleche Möbelmolerai. Im Toggeburg isch d Blüetizit vo de Möbelmolerai zwöschet 1730 ond 1850 gsi. A de püürleche Möbelmolerai gset mer de früenerig grenzöberflüssend Kulturruum mit Vobindige is Vorarlbergisch, is Tirol ond uf Bayern.

Scho im 17. Johrhondert häts die erschte Bemolige uf Oschtschwizer Puuremöbel ghä. S Fichteholz hät mer maischtens mit äre näfache Schablonemolerai voziert. Debi hät mer die schtädtische Intarsie-Möbel als Vorbild gno.

Om 1730 häts im obere Toggeburg die erschte bekannte Möbelmoleraie ghä. Zerscht hät mer hauptsächlech True (Trög) agmoltet, well mer zor säbere Zit no kum Chäschte gha hät. Als Motiv hät mer zerscht Dekor vo Pflanze gno, aso Blueme, Frücht ond Rankewärch, schpöter sind Darschtellige vo Tier dezuecho – vor allem Vögel – und au Mensche.

De Kunschthischtoriker Joscht Kirchgraber schribt zor Toggeburger Molerai, dass d Frog schpannend seg, öb nöd de Pietismus gholfe heg, d Wält vo de Reformierte farbiger zmache. Äs seg aber sehr schwär, de Gedanke zbelegge. De Pietismus isch ä Schtrömig gsi, wo im 17. Johrhondert innerhalb vom Proteschtantismus entschtande isch ond im Toggeburg rächt vill Ahänger gha hät.

Noch äm Johr 1760 isch us äm Barockschtil de Rokokoschtil entschtande. Devo gets i de Toggeburger Puuremolerai vill voschideni ond richhaltegi Bischpil. Än Hufe vo de Möbel sind preussischblau. Tüpisch sind Rocaille, Chaschteföllige mit fantasyvolle Landschafte ond Hüser – aber au Ornament, vor allem mit Blueme als Motiv. Näbscht de Möbel hät mer au d Wänd i de Hüser, d Husorgle ond Husfassadene bemolt. Om 1820 isch de Rokokoschtil in Bidermaier-Schtil öberegange.
Noch de oruebige Zite hät s Toggeburg 1803 mit de Gründig vom Kanto Sanggalle ä Schtruktur öbercho, wo sich d Lüt händ chöner druf voloo. Uf äm Land isch ä neus Bürgertum entschtande. I de vilne Fabrike, wo neu baut worde sind, hät mer d Arbätszite reglementiert, wa am Familieläbe zguet cho isch. Ornig ond än äfachi Beschädenhait isch zom gsellschaftleche Massschtab worde.

Ab äm Johr 1820 händ denn d Möbelmoler bidermaierliche Schtilelement öbernoh, was im Toggeburg bis öppe 1850 gmacht händ. D Landschafte i de Törföllige sind phantasyvoll blibe, aber d Mensche sind konkreter dargschtellt worde. Da sind Azääche gsi vonäre Individualität, wo i dä säbe Zit entschtande isch ond vonäre Gesellschaft, wo d Cherche noch äm Zämebroch vom sanggallische Chlosterschtaat a Yfluss volore hät.

Bi de Puure hat sich ab 1800 parallel zo de bidermaierliche Möbelmolerai d Senntumsmolerai entwicklet.
D Moler sind Ygsässni gsi, wo no innerhalb vo de engschte Regio tätig gsi sind – vilfach sogär no innerhalb vomäne änzige Dorf. Signyrt händ die verschidene Künschtler ehri Wärch nie, aber jede hät sin äägne Schtil gha. D Künschtler us de Epoche vo de Toggeburger Möbelmolerai, wo öppe hondert Johr lang gange isch, kennt mer nöd mit Name. Me hätäne drom Notnäme ghä. D Ähnlechkäte in ehrne Moleraie hät Zueornige mögli gmacht. Mer hät de Barock-Moler Näme ghä wie de "Moler vo de Soldate," de "Moler vo de Leue mit Bluemeschwänz," de "Moler vo de schöne Chöpf," de "Pfingschtrosemoler", de "Moler vo de fromme Sinnschpröch" oder de "Moler vo de Päärliszene".

"Pfingschtrosemoler" säät mer säbe Möbelmoler, wo immer irgendwo ä Pfingschtrose gmolet hät. D Föllige vom abbildete Betthaupt zääget die zwo Johreszite "Früehlig" ond "Sommer" i de Gschtalt vo zwoo Dame. Als Vorlag hät de Pfingschtrosemoler än Chupferstich vo de italienische Moleri Rosalba Carriera gno.

Vo käm andere Moler werd s Bild so schtark vo de Schrift behärrscht wie vom "Moler vo de fromme Sinnschpröch". D Schrift erschynt mäschtens omrahmet ond schtoht voräre Omgebig, wo mit Ornament usgschmückt isch. Nöd vill Wärt hät är uf di richtig Raiefolg vo de Buechschtabe gläät, so dass d Richtigschrybig gschtomme heti.

D Toggeburger Möbelmoler us de Rokoko-Epoche sind gnau so wenig bekannt wie die vom Barock. Charakteristisch sind de "Ächhörnlimoler," de "Moler vo de Jagde" ond de "Moler vo de Päärliszene."

S Hauptthema vom "Moler vo de Päärliszene" isch d Bezüchig zwöschet Mann ond Frau. Bi de Möbel vom Päärlimoler isch immer irgendwo än Anemone. Von ihm sind mehr als 100 Arbäte bekannt – käm andere Toggeburger Möbelmoler werdet meh Wärch zuegordnet. Wellewäg hät de "Moler vo de Päärliszene" sini Wärchschtatt z Ebnet-Kappel gha.

Die vier Wärch wärdet dem "Moler vo de Päärliszene" zuegschrebe:

Die farbige Toggeburger Chäschte us äm 18. Johrhondert händ i de Regel än drüschtufige Ufbau. Obe sind d Uftraggeber ond d Johreszahl ufgfüehrt. Öber vilne Töre vo Toggeburger Chäschte flügt än Chopf vomäne Engel, wo gäge s End vom Johrhondert ähnlech wien äs Portrait usgseht. I de Mitti sind Läbesbilder platziert: Blume – vor allem Tulpe, wells Rychtum voschprächet – Frücht, Vögel oder Mensche. Gern händ sich d Toggeburger mit äre Bakpfyfe oder mit ämene Dege abbilde loh. Im Fäld onder de Chaschtetör häts Szene, wos oms Uugüri oder om de Tod goht. S vobrääteschte Motiv im säbe Fäld isch d Jagd. Aber au Soldateheer, Junker wo rittet ond Brogge tauchet uf.

Als Vorlag händ d Toggeburger Möbelmoler vilfach Chupferschtich gnoh. Die sind im 18. Johrhondert populär ond sehr vobrätet gsi.

Ab 1750 chonnt d Farb Blau immer hüfiger vor. Blau hät im 17. Johrhondert no de Adel vomöge. Noch de Erfindig vom Preussischblau, wo mer chemisch härschtellt, isch de Prys abekät.

Do ond döt gseht mer ä Himmelszält oder ä Himmelsschtadt. Äs git Himmelbetter, wo di onder Site vom Himmel blau agmolet isch ond wos goldigi Schtärne druf hät.
Zor Himmelsschtadt schrybt de Joscht Kirchgraber, s Baue seg letschendli än Schatte gsi vom Beschträbe, s neu Jerusalem is Wärch zsetze. Da segi de Mensche vom 18. Johrhondert no bewusst gsi.

D Möbelmolerai uf äm Land hät vo Afang a ä gschpässig Flair gha för Darschtellige vo Schtädt. Obwohl d Arkaderaihe vom Schtil här mit de Renaissance vobunde isch, isch si sit äm Mittelalter au än allgemän voschtändlechs Sümbol för d Schtadt. D Arkaderaihe uf True ond Chäschte isch nöd zwingend mit de Renaissance vobunde. Si taucht au im schpote 18. Johrhondert uf.



</doc>
<doc id="76862" url="https://als.wikipedia.org/wiki?curid=76862" title="377">
377




</doc>
<doc id="76868" url="https://als.wikipedia.org/wiki?curid=76868" title="Heinz-Christian Strache">
Heinz-Christian Strache

Dr Heinz-Christian Strache (* 12. Juni 1969 z Wien) isch en eomoolige eeschtrychische Bolitiker, wu bis 2019 fir di räächtspopulistisch FPÖ aktiv gsii isch. 

Är isch 2008 Oppositionsfierer un Klubobmann vu syre Bartei im Nazionalroot gsii, voreb er im Dezämber 2017 Vizechanzler un am 8. Jänner 2018 Bundesminischter fir dr effetli Dienscht un Spoort in dr Bundesregierung unter em Chanzler Sebastian Kurz wooren isch. Är isch langjeerige Bundesbarteiobmann vu dr FPÖ gsii, Landesbarteiobmann vu dr FPÖ Wien un Bezirksbarteiobmann vum 3. Wiener Gmaibezirk. Im Rame vun ere Prässekumferänz am 18. Mai 2019 het dr Strache as Folg vu dr sognännte „Ibiza-Affäre“ sy Ruggdritt vum Amt vum Vizechanzler un as FPÖ-Barteiobmann verchindet. No dr Wahlniiderlaag vu syre Bartei bi dr Nazionalrootswahl 2019 un Vorwiirf vu dr Veruudreiig vu Barteigälder het dr Strache sy vollständige Ruggzuug us dr Bolitik aagchnidet un het sy Barteimitgliidschaft rueje loo.




</doc>
<doc id="76877" url="https://als.wikipedia.org/wiki?curid=76877" title="379">
379




</doc>
<doc id="76878" url="https://als.wikipedia.org/wiki?curid=76878" title="380">
380




</doc>
<doc id="76879" url="https://als.wikipedia.org/wiki?curid=76879" title="381">
381




</doc>
<doc id="76880" url="https://als.wikipedia.org/wiki?curid=76880" title="382">
382




</doc>
<doc id="76882" url="https://als.wikipedia.org/wiki?curid=76882" title="383">
383




</doc>
<doc id="76883" url="https://als.wikipedia.org/wiki?curid=76883" title="384">
384




</doc>
<doc id="76884" url="https://als.wikipedia.org/wiki?curid=76884" title="385">
385




</doc>
<doc id="76885" url="https://als.wikipedia.org/wiki?curid=76885" title="386">
386




</doc>
<doc id="76886" url="https://als.wikipedia.org/wiki?curid=76886" title="387">
387




</doc>
<doc id="76888" url="https://als.wikipedia.org/wiki?curid=76888" title="388">
388




</doc>
<doc id="76889" url="https://als.wikipedia.org/wiki?curid=76889" title="389">
389




</doc>
<doc id="76890" url="https://als.wikipedia.org/wiki?curid=76890" title="390">
390




</doc>
<doc id="76900" url="https://als.wikipedia.org/wiki?curid=76900" title="St. Elisabethkloster Schaan">
St. Elisabethkloster Schaan

St. Elisabeth isch e kadoolisch Chlooschter vu dr "Aabäterne vum Bluet Chrischti" ("Adoratrices Sanguinis Christi," ASC) im Schaaner Ortsdail Dux z Liachtaschtaa. S Chlooschter isch anne 1935 grindet woore. Hite (Stand 2019) lääbe do 15 Schweschtere.

Dr Oorde "Adoratrices Sanguinis Christi" isch am 4. Meerz 1834 z Italie dur di Hl. Maria De Mattias (1805-1866) grindet woore. Si isch mit 29 Joor as Leereri uf Acuto chuu, e Doorf siidli vu Rom. Si het in dr Region in vyl Bäärgdeerfer Volksschuele grindet un in Stedt heecheri Schuele, vor allem fir Maidli. Am 18. Mai 2003 isch si hailiggsproche woore. D Oordesgmainschaft Aabäterne vum Bluet Chrischti isch anne 1975 vum Paapscht anerkännt woore un het hit rund 1600 Schweschtere in 28 Länder, wu vor allem erzieherischi un sozial-karitativi Ufgaabe ibernäme.

Anne 1845 het d Maria Theresia Weber in Schtäinerbärg im Kanton Schwyz e Gmainschaft fir jungi Fraue grindet, wu s Bluet Chrischti vereert hän. S sin Fraue us em Baadische gsii, wu vor em Kulturkampf, wu z Baade ufezoogen isch, in d Schwyz gflichtet sin. Si hän si 1847 dr italieenische Gmainschaft aagschlosse. Im Joohr 1848 isch d Weber mit grad emol 26 Joor gstoorbe. Dr Oorde het d au d Schwyz mieße verloo, di maischte Schweschtere sin in d [USA] gange, e baar uf Bosnie. Anne 1908 sin d Schweschtere retuur chuu vu Bosnie un hän si zeerscht z Vorarlbärg niidergloo un schließli ab 1920 z Balzers, Liechtaschtaa, im hitige Huus Guetebärg. 

1934/1935 isch z Schaa no Blään vum eeschtryychische Architäkt Arthur Wander e neie Chlooschterböu böue woore. D Gmai Balzers het versuecht dr Neiböu un dr Umzuug z verhindere, aber schließli sin 1935 40 Schweschtere uf Schaa in s nei Chlooschter umzooge. Am 22.7.1935 isch s zue Eere vu dr Hl. Familie gweit woore.

D Kapälle isch 1951/52 ufgstockt, anne 1977 inne umböue un 2004 dur dr Architäkt Raimund Hassler renovioert woore.

Dr Oorde vu dr Adoratrices Sanguinis Christi isch in Regione untergliideret, di dytschsproochig Regioon het ihre Sitz im Chlooschter St. Elisabeth z Schaa. D Regioon het (Stand 2019) 32 Schweschtere, wu in zwoo greeßere un drei chlainere Gmainschafte lääbe. Im Chlooschter St. Elisabeth z Schaa lääbe hite 15 Schweschtere, derzue schaffe do nyyn Mitarbeiterne un Mitarbaiter, wu no dr Wiirtschaft vum Chlooschter, em Huushalt un em Gaarte luege. Im Josefsheim z Reetebaa (Dytschland) lääbe nyyn Schweschtere, z Schtäinerbärg SZ lääbe drei Schweschtere un ai Schweschter läbt z Muolen. Derzue git s e chlaini Gmainschaft z Grand Cess im weschtafrikanische Liberia. Vu 1995 bis 2015 het s au ne dytschsproochigi Gmainschaft z Weschtsibirie gee.

D Laitig vu dr dytschsproochige Regioon hän vier Schweschtere, wu anne 2016 vu allne Schweschtere gweelt woore sin:

D Schweschtere hän bis Mitti 1990er Joor e Schuel im Chlooschter gfiert. S «Institut St. Elisabeth» isch aafangs im siidlige Dail vum Chlooschter unterbroocht gsii, bis 1956/57 en aige Schuelhuus böue wooren isch. Bis in d 1970er Joor isch dr Unterriicht in dr Chlooschterschuel, dr Unterriicht an Volksschuele, dr Handaarbets- un Huuswiirtschaftsunterriicht, un d Aarbet an Chinderschuele e wiichtige Dail vum Wiirke vu dr Schweschtere gsii. Syt dr Oorde 1994/95 d Dreegerschaft ufgee het, het s Land d Schuel im Chlooschter as Realschuel wytergfiert. Im Mai 2017 het s Land bschlosse, ass d Realschuel us em Chlooschter soll uuszie, wel s Gebei neie Aafoorderige nimi entspricht. Dr Umzuug, wu urspriongli scho im Summer 2019 het sotte stattfinde, isch im Mai 2019 eerscht emol verschoobe woore, bis Uusböumaßnahme im Schuelzäntrum Mühleholz z Vaduz feertig sin. Jetz soll d Realschuel Schaa 2024/25 umzie.



</doc>
<doc id="76908" url="https://als.wikipedia.org/wiki?curid=76908" title="Heinrich Ernst Kromer">
Heinrich Ernst Kromer

Dr Heinrich Ernst Kromer (* 26. Septämber 1866 z Riede, Gmai Üülinge-Birchedorf; † 5. Mai 1948 z Konschtanz) isch e dytsche Schriftsteller, Moler un Bildhauer gsii.

Dr Kromer isch e Bue gsii vum Dorus Kromer (1829-1905), eme Buur. Sy Vater isch mit 22 Johr uf Amerika gange go dert sy Glick sueche. Är isch scho verlobt gsii mit dr Maria Maurer, ere Doochter vum Burgermaischter, un het er versproche, ass er in e baar Joor wider retuurcheem. Anne 1860 isch er uf Dytschland retuur un isch in dr Naacht vum 4. Oktober 1860 uf Riede chuu. Är het d Maria ghyroote un het mit ihre fimf Chinder iberchuu. Anne 1866 isch er nomol uf Amerika, go d Sache vu sym Brueder oorne, wu au uusgwanderet gsii un z Amerika umbroocht wooren isch. Um des Zyt, am 26. Septämber 1866, isch dr Heinrich Ernst uf d Wält chuu. Dr Vater het sy Suhn erscht 15 Moonet speeter gsääne, wun er wider vu Amerika retuurchuu isch. Är isch no zwaimool uf Amerika gange un isch deert uf syre vierte Rais am 10. Septämber 1905 z Fruitvale bi San Franzisco gstoorbe. 

Dr Heinrich Ernst Kromer isch mit syne Gschwischter uf em Weilerhof ufgwachse, wu sy Großvater Dionys Kromer 1838 gchauft ghaa het. Syni vier Gschwischter sin alli emänd au uf Amerika uusgwanderet. Är isch reemisch-kadoolisch gsii un het syner Läbdig nie ghyroote.

Vu 1873 bis 1878 isch er z Riede uf d Volksschuel gange un derno vu 1878 bis 1887 z Konschtanz uf di Hecher Burgerschuel un s Gimnasium. An dr Universitet Haidelbärg het er 1887 aafange Germanischtik studiere, het s Studium aber no zwai Semeschter wider abbroche un isch uf Minche gange go deert Rächtswisseschafte studiere. Anne 1899 het er au des Studium abbroche un si ab 1890, inschpiriert vu Kontakt zue dr Minchner Chunstszene un zue dr Gottlieber Chinschtlerkolony um dr Emanuel von Bodman un Chinschtler wie Richard Dehmel, René Schickele, Wilhelm von Scholz, Rainer Maria Rilke, Ludwig Finckh, Ludwig Klages un Hermann Hesse, derno ganz dr Chunscht un em Schryybe gwidmet. S Schryybe un s Moole het er autodidaktisch gleert.

Är isch im Lauf vu dr Johr vylmool hii- un häärzooge zwische Minche un Konschtanz. Vum Gäld häär isch s em nie guet gange un är het uf verschiiedni Aarte versuecht, finanziäll Fueß z fasse. 1895 isch er vu Minche wider uf Konschtanz. Zum Gäld verdiene het er unter anderem Holzdreeg mit Brandmoolereie verziert. 1898 isch er Redakter un Rusgeeber vu s Stern’s literarischem Bulletin der Schweiz z Züri gsii. In dr Joor 1898 bis 1900 het er z Minche gläbt un si mit Radierige un Plaschtike bscheftigt. 1900 bis 1903 isch er wider z Konschtanz gsii. Vu 1903 bis 1906 het er z Braubach in dr Neechi vu Koblenz gwoont un het as Redakter bi dr Zytschrift „Die Rheinlande“ mitgschafft, wu z Düsseldorf vum Wilhelm Schäfer rusgee woren isch. 1906 het er syni Aarbet fir d Rheinlade ufgee un isch wider retuur uf Minche, ab doo sin nume no ganz verainzelet Byydreeeg vun em in dr Zytschrift erschiien, ab 1907 unter em Pseudonym "Karl Heinz Ammann". Anne 1903 un 1910 het er Raise uf Italie gmacht. Ab 1920 het er wider z Konschtanz gwoont. 1928 het e si no as Reschtaurator z Züri versuecht, isch aber schließli retuur uf Konschtanz, wun er derno bis zue sym Dood gwoont het, ab 1942 im Konschtanzer Altershaim, em Mariehuus.

Mer chännt en vor allem fir syni Bilder. Sy chinschtlerisch Wäärch umfasst unter anderem Eelbilder, Aquaräll, Radierige, Zaichnige, Plaschtike un Chupferstich.

Anne 1893 het dr Kromer sy eerscht Buech, dr Gedichtband „Schauen und Bauen“ vereffetligt, mit alemannische Gedicht. As Autor chännt mer syni Romään „Arnold Lohrs Zigeunerfahrt“ (1913) un „Gustav Hänflings Denkwürdigkeiten eines Porzellanmalers“ (1915) un sy „Alemannisches Geschichtenbuch“ (1937).

Guet lääbe het er vu syre Chunscht un em Schryybe aber nit chenne, är het ab 1927 bis zue sym Dood all Ritt Brief an di chunschtinträssiert Anne Ebner (1896-1966) vu Berau gschriibe, wu ihn finanziäll unterstitzt het, wie au sy Vetter Oskar Malzacher vu Waldhuet. Är het ihr derfir Bilder derno gschänkt.

Anne 1948 isch dr Heinrich Ernst Kromer veraarmt un vergässe im Konschtanzer „Mariehuus“ gstoorbe.

Dr chinschtlerisch Nooloss vum Kromer isch friejer im eemoolige fiirschtlige Schloss z Bonndorf ufbhalte woore, mittlerwyli isch er im Archiv vum Landchrais Waldshuet. E Duuruustellig zuen em chaa mer im „Heinrich-Ernst-Kromer Raum“ in dr Propschtei St. Leodegar z Üülinge-Birchedorf bschaue.

Bilder vum Kromer hange in dr Albertina Dresden, in dr Staatliche Kunsthalle Karlsruhe un in dr Wessenberg-Galerie Konstanz. Derzue sin insgsamt rund 1.000 Miniature, Studie- un Skizzebletter, Chupferstich un Eelbilder im Nochloss iberliiferet.

Anne 1991 isch z Riedee am Wald d „Heinrich Ernst Kromer-Gesellschaft“ grindet woore, wu noch em Wäärch vum Chinschtler luegt.

Im Riedermer Gaschthuus „Kreuz“ git s syter 1956 d „Heinrich-Ernst-Kromer-Heimatstube“ mit Wäärch vum Chinschtler. Bi re Brunscht anne 2001 si di ganze Orginaal, Zaichnige un Aquaräll, vernichtet woore. Mit Hilf vu dr Heinrich Ernst Kromer-Gsellschaft un em Landesverain Badischi Haimet hän d Wiirtslyt vum Kreuz die Stuube wider chenne ufböue, 2004 isch si widerufgmacht woore mit Reproduktion vu Bilder vum Kromer.

Anne 2004 het s im Bodmanhuus z Gòttliebe ne Uusstellig iber dr Kromer gee unter em Titel "Verkannt, vergessen: Der Schriftsteller, Maler und Bildhauer Heinrich Ernst Kromer."

Syter 2006 chunnt in dr Edition Isele ne Wäärchuusgaab in acht Bänd uuse, uusegee vum Jürgen Glocker un em Klaus Isele. S isch aber kai kritischi Uusgab, d Rusgeeber hän zem Byschpel us dr Verzellige nume die uusgweelt, wu si s Gfiel ghaa hän, ass mer die au hite no cha lääse.

Z Ühlingen-Birkendorf isch noch em d „Heinrich-Ernst-Kromer-Straße“ gnännt woore.



Är het au chlaineri Sache gschriibe, u. a. fir d Zytschrifte Der Zeitgenosse, Simplicissimus, Wiener Rundschau, Deutsche Heimat, Die Freistatt - Zeitschrift für Kultur und Schulpolitik, Über Land und Meer, Die Kunst, Die Rheinlande. En Uuswahl us däne Ufsätz het s doo:


Briefwechsel 1893 - 1948. Ediert von Inga Pohlmann. Ed. Isele, Eggingen 2014. 341 S. (Das literarische Werk 7) ISBN 978-3-86142-583-0





</doc>
<doc id="76915" url="https://als.wikipedia.org/wiki?curid=76915" title="Els Morf-Bachmann">
Els Morf-Bachmann

D Els Morf-Baachme, won am 28. Mai 1920 z Heerte bi Eliken uf d Wält choo und am 11. Mai 2018 gstoorben isch, isch e Schwiizer Mundartdichterin usem im Zürcher Wyland gsi.

D Els Baachmen isch z Altiken und z Rickebach id Schuel ggange. Si hät as Puurefrau z Toorlike gläbt, si isch mit em Auguscht Morf ghüraate gsi und hät sibe Chind gha.

Es git vonnere zwäi Büechli mit Dialäktgschichte, s eerschten isch ane 1969 z Winterthur usecho; iri Dochter, d Margret Morf, hät defür s Umschlagbild zäichnet. Es gaat bi dene Mundartgschichten um Erläbnis im Winter, wo d Morf mol von ere Räis ufe Zürisee wäge de Seegfröörni prichtet, und au i de andere Jaareszyte: es Kapitel heisst "Jaar uus – Jaar y." Und vo vil Sache vom Lääben im Doorff und ufem Puurehoof chamen öppis lääse.

I de Sändig Schnabelweid vom Schwiizer Radio het de Christian Schmid am 23. Dezämber 2010 d Els-Morf-Baachme porträtiert, und sii hät doo sälber öppis vo irne Gschichte glääse. Und am 7. Februar 2013 isch d Schnabelweid nomol mit Mundartgschichte vo de Zürcheri choo, wo si im Alter vo Zwäienüünzgi wider nöji Gschichte im Büechli "Es Bröösmeli Ziit" useprocht hät; i dere Schrift hät’s Bilder vom Urs Jordi.

Füre Winterthurer Landbott und d Tuurgauer Zytig hät d Morf Artikel gschribe, am Afang na uf Hoochdüütsch, und vo 1991 bis anne 200 hät si Bytreeg für d Toorliker "Doorffposcht" gmacht.

De Ruedi Schwarzebach, wo als Lehrer z Taale scho im Büechli "En offes Fäischte" d Yleitig gschribe hät, chunt im Heft 1 ane 2011 vo de Räie "SchweizerDeutsch" mit däm Gläittegscht wider z Wort, wonner gsäit hät, wie d Morf in irere Sprooch us em äigeten Erlääben und dr Erinnerig Sache vo irere Wält im Doorff, im Tuurtaal und dr Umgäbig vo Winterthur verzelli. Und mängisch ret si au vo Züri, das töönt dänn emal so:

«De Taag isch näblig, düschter. Ich chume vom Paradeplatz gäge s Fraumöischter z lauffe. S isch chaalt, e paar Mööwe hocked uf Helm und Achsle vom Hans Waldme. Woni über d Brugg gaane, luegi d Limet durue, gägem See zue, ich mue still staa und luege, luege. Was gseet me Psunders? Grauchrydigs Wulkegschliirp am Himel, uf der Limet d Wasservögel, d Schiffli won am Ggëë aapunde sind, grauschwarz s Wasser und wyt ewääg de See. […] En graue, düschtere Novämbertaag? En lyse, verzauberete Novämbertaag z Züri! Schöön.»

Und d Morf tänkt i teil Gschichte drüber naa, wie me so mit de Spraach umgaat: «Wöörter gits, women alewyl wider vor sich ane säit. Wöörter, wo wienen Haag sind, wome nid drüber ie chunt. Me wott nüme draa tänke, si bored in äim ine, si lönd äim nid wider ghööre. Wöörter, won äim furträned, wottsches hebe, furt sinds. […]»




</doc>
<doc id="76916" url="https://als.wikipedia.org/wiki?curid=76916" title="391">
391




</doc>
<doc id="76917" url="https://als.wikipedia.org/wiki?curid=76917" title="Wolfgang Haas">
Wolfgang Haas

Dr Wolfgang Haas (* 7. Augschte 1948 z Vaduz) isch en liechtaschtaanische Theoloog un syter anne 1997 dr eerscht Erzbischof vum Erzbischtum Vaduz.

Dr Wolfgang Haas isch e Suhn vum Haafner Friedrich Haas un syre Frau Luise, geb. Schraner, gsii. Är isch mit eme Brueder ufgwachse. Vu 1960 bis 1968 isch er uf s Collegium Marianum gange. No dr Matura het er vu 1968 bis 1974 an dr Universieteet Frybùrg im Üechtland Filosofy un Theology studiert. Am 7. April 1974 het er z Khuur s Sakramänt vu dr Prieschterwei empfange. Parallel zue dr Assischtänz am Lehrstuel fir Dogmatik vu dr Theoloogische Fakultet vu dr Universitet Frybùrg het er an dr Pääpschtlige Universitet Gregoriana 1974 e ander Lizenziatsstudium in Theology un vu 1975 bis 1978 e Studium vum Kanonische Räächt absolviert. Är isch vu 1978 bis 1988 Chanzler vum Bischtum Khuur gsii, derzue syt 1982 Offizial vum Diözesangriicht un ab 1986 Domherr.

Uf Bitte vum Khuurer Bischof Johannes Vonderach isch dr Haas am 25. Meerz 1988 vum Paapscht Johannes Paul II. zum Koadjutorbischof vu dr Diözese Khuur ernännt woore. Dur s doodermit verbunde automatisch Noofolgräächt fir dr Wolfgang Haas isch s Räächt vu dr freie Bischofswahl umgange woore, wu s Khuurer Domkapitel noch em chilchlige Privileg ghaa het, D Aart un Wyys, wie des Räächt umgange wooren isch, isch aber noch em Chilcheräächt in Oornig gsii.

D Bischofswei het am 22. Mai 1988 dur dr Diözesanbischof Johannes Vonderach un d Bischef Otmar Mäder (St. Galle) un Henri Schwery (Sittu) as Mitkonsekratore stattgfunde. Sy Wahlspruch isch "Maria duce obviam Christo" gsii.

Vu 1988 bis 1990 isch dr Wolfgang Haas Generalvikar un vum 22. Mai 1990 bis zum 2. Dezämber 1997 Bischof vu Khuur gsii.

Dur sy konservativ Verständnis vu dr reemisch-kadoolische Glaubeslehr un e baar bi Chilchekritiker umstrittene Personalentschaidige sin d Protescht in dr Chilche wytergange un hän au noch em Yysetze vun meerere Weibischef, zum Byschpel vum Peter Henrici fir dr Kanton Züri, nit chenne byyglait wääre. Dr Wolfgang Haas isch alsfuurt in dr Schlaagzyylede gsii un isch zum villicht bekannteschte Bischof vu dr Schwyz woore.

Am 31. Mai 1993 isch er Mitkonsekrator vu dr Khuurer Weibischef Paul Vollmar SM un Peter Henrici SJ gsii.

Wun er zum Erzbischof vu Vaduz glupft wooren isch, isch er vum 2. Dezämber 1997 bis zum 23. Augschte 1998 Aposchtoloische Adminischtrator vum Bischtum Khuur gsii.

Nodäm di innerchilchlige Protescht gege d Amtsfierig vum Wolfgang Haas im Bischtum Khuur aaghalte hän, isch er vum Paapscht am 2. Dezämber 1997 zum Erzbischof vum nei gschaffene Erzbischtum Vaduz ernännt un in dr dodermit zuen ere Kathedrale glupfte Bfaarchilche St. Florin vu Vaduz am 21. Dezämber 1997 in sy Amt yygsetzt woore. Gege syni Lupfig het si au im neie Erzbischtum Widerstand gregt, wu aber ohni Wiirkig bliiben isch.

E wiichtigi Handlig im Johresablauf isch näb dr Pontifikalämter s Fyyre vu dr Mäss am Staatsfyyridg am 15. Augschte uf dr Schlossmatte mit Breedig gsii.

Im Juni 2011 het dr Haas verchindet, ass er Zuechumft kai Mäss me bim Staatsakt zum Nazionaalfyyrdig fyyre duet. D Verbindig sei e „falsches beziehungsweise unehrliches Zeichen gegenüber der Öffentlichkeit“. D Stellignaam vu dr Regierig het dr Grund doderfir in dr Haltung vum Staat zue dr Homosexualitet un in dr Iniziatiiv „Hilfe statt Strafe“ fir d Liberalisierig vum Abdryybigsräächt gsääne.

Im Zuug vu dr Yyfierig vun eme Paartnerschaftsinschtitut z Liachtaschtaa het dr es Haas praktizierti Homosexualitet „objäktiv e schwääri Sind“ gnännt, un as di räächtli Anerkännung e Skandal sei.





</doc>
<doc id="76919" url="https://als.wikipedia.org/wiki?curid=76919" title="393">
393




</doc>
<doc id="76920" url="https://als.wikipedia.org/wiki?curid=76920" title="395">
395



</doc>
<doc id="76921" url="https://als.wikipedia.org/wiki?curid=76921" title="396">
396



</doc>
<doc id="76922" url="https://als.wikipedia.org/wiki?curid=76922" title="397">
397


</doc>
<doc id="76923" url="https://als.wikipedia.org/wiki?curid=76923" title="398">
398



</doc>
<doc id="76924" url="https://als.wikipedia.org/wiki?curid=76924" title="399">
399




</doc>
<doc id="76925" url="https://als.wikipedia.org/wiki?curid=76925" title="405">
405




</doc>
<doc id="76926" url="https://als.wikipedia.org/wiki?curid=76926" title="406">
406




</doc>
<doc id="76928" url="https://als.wikipedia.org/wiki?curid=76928" title="Kathedrale St. Florin (Vaduz)">
Kathedrale St. Florin (Vaduz)

D St.-Florins-Chilche Vaduz isch e neigotischi dreischiffigi Chilche mit Frontduurm z Vaduz, Liachtaschtaa, wu no Oschte uusgriichtet isch un 1869 bis 1873 no dr Blään vum Friedrich von Schmidt unter Laitig vum Architäkt Ignaz von Banko böue wooren isch. Dr Patron vu dr Chilche isch dr St. Florin (Florinus), wu im 7. Johrhundert gläbt het un vu Matsch im Vinschgau gstammt isch. Mit dr Yyriichtig vum neie Erzbischtum Vaduz isch d Bfaarchilche zuen ere Kathedrale glupft woore.

S religiees Zäntrum im Oberland vum hitige Fiirschteduum Liachtaschtaa isch syt dr eltschte Zyt d Noochbergmai Schaa gsii mit dr Chilche St. Peter, wu uf dr Grundmuure vum reemische Kaschtäll böuen isch.

Um 1250 wird zum eerschte Mool e Lüütprieschter fir Vaduz gnännt. No dr Grindig vu dr Groofschaft Vaduz (1342) isch d Florinskapäll z Vaduz e greefligi Aigechilche woore. D Patronaatsräächt sin 1712 mit em Chauf vu dr Groofschaft an d Fiirschte vu un zue Liachtaschtaa iibergange. E Kapäll isch villicht scho im frieje Mittelalter entstande; s Gotteshuus wird ab 1375 widerhoolt gnännt, im Lauf vu dr Johrhundert meefach renoviert un vergreeßeret. Zytwyylig isch d Kapäll au d Graabstätt vu dr Landesherre us dr Gschläächter vu dr Groofe vu Werdenberg, dr Freiherre vu Brandis, dr Groofe vu Sulz un vu Hohenems gsii. Anne 1602 isch d Kapäll nei gweit woore.

1842 isch s Verhältnis zue dr Mueterchilche z Schaa lucker woore, doderdur ass e sälbschtändigi Kuratie ("Unteri Kaplanei") yygriichtet wooren isch. Syter 1844 isch dr Friidhoof, wu siideschtli vu dr Chilche lyt, fir d Allgmainhait ufgmacht woore, no im 17. Johrhundert isch er nume em greeflige Huus un syne Bedienschtete vorbhalte gsii.

Anne 1868 isch bschlosse woore, ne neii Chilche z Vaduz z böue. wel d Florinskapäll nimi glängt het fir di gstiigene Aasprich. As Böublatz isch d Geegnig siidli vu dr Kapäll uusgweelt woore. D Chilche isch no dr Blään vum Friedrich von Schmidt unter Laitig vum Architäkt Ignaz von Banko böue woore. Dr Grundstai isch am 17. Augschte 1869 glait woore un am 18. Juni 1870 het s Riichtfescht chenne gfyyrt wääre. Di drei Altär sin schließlig im Oktober 1873 gweit woore. D Cheschte fir dr Böue sin ohni Innenuusstattig bi rund 205‘000 Gulde glääge, iber drei Viertel dervu sin dur dr Fiirscht vu Liachtaschtaa drait woore.

Anne 1872 sin dr Duurm un d Sakrischtei vu dr Florinskapäll abbroche, un anne 1874 sin schließli di leschte Iberräscht vum Vorgängerböu abgrisse woore, wu wahrschyns us em letschte Drittel vum eerschte Johrdöusert gstammt isch.

In dr Johr 1965 un 1966 isch d Bfaarchilche unter Laitig vum Architäkt Hans Rheinberger umfassend renoviert woore no dr liturgische Vorgaabe vum Zwaite Vatikanische Konzil. Derzue isch s Chilchegebei dur dr Aaböu vu dr Daufkapäll uusgwytet woore.

Syt em 24. April 1992 stoot d Chilche unter Dänkmalschutz.

D Pfarrei St. Florin umfasst s Biet vu dr Gmai Vaduz, wu ne Flechi vu 17,284 km² het un 5'038 Yywohner, 3'616 dervu Kadolike (Stand 2015). Si isch mit dr Yyweijig vu dr Chilche St. Florin anne 1873 us eme Dail vum Biet vu dr Pfarrei Schaa firigange.

Dr Paapscht Johannes Paul II. het mit dr Aposchtolische Konschtitution «Ad satius consulendum» vum 2. Dezämber 1997 s Biet vum Fiirschteduum Liachtaschtaa us em Bischtum Khuur uusgliideret un fir des Biet s Erzbischtum Vaduz nei gschaffe. Eerschte Erzbischof isch dr Wolfgang Haas woore. D Bfaarchilche St. Florin isch glychzytig zuen ere Kathedrale glupft woore.


Dr doomoolig Fiirscht vu Liachtaschtaa het dr Kumpenischt Josef Gabriel Rheinberger, wu vu Vaduz gsii isch, bäte, ne guete Oorgeleböuer fir di nei böue Chilche z sueche. Dr Rheinberger het derno 1871 d Firma Steinmeyer aagschriibe. D Oorgele, wu vum Rheinberger dischponiert wooren isch, het 33 Regischter, Chaigellaade un e faarbebryyche, grundteenige, mit ere grooße Dynamik uusgstattete Chlang un isch vu sällere Firma in dr Johr 1873/74 böue woore. Di Vaduzer Oorgele isch um s Yyschmilze vu dr zinnerne Proschpäktpfyfe im 1. Wältchrieg umechuu. S Inschtrumänt isch 1947 umböue un uusgwytet woore. Dr Proschpäkt isch doderby um zwee Meeter hinteri versetzt woore. Anne 1979 het d Firma Orgelbau Mathis d Oorgele nei gmacht. In dr Johr 2010 bis 2013 isch d Oorgele, wu um die Zyt no Pfyfe vu 25 originale Regischter ghaa het, im Zuug vun eme reschtaurative Neiböu dur Hermann Eule Orgelbau Bautzen in urspringlige Zuestand zruggfiert woore, derzue aber mit ere elektronische Spyycheraaalaag. Wäg em ab 1947 seli änge Blatz het mer d Chaigellaade aber nit wider chenne inschtalliere. S Inschtrument het 48 Regischter (42 äächti Regischter un sechs Transmissione) uf drei Manualwäärch un Pedaal.

S Glyt vu St. Florin isch zeerscht us vier Glogge bstande, wu 1872 vu dr Gloggegießerei Grassmayr vu Fealdkirch gosse woore sin. Fir d Feertigstellig vu dr Chilche sin si vum Fiirscht Johann II. gstiftet woore. Anne 1965 sin nomol zwoo Glogge derzue chuu (Nr. 1, Ø 2,18 m un Nr. 4, Ø 1,09 m), wu vu dr Gloggegießerei Eschmann z Rickebach TG gosse woore sin.

D Glogge im Ainzelne:

Bis in d Zyt noch em Zweete Wältchrieg isch di traditionäll Graablegi vum Huus Liachtaschtaa im Paulanerchlooschter Wranau (Vranov u Brna, Mähre) gsii. Noch em Zämebruch vu dr eeschtryychische Monarchy hän di die liachtaschtaanische Fiirschte ihri siidmährische Schlesser z Lednice (Eisgrub) un z Valtice (Feldsberg) mieße verloo. Wu Eeschtryych im Meerz 1938 an s Dytsch Ryych aagschlosse wooren isch, het si dr nei Fiirscht Franz Josef II as eerschte Fiirscht vu Liachtaschtaa, wel er dr Nationalsozialismus abgläänt het, entschlosse, sy Wohnsitz uf Liachtaschtaa uf Schloss Vaduz z verleege. No dr Entaignig vu dr Wranauer Gruft 1945/1946 het mer au ne neii Graableegi mieße böue. Anne 1960 isch di Fiirschtli Gruft bi St. Florin no Blään vum Liachtaschtaaner Architäkt Hans Rheinberger böue woore. In dr Graabstätt het s en Altar mit eme Staichryz. D Yygangsdiire vu dr Gruft isch anne 1992 gmacht Hoochrelief us Bronze vum italienische Chinschtler Carmelo Pozzolo mit ere chinschtlerische Darstellig vu dr Ufweckig vum Lazarus. Iber dr Diire hangt s fiirschtli Woobe, au in Bronze.

D Fiirschtegruft isch e baar Meeter siidli vu dr Kathedrale un isch nume aimol im Johr, an Allerhailige (1. Novämber), fir d Effetligkait zuegängli.

Die Mitgliider vu dr Liachtaschtaanische Fiirschtefamilie sin doo vergraabe:


D Bfaarchilche vu Vaduz isch zäme mit em Regierigsgebei zum eerschte Mool anne 1925 Motiv vun ere Boschtwäärtzaichenuusgaab vum Fiirschteduum gsii (Wäärtstapfle 1 ½ Franke).

Anne 1930 het d Bildsyte vun ere Ganzsache (Wäärtstapfle 20 Rappe) ne Aasiicht vu Vaduz mit Schloss, Chilche un Umland.

Am 6. Dezämber 1966 het e vierdailigi Uusgaabserie d Reschtaurierig vu dr Bfaarchilche gwiirdigt mit Sytenaasiicht (Wäärtstapfle 5 Rappe) un Figuredetail St.Florin (Wäärtstapfle 10 Rappen), Madonna (Wäärtstapfle 30 Rappen) un Gottvater uf em Droon (Wäärtstapfle 170 Rappen).




</doc>
<doc id="76932" url="https://als.wikipedia.org/wiki?curid=76932" title="Mujinga Kambundji">
Mujinga Kambundji

D Mujinga Kambundji, wo am 17. Juni 1992 z Bärn uf d Wält cho isch, isch e Schwiizer Liechtathleetin.

Iri Muetter Ruth Kambundji isch vo Bärn, dr Vatter Sfuka Kambundji usm Kongo. D Familie het näbe dr Mujinga no drü anderi Döchter. D Mujinga Kambundji het s Gymi gmacht und studiert Betriibswirtschaft a dr Wirtschaftshochschuel z Bärn. Si woont z Liebefäld, wo zue Chüniz ghört.

D Mujinga Kambundji isch bim Stadtturnveräin Bärn, so wie au iri elteri Schwöschter Kaluanda Kambundji. Beedi händ mol als Chind s Rönne «S schnäuschte Modi vo Bärn» gwunne. Au die jüngere Schwöschtere Muswama und Ditaji mache Liechtathletik.

Si treniert i dr Schwiiz und im Ussland dr Laufsport Sprint, isch sid 2009 es paar Mol Schwiizer Mäischterin woorde und het d Schwiizer Rekörd über sächzg, hundert und zwoohundert Meter.

D Bärnere rönnt sid Joore internazional ufem höchschte Nivoo. Ane 2009 het si z Tampere am Europäische Olimpische Summer-Jugendfestival d Silbermedalie gholt, und sider isch si immer wider bi grosse Rönne bi de Beschte gsi. A de Olimpische Spiili z London 2012 het si mit dr 4-mal-100-Meter-Stafle mitgmacht. A dr Europamäischterschaft vo dr Liechtathletik z Amsterdam 2016 het si über hundert Meter d Bronzemedalie übercho; 2017 isch si bi dr Halleneuropamäischterschaft z Belgrad über sächzg Meter ufe viert Platz gloffe; bi dr Hallewältmäischterschaft vo dr Liechtathletik 2018 z Birmingham isch si ufe dritt Platz cho.

Bim 200-Meter-Rönne am Wettkampf «Wältklass Züri» im Augschte 2019 isch d Kambundji ufe füüft Platz choo.

Bi dr Wältmäisterschaft 2019 z Doha im Land Katar het si über zwoohundert Meter Bronze gwunne. Si isch die erschti Schwiizer Sprinterin, wo anere Wältmäisterschaft so wyt choo isch.

Am 15. Dezämber 2019 isch sie bi der Färnseesändig "Sports Awards" zur Schwiizer Sportleri vom Johr gwählt worde.



</doc>
<doc id="76934" url="https://als.wikipedia.org/wiki?curid=76934" title="407">
407




</doc>
<doc id="76940" url="https://als.wikipedia.org/wiki?curid=76940" title="408">
408




</doc>
<doc id="76941" url="https://als.wikipedia.org/wiki?curid=76941" title="409">
409




</doc>
<doc id="76942" url="https://als.wikipedia.org/wiki?curid=76942" title="410">
410




</doc>
<doc id="76943" url="https://als.wikipedia.org/wiki?curid=76943" title="411">
411




</doc>
<doc id="76944" url="https://als.wikipedia.org/wiki?curid=76944" title="412">
412




</doc>
<doc id="76945" url="https://als.wikipedia.org/wiki?curid=76945" title="413">
413




</doc>
<doc id="76946" url="https://als.wikipedia.org/wiki?curid=76946" title="414">
414




</doc>
<doc id="76947" url="https://als.wikipedia.org/wiki?curid=76947" title="415">
415




</doc>
<doc id="76948" url="https://als.wikipedia.org/wiki?curid=76948" title="418">
418




</doc>
<doc id="76949" url="https://als.wikipedia.org/wiki?curid=76949" title="419">
419




</doc>
<doc id="76950" url="https://als.wikipedia.org/wiki?curid=76950" title="Weltklasse Zürich">
Weltklasse Zürich

Wältklass Züri isch e Verastaltig vo dr Leichtathletik z Züri.

Es isch en Aalass mit vil verschidene Sportwettkämpf im Zürcher Stadion Letzigrund, vo 1958 bis 2006 im eerschten und sid 2007 im nöie Stadion uff däm Platz. Organisiere tuets Programm dr "Verein für Grossveranstaltungen des Leichtathletik-Club Zürich (VfG/LCZ)". Sit 2010 ghört dr Zürcher Sportaalass zu dr Sery "IAAF Diamond League".

Agfange het me drmit anne 1928; dr internazional Sporttag het sid 1959 dr Naame "Wältklass Züri".

Bi dene Liechtathleetik-Meeting sind immer wider mol Wältrekörd und 58 Schwiizer Rekörd uufgstelt worde. "Wältklass Züri" gilt als eis vo de beschte Liechtathletik-Träffe uf dr Wält und es chömen immer wider es paar vo de beschte Athleete wägen iim uf Züri.

En psundere Momänt i dr Sportgschicht isch es gsi, wo anne 1960 dr düütsch Armin Hary z Züri as eerschte Möntsch überhoupt bim ene Wettkmapf hundert Meter i zää Sekunde grönnt isch; eine vo de bedüütende Zürcher Wältrekörd.

Sid 1965 machen au d Fraue bi de Wettkämpf mit.



</doc>
<doc id="76951" url="https://als.wikipedia.org/wiki?curid=76951" title="Lè Partichiou">
Lè Partichiou

Lè Partichiou heisst e Kulturveräin vo dr Ortschaft Chermignon i dr Walliser Gmäind Crans-Montana.

D Gselschaft isch ane 1956 entstande. Er wott di tradizionelli Kultur vo Chermignon erhalte. Do drzue ghöre dr alt Dialäkt, won e lokali Form vo dr frankoprovänzaalische Sprooch isch, und au d Musig, die lokali Tracht und dr Volkstanz.

D Lüüt vom Veräin trätten i dr Gmäind bi ofizielle Fäscht uuf und machen au eigeni Aaläss. Dr Gselschaft isch bim Walliser Trachteverband drby.

Dr Veräinspresidänt Alfred Rey het anne 1996 zum vierzgjöörige Veräinsjubilèèum das vo dr Wälschwalliser Mundart, em Patois, gschribe:

<poem>
"Mi bo quiè lo fransè,
"Pa tuèr comèin l'anglè,
"Mouéin dôur quiè l'aléman,
"Mio quiè lo taléen."
</poem>

Das häisst uf Düütsch übersetzt:

<poem>
"Schöner weder s Französisch,
"Weniger chrumm weder s Änglisch,"
"Nit so hert wie s Düütsch,"
"Besser weder s Iteliänisch."
</poem>




</doc>
<doc id="76952" url="https://als.wikipedia.org/wiki?curid=76952" title="420">
420




</doc>
<doc id="76953" url="https://als.wikipedia.org/wiki?curid=76953" title="421">
421




</doc>
<doc id="76959" url="https://als.wikipedia.org/wiki?curid=76959" title="422">
422




</doc>
<doc id="76960" url="https://als.wikipedia.org/wiki?curid=76960" title="423">
423




</doc>
<doc id="76961" url="https://als.wikipedia.org/wiki?curid=76961" title="424">
424




</doc>
<doc id="76962" url="https://als.wikipedia.org/wiki?curid=76962" title="425">
425




</doc>
<doc id="76963" url="https://als.wikipedia.org/wiki?curid=76963" title="426">
426




</doc>
<doc id="76964" url="https://als.wikipedia.org/wiki?curid=76964" title="427">
427




</doc>
<doc id="76966" url="https://als.wikipedia.org/wiki?curid=76966" title="428">
428





</doc>
<doc id="76967" url="https://als.wikipedia.org/wiki?curid=76967" title="429">
429




</doc>
<doc id="76968" url="https://als.wikipedia.org/wiki?curid=76968" title="430">
430




</doc>
<doc id="76969" url="https://als.wikipedia.org/wiki?curid=76969" title="431">
431




</doc>
<doc id="76970" url="https://als.wikipedia.org/wiki?curid=76970" title="432">
432




</doc>
<doc id="76971" url="https://als.wikipedia.org/wiki?curid=76971" title="433">
433




</doc>
<doc id="76972" url="https://als.wikipedia.org/wiki?curid=76972" title="434">
434




</doc>
<doc id="76973" url="https://als.wikipedia.org/wiki?curid=76973" title="435">
435




</doc>
<doc id="76974" url="https://als.wikipedia.org/wiki?curid=76974" title="437">
437




</doc>
<doc id="76979" url="https://als.wikipedia.org/wiki?curid=76979" title="Alaska-Airlines-Flug 261">
Alaska-Airlines-Flug 261

Der Alaska-Airlines-Flug 261 isch e Flug mit ere McDonnell Duglas MD-83, am 31. Januar 2000 vo Puerto Vallarta z Mexiko nach Seattel i der USA, mit em ne Zwüschestopp z San Francisco gsi. Ds Flugzüüg isch vor Los Angelas i ds Meer gstürzt. Alli 88 Persone an Bord sy gstorbe.

D McDonnell Douglas MD-83 isch im Jahr 1992 isch Boue worde. Ds Flugzüüg het 26.200 Flugstunde uf em Buggel gha.

Nach em Start im Puerto Vellarta um 13:37 Uhr PST (22:37 Uhr MEZ) isch ds Flugzüüg uf d Reiseflughöchi vo 31.000 Fuess (9400 Meter) gstige u het Kurs i Richtig San Francisco gno. Churz druuf abe het’s di erschte Problem gä. Ds outomatische Trimmsystem isch usgfalle, wo derfür sorgt, das sech ds Höheleitwärch ohni grosse Chraftufwand gäg ufe u abe bewegt. Mit Hilf vom Höheleitwärch haltet me ds Flugzüüg im Reiseflug stabiil. Da’s usgfallen isch, hei di beide Pilote starch am Stüürchnüppel müesse zieh, um d Flughöchi chönne z halte. Zwöi Stund nach em Start hei der Käpten Ted Thompson u sy Kopilot William “Bill” Tansky, ds Wartigscenter vo der Alaska Airlines z Seattle kontaktiert. Zuesätzlech hei si über ne Landig uf em Flughafe z Los Angeles nache dänkt. Weder d Pilote no d Lüt im Wartigscenter hei di gnaui Ursach vom Problem gfunde. Da d Pilote gmeint hei d Modul, wo ds Höheleitwärch bewege, funktionieri nümm, hei si versuecht, ds verchlemmte Höheleitwärch z befreie. Abwächsligswys hei si ds Houpt u ds Alternativtrimmsystem ygschalte, um ds Leitwärch wider i gang z setze. Das isch ne allerdings nid glunge. Underdesse hei d Pilote mit em ne Flugdienschtberater drüber diskutiert, ob ds Flugzüüg z San Francisco oder z Los Angeles söll glandet wärde. D Pilote hei sech du für der Flughafe Los Angeles entschide. Später het ds NTSB gseit das die Entscheidig vo dene Pilote sehr umsichtig u gschyd sygi gsi. Doch der Flugdienschtberater vo der Alaska Airlines het versucht d Pilote derzue z bewege nach San Francisco wyterzflüüge. Uf em Stimmerekorder isch ds ghöre, dass sech d Flugdienschtberater übere Zytplan sorge gmacht hei, we das Flugzüüg uf L.A. chämti. 
Wo d Pilote um 16:09 Uhr PST (01:09 Uhr MEZ) ds Höheleitwärch mit beidne Trimmsystem hei welle manuell befreie, het ds Höheleitwärch plötzlech extrem starch nach unde usgschlage u d Maschine i ne steile Sturzflug zwunge. Ds Flugzüüg, wo uf ere Flughöchi vo 31.500 Fuess (9600 Meter) gflogen isch, isch uf 26.000 Fuess (7924 Meter) u später sogar uf 23.700 Fuess (7223 Meter) gsunke. D Pilote hei mit rund 630 Newton (63 kg) am Stüürchnüppel müesse schrisse, um ds Flugzüüg us sym Sturzflug abzfange. Ds Flugzüüg het innerhalb vo 80 Sekunde rund 7800 Fuess Höchi verlohre.

Der Alaska Airlines Flug het du der Flugkontrolle z Los Angeles mitteilt, dass si es Problem mit der Stüürig heigen u si uf em Los Angeles International Airport wei Lande. D Aflugkontrolle het du welle wüsse, ob d Pilote uf e ne tieferi Flughöchi wei sinke. Uf das abe het der Käpten Tompsen gseit, dass är uf rund 10.000 Fuess well sinke, um sicher z ga, dass är der Jet chönni stüüre. Är willi der Sinkflug über der Bucht düre füehre. D Pilote hei nid bewohnts Gebiet welle überflüüge u so Mönsche uf em Bode i Gfahr bringe. Das het ds NTSB später als sehr gschyd komentiert.
Um 16:19 Uhr PST (01:19 Uhr MEZ) sy uf em Stimmerekorder vier dütlech hörbari Schleg z ghöre u uf das abe es extrem luuts Grüüsch. Aschliessent isch ds Flugzüüg wider i ne Sturzflug übergange. Flugzüüg wo i der Neechi sy gsi u d Maschine beobachtet hei, hei das was sy hei gseh der Aflugkontrolle gmäldet. Drum het d Aflugkontrolle z Los Angeles ou der Versuech under no d Pilote z kontaktiere. Obwohl ds NTSB bim ablose vom Stimmerekorder der Kopilot het ghört Mayday rüefe, isch dä Funkspruch nie bi der Aflugkontrolle acho. D Pilote hei wäret em ganze Sturzflug probiert ds Flugzüüg abzfange. Doch d MD-83 isch nümme z rette gsi. D Maschine isch du vo 18.000 Fuess (5500 Meter), mit ere Gschwindigkeit vo 400km/h u ere Sinkrate vo 67 m/s, i tiefi gschosse u isch gueti 81 Sekunde Chopfüber gfloge. Um 16:22 Uhr PST (01:22 Uhr MEZ) isch der Flüüger Chopfüber, 23 km zwüsche de beide Küschtestedt Port Hueneme z Kalifornie u der Insle Anacapa, uf em Wasser ufgschlage. Der Ufschlag uf ds Meer isch so heftig gsi, das ds Flugzüüg sofort kabutt gangen isch u alli Mönsche an Bort ougeblicklech sy tot gsi. 

D Ermittler hei mit Hilf vo mene Sonar ds Frack gfunde u 85% vo allne Teili chönne bärge. Under dene Teili sy ou ds Heck u di beide Flugschryber gsi. Ou d Metallstange mit em Gwing für ds Trimmsystem, so wi d Muettere, dür die sech ds Gwing bewegt u d Ändmuettere het me gfunde. D Gwindestange wird mit eim Motor dräjt. We sech d Gwindestange dräjt, bewegt sech d Muettere je nach Dräjrichtig ufe oder abe. So wird ds Höheleitwärch bewegt. D Gwindestange isch mit Metallfäde umwicklet gfunde worde, die sy als Räschte vom Gwing vo der befeschtigte Muettere identigiziert worde. D Analyse het später ergä, dass ds Gwing vo der Muettere scho vor em Flug 261 dür e hüüffig Gebruuch zu 90% isch abtreit gsi u ds Gwing währed em Unfallflug du komplett kabutt gangen isch. Sobald ds Gwing verseit het, isch ds Höheleitwärch lose gsi u isch dür di aerodynamische Chreft ruckartig nach ufe drückt worde. Das het der erschti Sturzflug usglöst. D Gwindestange wo am Höheleitwärch isch befeschtiget gsi, isch du nume no vo nere einzige chlyne Ändmuettere i syre Position ghalte worde. So het sech ds Höheleitwärch nid über die aerodynamische Gränzen us bewegt u d Pilote hei ds Flugzüüg chönne flüge. Di Ändmuettere isch aber nie derfür dänkt gsi, ds ganze Leitwärch i syre Position z halte. Si isch de Belaschtige wo uf se gwürckt hei nid gwachse gsi, so das si nach e mene wyli het la gah. So hei d Pilote di kompletti kontrole über d Höchi verlohre u z Flugzüüg het sech i sy final Sturzflug gsänkt. Ds NTSB het ahand vom Zytruum vo de letschte Inspäktione am Flugzüüg fescht gstellt, das ds Gwing vom Höheleitwärch stercher isch verschlisse gsi, als das es normal gsi wär. D Abnutzig vom ne Gwing entspricht pro 10.000 Flugstunde 0,3 mm u di vorussichtlechi Abnuzig lyd bi 25 µm. Ds NTSB het du einigi potentielli Gründ für die starchi Abnutzig gsammlet, da drunder ou der Wächsel vom Fett zum Schmiere vo der Gwindestange vom Schmierfett Typ 28 zum Typ 33 nach däm das vo Boeing isch erloubt worde. Später het ds NTSB usegfunde, dass der Wäschsel vom Schmierfett nid der Grund für e Absturz isch gsi. E wytere mügleche Grund, däm ds NTSB nache isch, isch di fählendi Schmierig vo dene Teili gsi. Nach ere gnaue Untersuechig vo der Gwindestangen u der Muettere hei si feschtgstellt, dass bim Unfall kei würksami Schmierig isch vorhande gsi. Schlussändlech isch di fählendi Schmierig u di druus resultierendi starchi Abnutzig vo de Teili zur Ursach vom Unfall erchlärt worde.

D Untersuechig isch du fortgsetst worde, für e Grund für ds Fähle vo der Schmierig z finde. Me het du der Wartigsmechaniker wo d Maschine vom Flug 261 zletscht gwartet het befragt u dä het gseit das d Wartig ei Stund duuret het. McDonnell Dougles het i de Büecher allerdings e Wartigszyt vo vier Stund a gä. Nach dene Agabe seit ds NTSB, dass der Mechaniker die Teili nid gnüegend gschmieret het. D Laborteschts hei aber ergäh, dass d Abnutzig innerhalb vo vier Mönet zwüsche der Schmierig u em Absturz vom Flugzüüg unmüglech so starch het chönne usfalle. Drum het’s no anderi Ursache müesse gä ha.

Um e Verschleiss vom Gwing u dä innerhalb vo der Muettere z überwache, het me regelmässig e Axialspiilprüefig ("end play check") düregfüehrt. Drum het ds NTSB nach em Grund gsuecht, wiso das bim letschte "end play check" di fählendi Schmierig u di starchi Abnutzig nid ufgfalle sy. D Undersuechig het ergä, dass d Alaska Airlines bim "end play check" Wärchzüüg verwändet het, wo si sälber härgstellt het, ds Wärchzüüg het nid de Aforderige vom Härsteller entsproche. Teschts hei du zeigt, dass die Wärchzüüg zu ungnaue Mässige chöi füehre. We bi der letschte Inspäktion gnaui Mässige vorgläge wäre, de wärs müglech gsi, das die Mässig di extremi Abnutzig azeigt hätti u die betroffene Teili usgwächslet worde wäre. Am 27. Septämber 1997, währed der letschte planmässige Kontrolle, wo e Axialspiilprüefig isch düre gfüehrt worde, het d Mässig vo der Abnutzig ergä, dass me am Limit vo der Toleranz isch. Uf das abe het der Mechaniker der Usdusch vo der Muettere in Uftrag gä. Drei Täg später isch die Arbeit no immer nid gmacht gsi u e nachdräglechi Mässig het e Wärt underhalb vo der Toleranz ergäh. Drum isch d Uswächslig nid usgfüehrt worde.

Zwüsche 1985 u 1996 het d Alaska Airlines mit der Erloubnis vo der FAA der Zytruum zwüsche de Schmierige vo der Gwindestange sowi der “End Play Check” erhöht. Da vo däm Zytpunkt a jedi Schmierig oder jede “End Play Check”, nümme düregfüehrt worde sy, isch das ou e Müglechkeit gsi di extremi Abnutzig z erchläre. D Alaska Airlines het i dere Zyt wenig Gäld gha u het versuecht dür gringeri Wartigschöschte Gäld z spare. Ds NTSB isch der Meinig gsi, dass Alaska Airlines hätti müesse überprüefe, ob die Erhöhig vo de Wartigsintervall nid e Gfahr würd darstelle. Öppis derartigs isch aber gar nid düregfüehrt worde. Zudäm seit ds NTSB, d Wartig u ds Wartigspersonalusbildig bi Alaska Airlinse sygi über mehreri Jahr mangelhaft gsi. 

Ab 1996 het Alaska Airlines allerdings kei Sondergenämigung me gha vo der FAA. Lut der Sändig Mayday - Alarm im Cockpit, het d Alaska Airlines aber d Flugzüüg für Ysatzfähig erchlärt obwohl ds Wartigspersonal no gar nid isch fertig gsi mit der Wartig. 1998 het der John Liotine e Agstellte vo der Alaska Airlines d Airlines bi der FAA gmäldet. Är het sech sorge gmacht das di Mangelhafti Wartig eines Tages chönnti Mönscheläbe choschte. Am 22. Dezämber 1999 het d Behörde e Razia bi der Alaska Airlines düre gfüehrt u Wartigsunderlage beschlagnamt. Uf das abe het d Alaska Airlines der John Liotine i d Ferie gschickt. Der Liotine het du aber e Verlümdigschlag gäge d Airlines erhobe. Die het mit e mene Verglych vo öppe 500.000$ gändet. Nach der Beschlagnamig vo de Wartigsunderlage het’s du e Undersuechig gä wo drei Jahr hät sölle dure. D Undersuechig het du ergä, das es mehreri 100 Verstöss gäge di Nationale Vorschrifte het gä. Es sy zum Bispil Wartigs Brichte gfälscht worde. Für das Verhalte het d Alaska Airlines e Gäldstraf zalt.

Nach em Absturz vom Flug 261 enteckt der John Liotine i syne alte brichte, das es e diräkte zäme hang zwüschem Absturz u ihm git. 1997 het är der Uftrag zur Uswächslig vo der Muettere gä, wo när nid isch usgfüehrt worde. 

D NTSB luegt di folgende Facktore als Unfallursach a.


Nach em Absturz vom Flug 261 het d Alaska Airlines in Port Hueneme es Dänkmal i der Neechi vo der Absturzstell la errichte, ganz ähndlech wi’s d Swissair nach em Absturz vom Swissair-Flug 111 u d Trans World Airlines nach der Explosion vom Flugzüüg uf em TWA-Flug 800 gmacht hei. D Sunnenuhr wo der Bud Bottoms entworfe het, wirft ihre Schatte all Jahr am 31. Januar um 16:22 Uhr Ortszyt uf d Gedänktafele vo de Opfer.

Für ihri Tat währed em Flug isch der Käpten Ted Thompson u der Kopilot Bili Tansky vo der International Air Line Pilots Association mit der guldige Medallie für ihri Heldetat uszeichnet worde. Bis hüt isch dä Fall der einzig, wo d Pilote die Medallie nach em Tod übercho hei.

Der Flugunfall vom Alaska-Airlines Flug 261 isch i der vierte Episode vo der 1. Staffle vo der Fernsehserii Mayday – Alarm im Cockpit verarbeitet worde. Uf änglisch isch der Film under em Titel “Cutting Corners” erschine. Uf dütsch heisst der Film Ausser Kontrolle.




</doc>
<doc id="76980" url="https://als.wikipedia.org/wiki?curid=76980" title="Jean-Christophe Meyer">
Jean-Christophe Meyer

Dr Jean-Christophe Meyer (* 1978 z Blieschwiller) isch e franzeesische Schurnalischt un Schriftsteller. 

Är stammt us ere Familie vu Räbbuure us em elsässische Dorf Blieschwiller un isch dert au ufgwachse mit Elsässisch as Muetersprooch.

No dr Schuel het er z Stroßburi Bolitikwisseschafte studiert, ai Johr au an dr Friedrich-Alexander-Universität z Nürnberg. Derno het er z Stroßburi d Schurnalischteschuel absolviert. Syter anne 2002 schafft as Schurnalischt bi dr Dageszytig „L’Alsace“ z Saint-Louis. Im Wächsel mit andere Redakteer duet fir d Samschtigsuusgaab vu dr Zytig en Artikel uf Elsässisch schrybe.

Näbe syre Arbet schrybt er Gedicht, vor allem uf Franzeesisch, aber au uf Elsässisch. Sy eerscht Buech „Sagittales“ mit Gedicht uf Franzeesisch isch anne 2004 uusechuu, 2011 e zweete Gedichtband unter em Titel „Garde ton souffle pour le chant de la gratitude“. Anne 2015 het er mit „Lìechtùnge/Clairières” en zwoosproochige Gedichtband uf Elsässisch un Franzeeeisch uusegee.

Zäme mit em Louis Perin het er 2012 e Anthology mit Täxt vu Dichter vu hääne un dääne vum Rhyy uusegee.

Är isch Schriftfierer vum Verain AGATE, wu si fir s Elässisch un d Kultur im Elsass yysetze duet.

Dernäbe duet er si au mit dr Gschicht vu sym Haimetdorf bscheftige. Anne 2010 het er zäme mit andere Blieschwillemer en Dichterwääg grindet.

Am 27. Meerz 2014 het er d Stéphanie Eckentschwiller ghyroote, wu e Zytlang Bresidänti vum Verain Alsace – Junge fers Elsassische gsii isch. Si hän zäme zwai Chinder un lääbe z Rosenöi.







</doc>
<doc id="76984" url="https://als.wikipedia.org/wiki?curid=76984" title="Joseph Yerly">
Joseph Yerly

Dr Joseph Yerly, wo vom 17. Juni 1896 bis am 23. Mai 1961 z Treyvaux gläbt het, isch e Wälschfryburger Mundartdichter gsi.

Dr Joseph Yerly isch em Victor Yerly und däm sinere Frou Marie geb. Gaillard ire Soon gsi. Er het d Marie Peiry ghürootet. Gschaffet het er als Puur z Treyvaux im Fryburger Saanebezirk, und politisch het er sich i sym Kantoon als Groossraat vo dr freisinnige Partei angaschiert.

Dr Yerly isch als Autoor vo Mundartwäärch bekant worde. Er het Romään, Churzgschichte und Theaterstuck gschribe, alles im Fryburger Oberländer Patois, der regionale Form vo dr Frankoprovänzaalische Sprooch vom wytere Greyerzerland. Dr Yerly isch eine vo de früene Sproochaktivischte füre Wälschfryburger Dialäkt gsi. Iim sälber het für syni Funkzioon ganz äifach der Titel "Patoisant" am beschte basst. Ane 1961 grad bevor er uf s Wälschschwiizer Fäscht vo de Mundartdichter z Vevey hät welle goo, mit emene nöie Patois-Tegscht füre Dichterwettbewärb, isch er gstoorbe. Er lyt im Fridhoof vo Treyvaux.

Dr Dichter het für syni Projäkt mit em Komponischt Georges Aeby und em Mooler Louis Vonlanthen zämegschaffet. Ane 1939 het dr Yerly ghulfe d Fryburger Trachteveräinigung gründe und isch au grad dere ihren eerscht Presidänt woorde. 1956 isch er drby gsi, wo me dr Fryburger Schriftstellerveräin uf d Bäi gstelt het, und er isch au Migliid vom Schwiizer Schriftstellerveräin und vom Veräin vo de Wälschfryburger Mundartdichter "Bal'èthêla" gsi.





</doc>
<doc id="76985" url="https://als.wikipedia.org/wiki?curid=76985" title="438">
438




</doc>
<doc id="76986" url="https://als.wikipedia.org/wiki?curid=76986" title="439">
439




</doc>
<doc id="76987" url="https://als.wikipedia.org/wiki?curid=76987" title="440">
440




</doc>
<doc id="76988" url="https://als.wikipedia.org/wiki?curid=76988" title="441">
441




</doc>
<doc id="76989" url="https://als.wikipedia.org/wiki?curid=76989" title="442">
442




</doc>
<doc id="76990" url="https://als.wikipedia.org/wiki?curid=76990" title="443">
443




</doc>
<doc id="76992" url="https://als.wikipedia.org/wiki?curid=76992" title="444">
444




</doc>
<doc id="77010" url="https://als.wikipedia.org/wiki?curid=77010" title="Charmey">
Charmey

Galmis, wo uff Französisch Charmey un im Fryburger Patois "Tsêrmê" () heisst, isch früener en eigeti Gmäind vom Kanton Fryburg gsi. Hüt isch s e Täil vo Val-de-Charmey.

Galmis lyt acht Kilometer öschtlich vo Bulle im Taal vom Jaunbach. Dr Gmäindbann isch 78 Kwadratkilometer gross gsi, und so het s Dorf die gröschti Flechi vo allne Fryburger Gmäinde gha.

Im Taal lyt dr Stausee "Lac de Montsalvens."

Zu dr Gmäind ghöre d Dörfli und Wyler "Le Pra", "Liderrey", "Les Ciernes", "Les Arses" un "La Tsintre."

Durs Taal goot d Strooss ufe Jaunpass.

S Doorff isch ane 1211 s eerschte Mol in ere Schriftkwellen erwäänt; es heisst döört "Chalmeis".

1454 isch es ad Grafschaft Greyerz choo, 1553 dänn a d Stadt Fryburg.

Am 1. Jänner 2014 het sech d Gmäind mit dr ehemolige Nochbergmäind Cerniat zämetoo und di nöi Gmäind Val-de-Charmey pildet.


</doc>
<doc id="77011" url="https://als.wikipedia.org/wiki?curid=77011" title="Kocher (Fluss)">
Kocher (Fluss)

Dr Kocher isch no dr Wasserfierig dr zweetgreescht Nääbefluss vum Necker un mindet, vu räächts vu Oschte häär, neerdli vu Hailbrunn.

Dr Kocher het bi ins 16. Johrhundert "Kochen" ghaiße (795 Nännig as „Cochane“, 1024 as „Chochina“). Di hitig Foorm vum Name Kocher isch im 10. Johrhundert verainzlet as „Cochara“ gnäänt, ab 1504 as „Kocher“, un isch wohl bildet unter em Yyfluss vum Name vum Necker. Dr Name isch wahrschyns keltisch. Är wird zur indogermanische Woortwurzle "*keu-k" gstellt, wu „biege“, „si chrumm mache“ maint. Dr Kocher wäär dodermit dr Fluss, wu si chrumm macht.

Dr Fluss het sy Ursprung z Baade-Wiirttebäärg am Fueß vu dr Schweebische Alb us e baar Chaarschtquälle im Jura. Us ere siidli vu Oberkochen an dr B 19 gläägene Quälle chunnt dr Schwaarz Kocher, us ere andere, eschtli vu Unterkochen, dr Wyss Kocher.

Dr lengscht, vu dr Mindig am wyteschte ewäge un wasserryychscht Nascht isch dr Schwaarz Kocher, wu ebe 1 km siidli vu Oberkochen an dr weschtlige Daalwand an Daag chuunt mit ere Schittig, wu zwische 50 un 4000 Liter pro Sekund schwankt. Är entwässeret wyti Dail vu dr fascht vollständig mit Wald deckte nordeschtlige Albuech. Anderi eertilig Zuefliss sin dr nume 150 m lang un hite komplett verrohrt Root Kocher, dr us dr Quällen im Oberkochener Eelweiher gspyyst wird, dr Katzebach un dr Langertbach, wu us eme Sydedaal häär chunnt. Dr zweet wiichtig Zuefluss isch dr Wyss Kocher; syni Quälluusdritt liigen in zwai chlaine Sydedääler eschtli vu Unterkochen, är entwässeret ca. 20 Quadratkilometer vum Härtsfeld un chunnt no z Unterkochen zäme mit em Schwaarze Kocher.

Nääbe dääne Quällfliss, wu au dr Name Kocher draage, isch no hydrografische Kriterien d Lein dr Hauptquällnascht, wel si bi ihre Mindig e wenig mee Wasser fiert (3,6 m³/s gegeniber 3,4 m³/s) un bis deert rund 33 km lenger isch wie dr Kocher-Ooberlauf.

Zwische Unterkochen un Oole verlosst dr Kocher d Alb un fließt derno uf dr negschte rund 10 km no Noorde dur di bucklig Schwaarz- un Bruunjura-Landschaft vum Welland bis uf Hittlenga. Deert cheert er no Weschte un goot bis uf Abtschgmẽnd, wu vu links här d Lein un e weng speeter vu rächts här di Blind Root zuefließe. Ab doo, wu dr Keuper aafangt, duet dr Kocher mäandriere, chunt bis uf Untergröningen, cheert nodisnoo no Noorde, nimmt z Sulzbach-Laufa vu räächts dr Eisbach uf un chuurz vor Gaaldorf vu links di Fichtenberger Root. Mittlerwyli scho Riichtig Noorde verlosst er bi Westheim no Ufnahme vu dr Bibers, wu us em Rosengarten häärchunnt, s Keuperbäärgland un fangt sy Mäanderdaal Muschelchalch aa.

Är chunnt uf Hall, cheert bi Miinge chuurz bis Geislingen am Kocher vu Noord no Nordoscht („Kochereck“) un ziet noch em Zuefluss vu dr Bühler vu räächts bis Künzelsau-Kocherstetten in dr alte neerdlige Riichtig wyter. Deert cheert in eme wyte Rank landsem no Weschte un derno Siidweschte bis uf Öhringen-Ohrnberg, passiert zeerscht Künzelsau un nimmt uf däm Abschnitt drei greeßeri Zuefliss vu links uf: d Kupfer bi Forchtenberg, d Sall bi Sindringen un bi Ohrnberg schließli d Ohrn. Iber sy räschtlige Verlauf ziet dr Fluss in Riichtig Weschte, passiert Neuenstadt am Kocher, wu vu links d Brettach yynechunnt, un mindet schließli bi Bad Friedrichshall-Kochendorf vu räächts in Necker.

Uf lange Streckine vu sym Lauf fließt räächts parallel zimli nooch d Jagscht, wäge däm het s nume weenig greeßeri Nääbefliss vu räächts här.

Dr Kocher het e Lengi vu 168 km, e Yyzuugsbiet vu 1961 km² un zeh Zuefliss vu iber 10 km Lengi, nämli
d Lein mit 57 km,
di Blind Root/Adelmannsfelder Root mit 27 km,
d (Fichtenberger) Root mit 37 km,
d Bibers mit 21 km,
d Bühler mit 48 km,
dr Grimmbach mit 11 km,
d Kupfer mit 26 km,
d Sall mit 21 km,
d Ohrn mit 32 km und
d Brettach mit 41 km.
Vu däne fließe ihm nume di Blind Root/Adelmannsfelder Root, d Bühler un dr Grimmbach vu räächts zue. D Lengi vum Nääbefluss "Lein" im Oberlauf iberdrifft d Lengi vum Kocher am Punkt vum Zämefluss um mee wie dr Faktor 2. Mit ihre chunnt s Flusssischtem vum Kocher uf e maximali Lengi vu 201 Kilometer, meh wie jeede andere Nääbefluss vum Necker.

Di linke Zuefliss sin in dunklem, di räächte in hällem Blau daaluus ufgfiert.

D Quälle vum Kocher in dr Alb liigen im Wysse Jura, däm schließe si im Albvorland ab Oole dieferi Jura-Schiichten aa. Am Weschtrank vum Daal bi Hüttlingen wächslet dr Fluss in Keuper, ab Sulzbach-Laufen Dodin in Gipskeuper (Grabfeld-Formation). Bi Gaaldorf chunnt er in Muschelchalch, wu vor Westheim in dr Geegnig vu dr Necker-Jagscht-Fuure, wu s Daal queert, nume chuurz uussetzt un wun er ab doo fascht uf sym gsamte räschtlige Wääg derduur lauft. Nume im Beryych vu dr tektoonische Schiichtehoochlaag in dr Neechi vu sym neerdligschte Abschnitt chunnt zwische Ingelfingen un Niedernhall uf ee chuurze Stuck im Daal dr Buntsandstai uuse.

Dr Kocher isch, vum langjeerige Johresmittel vu dr Wasserfierig här, dr zweetgreescht Nääbefluss vum Necker (no dr Enz, wu us em niiderschlaagsryyche Schwarzwald chunnt un e greeßer Yyzuugsbiet het). Är iberdrifft d Jagscht, wu s Yyzuugsbiet vun ere schmeeler isch. Wie dur Fäärbversuech noogwiise isch, kriegt dr Kocher wie au sy Nääbefluss Bühler uf unteriirdischem Wääg Wasser us dr Jagscht un ihrem Yyzuugsbiet, wu s Flussbett vun ere im Duurschnitt rund 40 Meter heecher lyt un in verchaarschtigsfähige Gstai verlauft. Aafangs 19. Johrhundert isch wäg däm Wasserverluscht vu dr Jagscht bi Craalse s Flussbett an ere Versickerigsstell uusbetoniert, wel in druckene Simmer dr Fluss unterhalb vun ihr bis aabe us Dörzbach fascht drucke gheit isch, un eso s Wasser zum Bedriib vu dr Mihline gfäält het. Di nooch Kunkerränz vu dr Jagscht macht ainewäg dr Kocher, gmässen an syre Lengi, zue me Fluss mit verhältnismäßig chlaine Uusmaaß.

Am Peegel Stein, wu zee Kilometer oberhalb vu dr Mindig lyt, un wu dr Kocher scho 1932 km² Yyzuugsbiet ufwyyst, isch in dr Johr 1980 bis 2003 e Johresmittelwäärt vu 26,2 m³/s gmässe woore. D Abflusswäärt vu dr ainzelne Johr chenne staark abwyyche. No steerker isch d Abwyychig innerhalb vum Johr, dr Mittelwäärt vu dr niidrigschte Johresabfliss bi 4,61 m³/s. Eso niidrigi Abfliss het s zmaischt im Spootsummer un im frieje Spootjohr, d Wasserfierig goot derno in dr Reegle ab Oktober wider ufe.

Im Kontrascht doderzue steen di staarke Hoochwasser vum Fluss. Dr Byydraag vum Kocher zum Rhyyhoochwasser 1993 sich am 21. Dezämber 1993 en Abfluss vu 618 m³/s (dr hegschte bishäärig Wäärt). Unter dr zee hegschte Wäärt, wu mer dervu waiß, liige siibe iber 500 m³/s, unter däne siibe sin fimf syter 1993 gsii. 588 m³/s sin am 14. April 1994 abgflosse, 585 m³/s am 29. Dezämber 1947, 544 m³/s am 24. Dezämber 1919, 518 m³/s am 30. Oktober 1998. Am 26. Februar 1997 un am 21. Meerz 2002 het s jee 514 m³/s gee.

D Dierwält am Kocher lang unterschaidet si zue dr Noochberflissdääler vu dr Jagscht nit seli arg. Dr Yysvoogel findet au im Kocherdaal zwische Westheim un Braunschbach zum Dail ni gueti Stelle, go syni Brueheeline in d Rai am Staade lang grabe. Im Winter cha mer e greeßeri Kolony vum Kormoran am Flussstaade bi Hall sääne. Yysveegel un Kormorane cha mer au mittlerwyli im Ruum Ingelfingen vylmool sääne. Im Limpurger Land nischtet uf ere fyychte Matte am Rand vum Kocher dr Kiebitz, wu im Landkrais Hall sälte isch.

Dr Uhu un dr Wanderfalk sin us em Kocherdaal fascht ganz verschwunde. Di weenige Bruetbaar zien ihri Junge in stillglaite Staibrich oder an schwäär zuegänglige Muschelchalchhaale uf. E greeßeri Dohlekolony git s in dr Großcomburg z Hall-Steinbach.

S Reh, dr Fäldhaas, dr Fuchs un dr Dachs zelle zue dr hyfigschte Suuger im Kocherdaal. In jingerer Zyt isch dr Biber zuegwanderet, 2016 im Stadtbiet vu Hall am Umlaufberg Neuberg, flussaabezues bis zue dr Bühlermindig.

Am Kocher cha mer e Vylzahl vu yyhaimische Aarte vu Deifelsneegel bschaue. Näbe dr Blaufliigel-Prachtlibelle, dr Bänderete Prachtlibelle, er Grooße Cheenigslibelle isch s anderem dr Blaubfyyl, wu iber d Wasseroberflechi vum Fluss jagt. In dr letschte Johr hän im Kocherdaal au Deifelsneegelchenne noogwiise wääre, wu Weermi bruuche, wie d Fyyrlibelle oder di Chlai Zangelibelle.

Anderi Aarte, wu Weermi bruuche, sin d Wäschpespinnobele, wu s uf dr Matte im Kocherdaal he tun d Holzbiine un s Duubeschwänzli, wu bis in d Siidlige cheme.

Im Kocherdaal het s e grooßi Zaal an yyhaimische Schmätterling. Näb em Aurorafalter, wuimFriejohr aktiv isch, het s vyl Pfauenaug, Schachbrettfalter, Chlaini Matteveegeli un Hauhechel-Bläuling. Nit ganz eso zahlrych sin dr Perlgrasfalter, dr Chlai Yysvoogel un dr Muurefuchs. In dr Laubwälder un an sunnige Waldliechtige oberhalb vum Flussdaal het s vyl Waldbrättspiil un Russischi Bääre. In dr sunnige Haale un dr Waide oberhalb vum Kocherdaal finde Widderli wie s Bluettröpfli oder s Esparsetten-Widderli en gaignete Lääbesruum. Au dr Schwalbeschwanz un dr Chlai Fyyrfalter halte si deert vylmol uf. In dr letschte Johr het mer im frieje Spootjohr au dr Postillon uf dr sunnige Haale oberhalb vum Kocher chenne bscaue, wu us em Siide yywanderet.

Uf fyychte Matte, in Moos un chlainere Gumpe lääbe Amphibie wie Grasfrosch, Chrott un Bäärgmoli. In dr fyychtchiele Bachchlinge findet dr Fyyrsalamander sy Biotop. An Wäägränder im Kocherdaal cheme Zuunaidegsli un d Schlingnatter vor. Seli vylmol drifft mer dr Blinde Schlyycher. S schyych Waldaidegsli siit mer eender sälte.

Vu dr Fisch cheme im Kocher vor (relativi Hyfigkait in Prozänt): Gresslig (21,6 %), Rootaug (21,6 %), Alet (19,4 %), Laugeli (13,5 %), Schnyyderli (8,3 %), Schmerle (4,3 %), Hasli (2,4 %), Barbe (2,4 %), Berschig (2,2 %), Bitterling (1,6 %), Ool, Nase, Stichling, Brachse, Hächt, Bameli, Gibel, Weller, Koppe, Blicke, Blaubandbärbling, Schleie, Rottel, Karpfe, Bachforchel, Kaulbarsch un Zander.

Am Oberlauf vum Kocher sin Daalhaale zum greeschte Dail mit Wald deckt. D Bueche isch d Baumaart, wu dominiert. In däne Wälder wachst unter anderem s Root Waldveegeli. Vylmol findet mer nume Driib ohni Bliete. D Flechine, wu s kai Wald het, sin, wänn nit druf buurt wird, vylmol Räckholderhaide. Pflanze wie d Silberdischtle, d Golddischtle, s Tausendgüldenkraut, s Karthäuser-Näägeli un d Chueschälle sin do z finde. Nume no verainzelet chunnt d Graslilie vor. Im mittlere Kocherdaal wachst an ere fyychte Noordhaale di Quirlblettrig Zahnwuurz. Des un weenig Vorchuu in schluchtaartige Sytedääler sin di ainzige vu däre Aart z Baade-Wiirttebäärg. Beedi Standoort sin Natuurschutzbiet, ais vu dr baide Vorchuu isch aber dur grooßflechig Ryte fascht ganz gschlisse woore. E anderi Raritet isch d Schachblueme, wu d Byständ an dr weenige Standoort alsfurt abnäme. D Diirkebundlilie bliet vu Ändi Mai bis Mitti Juni. An sunnige Waldliechtige isch dr giftig Root Fingerhuet aazdräffe.

Zmaischt an dr Bächlang, wu in Kocher minde, wachse di baide Milzchryter: s Wächselblettrig un s Geegeblettrig Milzchrut. S Geegeblettrig Milzchrut het doo ne Verbraitigsschwäärpunkt z Baade-Wiirttebäärg. Bständ, wu zruggeen, wyyse mittlerwyyli d Belleli-Staibräch un d Ankeblueme uf. Dr Zwaiblettrig Blaustäärn chunnt an guete Standoort vylmool in greeßere Bständ vor. S Kocherdaal isch s greescht vu dr weenige Biet z Baade-Wiirttebäärg, wu Blaustäärn un Lääberbliemli zäme vorcheme. E arg sälteni Pflanze im mittlere Kocherdaal isch d Brand-Orchis. Vyl Vorchuu sin sco verlosche. D Purpur-Orchis het s au nimi vyyl.

S mittler un s unter Kocherdaal sin im Geegesatz zum Jagschtdaal ermer an botanische Bsunderhaite. Verantwortli dooderfiir isch zum ainde dr Räbböu, wu ab Künzelsau grooßi Flechine yynimmt, zum andere isch s Kocherdaal weeniger „verwinklet“ wie s Jagstdaal. Maageri Matte un Halbdruckeraase sin wäge däm sältener. Ainewääg cheme an weenig Standoort dr Fiejoors-Enzian, dr Chryz-Enzian un d Biine-Raagwuurz voor.

D Wasserqualiteet lyt fascht iber dr gsamt Flusslauf in dr Gwässergietiklass II, Abwyychige het s nume am Oberlauf. Ab em Ursprung vum Schwaarze Kocher isch dr Fluss sogar gring belaschtet (Gietiklass I–II), ab Unterkoche wächslet er dur e baar Induschtryaasiidlige un ihre Yylaitige waidli uf mäßig belaschtet (Gietiklass II) un no vor Oole uf kritisch belaschtet (Gietiklass II–III). Ab em Kocherchnyy z Hittlenge chunnt dr Kocher derno uf syni gängig Gietiklass II. D Lein un di chlainere Zuefliss no vor Gaaldorf fiere em Kocher zmaischt gring belaschtet Wasser zue. D Zuefliss dernoo bis aabe zue dr Mindig bringe fascht alli mäßig belaschtet Wasser hääre, nume d Ohrn kritisch belaschtets.

Ass dr Kocher vylmool bruun gfäärbt isch, chunnt nit vum mitgierte Dräck un nit vun ere schläächte Gwässergieiti här.

Dr Kocher het e zum greeschte Dail natyrlige Flusslauf, was en fir Kanusportler inträssant macht. S Inträssi am Freizytsport, wu als greeßer wird, het in dr Johr 2000–2008 zuen ere dytlige Zuenahm vu dr Kanufahrte uf em Kocher gfiert, grad syter ass uf dr Jagscht syt em 10. Mai 2001 Fahrbschränkige gälte. Im Juli 2006 sin stellewyys iber 200 Boot uf em Kocher zellt woore. Anne 2014 sin uf em Abschnitt Braunschbach-Künzelsau vum Regierigspresidium Stuegert im Schnitt rund 10 Boot am Daag zellt woore.

Go ne Iberlaschtig vum Kocher dur Kanuturismus vermyyde, hän d Gmai Braunschbach, s Landrootsamt Schwäbisch Hall un verschiideni Verbänd die Fahrreegle uusgee:

Z Künzelsau lyt derzue ne Flussfreibad am Kocher.

Vu dr Induschtry här het drFluss nume ne gringi Bedytig. Abgsääne vu turistischen Kanutuure faare kaini Schiff uf em, wel er nit brait un dief gnue isch. An dr siidlige Rai um Ingelfingen un Niedernhall het s Rääbe, d Laag haißt Kocherberg. Dr Wyy wird fascht uusschließli iber di eertlige Gnosseschafte verchauft. D Kocherdaalchällerei z Ingelfingen isch di greescht im wiirttebäärgische Wyyböuberyych Kocher-Jagscht-Tauber.

D Uusschilderig un dr Uusböu vum Kocher-Jagscht-Raadwääg het arg zum Ufschwung vum Turismus in dr Region byydrait.

Wel di Holzbedarfs der hällische Salzsieder eso vyl Hllz bruucht, isch scho seli frie uf em Fluss Brännholz gfleeßt woore. Anne 1399 wird in eme Verdraag zwische dr Schenken vu Limpurg un dr Stadt Hall dr "Haalfloß" scho "vu altem Herchuu" gnännt. Gfleeßt woore sin ca. 3 m langi un zwische 10 un 50 cm dicki Bleck. Alljohr sin rund 600.000 vu däne Schyter uf em Fluss transportiert woore.

Zue er grooße Mängi het au derzue byydrai, ass e Dail Nääbefliss (u. a. Lein, Blindi Rot un Fichtenberger Rot) fir d Fleeßerei ufgschlosse woore sin, dr Kocher sälber is ab Abtsgmünd fleeßbaar gsii. Wel dr Wasserstand vu däne Fliss vylmool nit glängt het, sin an dr Ooberlaif Schwellweier aaglait woore, wu s Wasser gstaut un dr Schwall hän chenne bringe, wu s fir s Fleeße bruucht het. Byspchpel doderfir sin dr Treibsee bi Bihlerzell un dr Bergsee bi Gschwend.





</doc>
<doc id="77012" url="https://als.wikipedia.org/wiki?curid=77012" title="Jules Jeanjaquet">
Jules Jeanjaquet

Dr Jules Jeanjaquet (* 19. Februar 1867 z Le Locle; † 9. April 1950 z Nöieburg) isch e Schwiizer Romanischt gsi.

Der Jeanjaquet het a dr Friedrich-Wilhelms-Universität z Berlin (dr hüttige Humboldt-Universität) und a dr Uni Zürich studiert.
Z Züri het er bim Profässer Heinrich Morf anne 1891 mit dr Arbet "Recherches sur l’origine de la conjonction «que» et des formes romanes équivalentes" promoviert.

1892 bis 1897 het er a dr Uni Lund und denn drüü Joor lang bim Staatsarchiv Nöieburg gschaffet, und 1901 isch er Profässer für Romanischi Filology a dr Uni Nöieburg woorde.

Zäme mit em Louis Gauchat und em Ernest Tappolet het er s Wälschschwiizer Mundartlexikon "Glossaire des patois de la Suisse romande" ufbout.




</doc>
<doc id="77013" url="https://als.wikipedia.org/wiki?curid=77013" title="Pierre Gauchat">
Pierre Gauchat

Dr Pierre Gauchat (* 5. Jänner 1902 z Züri; † 26. Februar 1956 z Kairo) isch e Schwiizer Grafiker und Mooler gsi.

Dr Pierre Gauchat isch dr Soon vom Romanischt Louis Gauchat gsi. Er het d Kunschtgwärbschuele vo Züri und vo Münche bsuecht.

1924 het er z Züri sys eigete Grafikatelier uftoo. Vo 1926 bis 1950 isch er drnäbe z Züri na Zäichnigsleerer gsi. Er het Bilder für Büecher, Plakat, s Theater und au für Briefmarggen und Banknoote gmacht. Vom Gauchat sind d Entwürf für d Schwiizer Banknoote vo füfzg Franke bis tuusig Franke vo der Uusgab 1956.

Anne 1956 isch er z Ägipte gstoorbe. 




</doc>
<doc id="77019" url="https://als.wikipedia.org/wiki?curid=77019" title="Maurice Casanova">
Maurice Casanova

Dr Maurice Casanova (* 2. Juli 1925 z Villette im Bangistaal; † 4. Juli 1995) isch e Schwiizer Sproochwüsseschaftler und Dialäktoloog gsi.

Er het zerscht i dr Gmeind Bangis gläbt und syni Frau Josée isch vom Dorf Liddes, wo im Entremont ääne lyt, gsi. Ane 1962 het dr Casanova a der Uni Nöieburg afange Gschicht, Latyn und Dialäktology studiere.

1968 isch er als Redakter zum Wälschschwiizer Mundartwörtebuech "Glossaire des patois de la Suisse romande GPSR" cho. Vo iim sind divärsi Artikel i de Büecher vom GPSR. Er het dr frankoprovänzalisch Dialäkt vom Bangstaal no ganz guet chönne; es paar Joor lang isch er bi der Jury vom überregionale Patois-Wettbewärb drby gsi.

Dr Casanova het z Bevaix gwoont. Und er het wyter über d Wörter, d Fluernääme und d Personenääme vom Bangistaal gforschet. Er het bi der Fluernamekommission vom Kanton Wallis mitgmacht. Mit em riisige Material vo Bangis, wo dr Casanova us der Dokumäntazioon vom GPSR usezoge het, het ane 2019 e Gruppe vo Lüüt vo däm synerer Redakzioon s Mundartwörterbuech vom Bangistaal useprocht.

1990 het en d Wälschwalliser Gschichtsgselschaft "Société d'histoire du Valais romand" zu iirem Eeremitlgid gmacht.




</doc>
<doc id="77025" url="https://als.wikipedia.org/wiki?curid=77025" title="Florian Melcher">
Florian Melcher

Dr Florian Melcher, wo am 22. Dezämber 1875 z S-chanf uf d Wält cho und am 23. Oktober 1913 z Samaade gstorben isch, isch e Schwiizer Romanischt und Wörterbuechredakter gsi.

Dr Melcher isch dr Son vom Giosua Melcher un dr Catharina geb. Thöni gsi. Er het z S-chanf d Grundschuel und z Chur s Gimnasium bsuecht. Dänn isch er ad Universitäte z Gämf, z München un no z Wien bim Wilhelm Meyer-Lübke go d Filology studiere. Z Wien het er syni Dokterarbet gschribe, won er drinn der romanisch Dialäkt vo S-chanf beschrybt. Er isch mit dr Martha Walin ghürootet gsi.

Drno het en die Rätoromanischi Gselschaft 1904 as eerschte Redakter für s dozmol grad plaanete romanische Wörterbuech "Dicziunari Rumantsch Grischun" agstelt. Zäme mit em Robert von Planta und em Chasper Pult het er s Projäkt vorbereitet, und dr Nöieburger Romanischt Louis Gauchat, wo s Wälschschwiizer Mundartwörterbuech ufpout gha het, isch ne drby mit sym Wüsse cho hälfe.

Dr Melcher isch i de bünderromanische Sproochregioone zu de Lüüt ggange go Wörter und Sprüüch vo de verschidene Idioom uufschrybe, und zwar psunders i dene Döörffer, wo am Rand vom rätoromanische Sprochpiet sind und sech d Nochbersprooche Düütsch und Iteliänisch immer wie meh is romanische Areaal usbreite.

Sid 1910 het dr Melcher syni Redakzioonsarbet nümme z Chur, sondern wider deheime z S-chanf gmacht. Drüü joor spöter isch dr Sproochwüüseschaftler wägen ere Chranket wärend dr Arbet und vill z früe im Alter vo 38 Joor gstorbe. Dr Engadyner Chasper Pult isch si Nochfolger woorde.





</doc>
<doc id="77026" url="https://als.wikipedia.org/wiki?curid=77026" title="Estavayer-le-Lac">
Estavayer-le-Lac

Estavayer-le-Lac, wo uf Düütsch Stäffis heisst, isch e Stadt und en ehemoligi Gmäind im Kanton Fryburg.

Stäffis lyt am Nöieburgersee. D Stadt het mee weder sächstuusig Ywooner.

Die historischi Altstadt mit em Schloss näbedra isch guet erhalte und zelt zu de beschte Sehenswürdikäite vo dr Regioon. Si isch uf dr Lischte vo de nazionaal bedüütende Ortsbilder vo dr Schwiiz.

D Oortschaft isch ane 1156 s erschte Mol im ene Schriftstuck erwäänt. Me dänkt, d Stadt sig im zwölfte Joorhundert vom Bischof vo Lausanne gründet woorde.

Sid 1245 isch Stäffis de Grafe vo Savoie gsi, und 1488 isch es e fryburgischi Lampfogtei woorde.

Ufe 1. Jänner 2017 het sech d Stadt mit de ehemolige Nochbergmäinde Bussy, Morens, Murist, Rueyres-les-Prés, Vernay und Vuissens zämetoo und mit ne di nöi Gmäind Estavayer bildet.



</doc>
<doc id="77027" url="https://als.wikipedia.org/wiki?curid=77027" title="Gaston Paris">
Gaston Paris

Dr Bruno Paulin Gaston Paris (* 9. Augschte 1839 z Avenay-Val-d’Or im Departemänt Marne; † 5. März 1903 z Cannes) isch e französische Sproochwüsseschaftler gsi.

Er isch dr Soon vom Dichter und Filoloog Paulin Paris gsi. Z Bonn het er Romanischi Filology studiert, und a dr Archivschuel "Ecole des Chartes" z Paris het er 1862 für syni Arbet "Étude sur le rôle de l'accent latin dans la langue française" s Archivischtediplom überchoo. 1872 isch er Profässer am Collège de France z Paris woorde.

Dr Paris het sech psunders mit dr französische Literatur usem Mittelalter beschäftiget; uf iin goot dr Uustruck "Höfischi Liebi" zrugg; er het en ane 1883 prägt. Mit em Schwiizer Romanischt Adolf Tobler, wo a dr Uni Züri gsi isch, het er zämegschaffet. Er isch dr Gründer vo dr Fachzytschrift "Revue critique d'histoire et de littérature" und het 1872 au ghulfe d Romanistikzytschrift "Romania" uf d Bäi stelle.

Er het em Louis Gauchat ghulfe bi dr Plaanig vom Wälschsschwiizer Dialäktwörterbuech "Glossaire des patois de la Suisse romande".




</doc>
<doc id="77028" url="https://als.wikipedia.org/wiki?curid=77028" title="Paul Scheuermeier">
Paul Scheuermeier

Dr Paul Scheuermeier (* 25. Septämber 1888 z Züri; † 13. Augschte 1973 z Bärn) isch e Schwiizer Romanischt und Dialäktoloog gsi.

Dr Paul Scheuermeier isch dr Soon vom Johann Robert Scheuermeier vo Winterthur und dr Julie Scheuermeier geb. Täuber gsi. Er het am Gymi z Winterthur d Matuur gmacht und vo 1907 bis 1918 mit Underbrüch, won er zytewys as Lehrer gschaffet het, a dr Uni Züri studiert. Anne 1913 isch er mit de Profässer Louis Gauchat und Jakob Jud uf ene Studieräis is Bündnerland. 1918 het er z Züri s Dokterexaame gmacht. 1926 het er d Nellie Nicolet ghürootet.

1919 het er im Uuftrag vom Jakob Jud und em Karl Jaberg mit der Forschigsarbet für en Sproochatlas vo de iteliänische Dialäkt agfange. Do drfüür isch er langi Zyt im Bünderland, im Tessin und i den iteliänische Ragioone gsi; das isch bis ane 1925 ggange. Mit sym Material isch drufabe der "Sprach- und Sachatlas Italiens und der Südschweiz AIS" usechoo. S Grundlagematerial vo däm Projäkt isch als "AIS-Archiv" bim Inschtitut für iteliänischi Sprooch und Literatur a dr Uni Bärn.

Zrugg i dr Schwiiz het dr Scheuermeier z Bärn als Gymilehrer gschaffet. Drnäbe isch er i de Feerien immer wider is iteliänische Sproochpiet ggange zum no meh Sache z dokumäntiere. Jetz het er au Objäkt vo der Sachkultur gnöier aaglueget und im Inträsse vo dr Volchskund mit Fotinen und Zäichnige feschtghalte. Der Kunschtmooler Paul Boesch het em ghulfe bim schöön abbilde vo de Sache.

Vo 1959 bis 1962 het er z Aager, z Greschonei und z Eischeme zäme mit em Paul Zinsli un dr Gertrud Frei Uufnaame vo de Fluernäme gmacht.

1943 isch dr Scheuermeier als Nochfolger vom Louis Gauchat i die Filologischi Kommission vom Dicziunari Rumantsch Grischun choo. 1964 het em d Uni Bärn dr Eeredokter ggää.





</doc>
<doc id="77029" url="https://als.wikipedia.org/wiki?curid=77029" title="Ackerhaus">
Ackerhaus

S Ackerhus isch ä Toggeburger Hus us äm 18. Johrhondert, wo i de Toggeburger Gmänd Ebnet-Kappel im Kanto Sanggalle schtoht. Sit 1952 isch döt ine ä Toggeburger Hämetmuseum.

Da Toggeburgerhus isch früener uf äm z Oberhälfetschwil gschtande. 1752 isch äs vom Pfleger Jakob Kuontz-Wettschtää (amtlech Jacob Kuontz-Wettstein) ond sinere Frau Mari baut worde. S Hus isch e Paarmol vochauft worde, bis es 1870 d Gmänd öberno hät ond as Armehus brucht hät. 1949 isch s Füberghus lär gschtande ond hät sölle abbroche werde. De Albert Edelma hät s kauft ond im Früehlig 1950 abbaue loh.

1951/1952 isch es am hütige Schtandort «im Acker» i de sinerzitige Gmänd Ebnet wider ufbaut ond renoviert worde. Am neue Ort häts de Name «Ackerhus» öbercho. De pensioniert Gsamtschuellehrer Edelma hät dai ine sis bewohnt Museum für püürlechi Wohnkultur, Alltagsgegeschtänd ond Musiginschtroment us em Toggeburg ygrichtet. Im Johr 1963 isch de Edelma gschorbe ond sither füehrt d Albert-Edelma-Schtiftig s Museum witer.

Am Afang vom 21. Johrhondert hät sich s Ackerhus neu müesse orientiere. 2014 hät de Schtiftigsrot entschide, s Museum baulech omzgschtalte ond vom Betryb här neu zorientiere. S neu Konzept vobindet ä Kulturlokal mit de Gschicht vom Museum. Debi isch auch d Durusschtellig neu gschtaltet worde.
De Schtrickbau mit em schtäle Nageltach schtoht uf ämene Schwällechranz, wo uf de gmurete Chällerwänd lyt. D Vordersite isch mit offne Chläbtächer, Zogläde ond barocke Moleraie voziert. D Vordertäl vom Hus hät mer bi de Renovierig us Lärche- und Föhreholz wider glych wie vorhär ufbaut, di vofuult Rückwand isch als Schtänderbau neu gmacht worde. Vor äm Husygang onder de Laube häts ä rächt höchi Schtäge. D Ytälig vom Hus isch eso, wies vom Schpotmittelalter bis zom Afang vom 20. Johrhundert de Bruch gsi isch. Im Höchparterre isch uf de Talsite d Schtobe ond Nebetschtobe, won e chli schmaler isch. Uf de hendere Site vom Hus isch öber di ganz Husbrääti die früenerig Rauchchochi.

Bim Widerufbau z Ebnet id de Johr 1951/52 isch s Ackerhus mit alte Bautäl us de ganze Oschtschwiz ergänzt worde. Än Tääl vo de Schtää vo de Chällermuure sind vo de Ruine zwöschet äm Schtää ond Schtarchbach ond die vom Rondboge obem Chällerygang vom abbaute Hus im Füberg obe. Bim Ine-Uusbau hättmer Täli vo Abbröchhüser gnoh. D Schtägegländer ond Podeschtgländer chömet vo de Empore vo de Cherche Ebnet, de Chachelofe i de Schtobe vo (Ebnet-Kappel) ond s Täfer im Renaissance-Schtil vo Roggwil, S Täfer ond de Bode vo de Nebenschtob us äm «Engel» z Sanggalle-Romonte, d Tapete dai us ämene Fabrikantehus im (Neu St. Johann), s Schlösselschild vom Näbis Ueli sim Geburtshus ond de Biberschwanzziegel vo Richterschwil. Uf de Oschtsite hät de Albert Edelmaa än änschtöckigs Musigzimmer ond henedra ä Molatelier abaue loh. D Fassade a de Vordersite ond Tachondersicht hät er mit Husschpröch vo sim Schwoger Hainrich Edelma voziert.

2015 isch s früenerige Musigzimmer vomäne Abau ersetzt worde, won ä gschindlete Fassade und än asümmetrisches zeltförmigs Tach hät. Döt ine häts än Uusschtelligssaal ond än Konzertsaal. Dä alt Schtrickbau isch sanft renoviert worde. D Tachundersichte, wo no de Edelma aagmolet hät, hät mer mit Bretter abdeckt.

Im Museum Ackerhus häts Gegeschtänd us de Toggeburger Huskultur vo vier Johrhondert. Näbscht äm Husrot ond Grät us äm Toggeburg häts Puuremoleraie, Bilder vom Giezedanners Babeli ond vo anderne Moler, Halszithere ond sibe Toggeburger Husorgle. Am End vom 19. Johrhundert isch d Halszithere im Toggeburg nüme gschpillt worde. Äm Albert Edelma isch es z vodanke, dass die Tradizio wider pflegt werd. I de Nebetschtobe häts an Uuschtellig vo de Bidermaierzit im Toggeburg. Im Edelma sim früenerige Atelie werdet sin Läbeslauf und sini Arbäte uusgschtellt. Än Gegesatz zom Museum, wo Vogangehät zääget, isch s Kulturlokal, wo i de Gegenwart schtoht.


Uf Hochdütsch:



</doc>
<doc id="77030" url="https://als.wikipedia.org/wiki?curid=77030" title="Heinrich Morf">
Heinrich Morf

Dr Heinrich Morf (* 23. Oktober 1854 z Münchebuchsee; † 23. Jänner 1921 z Thun) isch e Schwiizer Romanischt gsi.

Er isch dr Soon vom Lehrer Heinrich Morf und vo dr Susanna Morf geb. Merk gsi und het z Züri un z Stroossburg studiert. Syni Dokterarbet, won er 1877 a dr Uni Stroossburg ygreicht het, het dr Titel "Die Wortstellung im altfranzösischen Rolandslied". 1880 het er d Elise Frieda Dennler ghürootet

Ane 1879 het men en tank dr Empfäälig vo sym Lehrer Gaston Paris, em Adolf Tobler und em Heinrich Schweizer-Sidler als Profässer für Romanischi Filology a dr Uni Bärn agstelt. 1889 isch er als Nachfolger vom Heinrich Breitinger Profässer a dr Uni Züri woorde.

Dr Morf het s Romanische Seminar vo dr Uni Züri als sälbständigs Inschtitut gründet.

1901 isch er uf Frankfurt ad Akademy für Sozial- und Handelswüsseschaft ggange und 1901 ad Friedrich-Wilhelms-Universität z Berlin, di hüttig Humboldt-Universität.

Dr Morf het früech agfange mit dr Dialäktforschig. Syni Schüeler Louis Gauchat, Ernst Tappolet und Jules Jeanjaquet sind d Gründer vom Wälschschwiizer Mundartwörterbuech "Glossaire des patois de la Suisse romande".





</doc>
<doc id="77033" url="https://als.wikipedia.org/wiki?curid=77033" title="Dompierre FR">
Dompierre FR

Dompierre isch es Dorf und en ehemoligi Gmäind im Kanton Fryburg.

Dompierre lyyt füüf Kilometer nordöschtlich vo Payerne im Taal vo dr Broye.

Im Dorf läben öpe tuusig Lüüt.

Dur s Dorf goot die schwiizerisch Hauptstrooss 1. Und Dompierre het en eigete Bahnhof a dr Ysebaan.

D Ortschaft "Domum Petri" isch s erschte Mol anne 587 in ere Urkunden erwäänt, wo dr Bischof vo Lausanne em Chlooschter Peterlinge döört Land gschänkt het.

Am 1. Jänner 2016 het sech Dompierre mit den ehemolige Nochbergmäinde Domdidier, Léchelles und Russy zämetoo und die nöi Gmäind Belmont-Broye bildet.


</doc>
<doc id="77034" url="https://als.wikipedia.org/wiki?curid=77034" title="John Auguste Clerc">
John Auguste Clerc

Dr John Auguste Clerc (* 22. Jänner 1857; † 9. Oktober 1898 z Nöieburg) isch e Schwiizer Lehrer und Politiker gsi.

Dr Clerc isch z Düütschland Lehrer worde und het denn z Saint-Imier und drno am "Collège latin" und dänn a dr Kantonsschuel z Nöieburg gschaffet. Er isch scho früe für die radikaali Partei Grossroot vom Kanton Nöieburg gsi. Ane 1886 het men en als Nünezwänzgjöörige als Nochfolger vom Albert-Louis Roulet i Regierigsroot gwäält. Er het s Bildigs- und Kultusdepartemänt übernoo. 1890 und 1896 isch er dr Nöieburger Regierigspresidänt gsi.

Dr John Clerc het als modärne Pädagoog vill too für d Reform vom Nöieburger Schuelwääse, für d Nöiorganisazioon vo de Schuelhüüser und für divärsi Bildigsagebott, so wie öpe de nöie Schuelchuchine, won är het lo yrichte. Und er het drfüür gluegt, ass früschi Schuelbüecher usecho sind.

1889 het dr Clerc d Idee von ere kantonalen akademische Kulturgselschaft uufprocht und isch au grad dere iren eerscht Presidänt woorde. 1893 isch dr Nöieburger als schwiizerische Bundesdelegierte für d Wältauusstellig vo Chicago uusgwäält woorde. Und er isch au als Schriftsteller uufträtte und het, meischtens under verschidene Psöidonym, für die kantonale Zytige Sache gschribe.

Ane 1898 het dr John Clerc i synere Funkzioon als Bildigsdiräkter em Romanischt Louis Gauchat ghulfe, vo de Wälschschwiizer Kantöön s Gält für s Wörterbuechprojäkt vom "Glossaire des patois de la Suisse romande" z übercho; und er isch dänn au grad dr eerscht Presidänt vo däm Wäärch synere Verwaltigskommissioon gsi.

Dr Clerc isch ane 1898 als junge Regierigsroot im Amt gstoorbe.




</doc>
<doc id="77036" url="https://als.wikipedia.org/wiki?curid=77036" title="Jean Bonnard">
Jean Bonnard

Dr Jean Bonnard (* 27. Februar 1855 z Lausanne; † 30. Augschte 1915) isch e Schwiizer Romanischt gsi.

Er isch vo Lausanne gsi und het z Stroossburg un z Züri und no z Paris a dr "Ecile Pratique des Hautes Etudes" bim Gaston Paris. Syni Dokterarbet a dr Uni Züri heisst "Le Participe passé en vieux français." Und bi synere wytere wüsseschaftlichen Arbet isch s em psunders um s Altfranzösische ggange.

Vo 1876 bis 1903 het dr Bonnard am Frédéric Godefroy (1826–1897) sym Projäkt vom "Dictionnaire de l’ancienne langue française et de tous ses dialectes du IXe au XVe siècles" mitgschaffet. 1888 isch er als eerschte Profässer für Romanischi Filology a die früsch ygrichteti Uni vo Lausanne choo, won er em Gaston Paris syni filologischi Methode für d Interpretazioon vo der alte französische Literatur i dr Wälschschwiiz ygfüert het. Er isch drü Mol Dekan vo dr Filosofische Fakultäät und au mol der Räkter vo dr Uni Lausanne woorde. Und er het em Nöieburger Romanischt Louis Gauchat ghulfe, s Wörterbuechprojäkt vom "Glossaire des patois de la Suisse romande" z begründe und isch dänn au grad dr eerscht Presidänt vo däm Wäärch synere Filologische Kommissioon gsi. Sälber het er aber nit uf em Fäld vo dr Dialäktology gschaffet.

Vo 1906 bis 1912 isch dr Bonnard Gmäindroot vo Lausanne gsi und 1907 au dr Gmäindrootspresidänt.

Vom Jean Bonnard isch s Buech "Traduction de la Bible en vers français au moyen âge," wo 1904 z Paris usechoo isch; und zäme mit em Amédée Salmon het er d "Grammaire sommaire de l'ancien français, avec un essai sur la pronunciation du IXe au XIVe siècle" gschribe.




</doc>
<doc id="77038" url="https://als.wikipedia.org/wiki?curid=77038" title="Ernesto Monaci">
Ernesto Monaci

Dr Ernesto Monaci (* 20. Februar 1844 z Soriano nel Cimino; † 1. Mai 1918 z Rom) isch en iteliänische Romanischt gsi.

Dr Monaci het z Rom z’eerscht d Rächtswüsseschaft und drno die romanischi Filology studiert. Vo 1874 bis 1918 isch er a dr Uni "La Sapienza" Profässer für romanischi Sproochen und Literatur gsi. I dr iteliänische Romanistik isch er synerzyt äine vo de füerende Chöpf gsi.

1872 het er ghulfe d Zytschrift "Rivista di filologia romanza" gründe. 1882 het er agfange mit der Sery "Archivio paleografico italiano" und 1883 isch tank iim s Iteliänische Institut für s Middelalter "Istituto Storico Italiano per il Medio Evo" uf d Bäi gstelt woorde.




</doc>
<doc id="77039" url="https://als.wikipedia.org/wiki?curid=77039" title="Louis Ruffieux">
Louis Ruffieux

Dr Louis Ruffieux (* 6. Jänner 1848 z Saussivue im Kanton Fryburg; † 9. Juni 1909 z Fryburg) isch e Schwiizer Naturforscher und Archivaar gsi.

Er het z Greyerz un z Bulle d Schuele bsuecht und isch dänn ufs Kolleegi Saint-Michel z Fryburg ggange. Sit synere Jugend het er sech staarch für d Natur inträssiert und chönnen Artikel für regionaali Zytschrifte schrybe; er het bi dr Bestandsuufnaam vo dr Pflanzewält im Fryburgerland mitghulfe und au sälber es Herbaar agläit. Sys grosse Gebiet sind d Schwümm gsi, syni Fünd het er mäischterhaft i schööne Zeichnige feschtghalte. I synere Schrift "Catalogue des champignons observés dans le canton de Fribourg" het er meh weder anderthalbtuusig Aarte vo Schwümm dokumäntiert.

Mit 46i isch er usem Oberland uf Fryburg abe ggange, won er ane 1894 Regischtraar bim Staatsarchyv vo Fryburg woorden isch. Als Fryburger Uskumftspersoon für dr yhäimisch Dialäkt, dr Fryburger Patois, het ne dr Nöieburger Romanischt Louis Gauchat für sys Wälschschwiizer Wörterbuechprojäkt Glossaire des patois de la Suisse romande gschetzt.

Am 9. Juni 1909 isch dr Ruffieux im Bürgerspital Fryburg gstoorbe.



</doc>
<doc id="77042" url="https://als.wikipedia.org/wiki?curid=77042" title="Ernst Tappolet">
Ernst Tappolet

Der Ernst Emanuel Tappolet – i französische Täggscht hät er syn Voorname "Ernest" gschribe – (* 21. Oktoober 1870 z Hittnau; † 2. Novämber 1939 z Basel), isch en Schwyzer Romanischt gsy. Er isch Profässer a der Universitëët Basel gsy, und zäme mit em Louis Gauchat und em Jules Jeanjaquet hät er 1899 s "Glossaire des patois de la Suisse romande" gründet.

Für s Schwyzertüütsch isch er aber au wichtig gsy. Er hät nämli es Buech über di alemanische Leenwöörter i de wältsche Tialäkt gschribe. Und uf in gaat d Uussaag zrugg, um 1900 ume seg s Schwyzertüütsch druuf und draa gsy, em Hoochtüütsch z wyche – was me hüt na gëërn zitiert, aber chuum me öpper wäiss, wëër die Idee i d Wält gsetzt hät.

Der Ernst Tappolet chunt us ere Familie, wo um 1800 ume vo Essertines-sur-Yverdon im Wadtland uf Chüsnacht uusgwanderet isch und 1826 s Stadtzürcher Bürgerrächt überchoo hät. Syn Vatter isch Pfarer im Zürioberland gsy.

Gstudiert hät der Ernst z Marburg, z Parys, z Floränz und z Züri. Am letschten Oort hät er bim Heinrich Morf über di romaanische Verwandtschaftsnäme tokteriert, s Buech "Die romanischen Verwandtschaftsnamen" isch 1895 usechoo. Das Wëërch hät der onomasioloogische Forschig i de Romanischtik en nöie Wääg uuftaa – es staat am Aafang von ere ganze Räie Büecher über de Woortschatz vo de romaanische Spraache. Nachanen isch er z Züri Gimileerer gsy und hät 1901 d Aarbet "Über den Stand der Mundarten in der deutschen und französischen Schweiz" gschribe; mit dëre hät er sich 1902 habilitiert.

1904 händ s en as Profässer a d Uni Basel gholt. Im Zäntrum vo sym Leere sind deet di romanistisch Onomasiology (d Woortfäldforschig) und di romanistisch Tialäktology gstande. Syne Schüeler hät er es Wüsse vermittlet, wo si tiräkt im Nöispraachenunterricht händ chöne bruuche. Er hät sich au mit grundsätzliche Fraage zur Natuur vo de Spraachen usenandgsetzt, was zu de Publikazioone "Die Sprache des Kindes" (1907) und "Die Ursachen des Wortreichtums bei den Haustiernamen der französischen Schweiz" (1913) gfüert hät.

Ghüraate hät er 1897 d Johanna Elisabeth Schlub (1866–1941).

Und er isch – vilicht tipisch für en doozmaalige Pfarerssoon – Mitgliid vo der Abschtinänzler-Bewegig gsy.

1899 isch de Tappolet äine von Gründigsvättere vom "Glossaire des patois de la Suisse romande" gsy, zäme mit em Louis Gauchat und em Jules Jeanjaquet. De Tappolet hät, wie di andere beede, näbet sym Schaffen as Profässer au Artikel für das Wöörterbuech gschribe. Mit bsunderer Liebi hät er söttigi verfasst, wo au d Volchskund e wichtigi Role spilt, aber er hät au öppe de schwirig Artikel "aller" «gaa» uf sich gnaa (lueg daadezue rächts s Chäärtli mit de Verbräitigsaagaabe vo de Zukunftsforme). Au Quälemateriaal gsammlet hät er sälber i de Landschaft dusse. Und nöd zletscht isch er bi den Uufnaame vom Patois uf Gramofoonplatten anngaschiert gsy.

Äi Frucht vom Materiaalsammle für s "Glossaire" isch s zwäibändig Buech "Die alemannischen Lehnwörter in den Mundarten der französischen Schweiz, Kulturhistorisch-linguistische Untersuchung" gsy (usechoo 1914 und 1917). I dëm hät s nöd nu Wöörterlyschte, näi, de Tappolet diskutiert di kulturelle, sachlichen und affektyve Motyv vo der Übernaam i d Patois. Er underschäidet zwüschet «Bedürfnisleenwoort» und «Luxusleenwoort» und charakterisiert de jewylig Gältigsruum. Au di luutlich Aapassig vo den alemanische Wöörter a di frankoprovänzaalische und französische Mundaarte bschrybt er ganz äxakt. – Sys Buech über di alemanische Leenwöörter im Wältschen isch welewääg s Voorbild gsy für em Emil Steiner sys Buech über die wältsche Leenwöörter im Alemanische "(Die französischen Lehnwörter in den alemannischen Mundarten der Schweiz. Kulturhistorisch-linguistische Untersuchung mit etymologischem Wörterbuch)," wo 1921 usechoo isch.

Äigetli hett er si 1940 la welen emeritiere, zum all syni Chrefft chönen em "Glossaire" zur Verfüegig stele. Äis Jaar voranen isch er aber mit 69i ganz plötzli gstoorbe.

I synere Aarbet über de Zuestand vo de Mundaarte i de französischen und de tüütsche Schwyz vo 1901 schrybt er, wie d Schriftspraach mee und mee i d Tialäkt ydringt und sich i de Spraach vom Volch bräitmacht. Im Wältschland isch d Verdrängig vo de Mundaart synere Mäinig naa gägenüber de Tüütschschwyz zwäihundert Jaar voruus gsy. Er isch sich sicher gsy, das au der Oschte vo de Schwyz em Weschte folgt, und isch fescht überzoge gsy, das Züri di eerscht Schwyzerstadt wiird, wo me hoochtüütsch redt. Won er uf ere chlyne Straass i dëre Stadt zää Lüüt öppis gfrööget heg, heged em sächs devoo uf Hoochtüütsch Antwort ggëë. Und wänn er öpper i der Isebaan wel aarede, wo mer em de Schwyzer nöd grad aagsäch, seg er ganz verläge, i welere Spraach er das jetz sell mache. Er täili em Otto vo Greyerz syn Glauben an e schwyzertüütsch–hoochtüütschi Zwäispraachigkäit (Diglossy) nöd rächt, d Spraachgschicht und de Spraachwandel chön er nu soo interpretiere, das s Schwyzertüütsch vor em Hoochtüütsch zruggwycht. D Reakzioonen uf syni Schrift sind verschide gsy. En Rezänsänt i de Basler "Allgimäine Schwyzer Zytig" hät gmäint, mer chönn ja über em Tappolet syni Publikazioon tänke, was mer well, aber si zäigi, wie wichtig s seg, sälbschtbiwusst für di äige Spraach yzträtten und s Schwyzertüütsch z pfläge. Nu gspöttlet hät de "Näbelspalter," lueg daadezue s Bild rächts; alem Aaschy naa isch em Tappolet syni Theese wyt ume dischgeriert woorde! – Ytroffen isch ämel öppis anders, weder as de Tappolet gmäint hät: Di schwyzertüütsche Mundaarte sind zwaar alewyl mee uusgwäsche, aber iri Läbigkäit isch käs Bitz chlinner weder vor hundert Jaar, im Gägetäil.




</doc>
<doc id="77069" url="https://als.wikipedia.org/wiki?curid=77069" title="Michel Mayor">
Michel Mayor

Dr Michel Gustave Édouard Mayor (* 12. Jänner 1942 z Echallens, Kanton Waadt) isch en Schwyzer Aschtronom, wu as Profässer am Departemänt fir Aschtronomy vu dr Universiteet Gämf schafft. Mit em Didier Queloz het er anne 1995 dr eerscht extrasolar Planet, wu um e sunnenähnlige Stäärn chraist (51 Pegasi b), doderfir hän si 2019 dr Nobelbryys for Physik iberchuu.

Dr Michel Mayor het Physik an dr Universiteet Lausanne studiert un isch anne 1971 am Observatorium Gämf im Fachberyych Aschtronomy promoviert woore. Är isch mit Uusnahm vu Ufenthalt am Observatorium Cambridge, an dr Europäische Siidstäärnwaart (ESO) z Chile un am Observatorium Hawaii bi däre Inschtituzioon bliibe. Vu 1989 bis 1992 het er dr Wisseschaftli Byyroot vu dr ESO bresidiert, vu 1988 bis 1991 d Kommission zue dr galaktische Struktur bi dr Internazionaale Aschtronomische Union un vu 1990 bis 1993 di Schwyzerisch Gsellschaft fir Aschtrophysik un Aschtronomy. Är isch syter anne 1984 Profässer an dr Universiteet Gämf mit mit syre Emeritierig 2007 ebe dert Honorarprofässer.

Dr Mayor het d Spektrographe ELODIE (51pegb), CORALIE un HARPS entwickelt, wu iber 500 Exoplanete dermit entdeckt woore sin. Syt dr Entdeckig vu "51 Pegasi b" isch dr Michel Mayor mit sym Foorscherteambi vyl andere extrasolare Planetenentdeckige derby gsii.

Är isch verantwortli fir d Entdeckig vum eerschte extrasolare Planet in eme Orbit um en sunnenähnlige Stäärn, was as Myylestai in dr Gschiicht vu dr Aschtronomy giltet un mit eme Nobelbryys gwiirdigt wooren isch. Unter Mithilf vu sym Mitarbaiter Didier Queloz het er 1995 mit eme hochufleesende Spektrograph en jupiterähnlige Planet chenne noowyyse, wu um 51 Pegasi rotiert. D Exischtänz vu däm Planet, "51 Pegasi b", isch am 12. Oktober 1995 vu dr US-amerikanische Wisseschaftler Geoffrey Marcy un R. Paul Butler bsteetigt woore.

Bis 2005 het er iiber 300 wisseschaftligi Publikazioone verfasst. Syter 2013 zellt en Thomson Reuters wäg dr Zahl vu syne Zitazioone zue dr Favorit uf en Nobelbryys (Thomson Reuters Citation Laureates), är het dr Nobelbryys fir Physik schließli anne 2019 iberchuu.




</doc>
<doc id="77072" url="https://als.wikipedia.org/wiki?curid=77072" title="Didier Queloz">
Didier Queloz

Dr Didier Patrick Queloz (* 23. Februar 1966) isch en Schwyzer Aschtronom. Zäme mit em Michel Mayor het er 1995 dr eerscht extrasolar Planet entdeckt, wu um en sunnenähnlige Stäärn chraist (51 Pegasi b), doderfir hän si beedi 2019 dr Nobelbryys fir Physik iberchuu.

Dr Didier Queloz het an dr Universiteet Gämf Physik studiert un anne 1990 mit eme Master abgschlosse. Anne 1995 het er dert bim Michel Mayor in Aschtronomy promoviert. Är isch syter 2013 Profässer fir Physik am Cavendish-Laboratorium vu dr Universiteet Cambridge un an Universiteet Gämf. 

D Entdeckig vum extrasolaren Planet, zäme mit em Michel Mayor, chunnt vu Mässige vu dr Radialgschwindigkait noch em Dopplereffäkt, er eerscht gfunden Planet het e Umlaufgeschwindigkait vu 4,2 Dääg. Am 23. Juli 2015 het dr Queloz bi dr NASA di eerscht Entdeckig vun eme äärdähnlige Planet, Kepler-452b, bekannt gee. Dää isch au „zwooti Äärd“ oder „eltere Kusäng vu dr Äärd“ gnännt woore.

Anne 1995 sich dr Queloz bi dr Entdeckig vum eerschte extrasolare Planet in eme Orbit um en sunnenähnlige Stäärn derby gsii – 51 Pegasi b.

Syter 2013 het Thomson Reuters dr Queloz wäg drt Zahl vu syne Zitatione zue dr Favorite uf en Nobelbryys zellt (Thomson Reuters Citation Laureates), är het dr Nobelbryys fir Physik schließli anne 2019 iberchuu.




</doc>
<doc id="77079" url="https://als.wikipedia.org/wiki?curid=77079" title="Peter Handke">
Peter Handke

Dr Peter Handke (* 6. Dezämber 1942 z Griffen, Kärnte) isch e eeschtryychische Schriftsteller un Ibersetzer.

Är isch vylfach uuszaichnet woore un isch ain vu dr bekannteschte zytgnessische dytschsproochige Autore. No syre Kritik an Sprooch- un Bewusstsyyschablone het si dr Handke vor allem mit dr Entfrämdig zwische Subjäkt un Umwält bscheftigt. In dr spoote 1960er Johr isch er dur Friewäärch wie "Publikumsbeschimpfung" un "Die Angst des Tormanns beim Elfmeter" waidli bekannt woore.

In dr Jugoslawiechrieg vu dr 1990er Johr het er proserbischi Positione verdrätte im Geegesatz zue dr antiserbische Meehaitsmainig.

Ane 2019 isch em dr Nobelbryys fir Literatur zuegsproche woore.




Regie un Dräibuech

Dräibuech




Dr Handke het die Autor*ne ibersetzt:
Adonis, Aischylos, Dimitri T. Analis, Bruno Bayen, Emmanuel Bove, René Char, Marguerite Duras, Euripides, Jean Genet, Georges-Arthur Goldschmidt, Julien Green, Gustav Januš, Florjan Lipuš, Patrick Modiano, Walker Percy, Francis Ponge, William Shakespeare, Sophokles




</doc>
<doc id="77102" url="https://als.wikipedia.org/wiki?curid=77102" title="Liste der IATA-Airline-Codes">
Liste der IATA-Airline-Codes

D IATA-Codes für Fluggsellschafte oder ou Zwöi-Buechstabe-Codes uf (änglisch: "tow letter codes") wärde vo der Internationale Air Transport Association (IATA) ufgrund vo der Resolution 762 vergäh u besöh us ere Kombination vo zwöi Buechstabe und/oder ere Zahl. Si findet sech vor allem, aber nid nur, bi der Usgabe vom Flugschyn (änglisch "ticketing") u i Fluggaschtinformationssystem Awändig. Si bildet ou der erschti teil vo der Flugnummere. (Zum Byspiil SR 111 für d Swissair-Flug 111)

Ufgrund vo der sehr gringe Azahl vo Kombinationsmüglechkeite (36 × 36 = 1296) het me im verlouf vo der Gschicht vili Codes mehrmals vergäh. Der glych Codes cha aber ou glychzytig a zwöi verschidenei Fluggsellschafte vergäh wärde. allerdings nur wenn di beträffendi Fluggsellschafte nid ds glyche Gebiet bediene. So het di US-amerikanischi Regionalfluggsellschaft Skyway Airlines u di wyssrussischi Fluggsellschaft glychzytig der Code "AL" über cho.

Bi eltere Fluggsellschafte chunnt's hüüffiger zu Verwächslige zwüschem IATA-Code u em ICAO-Code. Da beidi Instituone bis i ds Jahr 1982 identischi Codes gnutzt hei u die usschliesslech zwöitrangig si gsi, hets der Begriff IATA-Code u ICAO-Code no nid gä. Me het aber scho vom "two-letter-airline-designators" gred. Aber allei uf grund vom Code vo nere Fluggsellschaft isch es unmöglech gsi, Rückschlüss z zieh, öp si es Mitgliid im Linieflugdachverand IATA sy gsi oder nid. Bim IATA-Bytritt vonere Fluggsellschaft blibt ihre zwöistellig ICAO-Code unveränderet u wird mit gnützt. So het ds Chürzel "LH" vo der Liniefluggselschaft Lufhansa i de 1970er-Jahr e doppelfunktion als ICAO- u IATA-Code gha. Zu dere Zyt hei Frachtfluggsellschafte u Tscharterfluggselschafte wi d Gemanair oder Hapag-Lioyd Flug nid Mitgliid vo der IATA chönne wärde. Drum hei die für e "two-letter-airline-designator" der ICAO-Code gnützt. Im Jahr 1982 het d ICAO versuechswys e dreistellige Code ygfüehrt. Aber erscht füüf Jahr später, am 1. Novämer 1987 isch das du zu offizielle Standartsystem worde. D IATA het im glyche Momänt ihres zwöistellige Codesystem erwyteret u zwar i däm si ei Buechstabe mit ere Zahl kombiniert hei.

D Lischte isch vom Stand vom 5. Juli 2019. Ehemaligi Mitgliider vo der IATA si mit der Bemerkig Code wird nümm gnützt kennzeichnet. Wir der Code under verschidene E Fluggsellschaft wird dopplet agäh, wenn di der glych Code under underschidleche Näme benützt hei (wi Atlantic Coast Airliner u Independence Air). Vili IATA-Codes sy a Undernähme vergä wo kei Fluggsellschaft sy. Z dene Firmene ghöre zum Bischpil Abieter vo Reservierigssystem, Bahngsellschafte oder Färnbusundernähme.




</doc>
<doc id="77107" url="https://als.wikipedia.org/wiki?curid=77107" title="Denis Coquoz">
Denis Coquoz

Dr Denis Coquoz, wo vom 24. Septämber 1887 bis am 15. März 1962 gläbt het, isch e Bärgbuur, Heimetforscher und Dialäktoloog gsi.

Dr Coquoz het z Salvan bi Les Marécottes im Trienttal im undere Wallis gläbt. Er het näbe synere Arbet als Bärgbuur Sache vo dr Gschicht und vo der Natur us sym Tal undersuecht und ufgschribe. Als guete Botaniker isch er wyt übere Kanton Wallis use bekant woorde; me het sogar ere Blueme i dr botanische Sistematik syn Name gää.

Ganz psunders het en dr "Patois", der Dialäkt vo sym Tal, wo zwüsche Martinach und Chamonix lyt, inträssiert. Das isch e regionali Variante vo dr Frankoprovänzalische Sprooch. Dr Coquoz het – mit Hilf vo sym Vatter Louis Coquoz – sit 1916 alles, was er vo deren alte, vom Französische starch uf d Syte trükte Mundart gfunde het, ufgschribe.

Das het men au bi de Redaktoore vom Wälschschwiizer Mundartwörterbuech Glossaire des patois de la Suisse romande gmerkt, und dr Denis Coquoz isch eine vo de gueten Informante vom Louis Gauchat für das grosse Wörterbuech gsi.

Mit syne vile Zedel über d Patoiswörter het dr Denis Coquoz i de 1950er Joor es Manuskript für s Wäärch "Le glossaire du patois de Salvan" zämegstelt. Bi de Mundartwörter stoot au vil über d Volchskund vom Triental drby, vo de lokale Brüüch, vo alte Sprüüch, vom Alltagslääbe und no vil anderem meh.

Em Coquoz syni Dokumänt sind spöter i d Händ vo dr Marcelle Derivaz und vom Raymond Lonfat und vo iim zum lokale Mundartveräin "Li Charvagnou" cho, wo von es paar a dr Kultur inträssierte Lüüt us dr Gägend anne 1994 gründet worden isch. Im Uuftrag vo dere Gselschaft isch s Material digitalisiert und sistematisch zämegstelt worde; d Sproochwüsseschaftlerin Gisèle Pannatier, dr Archivar vom Chlooschter Saint-Maurice und anderi Fachlüüt sin z Hilf cho zum mit däm sproochleche Schatz dr nöi "Dictionnaire du patois de la vallée du Trient" z mache, wo anne 2018 usecho isch.





</doc>
<doc id="77110" url="https://als.wikipedia.org/wiki?curid=77110" title="Dompierre">
Dompierre

Dompierre chan eini vo däne Bedütige haa:
Dompierre isch de Name vo däne Ortschafte i de Schwiz:
Dompierre isch de Name vo däne Gmeinde z Frankriich:
Lueg au:


</doc>
<doc id="77111" url="https://als.wikipedia.org/wiki?curid=77111" title="Jakob Ulrich">
Jakob Ulrich

Dr Jakob Ulrich (* 13. Septämber 1856 z Waltalinge; † 5. Septämber 1906 z Züri) isch e Schwiizer Romanischt gsi.

Dr Ulrich het a dr Uni Züri und z Paris a dr Sorbonne indoeuropäischi Sproochwüsseschaft und romanischi Filology und z London Anglistik studiert. Er het dänn als Gymilehrer gschaffet, und nach synere Promozioon z Züri bim Heinrich Schweizer-Sidler isch er 1880 Privatdozänt und 1884 Profässer für romanischi Filology a dr Uni Züri woorde.

Dr Jakob Ulrich het vil zu dr Gschicht vo romanische Wörter und zu dr eltere Literaturgschicht vo de romanische Sprooche und meischtens vom Französischen, em Provänzaalischen, em Iteliänischen und psunders em Rätoromanische gforschet. Vo iim sind nöji Uusgabe vo der "Engadinische Chrestomathie," vo dr "Oberländische Chrestomathie," vom Ulrich Campell sym "Engadynische Psalter" und vo anderne Wäärch i de verschidene bünderromanischen Idioom. Do drmit isch dr Ulrich en bedüütende früene Forscher zum Rätoromanische gsi.

Anne 1893 het er dr Tegscht vom ene mittelalterliche Theaterstuck us Züri useggää.

Won er ane 1906 mit erscht füfzg Joor wägen ere schwääre Chranket gstorben isch, isch dr Louis Gauchat syn Noochfolger woorde.




</doc>
<doc id="77118" url="https://als.wikipedia.org/wiki?curid=77118" title="Basile Luyet">
Basile Luyet

Dr Basile Joseph Luyet (* 10. Juli 1897 z Savièse im Wallis; † 29. März 1974) isch e Schwiizer Volkskundler, Naturforscher und Ordensprieschter gsi.

Dr Luyet isch im chlyne Dorf Chandolin bi Savièse als Soon vom Müller Joseph Frédéric Luyet und vo dr Wäberin Marguerite Héritier uf d Wält cho. Er isch ane 1909 is Gimnasium vo de Missionaar vom häilige Franz vo Sales im fryburgische Givisiez ggangen und het sit 1917 z Fryburg d Theology studiert. Er isch em Oorde vo de Missionaar vom Franz vo Sales byträtte und het 1921 d Prieschterweih übercho.

Er het z Gämf studiert und i de Fächer Biology und Füsik dokteriert. 1929 isch er uf Amerika ggange, won er als Forscher und Hochschuellehrer gschaffet het, zerscht no a dr Uni Yale und am Rockefeller Institute und sit 1931 a dr Jesuiten-Uni z Saint-Louis im Bundesstaat Missouri als Profässer für Biology und Biofüsik. 1934 het er e Zytschrift gründet, wo "Biodynamica" gheisse het, und do drin isch vom Forschigsgebiet vo der Zälle d Reed gsi, wo immer im Zäntrum vom Luyet synen Undersuechige gsi isch. Sys spezielle Forschigsgebiet isch d Kryobiology gsi, also d Forschig über läbigi Zälle bi ganz tüüfe Tämperatuure. Er het als Pionier vo däm Fach wältwyt d Ergäbnis vo synere Arbet bekant gmacht. Di amerikanischi Wüsseschaftshistorikerin Joanna Radin vo dr Uni Yale seit, em Walliser Naturforscher syni nöjen und grundlegenden Experimänt siget wichtig gsi wo men agfange het läbigs Material möglechscht chalt ufzbwaare bis mes wider bruucht, s "Biobanking," öppe bi de Bluetresärve für Notfäll oder bim Soome vo Dier i dr Veezucht; und hüt spilt das e grossi Rolle bim Uufbou vo "Bioarchiv."

1935 isch dr Basile Luyet amerikanische Staatsbürger worde. Vo 1956 bis 1974 isch er dr Scheff vom Departemänt Biofüsik vo dr "American Foundation for Biological Research" z Madison, Wisconsin, gsi und vo 1959 bis zu sym Läbensändi dere ire Diräkter. 1964 isch er dr erscht Presidänt vo dr Internazionale Gselschaft für Kryobiology und Herusgäber vo dr Fachzytschrift "Cryobiology" woorde.

I syne junge Joore, bevor er mit Zwöiedryssgi uf Amerika isch, het dr Basil Luyet Sache vo dr Walliser Natur und Volchskund am Bischpiil vo synere Heimetgmeind aglueget und er het psunders übere wälsch Underwalliser Patois gschribe, die regionali Form vo dr Frankoprovänzalische Sprooch im middlere Wallis. Er het, teils zäme mit anderne Forscher, Arbete zum Patois gschribe, emol über dä vo Savièse, dänn zäme mit em Lehrer Emile Gillioz (1886–1935) über dä vo Isérables und mit em Lehrer und Journalischt René Jaquemet (?–1976) über d Mundart vo Conthey. Dr Luyet isch dr Gründer und e Zyt lang dr Heruusgäber vo de "Cahiers valaisans du folklore" gsi. Me het en als Gwäärsmaa füre Dialäkt vo Savièse bi dr Redakzioon vom Wälschschwiizer Mundartwörterbuech Glossaire des patois de la Suisse romande gschetzt.

Am 29. März 1974 isch dr Basil Luyet im Spital z Madison gstorbe. Zu Eere vom bekante Forscher het me 1997 z Sitten es wüsseschaftlichs Koloquium organisiert und vor em Gmeindhuus z Chandolin es Tänkmool für iin ugfgstelt.




</doc>
<doc id="77134" url="https://als.wikipedia.org/wiki?curid=77134" title="Ernest Bovet">
Ernest Bovet

Dr Ernest Bovet (* 24. Mai 1870 z Lausanne; † 25. August 1941 au dört) isch e Schwiizer Romanischt gsi.

Dr Bovet het z Züri d Romanistik studiert und 1895 bim Heinrich Morf syni Dokterarbet gschribe. Er het denn a dr Uni z Rom gschaffet und isch 1901 als Nochfolger vom Heinrich Morf a dr Uni Züri Profässer für französischi und iteliänischi Literaturgschicht gsi.

Bis 1907 isch mit iim dr Jakob Ulrich Profässer am Romanischen Institut vo dr Uni Züri gsi, und sit 1907 dr Louis Gauchat.

Vo 1912 bis 1918 isch er dr Presidänt vom Schwiizer Heimetschutz gsi.

Nach synere Zyt z Züri het er vo 1922 bis 1939 als Generalsekretär für die Schwiizerischi Vereinigung füre Völkerbund gschaffet.



</doc>
<doc id="77136" url="https://als.wikipedia.org/wiki?curid=77136" title="Zeitschrift für romanische Philologie">
Zeitschrift für romanische Philologie

D Zytschrift für romanischi Filology isch e Fachzytschrift vo dr Romanischtik.

Dr dütsch Filoloog Gustav Gröber het se anne 1877 ggründet.

Fachlüüt vo dr Sproochwüsseschaft un dr Literaturgschicht bsunders zu de romanische Sprooche schrybe d Arbete, wo drin veröfentlicht wärde. D Artikel sind in ere romanische Sprooch oder uf Düütsch. Für psunderi Abhandlige wäre separati Byheft trukt.

D Zytschrift chunt bim Max Niemeyer Verlag use, wo zerscht z Halle und dänn z Diebinge gsi isch und sit 2006 zum Verlag de Gruyter z Berlin ghört.



</doc>
<doc id="77137" url="https://als.wikipedia.org/wiki?curid=77137" title="Ernest Schüle">
Ernest Schüle

Dr Ernest Schüle (* 5. Novämber 1912 z Herisau; † 23. Novämber 1989 z Montana) isch e Schwiizer Romanischt, Dialäktoloog, Lexikograf und Ethnoloog gsi.

Dr Schüle isch dr Soon vom Dokter Ernst Schüle und vo dr Helen geb. Schiess gsi. Er het z Züri bim Jakob Jud studiert.

1940 het en dr Louis Gauchat als Redakter as "Glossaire des patois de la Suisse romande" gholt. 1949 isch er däm syn Scheffredakter woorde. Dr Arbetsplatz vo dr Redakzioon vo däm Wälschschwiizer Wörterbuech isch am Afang z Züri, sit 1955 z Lausanne und ab 1972 z Nöieburg gsi. 1953 het dr Schüle d Romanischtin und Volkskundlerin Rose-Claire Balderer (1921–2015) ghürootet, wo e Zyt lang d Läiterin vo de Walliser Kantonsmuseeè gsi isch.

Anne 1974 isch a dr Uni Nöieburg s "Centre de dialectologie et d’étude du français régional" ggründet woorde un dr Schüle isch däm syn erscht Diräkter gsi. 1967 bis 1983 het er als Profässer romanischi Dialäktology a dr Uni Nöieburg glehrt.



</doc>
<doc id="77145" url="https://als.wikipedia.org/wiki?curid=77145" title="Karl Jaberg">
Karl Jaberg

Dr Karl Jaberg (* 24. April 1877 z Langetal; † 30. Mai 1958 z Bärn) isch e Schwiizer Romanischt gsi.

Dr Karl Jaberg isch dr Soon vom Lehrer Christian Jaberg und dr Magdalena geb. Santschi gsi. Er het z Burtlef s Gymi bsuecht und drno a dr Uni Bärn und z Paris (bim Gaston Paris und em Jules Gillieron) studiert. Anne 1900 het er z Bärn s Dokterexame gmacht und denn z Aarau un z Züri Schuel ggä. 1906 het er sich bim Jakob Ulrich mit eren Arbet über südoschtfranzösischi Dialäkt habilitiert. Er het d Emma Herzig ghürootet.

1907 isch er Profässer für romanischi Filology a dr Uni Bärn woorde. Sit 1908 het er Forschige zu de Mundarte im Tessin, im Bünderland und im Piemont gmacht. Bim Jaberg syni Undersuechige isch d Sproochgeografy immer wider e wichtegi Methoode gsi, er het psunders zum Französische,
em Iteliänischen und em Rätoromanische gforschet, aber au Sache vo anderen romanische Sprooche bis zum Portugysischen und em Rumänische aglueget. Im akademische Joor 1931 bis 19352 isch er dr Räktr vo dr Uni Bärn gsi.

Zäme mit em Jakob Jud het er dr "Sprooch- und Sachatlas vo Italien un dr Süüdschwiiz" plaanet und useprocht. Für das Wäärch sind dr Paul Scheuermeier, dr Gerhard Rohlfs un dr Max Leopold Wagner d Fäldforschig go mache.

Nach em Louis Gauchat isch dr Jaberg 1942 dr Diräkter vom "Glossaire des patois de la Suisse romande" woorde.

I dr Romanistik-Biblioteek vo dr Uni Bärn isch d "Karl-Jaberg-Biblioteek" e wäsentleche Teil; die grossi romanistischi Dokumäntazioon, wo au s Archiv vom "Sprooch- und Sachatlas vo Italien un dr Süüdschwiiz" drby isch, het d Familie vom Jaberg dr Uni gschänkt.





</doc>
<doc id="77149" url="https://als.wikipedia.org/wiki?curid=77149" title="Christian Schmid">
Christian Schmid

Dr Christian Schmid (* 26. Mai 1947 z Rocourt) isch e Schwiizer Dialäktoloog, Schriftsteller und Radiomaa.

Er isch im ehemolige Bärner Jura uf d Wält choo und z Basel un z Ittigen uufgwachse und het zeerscht Chemylaborant gleert. Drnäbe het er d Matuur gmacht und de a dr Uni Basel Germanistik und Anglistik studiert, under anderem bim Dialäktoloog Robert Schläpfer. 1983 het er mit eren Arbet über s Middelhochdüütsche promoviert. Er het drufabe und bis 1996 bi dr Redakzioon vom Sproochatlas vo dr düütsche Schwiiz mitgschaffet und 1986 em Eugen Dieth sys Buech "Schwyzertütschi Dialäktschrift" nöi useggää. Sit 1985 si vo iim Mundartkolumne bim Bärner "Bund" trukt worde. Er isch früener mit dr Bünderin Yolanda Cadalbert, wo men als Politikerin und Schriftstellerin könnt, ghüroote gsi und het z Rieche gwoont, drum isch er i säbere Zyt i dr Öfentlechkäit als "Christian Schmid-Cadalbert" bekant gsi; und jetz isch er z Schaffuuse und mit dr Autoorin und Journalischtin Praxedis Kaspar vrhürootet. Dr Christian Schmid het zwöi Chind.

Dr Schmid schrybt sit de 1970er Joor Gedicht, Büecher und Essay über d Mundart und d Dialäktliteratur; sy eiget Dialäkt isch s Bärndüütsch. Als bekante Dialäktoloog goot er a vilnen Oorten us syne Wärch go lääse und über d Sproochkultur go rede; so isch er anne 1996 und wider im Joor 2008 bim Internazionale Mundartarchyv z Zons am Rhy drüber go prichte, wie s dr Düütschschwiizer Literatur goot. S Zonser Mundartarchyv het iim anne 2018 dr Friedestromprys gää.

Anne 2003 het er vorem Löörecher Hebelbund am 10. Mai i synere Feschtreed, em "Schatzchäschtli," vo aktuelle Sache us dr Sproochkultur vrzellt; er het dr Vortraag agfange mit emene Zitat vom Johann Peter Hebel, wo zfride gsi isch drmit, ass er d Mundart zun ere klassische Sprooch heig chönne mache, und vo do het dr Referänt e Brugg gschlage zu de hütige Sproochverhältnis. Em Christian Schmid syni Schrifte sind guet zum öppis vo dr Schwiizer und drüber use dr ganzen alemannische Sproochelandschaft z vrstoo, wo vo dr Spannig zwüschem Dialäkt und em Hoochdütsche läbt.

Sit 1988 isch dr Sproochforscher i dr Düütschschwiiz wytume bekant worde, won er als Fachmaa für d Mundart bim Schwiizer Radio het afo schaffe. Er het döört für d Reihe "Literatur und Bruuchtum" gluegt, wo sit 1996 uf dr Musigwälle choo isch, und uf Wunsch vom Programmleiter Christoph Gebel het er d "Mundartplattform" ygrichtet und anne 1991 mit dr Sändereihe "Schnabelweid" agfange, zäme mit em Martin Heule; die Dialäktstund, wo immer Wortgeschichten und öppis vo dr Literatur bringt, het er gleitet bis 2012, won er pänsioniert worden isch. Au spööter isch dr Christian Schmid i dr "Schnabelweid" wider cho rede. 2015 het er in einere vo dene Sändige vo synere Chindheit im Jura verzelt. Wo men am 1. Dezämber 2016 im Papyrsaal z Züri s Jubiläum «25 Jahre Mundartsendung Schnabelweid» mit ere Spezialsändig gfyret het, isch dr Gründer au wider drby gsi, zäme mit de Schriftsteller Pedro Lenz, Margrith Ladner-Frei us em Prättigau und em Elsässer Pierre Kretz. Au 2017 isch er bi dr "Schnabelweid" wider z Wort choo. Und am 27. Septämber 2019 het men am Dritte Mundartfestival z Arosa es Gsprööch zwüschen iim, sym Nochfolger als Redakter, em Markus Gasser, und dr Bärner Spoken Word-Künschtlerin Stefanie Grob chönne lose. Do isch es um em Schmid syni Meinig ggange, i dr Düütschschwiiz gäb s gar kei rächti, sorgfältigi Mundartkultur, wo me die verschidene Dialäkt vo de Landesteil gärn hätt und für e gueti Schrybsprooch luegti, und a de Schuele und de Literaturinschtitut vo de Düütschschwiizer Universitääte inträssieri sech chuum öpper drfüür. Em Schmid sys nöie Buech "Häbet nech am Huet. E Chiflete," wo mer de chly wyter unde no mee drvo ghööre, het d Moderatoorin Monika Schärer mit irne Gescht bim Mundartfestival und drno im Radio am "Schnabelweid"-Oobig vom 3. Oktober 2019 vorgstelt het.

1987 isch bim Suurländer-Verlag, wo vil für d Schwiizer Dialäktschrifte too het, em Schmid und dr Bärner Autoorin Barbara Traber ire Samelband vo Mundartliteratur "Gredt u gschribe" usechoo. Für s Historische Lexikon vo dr Schwiiz het dr Christian Schmid Bytreeg zu Mundartautoore (öppen em Albert Streich odr em Wilhelm Fürchtegott Nidermaa) und au dr Teil "Deutschschweiz" vom Artikel "Dialektliteratur / Mundartliteratur" gmacht.

Anne 2010 isch dr Schmid bi dr "Stubete" vom Kulturveräin "MundArt Bad Zurzach mit mit em Jürg Steigmeier und anderne Gescht got über d Mundartkultur diskutiere.

I sym groossen Ufsatz "Mund Art. Das Mundartschrifttum der deutschen Schweiz" luegt dr Christian Schmid zwe Sachen a: einisch alles das, wo i dr Mundart gschriben und trukt isch, und denn speziell das, wo me als Literatur im ängere Sinn chönn aluege. Er zeigt mit vil Zitat vo Autooren und Sproochforscher us dr zwöihundertjöörige Literaturgschicht vom Schwiizerdüütsch, was en eigeti Literatur in ere regionale Standardsprooch isch, wie öpe dr Gottlieb Jakob Kuhn und dr Franz Josef Schild druuf cho sind i dr Mundart z schrybe, was me vo de Düütschschwiizer Dialäkt sit em Jost Winteler und em Otto vo Greyerz dänkt het, wie men i dr Zyt vom Eugen Dieth, em Emil Baer, em Rudolf Trüb und bis hii zu dr Ruth Bietehard probiert het für s Schryben i dr Mundart einheitlechi Reglen yzfüere, und wurum d Mundartliteratur e schwääre Stand het. Wie au scho dr Walter Henzen synerzyt seit er, me achti vil zweni druuf, wie me d Mundart als eigeti Standard-Schriftsprooch richtig bruucht, und er meint do drmit nid öppe nume d Luutig und d Grammatik, nei, er ruumt uuf mit dr Meinig, dr gschribnig Dialäkt heig eifach eso z sy wie me redt, und er isch drfüür, e Mundarttegscht müess literarischi Qualität ha. Es sig jo au so, ass die düütschsproochigi Dialäktliteratur iry Tradizioon het, wo öppis eigets und öppis anders isch weder die vo dr nöihochdüütsche Standardsprooch. Und es wäär schaad, wemme die hütigi mundartlechi "Umgangssprooch" künschtlech von ere eltere Literaturtradizioon wetti abgränze, wie s i dr jüngere Zyt bin es paar Mundartautooren mit dr Bewegig vo dr "politische Lyrik" ufchoo sig. Me müess aber scho au gseh: Öpper, wo in ere Düütschschwiizer Mundart schrybt, het glychzytig immer au no die hochdüütschi Schriftkultur im Chopf und sett chly vo dere irne Schrybgwoonete wäggchoo.

Öppe füfzä Mol isch dr Christian Schmid dr "Mundarttag" ufem Schloss Heidegg bi Gelfige go moderiere, bis 2018. I synere letschte Heidegger Reed vom 29. Juli 2018 het er vo sym Lääbe mit dr Mundart verzelt und gseit, es sig schaad, ass men i dr Schwiiz so weni vo der Dialäkttradizioon well wüsse: «Miir, won is fürn eso öppis aaluege wi ds Mundaartparadiis vo Öiropa, wei nid anerchenne, das d Mundaartkunscht sit über 200 Jaar e Teeu isch vo üsere Kùutuur.»

Im 2019ni isch bim Cosmos Verlag z Muri bi Bäärn em Schmid sis Buech "Häbet nech am Huet. E Chiflete" usecho, won er drin wider düütsch und düütlech seit, was z mache sig, ass men e rächti Mundartkultur heig. S Wort "chifle," so chame bim Schwiizerischen Idiotikon go nochelääse, bedüütet «a öppis umegnaage, vo öppisem hässig rede». Und so zeigt is dr Schmid mit dütleche, «trääfe» Sprüüch wider, was e Mundart uusmachi und wie ryych d Mundartliteratur bis hüt isch: «Eerschtens si denn nid nume Mundartgedicht guet aachoo, nei, mee no Gschichte, Romään u Theaterschtück uf Mundaart.» und wie d Schwiizer Mundartkunscht voraa chunt: si heig «sech uftaa für nöiji Theemen u nöiji Foorme wi Chanson, Rock, Pop, Räp u Spouken Wöörd.» Und mit synere ganze «Chiflete» zylet er drufabb, es sig jetz öppis für die läbigi Sproochkultur mitsamt irere Gschicht z tue.





</doc>
<doc id="77154" url="https://als.wikipedia.org/wiki?curid=77154" title="Landtagswahl in Vorarlberg 2019">
Landtagswahl in Vorarlberg 2019

D Landdaagswahl z Vorarlberg am 13. Oktober 2019 isch di 16. Wahl vum Vorarlberger Landdaag syter anne 1945 gsii. Bi däre Wahl, wu nootwändig wooren isch, wel di fimfjeerig Amtsperiod vum 30. Vorarlberger Landdaag anne 2019 abglofen isch, sin sämtligi 36 Abgordnete nei gwehlt woore. Si wehlen im Aaschluss in ihre konschtituierende Sitzig am 6. Novämber 2019 di nei Vorarlberger Landesregierig.

Bi dr Wahl hän noch em vorlaifige Wahlergeebnis (ohni wahlkraisfrämdi Briefwahlstimme) di boode bishäärige Regierigsbarteie ÖVP un Grieni Zuegwinn ghaa. Au d SPÖ un NEOS hän lyychti Stimmezuewächs ghaa. Greeschte Verlierer vu dr Wahl isch d FPÖ, wu mit ihrem neie Spitzekandidat Christof Bitschi iber nyyn Brozäntpinkt verloore het un dr zweet Blatz dodermit an di Griene het mieße abgee. Wider aidytig uf em eerschte Blatz isch d Volksbartei, wu unter em Landeshauptmann Markus Wallner fascht 25 Brozäntpinkt vor dr zwaitblatzierte Griene gläägen isch.


</doc>
<doc id="77155" url="https://als.wikipedia.org/wiki?curid=77155" title="Barbara Traber">
Barbara Traber

D Barbara Traber (* 23. Februar 1943 z Thun) isch e Schwiizer Schriftstellerin, Journalistin und Lektorin.

D Barbara Traber het z Bärn d Wirtschaftsmiddelschuel bsuecht und denn als Privatsekretärin füre Elias Canetti, als Sekretärin vom Schwiizer Botschafter z Lagos und als Flight Attendant bi dr Trans World Airlines z Paris gschaffet. Spööter isch si bim Hallwag-Verlag und bim Radio Studio Bärn agstellt gsi.

1979 isch si freji Schriftstellerin und Lektorin woorde. Und si tuet au Büecher us em Änglischen und em Französischen übersetze. D Traber schrybt iiri Wäärch uf Hochdüütsch und i dr Bärner Mundart. Si het au es paar Samelbänd mit Tegscht vo Dialäktautooren usegää; so anne 1987 s Buech "Gredt u gschribe" zäme mit em Dialäktoloog Christian Schmid.

Vo 1993 bis 1999 isch d Traber d Generalsekretärin vom Düütschschwiizer PEN-Zäntrum gsi.





</doc>
<doc id="77158" url="https://als.wikipedia.org/wiki?curid=77158" title="Stefanie Grob">
Stefanie Grob

D Stefanie Grob, wo am 14. Dezember 1975 z Bärn uf d Wält cho isch, isch e Schwiizer Schauspilerin, Mundartdichterin und Spoken Word-Literatin.

Si chunt vo Bärn, het Journalistik studiert und läbt jetz mit irere Familie z Züri.

D Grob schrybt Prosategscht, wo teils i Samelbänd abtrukt worde sind, und eigeti Stuck für uf d Büüni. Die meischte Sache sind i dr Mundart. Me könnt d Bärner Autoorin psunders au als Spoken Word-Literatin. 2019 isch si am Liestaler Poetry Slam gsi. Me cha se immer wider ufem Schwiizer Radio ghöre, wo si anne 2009 i dr Satiresändig "Zytlupen" agfange het. Am 31. Mai 2019 isch si i dr Live-Sändig vo dr "Schnabelweid" z Wort choo.

Sit 2018 isch si zäme mit dr Sibylle Aeberli uf ere Theater- und Kabaree-Turnee. Im Oktober 2019 isch si am Mundartfestival z Arosa uufträtte, wo si mit em Dialäktoloog Christian Schmid und em Bärner Schriftsteller Pedro Lenz diskutiert het. Au das Gsprööch het d "Schnabelweid" brocht.

2006 het si mit em Pedro Lenz synere Autorregruppe Bern ist überall uf dr Audio-CD "Bern ist überall. Im Kairo" mitgmacht.

Für s Wäärch "Inslä vom Glück" het d Stefanie Grob dr Literaturprys vo dr Stadt Züri überchoo.





</doc>
<doc id="77159" url="https://als.wikipedia.org/wiki?curid=77159" title="Margrith Ladner-Frei">
Margrith Ladner-Frei

D Margrith Ladner-Frei, wo anne 1949 uf d Wält choo isch, isch e Schwiizer Mundartautoorin.

Si isch vo Schiers und woont z Grüsch im Prättigau, und si het als Awalts- und Grichtssekretärin gschaffet. Si isch Journalischtin und Schriftstellerin; und me könnt sen au als Jeegerin.

D Margrith Ladner-Frei schrybt Gschichten im Prättigauer Dialäkt, wo zum Walserdüütsch ghöört. Iri eerschte Stuck sind i de Zytige "Prättigauer & Herrschäftler" (ab 1975) und "Bündner Woche" vröfentlicht woorde, dänn im Buech "Läsiblüescht" vo 2017 und drufabe 2019 imenen äigene Buech mit em Titel "Schälleria". Es git vo dr Autoorin au es Buech uf Hoochdüütsch: "Emotionen einer Jägerin."

D Mundartautoorin isch i de Sändig "Schnabelweid" vom 22. Oktober 2009, vom 2. Mai 2013 und vom 27. Septämber 2019 z Wort choo.



</doc>
<doc id="77180" url="https://als.wikipedia.org/wiki?curid=77180" title="Internationales Mundartarchiv „Ludwig Soumagne“">
Internationales Mundartarchiv „Ludwig Soumagne“

S Internazionale Mundartarchiv „Ludwig Soumagne“ isch en Yrichtig, wo tuet d Dialäktliteratur vom düütschsproochige Ruum dokumäntiere.

Es isch anne 1986 gründet worde und sit 1990 z Dormagen-Zons im Rhy-Kreis Neuss dihäi. Dä Oort lyt zwüsche Düsseldorf und Köln.

Dr Name het s Archiv wägem Mundartautoor und Lyriker Ludwig Soumagne (1927–2003) vo Neuss überchoo. Es isch syne Gründer drum ggange, die modärne Schrifte im Dialäkt und d Lieder vo de nöie Mundartsänger z samle. D Mundartautore sälber sind dra inträssiert gsi, en Oort z ha, wo speziell für d Mundartkultur doo isch. S Huus z Zons het e Samlig vo Dialäktschrifte und vo digitale Toonträäger und drzue ane vil süschtigi Dokumänt vo Schriftsteller. Und es stelt e Biblioteek mit Mundartwörterbüecher vo düütschsproochige Dialäkt zäme.

Dr "Verein zur Pflege und Förderung der Mundart im Rhein-Kreis Neuss e. V." betröit s Zonser Mundartarchiv.

All zwöi Joor git s Internazionale Mundartarchiv öpperem, wo öppis Guets für d Mundart too het, dr Friedestrompryys, wo wäge dr Burg "Friedestrom" bi Zons so häisst, und öpperem us em Rhyland d "Franz-Peter-Kürten-Uuszäichnig" zum Adänke an rhyländisch Dichter Franz-Peter Kürten (1891–1957) vo Leverkusen.

1992 het dr Schwiizer Mundartautor Julian Dillier und 2018 dr Schwiizer Dialäktoloog Christian Schmid dr "Friedestrompryys" übercho.

All Joor macht s Archiv d "Zonser Hörspiiltääg," wo me nöji Dialäkthörspiil cha lose und wo eis drvo dr "Zonser Hörspiilpryys" überchunt.

Im Mundartarchiv isch d Dokumäntazioon vom Internazionale Dialäktinstitut.




</doc>
<doc id="77187" url="https://als.wikipedia.org/wiki?curid=77187" title="Mundartfestival Arosa">
Mundartfestival Arosa

S Mundartfestival Arosa isch es Festival für d Dialäktkultur, wo z Arosa im Bündnerland über d Büüni goot.

Es goot vier Tääg lang, und me cha de Dichter, wo i dr Mundart schrybe, go zuelose, wie si öppis vo irne churze Verzelligen und us irne Romään lääse, Konzärt vo Naturjutz bis Rap und Slam Poetry-Uuftritt bsueche und bi Diskussioone zu dr Dialäktkultur drby sy. Dr Kursaal Arosa isch s Festivalzäntrum.

S erschte Mol isch s Mundartfestival Arosa anne 2017 im Hotäl Schwiizerhof gsi. Ufem Programm, wo vom 12. bis zum 15. Oktober 2017 ggangen isch, isch es Podiumsgsprööch zum Thema vo de Schwiizer Dialäkt gstande, wo dr Bernhard Thurnheer, dr Churer "Gimma" (Gian-Marco Schmid), d Leonie Barandun-Alig un dr SRF-Mundartredakter Markus Gasser sind cho rede. Am Festival sind Züri West, Liricas Analas, dr Pedro Lenz, dr Renato Kaiser, d Gülsha Adilji, dr Andreas Neeser, dr Walter Lietha, Trummer & Nadja Stoller mit Lieder vo dr Maria Lauber, d Marietta Kobald und dr Christian Schmid ufträtte. Dr Schmid het sys nöie Buech "Mir stinkts" vorgstelt.

S zwöite Mundartfestival Arosa vo anne 2018 het s Thema "Mundart-Kultur in den Bergen" gha. Im Programm sind gsi: d Steff la Cheffe, Knackeboul, dr Dänu Siegrist, dr Andrea Zogg, d Nyna Dubois, dr Mario Pacchioli, d Leonie Barandun-Alig und no anderi, und au dr düütsch Kabarettischt Thomas C. Breuer isch yglade gsi.

S dritte Mundartfestival Arosa isch vom 3. bis zum 6. Oktober 2019 ggange. Drby sin gsi: d Stefanie Grob, dr Rolf Hermann, dr Hanspeter Müller-Dossaart, dr Dominik Muheim, dr "Baze" (Basil Anliker), s Trio Chäslädeli un d Fiona Cavegn. D Mundartsändig "Schnabelweid" vom Schwiizer Radio isch au uf Arosa cho und het diräkt usem Festival brichtet. Dr Christian Schmid het vo sym Buech "Häbet nech am Huet! E Chiflete" gredt.

S vierte Mundartfestival Arosa goot vom 1. Oktober bis zum 4. Obtober 2020.



</doc>
<doc id="77201" url="https://als.wikipedia.org/wiki?curid=77201" title="William Pierrehumbert">
William Pierrehumbert

Dr William-Edouard Pierrehumbert, wo am 14. Augschte 1882 z Cormondrèche im Kanton Nöieburg uf d Wält cho und am 15. Dezämber 1940 z Löibringe gstorben isch, isch e Schwiizer Lehrer, Gschichtschryber und Wörterbuechredakter gsi.

Er isch dr Soon vom Edouard-Charles Pierrehumbert (1847-1920) und vo dr Ida-Julie geb. Botteron (1841-1890) gsi. Dr Familiename "Pierrehumbert" chunt vom erschte bekante Stammvatter vo dr Sippe, em "Petrus Humbertus," wo im 14. Joorhundert i dr Gägend vo Nöieburg gläbt het.

Dr William-Edouard Pierrehumbert isch Lehrer vom Kanton Nöieburg worde. Sit anne 1900 het er z Boudevilliers im Val de Ruz Schuel ggä. Er het agfange s Gmäindarchiv vo dämm Doorff dureluege und het wäge synere gueten Arbet dr Uftraag vo Auvernier überchoo, au ires Gmäindarchiv z sortiere. Bim Lääse vo den alten Archivdokumänt het er sech mit de tradizionelle französische Schrybforme vo der Gägend vertrout gmacht, de "provincialismes romands," und au mit de Wörter vom Nöieburger Dialäkt, em Patois. Er het gmerkt, wie vill vo den alte Uustrück i dr Umgangssprooch vo de Lüüt nümme vorchoo sind und dass es mängs psunders Wort git, wo i de grosse "Dictionnaire" vom Französische fääle; und so isch er denn gly dra ggange, vom alte Schwiizer Regionalfranzösisch sälber es Wörterbuech zämezstelle. Das isch nach dr Vorberäitigszyt vo öppe zwänzg Joor sit 1921 i Täilfaszikel und dänn anne 1926 als ganzes Buech bim Victor Attinger sym Verlag z Nöieburg usecho. Es erklärt öppe zwänzgtuusig Wörter, nid numen us em Pierrehumbert sym eigete Kantoon, nei, grad vo dr ganze Wälschschwiiz. Es isch s erschte grosse Wörterbuech vom regionale Französisch vo dr Schwiiz und me luegts überhaupt als dr Afang vo dr "differänzielle Lexikografy" i däm Landesteil aa. Dr kanadisch Sproochforscher a dr Sorbonne und Spezialischt für die regionali Vilfalt vom Französische André Thibault, wo sälber au es paar Joor a dr Uni Nöieburg gsi isch, het vonnem gsäit: «En Suisse, le "Dictionnaire historique du parler neuchâtelois et suisse romand" de Williem Pierrehumbert avait ouvert la voie dès 1926 de brillante manière.» Das nöie Wäärch isch, wi d Dorothée Aquino-Weber zeigt het, i dr Wälschschwiiz guet achoo.

Dr Wörterforscher het mit sym Wäärch en originelle Bouschtäi a die modärni Wälschschwiizer Sproochforschig gliferet und em Louis Gauchat sym Wörterbuechprojäkt "Glossaire des patois de la Suisse romande" ghulfe. Mit em Glossaar-Redakter Jules Jeanjaquet het er nooch zämegschaffet.

Für die grossi Arbet mit sym Wörterbuech het dr Pierrehumbert vo dr Uni Basel dr Eeredokter übercho.

Mi synere zwöite grosse Sach, em "Dictionnaire toponymique neuchâtelois," won er d Nöieburger Fluernääme zämegstellt het, isch er nit fertig woorde un das Wäärch isch nie trukt usechoo. Me het vom Nöieburger Sproochforscher numen Ufsätz us de Joor 1929 und 1938 über gwüssi Teil vo dr kantonale Fluernamegschicht.

Drfüür het dr Pierrehumbert e Zylete Abhandligen über anderi Gebiet vo dr Naamekund, dr Wirtschaftsgschicht un dr Volchskund us sym Kanton gschribe.

Anne 1997 het me z Nöieburg zum Adänke an bedüütend Lexikograaf d Gselschaft "Association William Pierrehumbert" gründet.




</doc>
<doc id="77202" url="https://als.wikipedia.org/wiki?curid=77202" title="Anke Fuchs">
Anke Fuchs

D Anke Fuchs (* 5. Juli 1937 z Hamburg as "Anke Nevermann"; † 14. Oktober 2019 z Wilhelmshaven) isch e dytschi Bolitikeri (SPD) gsii.

D Fuchs isch vu April bis Oktober 1982 Bundesminischteri fir Juuged, Familie un Gsundhait un vu 1998 bis 2002 Vizebresidänti vum Dytsche Bundesdaag gsii.

D Anke Fuchs isch e Doochter vum friejere Hamburger Eerschte Buurgermaischter Paul Nevermann (SPD) gsii. Noch em Abitur 1956 het si ne Studium vu dr Räächtswisseschaft aagfange, wu si mit em Eerschte Staatsexame abgschlosse het. Anne 1964 het si s Zwait Juristisch Staatsexame abglait. Derno isch si bis 1968 Referänti fir Aerbetsräächt un Sozialbolitik bim DGB-Bezirk Nordmark gsii. 1971 bis 1977 het si d Funktion vun eme gschäftsfierende Vorstandsmitgliid vu dr IG Metall ibernuu.

D Anke Fuchs isch ghyroote gsii mit em friejere Bremer Staatsroot Andreas Fuchs un het zwai Chinder ghaa. Ihri Brieder Jan un Knut Nevermann sin au in d Bolitik gange un in SPD yydrätte.

Syter 1956 isch d Fuchs Mitgliid vu dr SPD gsii. Ab 1979 het si em SPD-Bundesvorstand aagheert. Fir d Landdaagswahl z Niidersachse am 15. Juni 1986 isch s zeerscht as SPD-Spitzekandidati dischpetiert woore. Wu aber dr friejer Juso-Vorsitzer un jinger Verdrätter Gerhard Schröder sy Kandidatur aagchindet un doderzue d Unterstitzig vu mehrere Kraisverbänd vu dr Bartei iberchuu het, het d Fuchs verziichtet. Vu 1986 bis 1991 isch si Mitgliid im Presidium vu dr SPD gsii. Vum 15. Juni 1987 bis anne 1991 isch si as eerschti Frau Bundesgschäftsfiereri vu dr SPD gsii.

Bi dr Wahl vum eerschte Sächsische Landdaag noch em Änd vu dr DDR am 14. Oktober 1990 het si geg dr Kurt Biedenkopf as Spitzekandidati vu dr SPD kandidiert. Si isch dodermit di eerscht Frau gsii, wu z Dytschland bi re Landdagswahl as Spitzekandidati vun ere Volksbartei aadrätten isch. Wel ihri Bartei bi dr Wahl schläächt abgschnitte het, isch si aber nit Minischterbresidänti woore. Dr Zwootstimmenaadail vu 19,1 % isch aber bis hite (2019) s bescht Landdaagswahlergeebnis vu dr sächsische SPD.

Wu anne 1971 d Verfassig vu dr Freien un Hansestadt Hamburg eso gänderet wooren isch, ass s Buurgerschaftsmandat vu Senatore ab doo gruet het, isch si am 19. Februar 1971 fir en Senator in d Hamburgisch Buurgerschaft noogruckt. Si het s Mandat aber scho zum 31. Dezämber 1971 wäg ihre Aarbet fir d IG Metall wider niiderglait.

Vu 1980 bis 2002 isch si Mitgliid vum Dytsche Bundesdaag gsii. Vu April 1993 bis Oktober 1998 isch si doo Stellverdrättendi Vorsitzeri vu dr SPD-Bundesdaagsfrakzioon gsii. Vu Oktober 1998 bis Oktober 2002 isch si Vizebresidänti vum Dytsche Bundesdaag gsii.

D Anke Fuchs isch anne 1980 un 1998 as diräkt gwehlti Abgoordneti vum Wahlkrais Köln II un sunscht immer iber d Landeslischt Nordrhyy-Weschtfaale in Bundesdaag yyzooge.

Am 26. April 1977 isch si zur Staatssekreteeri im Bundesminischterium fir Aerbet un Sozialoornig ernännt woore.

No dr Bundesdaagswahl 1980 isch si zur Barlemäntarische Staatssekreteeri bim Bundesminischter fir Aerbet un Sozialoornig beruefe woore.

Im Zuug vun ere Kabinettsumbildig isch si no chuurz vor em Änd vu dr sozialliberale Koalizioon am 28. April 1982 zur Bundesminischteri fir Juuged, Familie un Gsundhait ernännt woore. No dr Wahl vum Helmut Kohl zum Bundeschanzler isch si am 4. Oktober 1982 us dr Bundesregierig uusgschiide.

Vu 1995 bis 2007 isch si Bresidänti vum Dytsche Mieterbund gsii, en Amt, wu vorhäär au scho ihre Vater ghaa het. Derzue isch si Vorsitzeri vu dr Friedrich-Ebert-Stiftig (2003 bis 2010) un au Vorsitzeri vum Ufsichtsroot vu dr DMB Rechtsschutz-Versicherung AG.




</doc>
<doc id="77207" url="https://als.wikipedia.org/wiki?curid=77207" title="Combes">
Combes

Combes isch de Name vo däne Ortschafte:
Combes isch de Familiename vo däne Persone:
Combes isch au:
Lueg au:


</doc>
<doc id="77210" url="https://als.wikipedia.org/wiki?curid=77210" title="Rebberg">
Rebberg

Rebberg chan eini vo däne Bedütige haa:
Ortsnäme:


</doc>
<doc id="77213" url="https://als.wikipedia.org/wiki?curid=77213" title="Base de données lexicographiques panfrancophone">
Base de données lexicographiques panfrancophone

D Base de données lexicographiques panfrancophone (abgchürzt: BDLP) isch es modärns Wörterbuech, wo mit der Hilf vo Informatikmittel dr gsamt Wortschatz vo der französische Sprooch wott samle.

Drhinder stoot es internazionals Projäkt, wo vil vo de ganz oder teilwys französischsproochige – also de "frankofoone" – Länder oder Landestäil uf dr ganze Wält mitmache:

Es goot also nit numen ume Wortbestand vo dr klassische französische Standardsprooch vom Zäntrum vom Muetterland, nöi, me wott jetz mol dr rych lexikalisch Schatz i de vile andere standard- und umgangssprochliche Varietääte drvo usem gsamte Piet vo dr «Frankofony» aluege. I dr Gschicht het men i de Landschafte, wo do drzue ghööre, vor allem wägem Kontakt mit anderne Sprooche – i dr Wälschschwiiz öppe mit em Schwiizerdüütsche und mit em Frankoprovänzaalische – chly verschideni französischi Umgangssprooche gha. I täil Sproochrüüm het d Forschig scho sit langem die eigete Forme vom Regionalfranzösischen ufgnoo, so wie öppe dr William Pierrehumbert anne 1926 mit sym "Dictionnaire historique du parler neuchâtelois et suisse romand;" i anderne Regioone het me do drmit erscht spoot agfange, so wie z Afrika i de 1980er Joor. Und jetz, wo d Sproochpolitik vo Frankrych sit ere gwüsse Zyt uf die kulturelli Vilfalt vo de Regioone chly meh ygoot, cha men au dr läbig Sproochgebruuch gnöier aluege.

Me het mit däm grosse Plaan anne 2004 wägen eren alten Idee vom bedüütende französische Lexikograaf Bernard Quemada (1926–2018) agfange. S Projäkt stoot under dr Ufsicht vo dr "Agence universitaire de la Francophonie." Es mache Forschigszäntre vo de verschidene Länder mit.

S BDLP isch tänkt als Ergänzig vom digitale Wortschatz vom Französische, wo vom ATILF, em Institut für d Computeranalyse vom Französische a dr lootringischen Uni z Nancy zämegstelt wird.

Lüüt, wo psunders a dr BDLP mitschaffe, sind: Dorothée Aquino, Nathalie Bacon, Claudine Bavoux, Fouzia Benzakour, Claude Frey, Geneviève Geron, Andres Kristol, Danièle Latin, Christel Nissille, Claude Poirier, Simone Quenet.

D Aquino, dr Kristol, d Nissille, dr Pierre Knecht, d Sara Cotelli, d Gisèle Boeri un d Aurélie Reusser-Elzingre sind für d Schwiizer Bytreeg a das Projäkt zueständig; es isch en nazionali Ufgaab vom "Centre de dialectologie et d’étude du français régional" a dr Uni Nöieburg.

Um die sproochlichi Vilfalt vom Französische wälteyt kümmeret sich au die Internazionali Organisazioon vo dr Frankofony, wo z Paris do drfür s "Observatoire de la langue française" ygrichtet het.




</doc>
<doc id="77214" url="https://als.wikipedia.org/wiki?curid=77214" title="Federica Diémoz">
Federica Diémoz

D Federica Diémoz, wo am 28. April 1975 uf d Wält choo und am 19. Augschte 2019 gstorben isch, isch en iteliänischi und Schwiizer Romanischtin und Dialäktoloogin gsi.

Si isch vo Roisan im Augschtaal choo. Vo chly uuf isch si drüüschproochig gsi: Si het scho dänn Iteliänisch, Französisch und dr Augschttaaler Patois vom Frankoprovänzaalische chönne. Nach de Schuele in irem Tal isch is uf Turin abe ggange zum döört a dr Uni go Sproochen und Literatur studiere. 1999 het si mit dr volchskuntlichen Arbet über d Landwirtschaftsterminology "Mémoire ethnolinguistique. La céréaliculture à Roisan de l’après-guerre jusqu’à nos jours à travers les témoignages ethnotextuels" s Studium z änd broocht, und 2004 het si z Nöieburg mit dr Dokterarbet "Morphologie et syntaxe des pronoms personnels sujets dans les parlers francoprovençaux de la Vallée d’Aoste" promoviert. Dänn isch si Oberassistäntin und 2009 Profässoorin für d Sproochwüsseschaft a dr Uni Nöieburg woorde, mit de Spezialgebiet Galloromanischi Dialäktology und Soziolinguischtik. D Federica Diémoz isch die eerschti muettersproochlichi Frankoprovänzaalin vo de Nöieburger Dialäktologyprofässoore gsi.

D Diémoz het bin es paar Forschigsprojäkt uf de Gebiet vo dr Dialäktology vom Patois un vo dr Soziolinguistik speziell im Alperuum gschaffet und au a de Universitääte vo Turin, Aosta und Basel glehrt. Eini vo irne Projäktarbete isch dr "Atlas linguistique audiovisuel des dialectes francoprovençaux du Valais romand" über die yhäimische Sprooche vom Underwallis gsi. Für dialäktologische Fäldarbete isch si mit irne Studänten i diväärsi frankofooni Regioone ggange, id Pikardy, uf Walloonie, uf Südfrankrych, is Augschtaal und uf Québec und Akaadie.

Zletscht isch si als Nochfolgerin vom Andres Kristol d Diräktoorin vom Zäntrum für Dialäktology und Frankoprovänzaalischforschig vo dr Uni Nöieburg gsi; d Diräkzioonsassischtäntin isch d Dialäktoloogin Dorothée Aquino woorde. Vo 2015 bis 2017 het d Diémoz interimistisch als Diräktoorin au s "Glossaire des patois de la Suisse romande" gläitet, ire Nochfolger isch döört dr Yan Greub.

D Diémoz isch im Stiftigsroot vom Forum für d Zwöisproochikäit z Biel und i dr wüsseschaftliche Kommission vom Französischen Etimologische Wörterbuech gsi; si isch 2017 id SAGW-Fachgruppe für d Weschtschwiizer Fluernameforschig choo und sit afangs 2019 isch si d Presidäntin vo dr SAGW-Kommission für die nazionale Wörterbüecher vo dr Schwiiz gsi. Und au i dr berootende Fachkommissioon vom Zürcher Institut für Kompiuterlinguistik mit em Fonogrammarchyz Züri het si mitgmacht. Im Augschtal isch si Vizepresidäntin vom "Centre d’Études francoprovençales René Willien" woorde.

2012 het si als Verträtterin vo dr Sproochforschig us irem Heimettaal d Guldmedalie vo dr Frankofony übercho.

Am 19. Augschte 2019 isch d Federica Diémoz mit eerscht vierevierzg Joor an ere schwääre Chranket gstoorbe. E Truurfyyr für se isch am 21. Augschte 2019 i dr Pfarrchile vo irem Heimetoort Roisan gsi. Dr Regionalpresidänt vom Augschttaal Antonio Fosson het gseit: «Federica è stata una professoressa straordinaria, una valdostana che ha consacrato la sua vita agli studi e alla ricerca nei campi della dialettologia e della sociolinguistica […] le sue opere e le sue attività resteranno per sempre nel patrimonio della Valle d’Aosta.» Dr Andres Kristol het zum Diémoz irem Adänke en schöne Pricht vo irem Lääben und Tue ufe Newsletter vo dr Uni Nöieburg gstellt.



</doc>
<doc id="77219" url="https://als.wikipedia.org/wiki?curid=77219" title="Jakob Jud">
Jakob Jud

Dr Jakob Jud (* 12. Jänner 1882 z Wängi im Thurgau; † 15. Juni 1952 z Seelisberg im Kanton Uri) isch e Schwiizer Romanischt gsi.

Dr Jud isch dr Soon vom Jakob Jud und vo dr Wilhelmine geb. Hess gsi; d Familie isch vom Züri Oberland choo. Er het d Schuel und s Gimnasium z Winterthur bsuecht. Denn isch er a dr Uni Züri bim Heinrich Morf und em Ernest Bovet, z Wien bim Wilhelm Meyer-Lübke, z Berlin bim Adolf Tobler, z Paris bim Jules Gilliéron, em Joseph Bédier und em Mario Roques un z Floränz go d Sproochwüsseschaft studiere. E Zyt lang het er z Züri als Gymilehrer gschaffet, und anne 1922 het er a dr Uni Züri als Profässer für romanischi Sproochwüsseschaft und altfranzösischi Literatur aagfange. 1931 isch er als Nochfolger vom Louis Gauchat Profässer für romanischi Filology woorde und het bis 1950 z Züri glehrt. 1909 het dr Jakob Jud d Anna Maria Hunziker ghürootet.

Bi syne Forschige sin d Wortforschig un d Dialäktology öppis Wichtigs gsi. Er het Mundarte vom Iteliänische und em Alpinlombardische, em Französischen und em Rätoromanischen undersuecht und von ere Zylete französische Wörter iry Gschicht im gsamtromanische Zämehang aglueget. S Engadynerromanisch het er scho als Huuslehrer wärend synere Studiezyt lehre könne, und doo isch er au em Florian Melcher vo S-chanf begägnet, wo Ufnaame vom Romanische gmacht het. Sit 1914 het dr Jud em bünderromanische Wörterbuech "Dicziunari Rumantsch Grischun DRG," wo dr Melcher dra gschaffet het, ghulfen als Mitgliid vo däm synere filologische Kommissioon; vil Joor lang het er d Protokoll vo dr Kommission gschribe, wo dr Robert von Planta presidiert het; wo dä wägen ere Chranket anne 1931 drmit het müessen ufhöre, isch dr Jud ire nöi Presidänt woorde. Do drby het er vil mit em nöie DRG-Redakter Chasper Pult z tue gha, au als Fachlektor vo alnen Artikle, und er het drfüür gluegt das nöie Wörterbuech im Land und bi de Romanischte bekant z mache. S zwöite grosse bünderromanische Grundlagewäärch, wo dr Robert von Planta agfange und bis zu sym Tod anne 1939 nit fertig gha het, s "Räätische Naamebuech," het mit em Jakob Jud synere Hilf dr Andrea Schorta, wo jetz au bim "Diziunari" gsi isch, wyter gschribe.

Au em "Vocabolario dei dialetti della Svizzera italiana" isch dr Zürcher Romanischt z Hilf cho, und im Ussland isch er drby gsi, wo s ume walloonisch Sproochatlas ggangen isch. Für s Rätoromanische het er sech vehemänt ygsetzt, wo dr iteliänisch Linguischt Carlo Salvioni und Profässer z Mailand i sym Pamfleet "Ladinia e Italia" bhauptet het, s Alperomanische sig numen e Dialäkt vom Iteliänische; dr Jud het d Sach uf e Punkt brocht mit dr Schrift "Ist das Bünderromanische eine itelienische Mundart?" und em Salvioni syni Argumänt bodiget. No bis id Dryssgerjoor isch die 'irredentistischi" Theory über s Rätoromanische bi gwüsse iteliänische Autoore wider uufchoo, und bis dänn isch dr Jakob Jud e wichtige Verteidiger vo dere Sprooch gsi.

Sit er em Gilliéron sys grosse Wäärch "Atlas linguistique de la France" het lehre könne, isch em Jud au d Sproochgeografy wichtig gsi. Es speziells Theema für ne isch dr Sproochkontakt zwüschem Rätoromanischen und em Schwiizerdüütsch gsi. Zäme mit em Karl Jaberg het dr Jakob Jud dr gross "Sprach- und Sachatlas Italiens und der Südschweiz (AIS)" plaanet und useproocht; eine wo d Sproochuufnahme im Süüde isch go mache, isch dr Paul Scheuermeier gsi. 

Für d Kulturgschicht het sech dr Jud psunders inträssiert, und er het bi vilnen Arbete d Sproochgschicht mit em Konzäpt «Wörter und Sache» vrchnüpft. Es schööns Bischpiil isch d Wortgruppe vo dr romanische Chileterminology. Wie me zäme mit de Wörter au d Objäkt sälber aluegt, isch eine vo de bedüütende methodische Schritt, wo dr AIS für d Sproochforschig brocht het. Me het dä Wääg au für di germanistischi Forschig übernoo, öppe i den Arbete vo sym Schüeler Rudolf Hotzenköcherle.

Dr Jakob Jud het zäme mit sym Kolleeg, em Romanischt Arnald Steiger, wo z Züri und z Sanggale glehrt het, die nöji wüsseschaftlichi Zytschrift "Vox Romanica" aagfange; si het vo iine dr latynisch Titel "Vox Romanica. Annales helvetici explorandis linguis romanicis destinati" überchoo, und si isch zeerscht als Publikationsgfäss für d Schwiizer Romanischte dänkt gsi. Für grösseri romanistischi Arbete git’s tank em Jud un em Steiger d Reihe "Romanica Helvetica."

ls Legat isch em Jakob Jud syni Handbiblioteek as Romanische Seminaar vo dr Uni Züri choo; si wird döört jetz als «Forschigsbiblioteek Jakob Jud» wyter gfüert.

1951 het d Engadyner Gmäind Schuls dr Romanischt, wo sit langem dörthii i d Ferie cho isch, als iren Eerebürger agnoo. Und au i dämm Joor isch er ussländischs Mitgliid vo dr Königlich-belgische Akademy für Sprooch und Literatur woorde.

Es paar vo de gsamthaft öppe vierhundert schriftlechen Arbete vom Jakob Jud:



</doc>
<doc id="77230" url="https://als.wikipedia.org/wiki?curid=77230" title="Dominique Hasler">
Dominique Hasler

D Dominique Hasler (* 6. Oktober 1978 z Grabs as "Dominique Matt") isch e liechteschtainischi Bolitikeri (VU). Si isch syt em 30. Meerz 2017 as Regieriigsreeti mit Zueständigkait fir s Minischterium fir Inners, Bildig un Umwält Mitgliid vu dr Regierig vum Fiirschteduum Liechteschtai.

D Dominique Hasler isch isch im Spital z Grabs uf d Wält chuu un z Muura mit zwee jingere Brieder, Jonas (* 1989) un Valentin (* 1995), im «Kirchapörtle» ufgwachse. Iri Mueter Monika Gantenbein geb. Matt (* 1958) isch Chindergäärtneri, ire Vater Peter Gantenbein (* 1956) Primaarleerer. Dr Vater stammt vu Gams SG, di drei Chinder sin anne 1996 yybuurgeret woore. Wu iri Eltere ghyroote hän, het au si dr Name "Gantenbein" iberchuu. Dr Bolitiker Egon Matt isch e Brueder zue ihre Mueter. Si isch uf d Kantonsschuel z Sargaas im Schwyzer Kanton St. Galle gange, wu si d Matura un s Leererseminar absolviert het. Fir d Hilfsorganisazioon «One World» isch si fir ai Joor lang uf Afrika un het si fir Strooßechinder z Burkina Faso yygstetzt. Anne 2000 isch si Sonderschuelleereri an dr Hailpedagoogische Daagesschuel Seidenbaum z Trüebbach woore. Parallel zue iirem Beruef as Leereri het si aafange Special Needs Education an dr Interkantonale Hochschuel fir Hailpedagoogik z Züri studiere, un anne 2006 mit em akadeemische Graad "Master of Arts" abgschlosse. Ab 2006 het si as Sonderschuelleereri an dr Sonderpedagoogische Daagesschuel am Hailpedagoogische Zäntrum z Schaa gschafft. Vu 2007 bis 2009 het si ne Uusbildig in Organisazionsentwicklig un Coaching am Inschtitut fir aagwändti Sozialwisseschafte z Bad Ragaz absolviert. Anne 2008 sich d Dominique Hasler Mitgliid vum Direktorium woore un het d Beryychslaitig vu dr Sonderpedagoogische Daagesschuel am Hailpedagoogische Zäntrum z Schaa ibernuu. In dr Joor 2008 bis 2009 het si dernääbe au Beryych Management Consulting gschafft un as Dozänti an dr Hochschuel Liechteschtai.

Im Joor 2010 isch si zue dr Liechteschtainische Alters- un Chrankehilf gwächslet, wu si Mitgliid vu dr Gschäftslaitig gsii isch un s Huus St. Martin z Esche glaitet het. Bis zue iire Waal in d Regierig anne 2017 isch si bi dr Liechteschtainische Alters- un Chrankehilf Gschäftslaitigsmitgliid gsii un au Laiteri vu dr Organisationsentwicklig un Kommunikation.

Vu 2010 bis 2015 isch d Dominique Hasler nääbenamtli au Briefigsexpeerti an dr Interkantonale Hochschuel fir Hailpedagoogik z Züri un vu 2015 bis 2017 Vorstandsmitgliid vu dr Concordia Landesvertretung Liechtenstein.

D Dominique Hasler isch zyter anne 2016 Mitgliid vum Barteipresidium vu dr Vaterländische Union, aire vu dr boode grooße Volksbarteie vum Fiirschteduum Liechteschtai. No dr Landdaagswaal 2017 sich si vu iire Bartei as Regierigsreeti fir d Koalitionsregierig mit dr Fortschrittliche Bürgerpartei nominiert un am 30. Meerz 2017 aaglobt woore. Si laitet as Regierigsreeti s Minischterium fir Inners, Bildig un Umwält.

D Dominique Hasler isch syt em 12. Oktober 2018 mit em Daniel Hasler (* 1974), eme Fueßballtrainer, ghyroote. Si woont mit iirem Mann un syne zwai Chinder us ere friejere Beziehig, Chiara un Alessio, z Muura.




</doc>
<doc id="77236" url="https://als.wikipedia.org/wiki?curid=77236" title="Adrian Hasler">
Adrian Hasler

Dr Adrian Hasler (* 11. Februar 1964 z St. Galle) isch e liechteschtainische Bolitiker (FBP) un syt em 27. Meerz 2013 Regierigsschef vum Fiirschteduum. Derzue isch dr Hasler im aktuälle Kabinett fir s Minischterium fir Bresidials un Finanze verantwoortli.

Dr Hasler stammt vu Balzers. Vu 1979 bis 1984 isch er uf s Liechteschtainisch Gimnasium z Vaduz gange, wun er mit dr Aidgnessische Matura Typus E abgschlosse het. No dr Schuel het er vu 1984 bis 1991 Bedriibswiirtschaft, mit em Verdiefigsbiet Finanz- un Räächnigswääse. an dr Hochschuel St. Galle studiert un het e Lizenziat ("lic.oec.HSG") iiberchuu. Vu 1992 bis 1996 sich dr Hasler Laiter fir Controlling im Gschäftsberyych Thin Films bi dr Balzers AG gsii un vu 1996 bis 2004 Laiter fir Group Finance un stellverdrättende Diräkter bi dr Verwaltigs- un Privat-Bank z Vaduz.

Anne 2001 isch er fir di Fortschrittlich Bürgerpartei (FBP) in liechgteschtainisch Landdaag gweelt woore. As Abgoordnete isch er Mitgliid vu dr Finanzkummission gsii. Im Meerz 2004 het er sy Mandat niiderglait go neie Bolizeischef vu dr Liechteschtainische Landesbolizei wääre. Am 1. April 2004 het er dr interimistisch Bolizeischef Martin Meyer abgleest. Fir dr Hasler isch dr stellverdrättend Abgoordnet Marco Ospelt in Landdaag noogruckt.

Bi dr Landdaagswaal aafangs 2013 isch er Spitzekandidaat vu dr FBP fir s Amt vum Regierigsschef gsii. Am 27. Meerz 2013 het er noch em Waalsiig vu dr FBP und r Veryybaarig vun ere neie Koalizioonsregierig mit dr VU sy nei Amt aadrätte. Dr Jules Hoch, um des Zyt Laiter vu dr Kriminalbolizei, isch am 28. Meerz interimistisch Bolizeischef woore.

Dr Hasler isch ghyroote un het zwai Chinder.

Anne 2016 het er aagchindet, ass er bi dr Landdaagswaal 2017 wider as Spitzekandidaat fir d FBP kandidiere wett, zäme mit dr Aurelia Frick un em Mauro Pedrazzini. Drotz Verluscht isch d FBP au us däre Waal as Siiger fiirigange un dr Hasler het sy Amt in dr neie Koalizioonsregierig mit dr VU chenne fuurtsetze.



</doc>
<doc id="77237" url="https://als.wikipedia.org/wiki?curid=77237" title="Chasper Pult">
Chasper Pult

Dr Chasper Pult, wo vom 2. Jänner 1869 bis am 31. Oktober 1939 gläbt het, isch e Schwiizer Romanischt und Wörterbuechredakter gsi.

Er isch dr Soon vom Jon Pult vo Sent im Underengadyn und vo dr Barbara geb. Crestan gsi, und er het scho woner eerscht eis Joor alt gsi isch sini Muetter verloore. Dr bedüütend Engadyner Dichter Peider Lansel isch sy elter Bruoder gsi. Als Chly het dr Chasper Pult es paar Joor mit sym Vatter z Massa Carrara i dr Toskana gläbt, mit Zääni isch er zrugg uf Sent, won er wyter id Schuel ggangen isch. Dänn het er z Chur s Gimnasium bsuecht und 1889 d Matura gmacht. Studiert het er z Züri und z Losann, zeerscht Chemy und dänn Romanistik. Er het anne 1897 mit ere Arbet übere Dialäkt vo sym Heimetdorf, "Le parler de Sent," doktoriert. Nach ere Zyt als Lehrer z Casale Monferrato het er au no vo dr Uni vo Genua es Diploom übercho, und dänn het er z Sanggallen als Iteliänischlehrer a dr Handelshochschuel gschaffet. 1908 het er d Lola Küng ghürootet.

Anne 1914 isch dr Pult – näbe synere Arbet z Sangaalle – als Nochfolger vom Florian Melcher als Scheffredakter zum "Dicziunari Rumantsch Grischun DRG" choo, won er scho sit 1907 i dr filologische Begläitkommission mitgmacht het. 1935 het dr Pult mit em Romanischt Andrea Schorta e zwöite wüsseschaftliche Redakter fürs DRG überchoo. Gwoont het er z Sanggale bis anne 1934, wo sini Frou gstoorben und äär zrugg uf Sent isch.

Dr Chasper Pult het Gedicht und Prosastuck gschribe. Uf es paar Hüüser vo Sent cha me Sprüüch uf romanisch lääse, won äär dichtet het. Für d Wüsseschaft het er Bytreeg gliferet, wo über d Filology use au für d Gschichtsforschig und d Volchskund vil bringe. Er het öppe di alti romanischi Sproochgschicht vom Rhintl im Sangallerland vor dr Germanisierig undersuecht.

Zu säbere Zyt het me vo iteliänischer Syte uus probiert us em Rätoromanische eifach nume no en iteliänische Dialäkt z mache; do drgäge het sech dr Chasper Pult so wie au dr Zürcher Profässer Jakob Jud, wo i dr filologische Kommission vom DRG gsi isch, mit dütleche Woorte gweert.

1938 het dr Chasper Pult erläbt, ass s Schwiizer Volch von eren Abschtimmig s Rätoromanische als vierti Landessprooch agnoo het, und grad am Ändi vo sym Lääbe het er no gseh, ass tank synere strängen Aarbet als Redakter anne 1939 dr erscht Täil vom "Dicziunari" trukt uescho isch. Am 31. Oktober 1939 isch er z Sent gstoorbe, so wien es paar Tääg drufabe au dr Ernst Tappolet, eine vo de Gründer vom Glossaire des patois de la Suisse romande.





</doc>
<doc id="77240" url="https://als.wikipedia.org/wiki?curid=77240" title="Cornelia Gassner">
Cornelia Gassner

D Cornelia Gassner (* 1. Mai 1958 z Grabs, Kanton St. Galle as "Cornelia Matt"; † 15. Dezämber 2016 z Muura) isch e liechteschtainischi Bolitikeri (FBP) gsii. Vu 1993 bis 1997 isch si Regierigsreeti mit dr Ressort Böuwääse un Vercheer gsii. D Gassner isch dodermit di eerscht Frau in ere liechteschtainische Regierig gsii.

D Cornelia Gassner isch anne 1958 im Spital z Grabs uf d Wält chuu. Iri Eltere sin dr Zaantächniker Egon Matt un däm syre Frau Waltraud geb. Ritter gsii. Si het vier Gschwischter ghaa, dodrunter di speeter Bolitikeri Andrea Matt. Vu 1970 bis 1978 isch si uf s Liechtestainisch Gimnasium z Vaduz gangr un het deert iri Matura gmacht. Derno het si vu 1978 bis 1984 z Innschbruck Räächtswisseschaft studiert. Anne 1984 het si zum Dr. iur. promoviert. Derno het si vu 1985 bis 1986 an dr London School of Economics and Political Science studiert un het deert anne 1986 en Master of Laws (LL.M.) iiberchuu. Vu 1987 bis 1997 het si as Mitarbaiteri in eme Aawalts- un Dreihandbiro z Vaduz gschafft un het si derno 1997 as Dreihänderi sälbschtändig gmacht. Ab 2000 het si as sälbschtändigi Räächtsaawälti gschafft. Vu 2000 bis 2002 isch si Bresidänti vu dr Gsellschaft Schwyz–Liechteschtai gsii. Dernääbe isch d Gassner vu 2001 bis 2004 Dozänti an dr Fachhochschuel Liechteschtai z Vaduz gsii. Vu 2003 bis 2005 het si em Verwaltigsroot vu dr Spitalregion Rhyntel-Werdeberg-Sarganserland aagheert un ab 2006 em Verwaltigsroot vu dr Liechteschtainer Volksblatt AG. Speeter isch si Mitgliid bzw. Bresidänti vum Verwaltigsroot vu dr Liechteschtai TeleNet AG un dr Telecom FL AG un vu dr us dr Fusion vu däne baid Unternäme 2008 entstandene Telecom Liechteschai gsii.

D Gassner isch Buurgeri vu dr Gmai Triesebärg gsii. Si isch syter 1980 ghyroote gsii mit em Arthur Gassner (* 1956) un het drei Chinder ghaa. Anne 1994 isch ere s Komturchryz vum Fiirschtli Liechteschtainische Verdienschtoorde verliie woore. 


</doc>
<doc id="77241" url="https://als.wikipedia.org/wiki?curid=77241" title="Annalas da la Societad Retorumantscha">
Annalas da la Societad Retorumantscha

Annalas da la Societad Retorumantscha isch e sproochwüsseschaftlichi Fachzytschrift us dr Schwiiz.

Si isch eini vo de Reihe ufem Gebiet vo dr Schwiizer Romanischtik, und me bruucht se zum Sache über s Rätoromanische oder gnöier: s Bünderromanische und d Kulturgschicht und Literatur vom Bündnerland z truken und z veröfentliche. 

D Zytschrift isch es Groossprojäkt vo dr Societad Retorumantscha. D Lia Rumantscha un d Kulturförderig vom Kanton Graubünde hälfe d Truckchöschte zaale.

D Societad Retorumantscha isch von es paar Bündner anne 1885 ggründet woorde und si wott für d Sprooch und die romanischen Idioom vo Graubünde doo sy. Bi den Inizianten isch me dr Mäinig gsi, d Romaane müsste sälber für iiri läbigi Sprooch luege und öppis mache, dass sii mit irere Kultur nit ganz verschwindi: "«Nus essan dall’opiniun, ils Romanschs doveien sezs lavurar per lur lingua,»" häisst’s im Vorwort vom eerschte Band. Me het trum dozmol grad au abgmacht, es sell e Schriftereihe gää, wo d Inträsse vo dr "Societad" verträtti.

Sit 1886 chöme d "Annalas" – das häisst uf düütsch: «Joorbüecher» – alljoor use. S eerschte vo dene Büecher het scho zäigt, wie me’s wetti haa, mit emene Pricht vom Gion Antoni Bühler, eim vo den aktyvschte Vrfächter vo dr romanische Kultur im nüünzääte Joorhundert, über di langi Vorgschicht vom Veräin und mit Dokumänt vo irere Gründig, mit gschichtlechen und volchskuntlichen Abhandligen und mit emene Kapitel «Provas in divers dialects», also es paar Tegscht us de verschidene bünderromanische Sproochregioone, und emene andere «Diversas Poesias da divers Aucturs» mit uralten und nöie romanische Gedicht.

S zwöite grosse Wäärch vo dr Gselschaft isch s Wörterbuech "Dicziunari Rumantsch Grischun," wo me drmit 1904 agfange het. Vo dämm Joorhundertprojäkt sin di jöörliche Pricht jewyle es wäsentlichs Kapitel i de "Annalas".

Me cha i de vile Bänd huuffe Bytreeg us dr Rätoromanischtik und vil vo dr Literatur un dr Kultur vom bünderromanische Sproochgebiet lääse. Es chöme au Originaldokumänt us den Archyv, Theatertegscht und chürzeri literarischi Wäärch vor. Und d Schriftereihe isch e wärtvolli Kwelle für d Gschicht vo dr Forschig über s Romanische, wil me immer wider schööni Pricht über Lüüt, wo wägen iine d Sach vo dere Sprooch wyterchoo isch, abtrukt het.

Im Band 130 vom Joor 2017, zum es nöis Bischpiil z zäige, list men näbem Joorespricht 2016 vom Presidänt vo dr "Societad", em Christian Collenberg, und em Pricht vo dr "Dicziunari"-Redakzioon füüf Bytreeg zu dr Sproochwüsseschaft (d Autoore sind gsi: Jan-Andrea Bernhard, Georges Darms, Gunhild Hoyer, Philippe Maurer, Annetta Zini), eine vom Clà Riatsch usem Gebiet vo dr Literatur, zwee Artikel zu dr Kulturgschicht (Martin Bundi, Leza Dosch) und no zwee Sache im Buechkapitel "Forum für jungi Autooinnen und Autoore" (Uolf Candrian, Sandro Buchli).

Sid 2012 cha men alli Bänd vo den "Annalas," au die früenere sit em Afang vo dr Reihe, uf dr Websyte vom Projäkt e-periodica.ch digitalisiert aluege.




</doc>
<doc id="77242" url="https://als.wikipedia.org/wiki?curid=77242" title="Clà Riatsch">
Clà Riatsch

Dr Clà Riatsch, wo am 11. April 1956 z Ramosch im Underengadyn uf d Wält cho isch, isch e Schwiizer Rätoromanischt.

Er het d Schuele z Ramosch un z Chur bsuecht und vo 1976 bis 1983 a dr Uni Bäärn Iteliänischi Literatur, Romanischi Filology und Alti Gschicht studiert und 1986 mit ere Arbet übere Carlo Emilio Gadda doktoriert. Er het denn am Nazionalfonds-Projäkt «Literatur und Kleinsprache» mitgschaffet; do druus isch iim und dr Lucia Walther iiri Arbet vo 1993 über di bündnerromanischi Literatur sit 1860 usechoo.

Dr Riatsch het z Bärn, a dr ETH Züri, z Nöieburg un z Fryburg Leeruftreeg gha. Anne 2001 isch er Profässer für rätoromanischi Sprooch- und Literaturwüsseschaft a dr Uni Züri woorde; a dr Uni Züri isch er emeritiert. Bi syne Forschige luegt er bsunders d Aschpäkt vo dr Meersproochikäit i dr Literatur, d Sproochkontakt und d Regionalliteratur aa. 

Wil er vil für s Romanische macht, het dr Clà Riatsch 2016 dr Pryys "RTR.G" überchoo.




</doc>
<doc id="77244" url="https://als.wikipedia.org/wiki?curid=77244" title="Emma Eigenmann">
Emma Eigenmann

D Emma Eigenmann (* 30. Oktober 1930 z Nendla as "Emma Schädler") isch e liechteschtainischi Bolitikeri (FBP). Anne 1986 isch si as eerschti Frau in liechteschtainisch Landdaag gweelt woore.

D Emma Eigenmann isch aini vu vier Deechtere vum Unternämer un speetere Landdaagsabgoordnete Eugen Schädler un däm syre Frau Elwina Katharina geb. Hoop. Dr liechteschtainisch Bolitiker Josef Hoop isch en Unkel zuen ere vu dr Muetersyte här. D Bolitikeri Susanne Eberle-Strub isch iri Nichte.

Si isch vu 1943 bis 1946 im Institut St. Elisabeth z Schaa uf d Schuel gange un vu 1946 bis 1947 im Institut Salve Regina z Bourguillon. No dr Schuel het su vu 1947 bis 1950 Keramikmooleri gleert un isch 1950/51 uf Keramikfachschuel z Höhr-Grenzhausen z Dytschland gange. Derno het si im Familiebedriib Schaedler Keramik AG gschafft un d Fima vu 1973 bis 1995 au glaitet.

Am 4. Augschte 1953 het si dr August Eigenmann (1922–1967) ghyroote, si hän zäne zwai Chinder.

D Emma Eigenmann isch vu 1979 bis 1995 as eerschti Frau Mitgliid im Vorstand vu dr LIHK gsii.

Zwai Joor no dr Yyfierig vum Frauestimmräächt uf Landeseebeni sich d Eigenmann am 2. Februar 1986 in Landdaag vum Fiirschteduum Liechteschtai gweelt woore. Si isch di ainig Frau unter dr 15 Abgoordnete. Bi dr vorzoogene Landdaagswaale 1989 isch si widergweelt woore. Au in däm Landdaag isch si di ainzig Frau gsii, drotz ass dr Landdaag jetz 25 Abgoordneti umfasst het. Bi dr Landdaagswaale im Februar 1993 het si uf e nomoligi Kandidatur verziichtet un isch dodermit us em Landdaag uusgschiide.

Si isch mit em Ritterchryz vum Fiirschtlige Liechteschtainische Verdienschtoorde uuszaichnet woore.



</doc>
<doc id="77253" url="https://als.wikipedia.org/wiki?curid=77253" title="Cyprien Ruffieux">
Cyprien Ruffieux

Dr Cyprien Ruffieux, wo am 24. Dezämber 1859 z Crésuz uf d Wält choo und am 17. Juli 1940 z La Tour-de-Trême gstoorben isch, isch e Schwiizer Lehrer und e berüempte Mundartautoor gsi.

Dr Cyprien Ruffieux isch anne 1859 als Soon vom Nicolas Jean Alexandre Ruffieux und vo dr Marie Geneviève geb. Macherel im chlyyne Doorff Crésuz uf d Wält choo. Crésuz lyt i de Bäärge vom Greyerzerland a dr Strooss vo Bulle zum Jaunpass ufe. Er isch bim Pierre Bovet, em Vatter vom Joseph Bovet (1879-1951), wo spööter als "Abbé Bovet" im ganze Land bekant woorden isch, id Schuel ggange, und es isch dr Bovet gsi, wo dr Familie gsäit het, dr jung Cyprien sell no wyter id Schuel goo, am beschten is fryburgische Seminaar uf Alteryf ("Hauterive") bi Posieux abe.

Nach dr Usbildig zum Lehrer isch dr Cyprien Ruffieux anne 1878 z La Tour-de-Trême bi Bulle Schuelmäischter woorde. Vo däm, wen er 1879 als Zwänzgjöörigen i dr Regruteschuel z Luzärn äänen erläbt het, schrybt er in äim vo syne Mundartstück. Vo 1884 bis 1888 het er i dr Stadt Bulle sälber Schuel ggää, und i säbere Zyt isch er au zwüschtynen ad Uni z Häidelbäärg no besser go Düütsch leere. 1886 het er d Lehrerin Lydie Corboz, d Dochter vom Gmäindamme vo La Tour-de-Trême, ghürootet. Die bäide händ füffzää Chind überchoo, elf Bueben und vier Mäitli.

Wo ne dr Fryburger Staatsroot und Bildigsdiräkter Georges Python (1856-1927) yglade het, jetz sälber als Lehrer as Seminaar uf Alteryf z cho, het dr Ruffieux das Agebott agnoo; er isch vo 1888 bis 1908 döört i de Geböid vom ehemolige Chlooschter Alteryf Lehrer für Französisch, Düütsch und Musig gsi. Won er dört ufghört het, isch dr Joseph Bovet sy Nochfolger als Seminaarlehrer woorde. 1908 het dr Cyprien Ruffieux es Pänsionaat und e Feriekolony für düütschsproochigi Chind z La Tour uftoo, und im glyche Joor isch s erschte Mol syni nöji Zytig "Feuille d'Avis de Bulle" usechoo. Drezue ane het er als Sekretäär vo dr Fryburger Präfäktuur fürs Greyerzerland z Bulle gschaffet. Und er isch e Zyt lang dr Presidänt vom volchskuntleche Regionaalveräin "Association gruérienne pour le costume et les coutumes" gsi. Dr Ruffieux isch e begäischterete Musiker und Dirigänt gsi; er het dr Mannechoor vo Bulle und spööter zwee Chöör vo La Tour gläitet.

I dr Zyt als Lehrer z Hauterive isch dr Cyprien Ruffieux druuf choo, für sys Schrybe die yhäimischi Mundart, dr alt Fryburger Patois z bruuche. Drby isch er äigentlich en Ahänger vom Bildigsdiräkter Python sym Regime gsi, wo mit em Schuelgsetz vom 9. Juli 1886 s Rede vo deren alte Mundart i dr Schuel abgstellt het, und dr Ruffieux het ghulfe, das Verbott i dr Schuelpraxis duresetze. Agfange het äär sälber als Patois-Autoor usserhalb vo dr Schuel mit politischen Artikle für die konservatyvi, ultramontaani Greyerzer Zytig "Ami du Peuple." Er het syni Tegscht mit em Psöidonym "Tobi di j’èlyudzo" underschribe. Dää Übernaame, wo iim s Lääbe lang bliben isch, bedüütet uf Düütsch öppe «dr Tobi mit de Blitz», un das het drmit z tue, ass dr Autoor scharfi politischi Sache säit. Er het denn meh Gedicht, Lieder, Sprüüch, Reeden und Verzelligen i dere alte frankoprovänzaalische Sprooch gmacht. Im Joor 1906 het er es ticks Buech mit syne Dialäkttegscht usegää: "Ouna Fourdèrâ dè-j-èlyudzo. Contes, farces, historiettes, bons mots en patois fribourgeois." Zum ene Täil vo syne Gedicht het sy guet Fründ, dr "Abbé Bovet," e Melody gsetzt. Syni Patois-Artikel und Kolumne het er verschidene Zytige zum Truke gää. Sit öppe 1920 sin vonnem au Theaterstuck usecho, so wie grad dozmol au von es paar andere Patoisautooren, em Fernand Ruffieux, em Joseph Yerly und em Pierre Quartenoud.

Me het au bi de Lüüt, wo grad am Plaane vom Wälschschwiizer Dialäktwörterbuech "Glossaire des patois de la Suisse romande" gsi sind, öppis vom Fryburger "Patoisant" ghöört, und eso isch dr Ruffieux eine vo de zuevrlässigen Informante füre Redakter Louis Gauchat woorde, wo dozmol als Profässer vo dr Romanischtik im Fryburger Oberland isch go d Mundart studiere. Es isch schynts dr Zämenarbet mit em Gauchat z vrdanke, ass dr Ruffieux füre Fryburger Patois e praktischi und gäbigi Schrybwys ygfüert het. Das isch e bedüütende Bytraag gsi bi dr "Verschriftlichung" vom Fryburger Patois.

Für alles das, wo dr Greyerzer Lehrer für d Chilemusig im Kanton Fryburg und d Bewegig vom "Cäcilianismus" gmacht het, het em dr Papscht Pius dr Elfti d Medalie "Bene merenti" gää.

Im Cyprien Ruffieux syn Änkel Jean Caille het anne 1962 im Radio Losann en Pricht über d Mundartwörter vom Grossvatter brocht. 





</doc>
<doc id="77258" url="https://als.wikipedia.org/wiki?curid=77258" title="Liechtensteinische Landesbibliothek">
Liechtensteinische Landesbibliothek

Di Liachtaschtainisch Landesbibliotheek isch d Nazionaalbibliotheek vum Fiirschteduum Liachtaschtai mit Sitz z Vaduz.

Grindet woore isch d Landesbibliotheek dur s Gsetz fir d Yyriichtig zuen ere Liachtaschtainische Landesbibliotheek anne 1961 as Stiftig vum effdetlige Räächt (Landesgesetzblatt Nr. 25 vum 14. Noväber 1961). Uf Grundlaag vu däm Gsetz het d Landesbibliotheek au s Bfliichtexemplarräächt. As Orgaan sin e Stiftigsroot, e Bibliothekskummission un e Bibliothekaar vorgsääne. D Mitgliider vum Stiftigsroot wääre vu dr Regierig bstellt, wu au s Ufsiichtsorgaan vu dr Stiftig isch. Di 1906 grindet Landesleererbibliotheek isch as aigeni Abdailig integrierte woore unter Verwaltig vun ere dreichepfige Kummission, wu vu dr Leererkumferänz gweelt wird, un unter Ufsiicht vum Landesschuelroot. S Amt vum Bibliothekar as Laiter vu dr Landesbibliotheek isch in Personalunion dur dr Landesarchivar uusgiebt woore, voreb anne 2001 en Änderig vu dr Statuute d Drännig vu däne boode Funkzioone broocht het. 

D Landesbibliotheek verbindet d Ufgaabe vun ere Nationalbibliothek mit dääne vun ere wisseschaftlige un ere effetlige Bibliothek. As Nationalbibliothek sammlet d Inschtituzioon Druckwäärch un au Bild- un Tondokumänt, wu dr Urheeber dervu Liachtaschtainerne un Liachteschtainer sin oder wu Liachtaschtai un sy Nooberschaft zum Geegestand hän. Derzue fungiert d Landesbibliotheek as Batäntbibliothek fir d Fiirschteduum Liachtaschtai un bietet as soonigi Zuegang zue umfassende internazionaale Batäntinformazioone. As Wisseschaftligi Bibliothek unterstitzt si Forscher*ne, Studändt*ine un Lyt us dr Leer in ire Wissesaarbet. Zem Byschpel chenne alli Dissertazioone uusgleent wääre, wu vu Absolvänt*ine vu dr Privaate Universiteet im Fiirschteduum Liachtaschtai verfasst woore sin.

D Landesbibliotheek mueß in ire Effnigszyte di jewyls giltig Fassig vu dr z Liachtaschtai aawändbaare EWR-Räächtsvorschrifte un dr Schwyzerische Räächtsvorschrifte z Verfiegig stelle, ass mer si cha aaluege un (geege Gebiir) usdrucke chaa..

Mit Stand 2016 het d Bibliothek rund 285'000 Medie mit 192'820 Uusleene un Verlängerige un 48'111 Bsuecher ghaa. D Landesbibliotheek bietet iber ire 1999 yygfiert Online-Bibliothekssischteem Aleph 500 vu dr Ex Libris Group en Zuegriff fir Bständ vu allne effetlige un andere liachtaschtainische Bibliotheke. Si isch assoziiert Mitgliid vum Informationsverbund Dytschschwyz. Syt Augschte 2010 bietet d Landesbibliotheek dur s Projekt eLiechtensteinensia Zuegriff zum Inhalt vum Joorbuech vum Historische Verain fir s Fiirschteduum Liachtaschtai, dr alte Landeszytige un andere Publikazioone vu Liachtaschtai.
In dr Landesbibliotheek hän noch em Jooresbriicht 2016 16 Lyt gschafft, dodrunter ai Person, wu I+D-Assischtänz gleert het. D Landesbibliotheek isch di ainzig Leerstell z Liachtaschtai fir dr Beruef vu dr I+D-Assischtänz.

D Landesbibliotheek het anne 2016 e Budget vu SFr. 1'811'939 ghaa. D Yynaame sin vor allem us em Staatsbyydraag vu SFr. 1'740'000 vu dr liachtaschtainische Regierig bstande.

Aagfange het d Bibliothek anne 1962 in drei Chammere vu dr Landesschul un isch anne 1968 in s doomoolig AHV-Gebei im Gerberweg 5 umzooge. In dr Johr 1986 un wider 1997/98 isch s Gebei uusböue woore. In dr Pflugstrasse het s e Ussedepot, wu iber d Helfti vum Bstand uusglaageret isch.



</doc>
<doc id="77260" url="https://als.wikipedia.org/wiki?curid=77260" title="Sprachgebrauch in Österreich">
Sprachgebrauch in Österreich

D Sprooche vo Öschtryych sind ganz vilfältig.

S Düütsch isch d Hauptsprooch vo Österreich. I dr öschtryychische Bundesvrfassig stoot, es sig die offizielli Staatssprooch.

S Düütsch isch für öppe 88 Prozänt vo dr Bevölkerig d Muettersprooch. Me säit dere Sprooch s Öschtryychische Düütsch, won e Verietäät vo dr ganz vilfältige Düütsche Sprooch isch. Es Bild vo dere Sprooch git s Öschtryychische Wörterbuech.

Drnäbe isch d Mundart bi täil Lüüt als Umgangssprooch wyt verbreitet. Es git z Öschtryych vil verschideni Dialäkt vom Oberdüütsche; die meischte regionale Mundarte ghööre zum Sproochgebiet vom Bairische und es paar im Weschte vom Land zum Alemannische.

Für die Dialäkt gits s Wörterbuech vo de bairische Mundarte z Öschtryych, s Vorarlbärgische Wörterbuech un dr Vorarlbärger Sproochatlas.

Drnäbe redt me bi zimli vilne Lüüt i gwüssne Regioone verschideni Minderhäitesprooche. Und no meh Sprooche sind mit Ywanderer us anderne Sproochgebiet is Land choo.

D Minderhäitesproche vo Öschtryych, wo vom Bundesverfassigsgsetz anerchant wäärde, sind:


</doc>
<doc id="77261" url="https://als.wikipedia.org/wiki?curid=77261" title="Walserdeutscher Beispielsatz">
Walserdeutscher Beispielsatz

Dr Paul Zinsli het in syym Buech "Walser Volkstum in der Schweiz, in Vorarlberg, Liechtenstein und Piemont. Erbe, Dasein, Wesen." e Walserdytsche Byyschpelsatz aagee go di karakteristische Merkmol vu dr Walserdialäkt bschryybe.

As Uusgangsform het er die „Unterländer“ Ibersetzig gnuu:

Derzue het e Art „Vollwalserischi Form“ konschtruiert, wu di ganze Merkmool vum Walserdytsch soll zaige:

Im Lauf vu syyne Foorschige zue dr Walser het dr Zinsli dää Satz vu Dialäktsprächer in verschideni Walserdialäkt ibersetze loo.

"Wenn s moore schneit und duuchlet, gäit der Eeni mitem Backpfiiffi ätte ume seggsi gääre uf de nöi Ofebooch und läit schi zume lenge, täife Schloof."

"Wenn s moora schnit und tunklet, geit dr Eeni mit schim chliina Pfiiffli äppan am seggsi gäära uf dan Ofabank und leit schi zu ma lenge, töüffa Schlaaf."

"Ä’n aabe, wen s afat tuuhilä, so um säkschu, ts Enni geid äppu fascht allgu schi darleggä uf dä Fiirbaach mit schiinär Pippu, un te schlaaft s lang und hert."

"Sen mööru schnuuwts un se s Ziit chunt tupps, der Altattu ber schir ljegge femmu zu schäkschu er gäid geeru üfen du nuwe Banch, und er lakt schech niider war z machu e länge härte Schloof."

"Am Oabä, wenn s tuppet, geit der Oaltattu eppä am säggschi mer schir liggu Pfyffu uf de nuu Bangg un leitschi zummänä lengä un teiffä Schloaf neder."



</doc>
<doc id="77262" url="https://als.wikipedia.org/wiki?curid=77262" title="Schweizer Parlamentswahlen 2019">
Schweizer Parlamentswahlen 2019

D Wahl vom Schwiizer Parlamänt anne 2019 isch s demokratische Verfahre zum s Bundesparlamänt vo dr Schwiiz so wie s d Bundesverfassig wott für d Zyt vo 2019 bis 2023 nöi uufzstelle.

D Wahl isch am 20. Oktober 2019 gsi. Es isch drum ggange, i de Kantöön d Lüüt uuszwähle für in Nationalroot und in Ständeroot vo dr Schwiiz.

Me luegt bi sonere Wahl druuf, wie vill Lüüt i de Kantöön wohne, und i däm Verhältnis tuet me die zwöihundert Sitz vom Nazionalroot uf d Kantöön verteile. Im Ständeroot het’s gmäss dr Bundesverfassig zwe Sitz für jede Kantoon usser für es paar chlyni, wo numen eine überchöme (das isch so für Basel-Stadt, Basel-Landschaft, Obwalde, Nidwalde, Appezäll Usserroode und Appezäll Innerroode), im ganze sind s sächsevierzg im "Stöckli," wie men em Ständeroot gäärn säit.

Für sone Wahl cha jedi Partäi oder au en anderi politischi Organisazioon e Zylete Lüüt bi de Kantonsverwaltige mälde, und d Kantöön mache drmit d Lischte, wo si de Stimmberächtigte schicke. Me cha d Lischte wo me zämestellt mit dr Boscht dr Verwaltig vo dr politische Gmäind schicke oder am Wuchenändi vo dr Wahl sälber go im ene Wahllokal id Stimmchischte legge.

I allne Kantöön zämezellt sind für d Wahle vo 2019 nid weniger weder 4652 Lüüt uf 511 Lischte als Kandidaaten und Kandidaatinne für in Nazionalroot agmäldet gsi.

D Partäien und gröössere Gruppe, wo bi dr Wahl vo 2019 drby gsi sind:



</doc>
<doc id="77263" url="https://als.wikipedia.org/wiki?curid=77263" title="Roman Banzer">
Roman Banzer

Dr Roman Banzer (* 1957 z Trese) isch e liechteschtäiner Sproochwüsseschaftler.

Er het d Primarschuel z Trese und s Gimnaasium z Mörschwil und dänn z Goossau bsuecht und drno a dr Uni Fryburg Journalismus und Komunikazioonswüsseschaft studiert. Er het under dr wüsseschaftliche Läitig vom Hans Stricker bim Liechteschtäiner Namebuech mitgschaffet und syni Diss zu de Mundarte vom Fürschtetum Liechteschtäi gschribe, em Liechtensteinerisch. Von es paar Gmäinde het äär zäme mit anderen Autoore Büecher über d Fluernääme useggää.

Er isch dr Läiter vo dr Arbetsstell Erwachsenebildig z Schaa und sit 1995 dr Sändeläiter vom Radio L gsi. 1999 isch er Dozänt a dr Uni Liechteschtäi woorde und 2004 au a dr HTW Chur und 2012 am Zäntrum für universitääri Wyterbildig z Bärn.

Derzue isch er 2000 dr Presidänt vo dr Meediekommissioon vom Liechteschtäi gsi. 2001 het er agfange als Läiter vom Literaturhuus Liechtenschtäi, wo anne 2019 es äigets Huus z Schaan überchoo het. S Literaturhuus macht es langfrischtigs Projäkt "Liechtenstein erzählen." 

Dr Banzer isch fräie Mitarbeiter vom Lichteschtäi-Institut. Er het bi dr Redakzioon vo dr Zytig "Maulwurf" mitgmacht, wo vo 1985 bis 1989 usecho isch.

1996 het dr Roman Banzer mit anderne Lüüt zäme d Mundartanthology "Am Rhii" useggää. Und er isch sälber au bi Schrybwärchstett i verschidene Länder drby.

Mit anderne zäme isch er en Informant über d Liechteschtäiner Sprooch gsi fürs "Variantewörterbuech vom Düütsche."




</doc>
<doc id="77264" url="https://als.wikipedia.org/wiki?curid=77264" title="Mauro Pedrazzini">
Mauro Pedrazzini

Dr Mauro Pedrazzini (* 15. Juni 1965 z Escha) isch e liachtaschtaanische Bolitiker (FBP). Är isch syt em 27. Meerz 2013 as Regieriigsroot mit Zueständigkait fir s Minischterium fir Gsellschaft Mitgliid vu dr Regierig vum Fiirschteduum Liechteschtai.

Dr Mauro Pedrazzini isch e Suhn vum Sandro Pedrazzini und r Hedy geb. Meier. Är isch mit drei Gschischter z Escha ufgwachse. Är isch uf s Liachtaschtaanisch Gimnasium z Vaduz gange un het deert anne 1985 d Matura gmacht. Derno het er vu 1985 bis 1991 an dr der Universiteet Bärn Physik, Chemy un Aschtronomy studiert um mit em Lizenziat (lic. phil. nat.) abgschlosse un deert au 1990 bis 1991 as Forschigsassischtänt am Laboratorium fir Hochenergyphysik gschafft. Ab 1992 isch er Doktorand am Forschigszäntrum fir Plamaphysik an dr ETH z Lausanne gsii un het deert anne 1996 promoviert.

Vu 1992 bis 2001het er bi dr Balzers AG gschafft, aafangs as Projäktlaiter, speeter as Laiter vu dr Abdailige Engineering un Forschig un Entwicklig. In dr Johr 1997 bis 199 het er näbe em Beruef no dr Wiirtschaft (Executive MBA) an dr Universitet St. Galle studiert.

2001 bis 2003 het er bi dr Liachtaanische Landesbank z Vaduz as Finanzanalyscht un Fondsmanager gschafft, ab 2003 bis zue sym Regierigsyydritt 2013 derno bi däre ire Doochtergsellschaft LLB Asset Management AG, ab 2006 deert as Laiter vum Aktiemanagement.

In dr Legislaturperiod vu 2005 bis 2009 isch dr Pedrazzini Stellverdrätter vum Regierigsschef Otmar Hasler gsii, vu 2009 bis 2013 Stellverdrätter vum Vizeregierigsschef Martin Meyer. No dr Landdaagswaal 2013 isch er as Regierigsroot fir d FBP vum liachtaschtaanische Landdaag vorgschlaa un vum Regänt Erbprinz Alois ernännt woore, zueständig fir s nei Minischterium fir Gsellschaft (Gsundhait, Sozials, Familie un Chanceglyychi). Syter anne 2013 isch au er Mitgliid vu Bresidium vu dr FBP.

No dr Landdaagswaal vum 5. Februar 2017 isch dr Pedrazzini am 30. Meerz 2017 as Regierigsroot widergweelt woore.



</doc>
<doc id="77265" url="https://als.wikipedia.org/wiki?curid=77265" title="Melitta Marxer">
Melitta Marxer

D Melitta Marxer (* 8. September 1923 as "Melitta Kaiser" z Schaawald; † 13. Februar 2015 z Vaduz isch e liachtaschtaanischi Aktivischti un Fraueräächtleri, wu fir s Frauewaalräächt kämpft het. Internazionaal het mer si gchännt dur e Reed anne 1983 vor em Europaroot, wu si um internazionaali Unterstitzig fir d Yyfierig vum Frauewaalräächt z Liachtaschtaa gwoorbe het.

D Melitta Kaiser isch mit vier Gschwischter z Schaawald ufgwachse. No dr Sekundarschuel het d Kaiser in ere Keramikfabrik gschafft. Mit 25 Joor het si d Fabrik verloo, wel si anne 1949 dr Felix Marxer (1922–1997) ghyroote un mit em e Familie grindet het. Si het drei Deechtere uf d Wält broocht, aini dervu isch d Chinschtleri Regina Marxer.

Derwylscht iri drei Deechtere ufgwachse sin, isch er di räächtli Uuglyychi zwische Fraue un Manne un ass nume Manne go weele derfe z Sinn chuu. D Marxer het iri Deechtere in däre ire Wunsch noch ere heechere Bildig unterstitzt un het bim Kampf mitgmacht, ass au Maidli uf heecheri Schuele un Gimnaasie hän derfe goo, was eerscht in dr 1960er-Joor gschafft wooren isch. Syter 1968 sin Liachtaschtaaner Maidli an Gimnaasie zuegloo.

D Marxer un anderi Feminischtine hän si derno em 1968 abghaltene Referändum zum Frauewaalräächt zuegcheert, wu voreerscht gschyteret isch. D Fraue hän s "Komitee fir s Frauestimmräächt" grindet, go uf e Zuestimmig zum Waalräächt zueschaffe. In dr Joor 1971 un 1973 sin nomol zwoo Volksabstimmige am Mee gschyteret, wu s Frauewaalräächt blockiert het. Wel si kai Fuurtschritt gsääne hän, hän d Marxer un anderi Feminischtine 1981 d "Aktion Dornröschen" grindet, e Aaspiilig uf s dytsch Määrli "" un d lang Waartezyt, voreb dr Brinz d Brinzässi mit eme Schmutz gweckt het. Dodruf hän si nit welle waarte. D Frauen hän derzue bim Verfassigsgriicht gchlagt, wel si ihri Räächt yygschränkt gsääne hän. Anne 1982 isch d Chlaag abgwiise woore. Wel d Regierig si gwaigeret het, s Frauewaalräächt yyzfiere, hän d Marxer un 11 anderi "Dornreesliakivischtine" zue andere Maßname griffe. Si sin dur Europa graist un hän iber iri yygschränkte Räächt gschwätzt. Anne 1983 hän si ire Aaliige vor em Europaroot z Stroßburi effetli gmacht. Die Akzioon isch z Liachtaschtaa arg kritisiert woore, wel si s Land in s internazionaal Rampeliecht gruckt het, isch aber wiirksaam gsii. Am 2. Juli 1984 hän di männlige Weeler z Liachtaschtaa dr Fraue s voll Waalräächt zuebilligt.

D Marxer isch am 13. Februar 2015 z Vaduz gstoorbe.

Anne 2002 isch dr Schwyzer Dokumentarfilm "Die andere Hälfte" etnstande, wu d Gschiicht vu dr Melitta Marxer un irem Kampf fir Fraueräächt z Liachtaschtaa verlzellt het. 


</doc>
<doc id="77271" url="https://als.wikipedia.org/wiki?curid=77271" title="Regina Marxer">
Regina Marxer

D Regina Marxer (* 10. Oktober 1951 z Grabs, SG) isch e liachtaschtaanischi Graafikeri un bildendi Chinschtleri.

D Regina Marxer isch e Doochter vum Leerer un Museumslaiter Felix Marxer un syre Frau Melitta geb. Kaiser. Si isch mit zwoo Schweschtere z Vaduz ufgwachse. Vu 1963 bis 1966 isch si z Vaduz uf s Realschuel gange. Derno het si vu 1966 bis 1970 Graafikeri bim Louis Jäger z Vaduz gleert. Vu 1974 bis 1978 het si an dr Hochschuel vu dr Chinscht z Berlin studiert. Au bim Clément Moreau, wu in dr Schwyz gläbt het, het si gleert.
Syter anne 1979 läbt si as freischaffendi Chinschtleri. Ihri Chunscht umfasst Moolerei, Bildhauerei, Graafik un Inschtallzioon. Si het Ainzel- un Gruppenuusstellige ghaa z Liachtaschtaa, e Eeschtryych un in dr Schwyz. As Grafikeri het si ne baar liachtaschtaanischi Briefmarke gstaltet

Anne 1981 het d Marxer zäme mit ire Mueter Melitta Marxer un dr Psychologi Barbara Rheinberger d «Aktion Dornröschen» grindet, wu si emänd erfolgryych fir s d Yyfierig vum Frauestimmräächt z Liachtaschtaa yygsetzt het. 

Zäme mit dr Myriam Bargetze, dr Monika Michels, em Stefan Sprenger un em Martin Walch het si anne 1989 in dr alte Wääberei z Tresa dr Chinschtlerverain «Schichtwechsel» grindet un isch au bis 1997 di eerscht Bresidänti vum Verain gsii. Dr Verain duet di iberregionaal Vernetzig feerdere un Chinschtler*ne us em In- un Uusland Ryym z Verfiegig stelle.

Fir s nei «Schuelhuus Obergufer» z Trisebärg het d Marxer 1995 d Computerinschtallazioun "Herr Ehrengast – der Hirsch mit den sprechenden Augen" gschaffe, wu Täxt im Walser-Dialäkt schwätzt. Si het au d Chunchtwäärch "Gras" gschaffe, e Metallrinne im Bflaschter uf em Voorblatz vum Liachtaschtaanische Landesarchiv zVaduz.

D Regina Marxer läbt un schafft z Vaduz.






</doc>
<doc id="77292" url="https://als.wikipedia.org/wiki?curid=77292" title="Vaterländische Union">
Vaterländische Union

Di Vaterländisch Union (VU) isch näb dr Fortschrittlige Burgerpartei (FBP) aini vu dr boode grooße Barteie im Fiirschtduum Liachtaschtaa. Si isch urspringli sozialliberal uusgriichtet gsii, isch aber im Lauf vu dr Zyt allmee no räächts gruckt un het si brogrammatisch noodnoo dr burgerlige FBP aagneecheret, wu si dradizionäll mit koaliert.

D Wuurzle vu dr VU geen uf d Volkspartei (VP) zruck, wu Februar 1918 grindet woore un chrischtli-sozial uusgriichtet gsii isch. Die het si am 5. Jänner 1936 mit em chlaine Liachtaschtaaner Haimetdienscht zue dr hitige Vaterländische Union zämegschlosse, wu doodmool zwai Joor alt un als dytschnazionaaler un autoriteerer uusgriichtet gsii isch. Mitgrinder vu dr chrischtli-soziale Volksbartei isch dr Wilhelm Beck gsii. D Bartei isch dr Metoor fir bolitischi un soziaali Grundlaagerefoorme z Liachtaschtaa im frieje 20. Joorhundert gsii un het si as Arbaiterbartei verstande, wu si fir mee demokraatischi Volksräächt, soziaali Sicherhait, Solidariteet in dr Gsellschaft un au fir e staarki, differenzierti Wiirtschaft yygsetzt ghaa he tun au hite no yysetzt.

Iri aktuälle Zyylsetzige het si in «Wäärtvorstellige» formuliert, wu im Mai 2004 verabschiidet woore sin, Grundsätz dooderby sin Freihait, Noohaltigkait un Solidariteet gsii.

D VU het 1970–1974, 1978–1993 un 1993–2001 s absolut Mee vu dr Mandaat im liachtaschtaanische Landdaag ghaa. No dr Landdaagswaal 2005, wun ere ne historisch Dief an Stimme broocht ghaa het, het d VU 10 vu dr 25 Abgoordnete gstellt un isch mit em stellverdrättende Regierigsschef Klaus Tschütscher un em Hugo Quaderer in dr fimfchepfige Regierig verdrätte gsii. Us dr Landdaagswaal 2009 isch d VU as aidytige Waalsiigeri fiirigange un het fir d Legislaturperiood 2009–2013 mit 13 Sitz wider s absolut Mee im Landdaag ghaa. In dr Koalizioonsregierig mit dr FBP het d VU mit em Klaus Tschütscher dr nei Regierigsschef gstellt. Di Vaterländisch Union het bi dr Landdaagswaal 2013 fimf Sitz im Landdaag verloore, isch derno mit aacht Sitz verdrätte gsii un het zwee vu dr vier Regieingsreet gstellt. Bi dr Landdaagswaal 2017 het d VU ire Stimmenaadail um 0,2 Brozäntpinkt lycht chenne uusböue, het aber wyter 8 vu 25 Abgoordnete vum Landdaag. In dr fimfchepfige Regierig isch di Vaterländisch Union wyter mit zwee Regierigsmitgliider verdrätte.
Dr Vaterländische Union stoot d Zytig Liechtensteiner Vaterland nooch, wu us dr Zytige Liechtensteiner Nachrichten un Liechtensteiner Heimatdienst im Jänner 1936 entstanden isch. D Liechtensteiner Nachrichten (1924–1935) sin us dr Oberrheinische Nachrichten (1914–1924) fiirigange un boodi Zytige sin scho vorhäär dr chrischtli-soziaale Beweegig/Bartei noochgstande.

Noch em Schefredakteer Günther Fritz heeb si s Liechtensteiner Vaterland vun eme „parteipolitischen Kampfblatt“ zue ere „modernen Forumszeitung“ gwandlet.




</doc>
<doc id="77295" url="https://als.wikipedia.org/wiki?curid=77295" title="Daniel Brélaz">
Daniel Brélaz

Dr Daniel Brélaz (* 4. Jänner 1950 z Losann) isch e Schwiizer Politiker vo de Grüene.

Dr Brélaz het a dr EPFL Mathematik studiert und isch dänn Mathelehrer gsi. Er isch ghürootet und het äi Soon.

Er het sech vo Afang a bi dr politische Bewegig füre Umwältschutz "Groupement pour la protection de l'environnement" angaschiert. 1978 isch er Waadtländer Grossroot worde und s nöchscht Joor Nationalrat. Do isch er nid numen i dr Schwiiz der eerscht nazional Parlamäntarier vo de Grüene gsi, sondern grad au uf dr ganze Wält.

Dr Brélaz isch bis 1989 Nazionalroot gsi. Denn het en s Volk vo Losann id d Stadtregierig gwählt. Und anne 2001 isch er no dr Stadtpresidänt und Finanzscheff vo Losann woorde. I däm Amt isch er bis 2016 blibe.

2007 het men en im Waadtland nomol zum Nazionalroot gwählt, was er bis 2011 gsi isch, und au für die übernöchschti Legislatuur sit 2015 und grad nomol bi der Wahl vo 2019 isch dr bekant Maa wider für die Grüene uf Bärn choo.

Dr Daniel Brélaz macht im Verwaltigsroot vo de "Transports publics de la région lausannoise," i däm vo dr Gselschaft "Métro Lausanne-Ouchy " und i däm vo dr Stroomgselschaft EOS Holding mit, und er isch im Komitee vo "Lausanne Tourismus" und im Stiftigsroot vo dr Stiftig "Beaulieu".

I dr Öfentlichkäit isch er wäge syne uffellige Gravatte mit emene Büsichopf druff immer wider is Gsprööch choo. Sit 2018 cha men em Brélat syni Gravatte im Stadtmuseum vo Losann go aluege.



</doc>
<doc id="77297" url="https://als.wikipedia.org/wiki?curid=77297" title="Friedrich Achleitner">
Friedrich Achleitner

Dr Friedrich Achleitner (* 23. Mai 1930 z Schalchen, Oberöschtryych; † 27. März 2019 z Wien) isch en Öschtryycher Architekt und Mundartschriftsteller gsi.

Er isch e bedüütende Autoor vo modäärne Dialäktliteratur.

Dr Friedrich Achleitner isch dr Soon vomene Müller und Müliboutechniker gsi. Er het z Wien bis 1953 Architektur studiert und denn als freie Architekt gschaffet.

1958 het er ufghöört sälber Bouwärch plaane und isch Schriftsteller woorde. Was s Bouen agoot, isch er publizistisch als Kritiker vo dr nöien Architektur aktiyv gsi. Er isch gäge s Abrysse vo alte Hüüser und die unbassende nöie Hoochhüser gsi, wo men i de Stadtzäntre i säber Zyt ooni uf d Umgäbigssizuazioon z luege higstellt het. Vo 1963 bis 1983 isch dr Achleitner Lehrer für Boukonstrukzioon a dr Kunschtakademy gsi. Sys Hauptwäärch zu dr Boukultur isch dr riisig Kunschtfüerer "Österreichische Architektur im 20. Jahrhundert.".

Als Autoor het dr Achleitner modärni Mundartgedicht gmacht. Er het zu den Exponänte vo dr "Wiener Gruppe" ghöört, wo bi dr literarischi Avantgarde vom Nöie Schryben vorne drby gsi isch und au mit em Dialäkt experimäntiert het. Das wo dr Achleinter i sym Innviertler Dialäkt gmacht eht, sind Gedicht, wo vo foneetischen Elemänt läbe, und «montierti Tegscht» mit graafischen Ergänzige, und me seit dene Sache au öppe «Konkreti Poesy».




</doc>
<doc id="77299" url="https://als.wikipedia.org/wiki?curid=77299" title="Marianne Binder-Keller">
Marianne Binder-Keller

D Marianne Binder-Keller, wo am 15. Juni 1958 uf d Wält cho isch, isch e Schwiizer Politikerin.

Si chunt us em Kanton Aargau und ghöört politisch gseh zu dr CVP. 

D Marianne Binder-Keller isch d Dochter vom Anton Keller, wo früener mol, vo 1979 bis 1995, Schwiizer Nazionalroot gsi isch, und vo dr Schriftstellerin Rosemarie Keller geb. Borner. Si isch ghüroote mit em Andreas Binder, em Soon vom ehemolige Aargauer Nazionalroot Julius Binder, und woont mit irere Familie z Baade.

Si isch Lehrerin und schaffet als Berooterin für Komunikazioon und als Autoorin. Bis anne 2013 isch si d Komunikazioonsscheffin vo dr CVP Schwiiz gsi. Si isch d Presidäntin vo dr CVP vom Bezirk Baade und sit 2015 ghöört si zum Partäipräsidium vo dr CVP Schwiiz. 2016 isch si d Presidäntin vo dr Aargauer CVP woorde.

2013 het me si im Kanton Aarau zur Groossröötin gwählt.

Für d Wahl vo dr Schwiizer Bundesvrsamlig im Herbscht 2019 het d Binder-Keller kandidiert und si isch am 20. Oktober in Nazionalroot choo. Iire Vatter und iiri Muetter sind bi dr Fyyr noch dr Dochter irere Wahl z Baade drby gsi.



</doc>
<doc id="77300" url="https://als.wikipedia.org/wiki?curid=77300" title="Thomas Burgherr">
Thomas Burgherr

Dr Thomas Burgherr (* 1. Augschte 1962) isch e Schwiizer Undernäämer und Politiker.

Er het z Wilibäärg d Primarschuel un z Reitnau d Bezirksschuel bsuecht und isch Zimmermaa woorde. Iim ghört d Firma "Burgherr Moosersäge AG". Das isch e Saagi wo s sit em 19. Joorhundert git. D Fabrigg macht Holzarbete für Hüüser und anderi Bouwäärch. 

I dr Politik isch dr Burgherr bi dr SVP. Er isch dr Amme vo Wilibäärg gsi und 1997 Aargauer Groossroot woorde. Sit 2012 isch er dr Presidänt vo dr SVP Aargau. 2015 het men en i Nazionalroot gwählt und 2019 isch er wider gwählt woorde.


</doc>
<doc id="77301" url="https://als.wikipedia.org/wiki?curid=77301" title="Irène Kälin">
Irène Kälin

D Irène Kälin, wo am 6. Februar 1987 z Länzbrg uf d Wält cho isch, isch e Schwiizer Politikerin.

D Kälin het s Gimnasium z Basel bsuecht und drno d Islam- und d Religionswüsseschaft a dr Uni Züri studiert. 2014 het si s Master-Studium «Religionskultuure» a dr Uni Bärn aagfange. Si het als Gwärkschaftssekretärin bi dr Unia Aargau gschaffet. Si isch d Presidäntin vo "ArbeitAargau," dr Aargauer Tachorganisazioon vo de Arbetnämende. Sit 2013 läbt si mit em Journalischt Werner de Schepper zäme. Si woone z Oberflachs.

D Irène Kälin politisiert bi de Grüene. 2010 het me se in Aargauer Groossroot gwählt. Wo im Novämber 2017 dr Jonas Fricker zruggträtten isch, isch si uf däm sin Platz im Nazionalroot choo. Bi dr Wahl vo dr Bundesvrsamlig 2019 isch si als Nazionalröötin wider gwählt woorde.

D Kälin isch 2012 bis 2014 Vizepresidäntin vo de Grüene Schwiiz gsi.

D Kälin isch sit 2013 mit em Journalischt Werner De Schepper liiert. S Paar isch anne 2018 vo Länzbrg uf Oberflachs zooge, im gliiche Joor isch ire gmainsaam Soon uf d Wält choo.



</doc>
<doc id="77302" url="https://als.wikipedia.org/wiki?curid=77302" title="Gabriela Suter">
Gabriela Suter

D Gabriela Suter (* 1972 z Aarau) isch e Schwiizer Lehrerin und Politikerin.

D Gabriela Suter isch i dr Regioon vo Länzbrg ufgwachse. Si het Gschicht und Germanistik a dr Uni Züri studiert und d Usbildig fürs Lehramt für Middelschuele gmacht. Drno isch si Gimilehrerin a dr Alte Kanti Aarau gsi und jetz schaffet si mit em Master "Public Management" als Personalscheffin und Projektläiterin. Woone tuet si z Aarau.

D Suter politisiert bi dr SP. Si isch Ywoonerröötin z Aarau gsi und 2017 het me sen in Aargauer Groossroot gwählt. Si isch sit 2018 d Presidäntin vo dr SP Aargau und ghört au zu dr Gschäftsläitig vo dr SP Schwiiz.

Bi dr Wahl vo dr Bundesvrsamlig 2019 isch si in Nazionalroot choo.


</doc>
<doc id="77322" url="https://als.wikipedia.org/wiki?curid=77322" title="Liste der Mitglieder des Schweizer Nationalrats in der 51. Legislaturperiode">
Liste der Mitglieder des Schweizer Nationalrats in der 51. Legislaturperiode

Das isch d Lischte vo de Lüüt im Schwiizer Nazionalroot 2019 bis 2023.

Es sind die Persoone, wo s Volch i de Kantöön vo dr Schwiiz am 20. Oktober 2019 bi dr Wahl vom Schwiizer Parlamänt für in Nazionalroot uf Bärn ufe gwählt het.


</doc>
<doc id="77329" url="https://als.wikipedia.org/wiki?curid=77329" title="Ruth Humbel Näf">
Ruth Humbel Näf

D Ruth Humbel Näf (* 23. Juli 1957 z Baade) isch e Schwiizer Lehrerin, Politikerin und Sportlerin. 

D Humbel woont z Biirmeschtoorff. Si isch Lehrerin und schaffet als Jurischtin. Vo 2001 bis 2008 isch si d Läiterin vo dr Region Middi vom Vrband vo de Chrankekasse gsi. Si isch ghürootet und het zwöi Chind. Si isch e gueti Orientierigslöiferin; 2010 isch si OL-Wältmäischterin bi de Senioore woorde.

1981 het se s Volch vom Kanton Aargau in Groossroot gwählt, wo si bis 2003 gsi isch. 2003 isch si Nationalröötin woorde.

D Ruth Humnbel isch i de Stiftigsrööt vo dr Stiftig "Vita Parcous" z Zürich, vo dr Schwiizerische Stiftig für Klinischi Chräbsforschig, vo dr Stiftig für die Schwiizerischi Akademy für Chiropraktik, vo dr Stiftig Alterszäntrum Lindehoof z Oftrige, vo dr Stiftig Theraplus und vo dr Stiftig Pro Senectute Aargau.



</doc>
<doc id="77336" url="https://als.wikipedia.org/wiki?curid=77336" title="Fortschrittliche Bürgerpartei in Liechtenstein">
Fortschrittliche Bürgerpartei in Liechtenstein

Di Fuurtschrittli Buurgerbartei z Liachtaschtaa (dt. "Fortschrittliche Bürgerpartei in Liechtenstein", churz "FBP") isch e chrischtli-konservativi Bartei im Fiirschteduum Liachtaschteaa. Si isch näb dr Vaterländische Union aini vu dr zwoo grooße Volksbarteie z Liachtaschtaa un bildet mit däre ne Regierigskoalizioon in dr Regierig. Barteibresidänt isch dr Marcus Vogt.

D FBP luegt si as «wäärtkonservativi Mitti-Räächts-Bartei» aa. Si stoot uusdruckli hinter dr dualistische Staatform, wu uf dr glyychwäärtige Souverän Fiirscht un Volk basiert. Si setzt si fir e Bolitik vu dr soziaale Määrtwiirtschaft yy. D Bartei riichtet si no chrischtlige Wäärt un zyylt uf en schlanke aber laischtigsfäähige Staat ab, as Basis fir e effiziänt un effektiv staatli Handle.

D FBP isch anne 1918 as Reakzioon uf d Grindig vu dr sozial-konservative Volksbartei in s Lääbe gruefe woore un het e chrischtli-konservativi bis reaktioneeri Bolitik driibe. Si het iri Wuurzle bi dr Buure un Handwäärcher ghaa un isch im Klerus staark verankeret gsii. Si het vu 1928 bis 1970, vu 1974 bis 1978, 1993 (Februar bis Oktober) un 2001 bis 2005 mit eme absolute Mee vu dr Mandaat regiert (2001 het si mit 49 % vu dr Stimme Stimme 13 vu dr 25 Barlemäntssitz gwunne).

In dr Ussenandersetzige 2001–2003 um e Verfassigsänderig, wu d Posizioon vum Fiirscht Hans-Adam II. un di diräktdemokraatische Räächt vu dr Weeler*ne steerker un d Position vum gweelte Landdaag un d Regierig insgsamt schwecher gmacht het, hän si Barteiapparat un FBP-Mandatar – vylmool im Geegesatz zue vorhärige Posizioone – uf d Syte vu däne gschlaa, wu fir die Änderige gsii sin. S Volk het im Meerz 2003 fir die Verfassigsänderig gstimt. Bi dr Landdaagswaal 2005 het d FBP ire absolut Mee im Barlemänt verloore, isch aber steerkschti Bartei bliibe. Zäme mit dr Vaterländischen Union (VU) het si ne Koalizioonsregierig bildet.

Bi dr Landdaagswaal am 8. Februar 2009 isch d FBP vu dr VU as steerkschti Bartei abgleest. Dr Regierigsschef Otmar Hasler het dodruf sy Ruckdritt verchindet. Noofolger vum Hasler isch dr VU-Bolitiker Klaus Tschütscher woore. Bi dr Landdaagswaal 2013 isch d FBP drotz Verluscht vu 3,5 Brozäntpinkt wider stimmesteerkschti Bartei woore un het wäge däm in dr Regierigskoalizioon mit dr VU mit em Adrian Hasler wider dr Regierigsschef un derzue zwai Regiergsreet*ine gstellt. Bi dr Landdaagswaal 2017 het d FBP 4,8 % verloore un isch doodermit uf s schläächtscht Ergeebnis in ire Gschiicht chuu un nume no nyyn vu dr 25 Sitz. Si isch aber ainewääg stimmesteerkschti Bartei im Landdaag bliibe, wel di Vaterländisch Union nume lyycht hete chenne derzuegwinne un bi aacht Abgoordnete stoo bliibene isch.

S Liechtensteiner Volksblatt isch anne 1878 grindet woore un stoot dr Fuurtschrittlige Buurgerbartei nooch. S Volksblatt isch di etscht un noch em Liechtensteiner Vaterland di zwootgreescht Zytig vum Ländli.



</doc>
<doc id="77346" url="https://als.wikipedia.org/wiki?curid=77346" title="Beat Flach">
Beat Flach

Dr Beat Flach, wo am 21. Jänner 1965 z Bärn uf d Wält cho isch, isch e Schwiizer Politiker.

Dr Flach het z Basel Matroos vo dr Rhyschiffahrt gleert und dänn als Schlosser und Modällbouer gschaffet. Drzue het er d Matuur im ene Lehrgang für Erwachseni gmacht und a dr Uni Fryburg und dr Uni Luzärn studiert und dr Abschluss als "Master of Laws" gmacht. Nach em Zuesatzstudium a dr ETH Züri schaffet er jetz füre Schwiizerisch Ingenieur- und Architekteveräin. Er isch vrhürootet und woont mit dr Familie z Gaueschtäi.

Er politisiert bi de Grüenliberale, won er 2008 ghulfe het d Kantonalpartei im Aargau gründe. S Aargauer Volk het en anne 2009 in kantonal Groossroot gwählt und 2011 in Nazionalroot. Dört macht er näbe anderem bi dr Sicherhäitspolitische Komissioon mit. 2015 und au bi dr Wahl vom Bundesparlamänt 2019 isch er wider Nazionalroot woorde.

Sit 2018 isch dr Beat Flach dr Presidänt vo dr Stiftig Natur und Wirtschaft.



</doc>
<doc id="77358" url="https://als.wikipedia.org/wiki?curid=77358" title="Abtwil SG">
Abtwil SG

Abtwil isch es Dorf im Kanton Sanggale mit öpis öber 5000 Iiwohner. Es ghört zur politische Gmaind Gaiserwald, wo au Engelburg (knapp 3000 Iiwohner) und Sankt Joseffe (öpe 170 Iiwohner) dezue ghöred.

Abtwil liit im Südweschte vom Gmaindsgebiet, gad nördlech vo de Uusfahrt vo de Autobahn A 1 Sanggale-Winkle. Vom Kantonshoptort isch s Dorf dor d Settere trännt. De Ort wörd in ere Urkund us em Johr 1200 serschtmol erwähnt, doozmol no as «Appowila» oder «Appiwilla». Es hät e paar Firme und Gschäfter z Abtwil. Bekannt i de Region send de "Cinedome", es Groosskino mit acht Sääl, und de "Säntispark", e Freizitaalag mit Badelandschaft, Rutsche, Sauna usw. Es git döt au es Hotel und es Iichaufszenter.




</doc>
<doc id="77368" url="https://als.wikipedia.org/wiki?curid=77368" title="Matthias Aebischer">
Matthias Aebischer

Dr Matthias Aebischer (* 18. Oktober 1967 z Schwarzeburg) isch e Schwiizer Journalischt und Politiker.

Dr Aebischer het z Bäärn s Lehrerseminar bsuecht und vo 1988 bis 1990 z Ligerz als Schuelmäischter gschaffet. 1990 het er bim Radio Förderband als Journalischt agfange und isch zwöi Joor drufabe zum Schwiizer Radio ggange. Er het au als Redakter und Moderator bim Schwiizer Färnsee gschaffet. 2011 het er mit dene Arbeten ufghört, wil er i d Politik ggangen isch. Er het e Zyt lang a dr Uni Fryburg glehrt.

Im Oktober 2011 isch er füre Kanton Bäärn i Nationalroot gwäält worde, 2015 und au bi de Wahle 2019 het me ne z Bäärn wider gwäält. Er isch bi dr SP.

Dr Matthias Aebischer läbt i dr Stadt Bäärn und isch mit dr Zürcher Nazionalröötin Tiana Angelina Moser vo dr GLP zäme.



</doc>
<doc id="77372" url="https://als.wikipedia.org/wiki?curid=77372" title="Jean-Luc Addor">
Jean-Luc Addor

Dr Jean-Luc Addor (* 22. April 1964 z Losann) isch e Schwiizer Jurischt und Politiker.

Äär het s Bürgerrächt vo Sainte-Croix VD und Savièse. Nach em Studium a dr Uni Losann isch äär 1991 Walliser Füürschpräch woorde. 1991 bis 2001 isch äär Undersuechigsrichter vom Middelwallis gsi, und sider het er es äigets Jurischtebüro.

Anne 2015 het en s Walliser Stimmvolch zum Nazionalroot gwählt, und bi de Wahle vo 2019 isch er im Amt bestätiget woorde. Dr Addor politisiert bi dr SVP. Äär wäär psunders drfür, ass men i dr Schwiiz es ganz es liberaals Wafferächt hätti.



</doc>
<doc id="77374" url="https://als.wikipedia.org/wiki?curid=77374" title="Jacqueline Badran">
Jacqueline Badran

D Jacqueline Badran, wo am 12. Novämber 1961 z Sydney, Auschtraalie, uf d Wält cho isch, isch e Schwiizer Undernäämerin und Politikerin.

D Badran isch vo Züri. Iiri Vatter isch e Libanees, und äär het sini Frou z Züri gleert könne. Wo d d Familie im Joor 1996 uf Züri choo isch, het d Jacqueline Badran doo d Schuel bsuecht und isch uf d Kanti Hoohi Promänaade ggange, und drno het si a dr Uni Züri Biology und z Sanggalen Ökonomy und Staatswüsseschafte studiert.

Z’eerscht het si füre Kanton Sanggalen und Kanton Züri gschaffet. Anne 2000 het si iiri eigeti Firma, d "Zeix AG," ggründet.

Sid 1991 politisiert d Badran bi dr SP. 2002 het me se in Zürcher Gmäindroot gwäält und 2011 isch si Nazionalröötin woorde. 2015 und au bi de Parlamäntswahle 2019 het se s Zürcher Stimmvolch i i däm Amt bestätiget woorde. D Badran isch i dr Nazionalrootskomissioon für Wirtschaft und Abgaabe. 



</doc>
<doc id="77376" url="https://als.wikipedia.org/wiki?curid=77376" title="Sibel Arslan">
Sibel Arslan

D Sibel Arslan, wo am 23. Juni 1980 z Erzincan i dr Türggäi uf d Wält cho isch, isch e Schwiizer Jurischtin und Politikerin.

D Arslan chunt vom Volch vo de Zaza, enere Minderhäit z Anatoolien i dr Türggäi. Anne 1985 isch iire Vatter als Flüchtling id Schwiiz choo, und eerscht 1991 het au sini Familie chönne nochechoo, d Sibel mit irere Muetter und de beede Brüeder. S Arslans sind is Chlybasel ggange. 2004 isch d Sibel Schwiizer Bürgerin woorde.

2012 het d Arslan als Jurischtin bim Basler Gwärkschaftspund, 2012 bi dr Kesb Baselstadt und 2015 bi dr Baselstedtische Sicherhäitsdiräkzioon agfange. 2017 het si mit em Lucius Dürr d Firma "Sidus Consulting GmbH" ggründet.

D Sibel Arslan isch sid 204 bi dr Gruppe "BastA" "(Basels starke Alternative)" drby gsi. Vo 2005 bis 2016 isch si im Grosse Root vom Kanton Basel-Stadt gsi; doo het si dr Frakzioon "Grüens Bündnis" ghulfe.

2015 het se s Basler Stimmvolch in Nazionalroot gwählt, und bi de Wahle anne 2019 grad nomol. Si isch bi de Grüene.



</doc>
<doc id="77381" url="https://als.wikipedia.org/wiki?curid=77381" title="Céline Amaudruz">
Céline Amaudruz

D Céline Amaudruz (* 15. März 1979 z Gämf) isch e Schwiizer Politikerin.

Si het Jus studiert und schaffet als Vermögensverwalterin. Si politisiert bi dr SVP. 2009 bis 2011 isch si im Gämfer Groosse Root gsi, und 2011 het me sen uf Bäärn in Nazionalroot gwählt; 2015 und bi de Wahle 2019 isch si wider gwählt woorde.


</doc>
<doc id="77382" url="https://als.wikipedia.org/wiki?curid=77382" title="Die Unabhängigen (Liechtenstein)">
Die Unabhängigen (Liechtenstein)

Die Unabhängigen (du) sin e bolitischi Bartei im Fiirschteduum Liachtaschtaa. Si sin im Februar 2013 grindet woore.

Di Unabhängige sin zum eerschte Mool zue dr Landdaagswaal 2013 aadrätte, wu si mit eme Ergeebnis vu 15,3 Brozänt zur drittsteerkschte Bartei woore sin, hinter FBP un VU, aber no voor dr Freie Lischt. Dooderdur hän vier Kandidaate dr Gump in Liachtaschtaanische Landdaag gschafft, wu insgsamt 25 Abgoordneti aagheere.

Bi dr Landdaagswaal 2017 hän di Unabhängige iren Aadail an Weelerstimmen um 3,1 Brozäntpinkt uf 18,4 Brozänt chenne uusböue un ai Mandaat derzuegwinne.

Im Augschte 2018 isch dr Erich Hasler no Mainigsverschiidehaite us dr Bartei un us dr Landdaagsfrakzioon uusgschlosse woore. Doodruf sin dr Herbert Elkuch un dr Thomas Rehak au us dr Bartei uusdrätte. Di Unabhängige sin dodermit uf zwai Mandaat im Landaag yydiiglet un hä ire Frakzioonsstatus verloore. Di drei uusdrättene Abgoordnete bilde di «Neue Fraktion» (NF) un hän d Bartei «Demokraten Pro Liechtenstein» (DPL) grindet.

Vu 2015 bis 2019 sin di Unabhängige mit je aim Abgoordnete in dr Gmaireet vu drei Liachtaschtaaner Gmaine verdrätte gsii. Syter anne 2019 isch d Bartei nume no om Gmairoot vu Schaa verdrätte.

Syter 2013 bringe Di Unabhängige ne Barteizytig mit em Titel «hoi du» uuse, wu uureegelmääßig erschyynt,

Di Unabhängigen sään si nit as klassischi Bartei, wu dr Vorgaabe vun ere Barteifierig oder ere Ideology folgt. Si fiele si no aigener Daarstellig in ire bolitische Aarbet in eerschter Linie Art. 57 vu dr Verfassig vujm Fiirschteduum Liachtaschtaa verpfliichtet. Deert haißt s: «Die Mitglieder des Landtages stimmen einzig nach ihrem Eid und ihrer Überzeugung» un gloobe «das Wohl des Vaterlandes ohne Nebenrücksichten nach bestem Wissen und Gewissen zu fördern».

Di Unabhängige verdrätte in dr Wiirtschaftsbolitik liberaali Posizioone, drätte geg di all greeßer Regulierig yy un spräche si fir schlankeri staatligi Struktuuren aus. Si sin fir e Steerkig vu dr diräkte Demokraty un d Diräktwaal vu dr Regierig uus. Di letschter wird bishär dur dr Landdaag gweelt un vum Staatsoberhaupt, em Fiirscht, ernännt.

Di Unabhängige steen dr EU-Flichtlingsbolitik kritisch vis-à-vis. Dr Landdaagsabgoordnet Harry Quaderer het in eme Byydraag gmaint: «Die EU, angeführt von Merkel-Deutschland, scheint unfähig, ihren Einfluss im Nahen Osten geltend zu machen und auf einen Frieden hinzuwirken. Und was macht sie stattdessen, die EU-Bürokratie: Sie erarbeitet einen Flüchtlings-Quoten-Mechanismus.»

Di Unabhängige setze si fir e Sänkig vu dr Stroombryys vu dr Liachtaschtaanische Chraftwäärch yy.

Si kritisiere d Uusgaabe vu all Joor 15 Mio. Franke fir d Universiteet Liachtaschtaa, wel 90 % vu dr Studänt*ine un 90 % vu dr Mitarbaiter*ne kai Liachtaschtaaner*ne seie.



</doc>
<doc id="77384" url="https://als.wikipedia.org/wiki?curid=77384" title="Mathias Zopfi">
Mathias Zopfi

Dr Mathias Zopfi, wo am 14. Dezämber 1983 z Glarus uf d Wält choo isch, isch e Schwiizer Politiker.

Er het d Kantonsschuel z Glarus bsuecht und a dr Uni Züri Jus studiert. Er het am Kantonsgricht Glarus und bi private Fürschprächerbüro gschaffet. Sit 2013 isch er Rächtsverträtter und Notar und sit 2017 het er mit anderne zämen e Kanzlei.

Dr Zopfi isch dr Presidänt vom Verwaltigsroot vo de "Autobetrieb Sernftal AG".

I dr Politik isch er 2011 in Glarner Landroot und bi de Schwiizer Wahle vo anne 2019 in Ständeroot choo. Er politisiert bi de Grüene.



</doc>
<doc id="77392" url="https://als.wikipedia.org/wiki?curid=77392" title="Landtag des Fürstentums Liechtenstein">
Landtag des Fürstentums Liechtenstein

Dr Landdaag vum Fiirschteduum Liachtaschtaa isch s Barlemänt vum Fiischteduum Liachtaschtaa un bstoot us 25 Abgoordnete. Dr Landdaagsbresidänt un dr Landdaagsvizebresidänt wäären in dr eerschte Sitzig vom Landtag fir s laufig Joor gweelt.

S Fiischteduum Liachtaschtaa isch no dr Verfassig «e konschtituzionälli Eerbmonarchy uf demokraatischer un barlemäntarischer Grundlaag». Dr Landdaag isch Verdrättig un «Orgaan» vum Volk un nimmt d Räächt un Inträsse vum Volk woor. Sitz vum Landdaag isch s 2008 ufgmacht Landdaagsgebei z Vaduz.

Us dr Landdaagswaalen am 5. Februar 2017 isch d Bartei, wu bishäär dominiert het, as grooße Verlierer fiirigange. Di Fuurtschrittli Buurgerbartei (FBP) het 4,8 Brozäntpinkt verloore. As zwootsteerkschti Chraft het di Vaterländisch Union (VU) 0,2 Brozänt vu dr Weelerstimme derzue gwunne. Dr Weelergruppierig Die Unabhängigen (DU) het ire letsche Ergeebnis um 3,1 Brozäntpinkt uf 18,4 Brozänt vu dr Stimme verbesseret un dodermit fimf statt vier Mandaat gwunne. Di chlai Opposztioonsbartei Freii Lischt (FL) het au chenne zueleege un haltet wyter drei Sitz im Landesbarlemänt. Noch em Uusdritt vum Johannes Kaiser us dr FBP 2017 isch äär as barteiunabhängige Abgoordnete Mitgliid vum Landdaag. D Mandaatssteerki vu dr FBP isch dodermit uf aacht Mandaat gsunke.

Dr Landdaag as Inschtituzioon isch dur di absolutistisch Verfassig vu 1818 gschaffe woore. Di beede Ständ, d Gaischtligkait un d Gmaine, hän s Räächt uf e Verdrättig dur «Deputierti» iberchuu. D Gaischtligkait het drei Bfaarheere in Landdaag gweelt. D Gmaine sin dur di elf Gmaivorsteher un d Säckelmaischter (des d Gmaikassier) verdrätte gsii.

Dr Ständlanddaag isch vum Fiirscht aimool im Joor zuen er eSitzig yygruefe woore. Dr Ständlanddaag het gar kai Räächt ghaa; sy Funkzioon isch uusschließli doodin bstande, dr alljeerlige Styyrfoorderig «dankbar» zuezstimme.

D Gschiicht vum liachtaschtische Barlemäntarismus fangt mit dr konschtituzionälle Verfassig vu 1862 aa. Dr Landdaag isch jetz zuen ere äächte Volksverdrättig woore, wu zum greeschte Dail us freie Waale fiirigangen isch.

D Zaal vu dr Abgoordnete isch uf 15 chlainer gmacht woore: drei Abgoordneti sin vum Fiirscht ernännt, zwelf vum Volk indiräkt gweelt woore. Doderby isch in e jeedere Gmai zeerscht – vu dr anne, wu doodmoo elai s Waalräächt ghaa hän – uf je 100 Yywooner zwee Wahlmanne gweelt woore. Die hän derno in ere Waalmanneversammlig di Abgoordnete gweelt.

Dr Landdaag et jetz Mitwiirkigsräächt bi dr Staatsufgaabe ghaa, noonig bi allne, aber doch bi dr wiichtigschte. Är het zem Byschpel jetz s Räächt ghaa, bi dr Gsetzgeebig mitzwiirke, s Räächt uf Zuestimmig bi wiichtige Staatsverdreeg, s Styyrbewilligungsräächt (Finanzhohait), s Räächt zur Kontroll vu dr Staatsverwaltig un s Räächt zu Mitwiirkig bi dr Militeeruusheebig.

Di boode gschiichtlige Landschafte sin im Absolutismus abgschafft woore. Drotz ass d Untertaane mit zäächem Wiiderstand draa feschtghalte hän, het au d Verfassig vu 1862 dr Ainhaitsstaat nit ruckgängig gmacht. In dr Minzwirre vu 1877, wu si d Unterländer energisch geege d Yyfierig vu dr Goldwäärig gweert hän, isch dr Konflikt wider ufgläbt.

Anne 1878 isch s Land in Aaläänig an di friejere Griichtsgmaine in zwee Waalkrais yydailt woore: Im Waalkreis Ooberland sin nei siibe, im Waalkrais Unterland fim Abgoordneti z weele gsii. Doderzue het dr Fiirscht zwee Abgoordneti us em Ooberland un ain us em Unterland ernännt. Di nei Verfassig vu 1921 het di diräkt Volkswaal broocht. D Gsamtzaal vu 15 Abgoordnete un s Verhältnis 60:40 zwische Oober- un Unterland sin glyych bliibe. An däm Verhältnis isch au feschtghalte woore, wu anne 1988 d Zaal vu dr Abgoordnete uf 25 ufegsetzt wooren isch, drotz ass des Verhältnis nit däm vu dr Yywoonerzaale in beede Waalkrais entsprict.

Mit dr Verfassig vu 1921 isch dr Staat Liachtaschtaa uf e neii Grundlaag gstellt woore. S monaarchisch un s demokraatisch Prinzip steen enander glyychwäärtig gegeniiber. Vyyl staatligi Funkzioone chenne syterhäär nume uusgiebt wääre, wänn verschiideni Staatsorgaan zämewiirke.

Ganz nei im Verglyych zue dr Verfassig vu 1862 isch dr Gedanke gsii, ass dr Staat e «demokraatischi un barlemäntaarisch Grundlaag» het. S Volk het grooßi diräktdemokraatischi Räächt iberchuu. Dr Landesfiirscht het uf s Räächt verziichtet, drei Abgoordneti z ernänne, des haißt, dr Landdaag scih zuen ere raine Volksverdrättig woore.

D Räächt vum Barlemänt sin dytli uusgwytet woore: D Regierig wird syterhäär dur Zämewiirke vu Fiirscht un Landdaag bildet, em Landdaag stoot doderby s Voorschlaagsräächt zue. Nei isch doodmol au gsii, ass dr Landdaag d Riichter weelt.

S ghaim un diräkt Waalräächt isch eerscht anne 1918 yygfiert woore. Syterhäär wääre d Abgoordnete vum Stimmvolk gweelt. Bis 1939 sin d Waale noch em Majorwaalsischtem abghalte woore. Unter em Yydruck vun ere ussere Bedrooig ischchuurz vor em Zweete Wältchrieg zwische dr verfeechdete Barteie ne Buurgfriide gschlosse woore, was dr Wächsel zum Proporzwaalsischtem as Bedingig ghaa het.

Glyychzytig isch e Speerhuurd vu 18 Brozänt im Waalgsetz yygfiert woore, wu di extreeme Chreft us em Landdaag het soll dusse halte. Die Speerhuurd isch 1962 vum Staatsgriichtshoof ufglupft woore, wel si kai verfassigsmääßigi Grundlaag ghaa het. Anne 1973 isch e neii Speerhuurd vu 8 Brozänt in d Verfassig ufgnuu woore. Iniziative fir d Abschaffig oder Sänkig vu däre Huurd sin bishäär fäälgschlaa.

Di fiirnämscht Ufgaab vum Landdaag isch s dMitwiirke an dr Gsetzgeebig. Ooni Landdaag cha kai Gsetz erloo oder abgänderet wääre. Em Landdaag stoot – näb em Landesfiischt un em Volk – s Räächt vu dr Verfassgs- un Gsetzinitiativ zue; in dr Praxis wääre di maischte Gsetzvorlaage vu dr Regierig oder äre ire Experte uusgschafft. Dr Landdaag cha Gsetzvorlaagen an d Regierig zrugwyyse oder aigeni Kummissioone fir zum Iberschaffe vu dr Vorlaage bilde.

Iber jeedi Gsetzvoorlaag git s zeerscht e Yydrättensdebatte; derno in dr Reegle e zwaimooligi Lääsig un e Schlussabstimmig. In dr Yydrättensdebatte wird driber enschiide, eb dr Landdaag iberhaupt uf e Voorlaag will yydrätte. In dr eerschte Lääsig chenne Aareegige gmacht wääre, wu vu dr Regierig bis zue dr zwoote Lääsig mien iberbrieft wääre. In dr zwoote Lääsig wird iber e jeede ainzel Artikel abgstimmt.

Ass e Gsetz giltig wird, bruucht s usser dr Zuestimmig vum Landdaag au d Sankzioon vum Landesfiirscht, d Geegezaichnig vum Regierigsschef un d Verchindig im Landesgsetzblatt.

E jeedes vum Landdaag bschlosse, vum im nit as dringli verchindet Gsetz un au ne jeede vun em gnäänigte velkerräächtlige Verdraag unterlyt em fakultative Referändum.

Staatsverdreeg, wu iber d Staatshohaitsräächt verfiegt wird, wu ne neii Lascht derdur ibernuu wird oder wu in d Räächt vu Landesaagheerige yygryfe, mien em Landdaag vorglait wääre. Dr Landdaag cha ne Staatsverdraag, wu vu dr Regierig unterzaichnet wooren isch nit, abändere, är cha nume dr Verdraag as Ganzes aanee oder ablääne.

S Staatsbudget wird vu dr Regierung ufgstellt un vum Landdaag verabschiidet. Dää het s Räächt, ainzelni Posizioone abzändere. Bruucht d Regierig im Lauf vum Joor fir neii Ufgaabe zuesätzli Gäld oder wäre ainzelni Budgetposizioone iberschritte, mueß d Regierig bim Landdaag e Noodraagskredit yyhoole. Bi Vorhaa, wu meejeerigi finanziälli Verbfliichtig bringe, mueß d Regierig dr Landdaag um en Verbfliichtigskredit ersueche.

E zäntrali Ufgaab vum Landdaag isch d Bildig vun ere funkzioonsfääige Regierig. Dr Landdaag weelt am Aafang vu syre vierjeerige Mandatsperiood d Mitgliider vu dr Regierig, formaal isch s nume ne Ernännigsvoorschlaag an Landesfiirscht. Däär het kai frei Ernännigsräächt un isch an e Voorschlaag vum Landdaag bunde. Umgcheert cha dr Landdaag bim Landesfiirscht en Aadraag stelle uf Amtsentheebig vu Regierigsmitgliider, wänn er imfall s Verdröue in die verliert. D Regierig bruucht in ire gmsamt Amtsduur s Verdröue vum Landdaag.

Dr Landdaag isch zuesteändig fir verschiideni Waalgscheft: Usser dr Regierig weelt er au d Verwaltigs- un Ufsiichtsreet vu dr staatlige aastalte, d Mitgliider vu ainzlene Kummissioone un dr Stiftigsroot vu dr Staatlige Chunschtsammlig.

D Riichter bi dr Ziviil- un Stroofgriicht wääre dur e Greemium gweelt, wu vum Landdaag un em Landesfiirscht gmainsam bstellt wird. In däm Greemium het dr Landesfiirscht dr Voorsitz un dr Stichentschaid. Dr Landdaag un dr Landesfiirscht chenne in des Greemium glyych vyyll Mitgliider riefe. Dr Landdaag schickt je ai/n Abgordnete/i us e jeedere Weeltergruppe, wu im Landdaag verdrätten isch. D Regierig schickt des Regierigsmitgliid, wu fir d Juschtiz zueständig isch. S Greemium dischpetiert verdröuli. Kandidaate/ine chenne nume mit Zuestimmig vum Landesfiirscht vum Greemium em Landdaag empfoole wääre. Weelt dr Landdaag d/r empfoole Kandidat/i, no wird dää/die vum Landesfiirscht zum Riichter ernännt. Läänt dr Landdaag d/r Kandidaat/i ab, wum vum Greeium empfoole wooren isch, un git s in vier Wuche kai Ainigungiber e neie/i Kandidaat/i, no mueuß dr Landdaag e Geegekandidaat/i voorschlaa un e Volksabstimmig aasetze. Im Fall vun ere Volksabstimmig deerfe au d Landesbuurger, wus Waalräächt hän, mit ere Initiativ Kandidate/ine nominiere.

Dr Landdaag het s Räächt un d Ufgaab, di gsamt Staatsverwaltig mitsamt dr Juschtizverwaltig z kuntrelliere. Där Ufdraag git dr Landdaag uf aire Syte dr Gschäftsbreifigskummuíssioon, uf dr andere Syte nimmt er die Funkzioonau sälber woor, indäm er di jeerlige Rächeschaftsbriicht vu dr Beheerde un d Landesrächnig bhandelt. Usserdäm chenne di Abgordnete schriftlgi un mindligi Frooge zue jeedem Beryych vu dr Landesverwaltig an d Regierig stelle. E staark Kuntrollinschtrumänt sin d Untersuechigskummissioone, wu us konkretem Aaloss bstellt wääre.

En wichtige Bstanddail vu dr barlemäntarischen Aarbet bstoot in dr effetlige Diskussioon iber di bessere bolitische Argumänter. Si dient dr Mainigsbildig un dr Entschaidigsfindig.

S Volk het näb em Räächt, dr Landdaag z weele, au d Meegligkait s Yyruefe vum Landdaag mit ere Initiativ oder e Volksabstimmig iber sy Ufleesig z zwinge. Mit em Referändumsräächt cha s Stimmvolk Landdaagsbschliss ere Volksabstimmig zuefiere.

Bi Gsetz- un Finanzbschliss mien 1000 Stimmberäächtigti ne Referändumsgeere unterschryybe, ass es zstand chunnt, bi Verfassigsänderige un Staatsverdreeg 1500. Dr Landdaag cha aber, Gsetz- un Verfassigsänderige un au Finanzbschliss as dringli erkleere un doodermi e Referändum uusschließe.

Dr Landerfiirscht het verschiideni Meegligkaite, wien er uf Bschliss un au uf dr Landdaagsälber cha Yyfluss nee. E jeedes Gsetz bruucht d Zuestimmig vum Fiirscht (Sankzioon), wie au d Finanzbschliss. Vu synre Räächt Gebruuch macht dr Fiirscht eerscht no Ablauf vu dr Referändumsfrischt oder imfall noch em positive Uusgang vun ere Volksabstimmig.

Em Fiirscht stoot s Räächt zue, dr Staat no usse z verdrätte, d Mitwiirkigsräächt vu dr Regierig blyybe aber. Staatsverdreeg, wu d Staatshohaits- oder Volksräächt dedur yygschränkt wääre, bruuche d Zuestimmig vum Landdaag.

Dr Landesfiirscht het s Räächt, dr Landdaag am Aafang vum Joor yyzruefe un am Änd vum Joor zuezmache. Ooni die oordeli Yyruefig het dr Landdaag iber s Joor kai Sälbschtversammligsräächt. Iber s Joor chaa dr Landesfiirscht dr Landdaag us wiichtige Grinde uf hegschtens drei Moonet verdaage oder ufleese.

Dr Liachtaschtaanisch Landdaag bstoot us 25 Abgoordnete. Är iebt syni Räächt in dr Sitzige vum Gsamtlanddaag uus. Au d Detailberootiig vu Gsetz erfolgt in dr Reegle im Pleenum. Är wir wäg däm as «Aarbetsbarlemänt» karakterisiert. Im Verglyych zue andere Barlemänte wääre weenig Ufgaabe an Kummissioone delegiert. Wänn Kummissioone bildet wääre, hän die vor allem d Ufgaab, bstimmti Gschäft fir dr Gsamtlanddaag vorzberaite un d Aadreeg derfir z formeliere.

Alli Abgoordnete sin Milizbarlemäntarier: Si iebe ire Mandaat näb irem Beruef uus. Si cheme ne Johresentschäädigung un e Daaggäld iiber. Fir Vorberaitigsaarbete kriege si pro Sitzigsdaag e Entgält. Abgoordneti chene fir iri Uussaage im Barlemänt nit räächtli aaglängt wääre. Si gnieße vor doohäär Immuniteet, in dr Sitzigsperiood chene si nume mit Zuestimmig vum Landdaag verhaftet wääre.

Dr Landdaagsbresidänt un dr Landdaagsvizebresdiänt wääre in dr erschte Sitziig vum Joor fir ai Joor gweelt. Dr Landdaagsbresidänt rieft d Sitzige iber s Joor yy, laitet d Sitzige un verdritt dr Landdaag no usse. Dr Landdaagsvizebresidänt verdritt iin im Verhinderigsfall.

In dr eerschte Sitzig weelt dr Landdaag drei ständigi Kummissioone fir s Joor: di Ussebolitisch Kummissioon, d Finanzkummissioon un d Gschäftsbriefigskummissioon. Entschaidigskumpetänze het nume d Finanzkummissioon, si cha iber gwissi Finanzgschäft entschaide, zem Byschpel Boodechaif. Alli ständige Kummissioone bsteen us fimf Abgoordnete.

No dr Gschäftsoornig cha dr Landdaag au bsundrigi Kummissioone bstelle. Die chene us drei oder fimf Abgoordnete bstoo. Iri Funkzioonsduur heert uf, wänn dr Ufdraag gmacht isch, speteschtens aber mit Ablauf vu dr Mandaatsperiood. Ufgaab vu dr bsundirge Kummissioone isch s, ainzelni Gsetz oder au anderi Gschäft voorzberaite un em Gsamtlanddaag en Aadraag derfir stelle. D EWR-Kummissioon iberbrieft EWR-Räächtsvoorschrifte, wu voorgsääne sin, druf, eb s d Zuestimmig vum Landdaag derfir bruucht. Untersuechigskummissioone sin as staark Minderhaiteräächt uusgstaltet: Uf Aadraag vu nume siibe Aboordnete mueß dr Landdaag e Untersuechigskummissioon bestelle.

Am Aafang vun ere Mandaatsperiood weelt dr Landdaag d Delegazioone zue dr internazionaale Barlemäntaariergreemie, wun ere mitwiirke duet. Des sin je zwai Delegierti un zwai Stellverdrätter*ne fir di Barlemäntaarisch Versammlig vum Europaroots; d EFTA/EWR-Barlemäntaarier-Kumitee un s Gmainsaam EWR-Barlemäntaarier-Kumitee; di Barlemäntaarisch Versammlig vu dr OSZE un vier Delegierti fir di Interbarlemäntaarisch Unioon (IPU) un drei Delegierti fir di Barlemäntaarier-Kummissioon Boodesee. D Waal vu dääne Delegazioone findet di di gsamt Mandaatsperiood statt, des haißt uf vier Joor.

S Landdaagsbiroo bstoot us em/dr Landdaagsbresidänt/i, em/dr Landdaagsvizebresidänt/i un dr Frakzioonssprächer/ne. D/Dr Landdaagssekreteer/i gheert em aa mit ere berootende Stimm. S Landdaagsbiroo git em Bresidänt Rootschleeg, bsundersch bim Verfasse vu dr Trantandelischt fir d Landdaagssitzige; s erstellt s Budget vum Landdaag un entschaidet iber d Aastellig vu dr Personaal fir ds Landdaagssekretariaat.

In dr Uftaktsitzig vu jeedem Jooor weelt dr Landdaag zwai Schriftfierer/ne. Si amtiere as Stimmezeller/ne.

S Landdaagssekretariaat bstoot us em/dr Landtagssekreteer/i, em/dr Stellverdrätter/i un meerere Mitarbaiter*ne. D Hauptufgaabe vum Landdaagssekretariaat sin s Erstelle vu dr Protokoll vu dr Landdaags- un Kummissioonssitzige, d Unterstitzig vum/vu dr Bresidänt/i, dr Abgoordnete, dr Kummissioonen un dr barlemäntaarische Delegazioone un s Bschaffe vu Informazioone fir d Abgoordnete. Derzue isch s im Allgmaine zueständig fir s Verlääse vu dr Vorlaagen im Pleenum. D/r Landdaagssekreter un d/r Stellverdrätter/i wääre vum Landdaag in ere effetlige Sitzig gweelt.

D Frakzioone bilde d Bruck zwische dr Bartei un dr Abgoordnete: Voreb e Gschäft im Landdaag bhandlet wiird, dräffe si d Abgoordnete zue barteiintäärne Frakzioonssitzige. Die diene dr gmainsaame Mainigsbildig. E Frakzioonszwang git s doodrus nit, wool aaber e gwiisi Frakzioonsdiszipliin. D Mainig vu dr Frakzioon wiird im Landdaag dur d/r Frakzioonssprächer/i verchindet. D Frakzioone hän Aaspruch uf en aigene Sitzigsruum. Ass e Frakzioon cha bildet wääre, bruucht s zmindescht drei Abgoortneti.

Dr Landesuusschuss luegt no dr Räächt vum Gsamtlanddaag, wänn dr Landdaag nit versammlet ischt un sällewääg sy Funkzioone nit cha woor nee, des haißt in dr Zyt zwische dr Joor, wänn dr Landdaag am Änd vum Joor zuegmacht wird, bis er am Aafang vum Joor wider ufgmacht wiird oder im Fall vun ere Verdaagig oder Ufleesig vum Landdaag. Dr Landeuusschuss bstoot us em/dr Landdaagsbresidänt/i un vier wytere Abgoordnete, boodi Landscafte mien doderby glychmäßig verdrätte syy. Dr Landesuusschuss cha aber kai duurhafti Verbindligkait fir s Land yygoo.

D Ufgaabe un d Aarbetswyys vum Landdaag sin dr Verfassig un in dr Gschäftsoornig greeglet.

Di 25 Abgoordnete wäären in zwai Waalkrais gweelt. Im Waalkrais Oberland duet mer 15, im Waalkrais Unterland 10 Abgoordneti weele.

S Waalverfaare isch allgmain, ghaim, glyych un diräkt. Waalberäächtigt sin syter 1984 alli Landesaagheerige, wu zmindescht 18 Joor alt sin un im Land woone.

S Frauestimmräächt isch z Liachtaschta anne 1984 im Rame vun eme Referändum bschlossen un yygfeirt woore, 1971 un 1973 sin soonigi Abstimmige no gschyteret.

Gweelt wird noch em Verhältniswaalsischteem: D Mandaat wääre uf d Barteie verdailt noch em Verhältnis vu dr Stimme, wu d Barteie (bzw. iri Kandidaat*ine) in eme Wahlkrais insgsamt iiberchuu hän. Innerhalb vu dr Bartei gälte sälli Kandidaaten as gweelt, wu am meeschte Stimmen iiberchuu hän.

Bi dr Mandaatszuedailig cheme nume die Barteie zum Zuug, wu landeswyt zmindescht 8 Brozänt vu dr Stimmen iiberchuu hän.

D Mandaatsduur isch vier Joor. No dr Verfassig finde di oordelige Landdaagswaale im Februar oder Meerz vum vierte Joor statt.

E liachtaschtaanischi Bsunderhait bildet d Waal vu stellverdrättende Abgoordnete. Uf jee drei Mandaat, wu ne Bartei in eme Waalkrais kriegt, stoot ere ne stellverdrättende/i Abgoordnete/i zue. E jeedi Bartei, wu im Landdaag verdrätten isch, het aber uf all Fäll Aaspruch uf ai/n stellverdrättende/i Abgoordnete/i, chlaineri Bartei sin dodermit nit vu dr Stellverdrätter/i-Reegle uusgschlosse. D Funkzioon vu dr stellverdrättende Abgoordnete isch vor allem, d Meerhaitsverhältnis im Barlemänt fir dr Fall z sichere, ass e Abgoordnete/i bi re Landdaagssitzig verhinderet isch. Stellverdrättendi Abgoordneti sin nit in Landdaagskummissioone weelbaar, chene aber in barlemäntaarischi Delegazioone bi internazionaale Organisazioone gweelt wääre. Die Reegle isch wäg dr Aarbetbelaschtig vu dr Abgoordnete yygfiert woore.

D Fraue hän s allno schwäär, in Landdaag gweelt z wääre. Anne 1986 isch zum eerschte Mool e Frau gweelt woore. 1993 än s zwoo Fraue gschafft; vu 1997 bis 2001 het s wider nume ai Frau im Landdaag gee. Bi dr Waale 2005 sin sechs Fraue gweelt woore.

Di eerschte Barteie sin anne 1918 bildet woore. Aafangs sin nume di Fuurtschrittli Buurgerbartei (FBP) un di Vaterländisch Unioon (VU) im Landdaag verdrätte gsii. D Waale hän syt dr Yyfierig vum Verhältniswaalräächt mit ere 18-Brozänt-Speerhuurd (syter 1939, Speerhuurd bis 1962) in dr Reegle zue arg änge Meehaitsverhältnis, was langi Zyt zue dr Bildig vu Koalizioonsregierige gfiert het (1938–1997, wider syter 2005), 1993 het s mit dr Freie Lischt (FL) zum eerschte Mool e dritti Bartei syt dr Yyfierig vu dr neie Speerhuurd vu 8 Brozänt (1973) dr Yyzuug in Landdaag gschafft. 2013 sin Di Unabhängige (du) as vierti Bartei mit 15,3 Brozänt vu dr Stimme un vier Mandaat in Landdaag yyzooge.

D Stimmbedailigun lyt z Liachtaschtaa tradizionäll seli hooch. Bi dr Landdaagswaalen am 11. Februar 2001 isch si bi 86,7 Brozänt glääge, 2005 immer no bi 86,5 Brozänt. Bi dr Landdaagswaale dernoo isch d Stimmbedailigung aber alsfuurt gsunke: 2009: 84,6 Brozänt, 2013: 79,8 Brozänt un 2017 nume no 77,8 Brozänt.

Die Graafik zaigt d Waalergeebnis syt dr eerschte Aawändig vum Verhältniswaalsischteem anne 1945. 1953 un 1993 het s je zwoo Waale gee.



</doc>
<doc id="77396" url="https://als.wikipedia.org/wiki?curid=77396" title="Jurasüdfuss">
Jurasüdfuss

Dr Jurafuess – oder chly gnöier dr Jurasüdfuess – isch e Landschaft i dr Schwiiz.

Eso säit men i dr Düütschschwiizer Umgangssprooch däm Piet, wo diräkt uf dr Süüdsyte vo de Jurabäärgen isch. Gmäint isch nid e wyti oder abgrundeti Landschaft, näi, es isch e schmaale, länge Streife de Bäärge noo im Nordweschte vom Land. Dä Rieme, wie me son ere Bodeflechi im Schwiizerdüütsche schöön cha sääge, ziet sech fasch dur s ganze Land, me cha sääge: vom Züripiet bis is Gämferland abe.

Es isch es schööns Bild für en Erschynig i dr Landschaft, so wie me s sich bim aaluege chan uusdänke: Do gseht me dr Bäärg vor sich, wo ufem Land vor äim stoot, wemme drahii luegt; das Bild chönt me mit emene Möntsch vrglyche, denn wäär s ebe fascht wie bin ere Persoon – und me chunt näbeby no druuf, ass me bi de Lüüt i der eltischte Zyt so Bäärge als mächtigi Weese aglueget het – und drum bruucht me bi de Bäärge Nääme vom möntschliche Köörpertäil: es Bärgmassyv, wo so stotzig ufem flache Land stoot, het unde dr "Fuess" und oben isch der "Bäärgrugge" und ere äinzelne Bäärgform, wo düütlech usem ganze Gebilde useluegt säit me "Bäärgchopf." Dää Naame chunt jetz grad im Jura nid so hüüffig vor, wie men au uf dr Naamens-Websyte ortsnamen.ch gseht; drfüür d Vrchlynerigsform de scho, schööni Byschpiil sind s "Hällchöpfli" und s "Balmfluechöpfli" i dr Nööchi vom Wysseschtäi. Zum Bäärgnaame "Chopf" git s Schwiizerischen Idiotikon es paar Erkläärigen und Bischpiil. Im wälsche Täil vom Jura chunt dr französisch Naame "Tête" bim "Tête de Ran" vor.

Wäär mol bi de grössere Bäärge wie den Alpe goot go luege, gseht no vil wilderi Forme als im eender rueige Gsamtbild vom Jura mit syni rundliche Bäärge; i däm groosse Gebirg git’s, au wider vo de Nääme für Körpertäil vom Möntsch, öppen au no die hööche und spitzige "Zään" uf de Bäärgspitze, so wie im Jura s "Rüttelhorn" un d"Dent de Vaulion;" im Haslital obe cha men uf d "Füüffingerstöck" ufe. Und do drzue basst jo au no: wyt ume wimmlet’s vo Bäärgnääme, wo me nach emene Körpertäil vo gwüssne Tierarte prägt het: de "Bäärghörner;" vo dene git’s im Jura chuum. I dr Naamelandschaft, nid numen ide Bärge, chöme bekantlich no anderi Fluernääme vor, wo do drzue basse, so wie s "Chnüü" und dr "Ellboge". Das alls isch es eigets rychs Thema, wie men öppen im Paul Zinsli sym schööne Buech "Grund und Grat" list.

Es isch no z sääge: bi de Vercheersgeograafe könnt men au bi de Passstroosse dr Begriff vom "Fuess". Dr "Passfuess" isch bi dere Stell oder Ortschaft, wo men us em flache Land zum mer oder weniger stotzigen Ufstiig uf d Passhööchi chunt. Im Tessin äänen, zum das no z bringe, isch "Pedemonte" dr Naame von ere Landschaft und Terre di Pedemonte e nöie Gmäindnaamen im Locarnese.

Jetz aber wider zrugg zum Jura übere. Dr Naame "Jurafuess," wo ebe so guet zu dere landschaftlichen Erschynig basst, isch meh i dr Umgangssprooch dehei weder i dr geograafische Fachsprooch. Für d Geograafe chunt’s druf use, ass men uf ere Charte d Landestäil schöön und möglichscht äidüütig tuet zäichne, und denn isch das, wo me do drvo rede, dr "Rand vom Jura," es isch dr Striich, wome rund ums Gebirg ziet. Me definiert die Linie für die Syte, wo üüs jetz inträssiert, grob eso: Es isch dr Rand vom Jura gäge s Schwiizer Mittelland.

Im Wältsche git’s dr Naamen au; er häisst uf Französisch "pied du Jura." Dää het sech sogar vom gnaue geografische Platz glööst, und er chunt für Sache im Mittelland vor, wo me drvo uus dr Jura gseht.

Wemme merkt, wie hüüfig me s Wort vom "Jurasüdfuess" atrifft, chönnt me dänke: also do drzue ghöörti gwüss au s "Pendant" äänen a de Bäärge. Und würklich list men dää Begriff "Juranordfuess" glägentlech i dr geografische Literatur und öppen au i de Meedie. Er isch aber i dr Alltagssprooch nid richtig häimisch woorde. Das chunt vo däm: Me merkt eifach uf dr Nordsyte vom Jura vil weniger weder vom Mittelland uus, wo äigentlich die Bärglandschaft afoot. S Gebirg isch nid so markant, es tuet sich am Rhy und bi Basel und zum Sundgau abe uftäilen i äinzelni Höger zwüsche de Flusstääler; s Stroossenetz ziet sich chrüüzunqueer dur d Landschaft, und eerscht rächt gäge d Freigrafschaft zue z Frankrych, vom Elsgau bis uf Bisanz gspüürt men überhaupt kei "Rand" vom Gebirg: die nordweschtliche Zoone vom Jura isch eifach e wyti Wält mit Höger und Tääler und Flechine gägem Burgund und em Elsass zue.

Es isch beedes, also ebe im Süüde. Für s grosse geografische und geologische Bild vom Ärdbode nimt men uf de Chaarte als "Jurarand" dr Übergang vo dr Bäärgflanggen i d Ebeni vordraa. Bi dr Gebirgsbildig vor Joormillioone het d Plattetektoonik gmacht, ass me hütt die Linie fasch i dr ganze Lengi zimli guet gseht. D Geologe wüsse: dr Bode vom Mittelland bis öppe zum Jura isch us Sandschtäi, dr "Molasse," wo uf de Chalchschichte lyt, und a täil Oort us Nagelflue, und uf allem het’s hienta Chiis vo dr Yschzyt.

I dr Umganggssprooch fallt äim uuf: Me redt nit vom Striich i dr Landschaft, me mäint eender e längzogni Landschaft, ooni gnau z sääge wie bräit si sig; es isch äifach das Land under em Bäärg. Psunders schöön zäigt sech daas bi de Sache vo der Wirtschaft un dr Infrastruktuur, wo me mit em Naame vrchnüpft: Es isch d Reed vom "Wiirtschaftsruum Jurasüdfuess;" i dr Meedielandschaft het me dr Begriff "Jurasüdfuess-Kombi" ygfüert;. Und für öppis, wo gar nit gnau am Bäärg sälber lyt, isch dr Naame guet etabliert: dr "Jurasüdfuesslinie" vo dr Ysebaan.

Bi de Geograafe, zum no öppis fachlichs drzueznää, isch es täils ganz äänlich: De drüü Seeè im "Seeland", em Nöieburgersee und em Bielersee und em Murtesee zäme säge si "Jurarandseen." Drby isch grad der Murtesee wyt vom Jura wägg dussen im Mittelland. Aber es isch halt es schööns geografischs Konzäpt, grad wemme s mit dr Gruppe vo de "Alpenrandseen" vrglycht.
Wemme jetz i dr Landschaft wott sääge, wo me dr Südfuess vom Jura gseht, so cha me sech s äifach mache oder au chly gnöier hiiluege. Gwöönlich dänkt me a die Landschaft vo Brugg und em "Wasserschloss" und em "Juradurchbruch" vo dr Aare näbet em Bruggerbäärg em ganze Gebirge noo bis öppen uf Gämf. Als äifachi geografischi Hilf säit men au, es sig d Landschaft, wo d Aare am Rand vom Mittelland drduur flüüsst; und im Wälschte wäres deren iiri Zueflüss, d Orbe und d Zyyl zäme mit de "Jurarandseeè," und no wyter usse chunt s Land weschtlich vom Gämfersee.

Gnöier gseh ghöören au no die einzelne Bäärge, wo s au dr glych Jurachalch het, wie öppe d Lägere, zum Juramassyv. Mit dr scharfe Felsekreete und mit de Bäärgnääme "Burghorn," "Cheleflue" und "Lägeresaddel" chunt si jo als e rächte Bäärg drhäär, wo bi dr "Hochwacht" e gueten Uussichtspunkt mit ere Wirtschaft het. Und am geologische Rand vom Jura ligen unden a dr Lägere d Zürcher Döörffer Buchs und Ootelfingen und drno d Aargauer Gmäind Wetige. Bi dr Landschaftsbeschrybig vo dr Stadt Baade säit me jo au, si sig bi dr eerschte Jurakluus entstande, wo d Limet dure Chalch ygschnitte het. Nume redt i däm Piet äigentlich niemmer drvo, das sig jetz dr "Jurasüdfuss".

Dr Bäärg zäigt sich uf dr Weschtsyte vo dr Baadener Kluus oben a dr Stadt bi dr Ruyne vo dr Burg "Schtäi" nomol richtig schöön mit der Felsekante, und dr Burgnaame basst zu dr Topografy; grad hindedra wird us em Bäärg es wyts Platoo, wo gäge Süüde kei dütleche Rand het, nume no uf dr andere Syte am Limettaal bis uf Turgi und bim "Gäbischtoorffer Horn," das lueget aber gäge Norde über s Wasserschloss und nid i Süde.

Bi Lauffohr, wo zu Brugg höört, isch denn also eerscht dr gwoont Afang vom "Jurasüdfuess." Und me chunt uf de Bärgwääg doo au grad oben a Felswänd dure und zun es paar guete Ussichtspünkt, wo me chan ufs Mittelland useluege und d Ortschafte am Bärgfuess undedra gseht. Brugg isch dr "Passfuess" vom Böözbrg, wo me drüber is Fricktal und uf Basel goot.

Das isch für d Kulturlandschaft vom Jurafuess öppis wichtigs: Wie ne e schööni Chetti chunt am Bäärg ei grossi Oortschaft nach dr andere, und es het au vil chlyneri Döörffer, wo me bi vilne schööni alti «Oortsbilder» zmitzt i dr alte Kulturlandschaft atrifft. De Lüüt vo den Organisazioone "Schwiiz Tourismus" und "SchweizMobil" gfallt das so guet, ass si grad für die loonendi "Jurasüdfuess-Route" wäärbe. Schaad isch nume: dr Aargauer Täil chunt i däm Plaan nit vor.

Me tarf’s nit vrschwyyge: Täil Regioonen am Jurafuess mache wäge dr geografische Laag zwüsche de grosse Wirtschaftszäntre vom Land und em wichtige schwiizerische Vrcheerskoridoor e starchi Vränderig vo dr Sidligslandschaft dure. Us dr Sicht vo dr Wirtschaftspolitik isch das guet für die Kantöön. Sit Joorzäänte wird bi gwüssne Stedt und Gmäinde schampaar vil bout, und bi däm Boom entstoot em Jurafuess noo täils es langzognigs Netz vo Hüüser, Gwäärbgebiet und aller Gattig Infrastrukturboute. D Regioon isch es Muschter für d «Versidelig». Me cha fasch zueluege, wie s Kulturland a gwüssen Oorten immer weniger wird.

Zu dr Sery vo den Oort em Jurafuess noo sind im Aargau: Brugg, Schinznach und Wildegg, wo übrigens dr "Cheschtebäärg" au so ne Jurahoger vor em äigentliche Jurafuess ussen isch, und Gaueschtäi under dr "Gisliflue," Chüttigen under dr "Wasserflue" un d Stadt Aarau. Äärlischbach isch halb aargauerisch und halb soledurnisch. Zäme mache si dr Passfuess uus vo dr Salhööchi.

Wyters im Soledurnische: Bi Olte stoot vor dr äigentlichen eerschte Jurachetti usse dr Bärgzug vom "Ängelbäärg" bis zum "Born" mit dr Aarekluus vo Aarbig, und trotzdäm dänkt me bim "Jurasüdfuess" eender a d Linie under em Bäärg, wo jetz meh gäge Weschte immer wie hööcher isch, mit dr "Bölcheflue" un dr " Roggeflue" vo Egerchinge bis Öönsige. Bi zimli vil vo dene hööche Felse macht’s äim Fröid dra ufezchlättere, wie me bi dr Gruppe "IG Klettern Jurasüdfuss" cha gseh.

Wyter im Weschte chunt am Jurafuess s bärnische Bipperamt mit Wiedlischbach, wo s sit churzem füre nöi organisiert Rettigsdienscht von es paar Gmäinde dr Naame "Füürweer Jurasüdfuess" git. Und scho gly isch men im soledurnische Bezirk Läberbäärg und z Soledurn sälber. Vo Gränche chunt men under em Bäärg wider is Bärnbiet mit Pieterle, Biel, Nidau, de Bielerseedöörffer und Nöiestadt. Im Nöieburgische sind s Hauterive, Nöieburg, Colombier, Boudry und no anderi Gmäinde zwüschem Bäärg und em Nöieburgersee.

Und vo Provence bis La Rippe oder Chavannes-des-Bois isch dr lengscht Abschnitt vom Jurafuess i äim Kantoon: em Waadtland. Me chunt do under em Bäärg, wo die hööchi stotzigi Syte gägem Mittelland zue uf französisch "La Côte" häisst, dur es paar Stedt und vil Döörffer. Drr Wääg goot dur Grandson, Ifferte, Orbe, Lignerolle, wo dr Passfuess zum Jougnepass ufen isch, Romainmôtier, La Sarraz, Cossonay, Bière, Rolle, Nyon und Gingins, wo dr Passfuess vom letschte Schwiizer Jurapass, em "Col de la Givrine" bi Saint-Cergue isch. Dr letscht und au dr höchscht Schwiizer Jurabäärg isch d "La Dôle," mit iirne 1677 Meter über Meer. Do isch dr Bärgfuess undedra meh weder tuusig Meter töifer.

Aber scho oben a Coppet und bis uf Gämf ghört nume dr nööcher Rieme vo dr Landschaft grad am Ufer vom Gämfersee no zum Staatsgebiet vo dr Schweiiz. Dr geografisch Sträife grad em Bäärgfuess noo lyt ännet dr Landesgränze z Frankrych im "Pays de Gex," wo zum Departemänt Ain ghöört.

Und d Jurahööchi macht e wyte Boge ganz z Frankrych ääne weschtlich um Gämf ume. S Land undedra wäär doo also gnau gnoo dr "Juraoschtfuess." Und obedra isch dr allerihöchscht Bäärg vom ganze Jura überhaupt, dr "Crêt de la Neige." Er isch uf 1720 Meter. Öppe zwänzg Kilometer wyter höört die grossi Jurachetti bi dr Kluus zwüsche Chevrier und Bellegarde uuf. Wo am Afang im Aargau d Aareklus bi Brugg isch, git jetz do im Südweschte dää Juradurchbruch vo dr Roone e markante geografische Punkt am Ändi vom Jurafuess. Ännet dr Rooneschucht isch i dr Verlengerig vo dr Jurahauptchetti no dr Bäärg "Le Vuache," wo aber scho gly im savojische Hügelland ufhört. Wyter im Weschte lauft die zwöiti Jurachetti drgäge no vil wyter gäge Süüde, es isch e schöne Bäärgzuug bis i d Gägend vom "Lac de Bourget," wo sozäge au en Aart e Jurarandsee wäär;aber me zellt ne mäischtens scho zu de Alperandseeè. Über d "Chaîne de l'Epine" het’s au no richtigi Bärgpäss, wiemen i dr Lischte vo de Jurapäss gseht. Me redt aber doo nümme wie i dr Schwiiz obe vom "Pied du Jura." Me het jetz nämli dr Alperand grad vor sich, wo d Landschaft dominiert. Bi Chambéry hört dr südlichscht Jurabäärg uuf, a dere Stell, wo sich das Gebirge, tektoonisch gseh, wie dr jünger Bruder vom grosse Alpemassyv wägg bewegt.


</doc>
<doc id="77399" url="https://als.wikipedia.org/wiki?curid=77399" title="Jules Gilliéron">
Jules Gilliéron

Dr Jules Gilliéron (* 21. Dezämber 1854 z Nöiestadt; † 26. April 1926 z Ligerz) isch e Schwiizer Romanischt gsi.

Dr Gilliéron isch dr Soon vom Jean Victor Gilliéron un dr Marie Jeanne geb. Ritter gsi. Er het e dr Uni Nöieburg und dänn dr Uni Basel bim Jacob Burckhardt und em Romanischt Jules Cornu studiert. Tank em Wadtländer Cornu isch dr Jules Gilliéron druuf choo, d Sprooch dusse bi de Lüüt i de Dialäktregioone go azluege. Vo Basel isch dr Gilliéron no z Paris wyter go Romanischtik studiere. Syni Lehrer a dr "École pratique des hautes études" sind dr Gaston Paris, dr Arsène Darmester un dr Louis Havet gsi, und a dr berüemte "École des chartes" dr Paul Meyer. Mit dr Undersuechig über d Mundart vo Vionnaz im Wallis het er anne 1879 dokteriert.

Anne 1883 isch dr Jules Gilliéron als Nochfolger vom Darmester a dr "École pratique des hautes études" Profässer für galloromanischi Dialäktology woorde. Und uf däm Lehrstuel isch er bis 1926 gsi. 1886 isch het er s französische Bürgerrächt übercho, das isch für iin nid schwär gsi, wil sini Grossmuetter us ere alte französische Familie vo dr Dauphiné gsi isch, wo im 18. Joorhundert id Schwiiz gflüchtet isch.

Zäme mit em Edmond Edmont (1849-1926) het dr Gilliéron dr Französisch Sproochatlas "Atlas linguistique de la France" "ALF" ufbout. Die riisegi Arbet het anne 1897 mit Sproochufnaamen i de vile Regioone vo Frankrych agfangen; vil drvo het dr Edmont gmacht, wo zeerscht käi Sproochwüsseschaftler gsi isch, er isch vo Prueff Chauffme gsi; aber er het vo sälber i synere Heimet z Nordfrankrych e schööni Mundartundersuechig gschribe, und do drvo het dr Gilliéron ghöört, und er het ne drufabe wyter usbildet und dr Edmont het drno die foneetischen Uufname i hunderte Gmäinde guet gmacht. So isch am Änd es zääbändigs Gsamtwäärch usechoo. Das grosse Projäkt, wo die rychi Wält vo de underschidleche Mundarte z Frankrych dokumäntiert het, isch dr Afang gsi vo dr romanische Sproochgeografy. Dr Pierre Swiggers het drvo gsäit: «I dr Gschicht vo dr Sproochgeografy isch em Jules Gilliéron eine vo de ganz grosse Mäileschtäi.»

Und mit em Material vom ALF und andere Quelle het dr Nöieburger Sproochforscher Arbete zu einzelne lokale Sproochformen und über d Gschicht – d Etimoloy – vo gwüssne Wörter gschribe. Dr Jakob Jud het gsäit, es sig tank em Gilliéron, ass me jetz besser wüssi, wie d Wörter i dr Gschicht im Piet vo de Sprooche wandere. Bi den Undersuechigen isch s em meh um d Vertäilig vo de undersuechte Sproochfänomeen gange als um definierti Dialäktrüüm, wo me wäge de läbige Varietäte vom Rede nume ungfäär chönn agää. Er isch eine gsi, wo dozmol agfange het s "Regionalfranzösisch" vom standardsproochliche Französisch z underscheide. Und er het bi dr Sprochentwicklig au uf die soziale Bedingige gluegt wo mitspile. Dr Gilliéron isch vo Paris uus au d Sproochlandschaft im "Patois"-Gebiet vo dr Wälschschwiiz go aluege. Und er het mit em Dialäktoloog "Abbé Rousselot" (Jean-Pierre Rousselot, 1846-1924) d Zytschrift "Revue des patois galloromans" gründet. Vo iine bäiden isch s Schriftsischteem "Alfabeet Rousselot-Gilliéron," wo me drmit i dere Zytschrift die galloromanische Sprochbischpiil abtrukt het.

Vo syne Schüeler sind es paar spööter bekanti Romanischte woorde, won em Gilliéron syni Methoode vo dr Sproochgeografy un dr Dialäkforschig wyter gfüert händ. Es guets Bischpiil isch em Karl Jaberg und em Jakob Jud iire Sprach- und Sachatlas Italiens und der Südschweiz.

Zäme mit em Gaston Paris isch dr Gilliéron i de 1890er Joor eine vo de Fachberooter füre Plaan vom Wälschschwiizer Mundartwörterbuech "Glossaire des patois de la Suisse romande" gsi, wo dr Nöieburger Romanischt Louis Gauchat usgschaffet het.

1904 het dr Gilliéron für syn Atlas dr Pryys vo dr renommierte Diez-Stiftig für Romanischtik übercho.




</doc>
<doc id="77403" url="https://als.wikipedia.org/wiki?curid=77403" title="Susanne Eberle-Strub">
Susanne Eberle-Strub

D Susanne Eberle-Strub (* 10. Juni 1960 z Grabs as "Susanne Strub") isch e liachtaschtaanischi Bolitikeri (FBP). Syter anne 2017 isch si Abgoordneti im liachtaschtaanische Landdaag.

D Eberle-Strub isch e Doochter vum Hans Strub, eme Boschtmaischter, un syre Frau Frieda geb. Schädler. Si isch mit zwoo Schweschtere z Vaduz ufgwachse. Si stammt us ere Familie, wu dr Fuurtschrittlige Buurgerbartei noostoot un scho ne Raie vu Bolitiker fiiribroocht het, wie zem Byschpel dr Brueder vu irem Grooßvater uf dr Vatersyte, dr David Strub, ire Grooßvater vu dr Muetersyte här, dr Eugen Schädler, un d Emma Eigenmann, e Schweschter zue ire Mueter.

Vu 1967 bis 1972 isch si z Vaduz uf d Primaarschuel gange un derno vu 1972 bis 1977 uf s Inschtitut St. Elisabeth z Schaa, wu si dr Handelsabschluss gmacht het. Vu 1977 bis 1979 isch si uf d Arztghilfineschuel z St. Galle gange un het deert as Diplomierti Arztghilfi DVSA abgschlosse. Ab 1979 bis 1987 het si Tresa un z Schaa as Arztghilfi gschafft. Vu 1988 bis 1996 isch si Mitinhaaberi un Gschäftsfiereri vun ere Videothek z Mels (SG) gsii, ab 1996 derno Huusfrau un Mueter.

Anne 2003 isch si zum eerschte Mool fir d FBP in Gmairoot vu Vaduz gweelt woore. Bi dr Gmairootswaale 2007 un 2011 isch si widergweelt woore, 2015 het si uf e nomooligi Kandidatuur fir e Sitz im Gmairoot verziichtet. In däre Zyt as Gmaireeti isch si vu 2007 bis 2015 Gmainsschuelrootsbresidänti gsii un vu 2011 bis 2015 Vizebuurgermaischteri. Vu 2011 bis 2015 isch si derzue Verdrätteri vu dr liachtaschtaanische Gmaine im Kongräss vu dr Gmaine un Regionne vu Europa bim Europaroot z Strooßburi gsii. Vu 2014 bis 2017 sch d Eberle-Strub Stiftigsreeti vu dr Liachtastaanische Landesbibliothek gsii.

Bi dr Landdaagswaal 2017 isch si fir di Fuurtschrittli Buurgerbartei in Landdaag vu Liachtaschtaa gweelt woore. Si isch Laiteri u dr liachtaschtaanische Delegation bi dr Barlemäntarische Versammlig vum Europaroot z Strooßburi. 

D Eberle-Strub isch syter anne 1986 ghyroote mit em Leo Eberle, eme Spoortleerer, un het zwee Siin.

Im Joor 1989 het si mit dr liachtaschtaanische Volleyballnazionaalmannschaft bi dr Spiil vu dr chlaine Staate vu Europa z Nikosia, Zypere mitgmacht.



</doc>
<doc id="77417" url="https://als.wikipedia.org/wiki?curid=77417" title="Edwin Nutt">
Edwin Nutt

Dr Edwin Nutt, wo am 7. Februar 1922 z Vaduz uf d Wält cho und am 7. Februar 1991 au döört gstorben isch, isch e Liechtesteiner Redakter, Sportler, Tröihänder und Mundartautoor gsi.

Dr Nutt isch z Vaduz i d Schuel gange. Vo 1948 aa isch er Redakter und sid 1956 dr Scheffredakter vom "Liechtesteiner Volchsblatt" gsi. Drno het er als Tröihänder gschaffet. Er het bi der Furtschritliche Bürgerpartei politisiert. Er het sech starch für d Yfüerig vo dr AHV z Liechteschtäi ygsetzt und isch sälber 1970 dr Presidänt vo dr "AHV/IV/FAK" im Land gsi.

Er isch bi de Pfadfinder gsi und het es paar Mol dr Titel als Landesmäischter i Sportaarte vo dr Liechtathletik gholt, so öppen anne 1940 im Speerwurf.

1962 isch em Edwin Nutt sys eerschte Buech mit hochdüütsche Gedicht usechoo. Und 1982 het er als Mundartautor i sym Liechteschtäiner Dialäkt afa schrybe. Es git vo iim Gedicht, Verzelligen und Theater i dr Mundart. 1989 het dr Nutt ghulfe die Liechteschteinischi Mundart-Stiftig yrichte. 




</doc>
<doc id="77418" url="https://als.wikipedia.org/wiki?curid=77418" title="Graziadio Isaia Ascoli">
Graziadio Isaia Ascoli

Dr Graziadio Isaia Ascoli (* 16. Juli 1829 z Görz im Königrych Illyrie; † 21. Januar 1907 z Mailand) isch en iteliänische Sproochwüsseschaftler gsi.

Dr Ascoli het nit studiert und äinewäg anne 1854 scho es bedütends Buech zu de Sprooche vom Morgeland gschribe. 1860 isch er Profässer für Sproochwüsseschaft z Mailand woorde, won er a dr "Accademia scientifico-letteraria" d Fächer Komparatistik, Romanistik und Sanskrit ygfüert het.

Er het psunders über d Zämehäng vo de indogermanischen und semitische Sprooche, über s Keltische und d Dialäkt vo Itaalie gforschet. Er isch für läbigi Mundarte und gäge d Dominanz vo dr Standardsprooch, wo sech vo Floränz häär usbräitet het, gsi. Dr Ascoli het mit dr romanistische Zytschrift "Archivio glottologico italiano" agfange.

Er het en Übersicht vo de rätoromanischen Idioom zämegstelt.

Und uf iin goot dr Naame vo dr frankprovänzaalische Sprooch zrugg, wo men im Augschttal, i de französichen Alpen und bis is Roonetaal und i dr Wälschschwiiz redt. Er het dää Naame anne 1873 prägt.

Der Ascoli het au e Luutschrift uustänkt, wo mer mit ere d Tieläktluutige chan uufzäichne. Si isch spööter vom Eduard Böhmer wyterentwicklet woorde und ghäisst drum hüt «Böhmer-Ascoli». I de romanistische Sproochwüsseschaft wird die vil bruucht; si isch s Pendant zur germanistische «Teuthonista».



</doc>
<doc id="77421" url="https://als.wikipedia.org/wiki?curid=77421" title="Dorothée Aquino">
Dorothée Aquino

D Dorothée Aquino-Weber, wo öppen anne 1975 uf d Wält cho isch, isch e Schwyzer Sproochwüsseschaftlerin un Dialäktoloogin.

Si isch usem Kanton Nöieburg und het z La Chaux-de-Fonds s Gimnasium bsuecht und a dr Uni Nöieburg studiert. Bim Profässer Andres Kristol het si mit dr Dokterarbet "Les Mémoires d'un forban philosophe (1829). Témoignage littéraire sur la variation et les idéologies langagières du début du XIXe siècle" promoviert.

Sit 2002 schaffet si als wüsseschaftlichi Mitarbeiterin am "Centre de dialectologie et d’étude du français régional" vo dr Uni Nöieburg – uf düütsch isch das s «Zäntrum für Dialäktology und s Regionalfranzösisch», und es isch e Täil vom Inschtitut für Sproochwüsseschaft und Komunikazioon vo dr Uni Nöieburg. 2006 isch d Aquino au no zum "Glossaire des patois de la Suisse romande" choo, em Wälschschwiizer Mundartwörterbuech, wo au em "Centre de dialectologie et d’étude du français régional" aaglideret isch. Anne 2015 isch si d Diräkzioonsassischtäntin und Verantwortlichi für d Komunikazioon vo däre Forschigsstell woorde; deren iiri Läitig isch bi dr Federica Diémoz gsi, wo anne 2019 gstorben isch.

Anne 2016 het d Dorothée Aquino dr Lehruftraag a dr Uni Nöieburg überchoo. Si het Küürs zu Frooge vo dr Sproochgschicht, dr Dialäktology, dr Soziolinguischtik, dr Lexikografy, dr Situazioon vom Wälschschwiizer Patois und em Ragionalfranzösisch ghalte.

D Dorothée Aquino het a dr Uni Nöieburg und bim «Zäntrum für Dialäktology und s Regionalfranzösisch» scho sit 2002 mit vil Fachgebiet vo dr romanische Mundartforschig z tue gha. Si het für d "Base de données lexicographiques panfrancophone," s Lexikon der schweizerischen Gemeindenamen und d "Documents linguistiques de la Suisse romande" und bi dr Redakzioon vo dr romanistische Zytschrift "Vox Romanica" gschaffet. Bi dr langfrischtige Redakzioon vom Mundartwörterbuech vo Bangis het si zäme mit anderne "Glossaire"-Redaktoore, öppen em Maurice Casanova un dr Gisèle Pannatier, ghulfe, und für s "Glossaire" het si als Informatikspezialischtin gschaffet. Es nöis Forschigsprojäkt vo iire häisst "Les idéologies langagières des patoisants suisse romands au tournant du XXe siècle."

D Dialäktoloogin macht bi verschidene wüsseschaftlichen Organisazioone mit, zum Bischpiil bi dr Nöieburger Gselschaft zum Adänke an Lexikograaf William Pierrehumbert und bim "Collegium Romanicum." Bi Forschigsprojäkt und wüsseschaftliche Träffe het d Aquino vo den Erfolg vo iirere Forschig und der Arbet am Dialäktologyzäntrum brichtet. Es paar wüsseschaftliche Tagige het si im Uuftrag vom Nöieburger Inschtitut organisiert, öppe s Internazionale Träffe zu dr galloromanische Soziolinguischtik anne 2007 und s Kolloquium für d Dialäktology vom Frankoprovänzaalisch 2019 au in iirere Unistadt.




</doc>
<doc id="77428" url="https://als.wikipedia.org/wiki?curid=77428" title="Radiô Arpitania">
Radiô Arpitania

S Radiô Arpitania isch e Radiostazioon z Prilly i dr Wälschschwiiz.

Das Web-Radio sändet es Programm uf Frankoprovänzaalisch. Syni Sändige chamen über s Internet lose.

Dr Sänder isch anne 2007 z Savoje vo dr Kulturgselschaft "Aliance culturèla arpitanna" gründet woorde zum dere Minderhäitesprooch wider uufzhälfe. Sid 2012 isch er i dr Schwiiz. Er bringt Bytreeg i de verschidene Mundarte vom Frankoprovänzaalische; die Sprooch häisst nöier au "Arpitanisch" und d "Arpitania" isch d Wält oder s Piet vo dere Sprooch. Frankoprovänzaalisch tuet me tradizionell i dr Wälschschwiiz, z Frankrych und im Augschttal rede. D Redakzioon samlet Bytreeg vo Lüüt, wo Patois rede; es sind Lieder, vorgläseni Tegscht, Interviwe, Podcasts und Reportasche.

Öppis änlichs macht s "Radio Fribourg" im Kanton Fryburg.




</doc>
<doc id="77436" url="https://als.wikipedia.org/wiki?curid=77436" title="Sprach- und Sachatlas Italiens und der Südschweiz">
Sprach- und Sachatlas Italiens und der Südschweiz

Dr Sprooch- und Sachatlas vo Itaalien un dr Süüdschwiiz, abgchürzt nach em iteliänische Titel als "AIS" (für "Atlante linguistico ed etnografico d'Italia e della Svizzera meridionale"), isch es sproochwüsseschaftlichs Chartewäärch, wo d Sproochelandschaft vom Iteliänischen und vo gwüssne romanische Nochbersprooche zäigt. Es verchnüpft d Qualität vom ene Wörterbuech mit volchskuntliche Sache.

Dr Atlas isch es monumäntaals Wäärch vo de Schwiizer Romanischte Karl Jabärg (1877–1958) und Jakob Jud (1882–1952).

Er isch i dr Zyt vo 1928 bis 1940 usecho, er het en Yläitigsband und acht Chartebänd. Wo die beede Projäktläiter scho gstorben gsi sind, isch no en zuesätzliche Indexband drzuechoo.

Wo dr Nöieburger Romanischt Jules Gilliéron als Profässer für Sproochgeografy z Paris dr innovatyv Atlas vom französische Sproochruum, dr "Atlas linguistique de la France" "ALF" gmacht het, das isch 1902 bis 1910 gsi, sind dr Jabärg un dr Juud grad bi syne Schüeler gsi. Si sin druuf choo, so öppis au für d Sprooche südlech vo den Alpe z mache, i dr Südschwiiz un z Italie. Si sind mit de füerende iteliänische Linguischte Carlo Salvioni und Ernesto Parodi go rede und me het ne gsäit, es grad plaantes eigets iteliänischs Projäkt sig no zwenig ryyff und si chönte guet iri Arbet cho mache.

Es isch drum ggange, gnaui Uskumpft über d Wörter un d Luutig bi de verschidene Dialäkt z gwünne, und zwar so, ass me mit de Lüüt i de underschidliche Mundartrüüm isch go rede. Wemme gsuuch, wo weli Wörter für en bstimti Sach vorchöme, chönt me vrstoo, wie sech die verschidene romanische Sprooche i dr Gschicht vrändere. Vo Floränz uus isch die iteliänischi Standardsprooch immer wie wyter im nöie Landespiet bruucht worde und für die anderen italische Mundarte und für so Sprooche wie s Lombardische, s Frankoprovänzalischen und s Rätoromanische isch s immer wie schwiriger woorde z überläbe, fasch wie i dr romanische Schwiiz jo au.

Drzue isch cho, ass me bi däm Atlas ussert dr sprochwüsseschaftliche Sicht au no, wie’s dr Buechtitel zäigt, e volchskuntliche Plaan gha het. Wemme dänkt, wie me bim Rede d Wörter nume für konkreti Sachen und Vorstelige bruucht, isch es guet au no z vrglyche, was für Gägeständ und Brüüch und soziali Konzäpt men i de Landschafte cha finde. Das isch im Sinn vo dr wüsseschaftliche Methode «Wörter und Sachen» gsi, wo dozmol ufchoo isch. Mit Fotine und Zäichnige isch dr Explorator bim Rede mit de Lüüt au grad no iri Alltagsgägeständ go dokumäntiere. Im Archiv vom AIF het’s öppe drütuusig Fotine.

1908 isch dr Afang gsi vo de Sproochufnaam im Piemont, im Tessin und im Vältlyn; mit den erschte gsamlete Wörter und im Verglych zum ALF het me d Frogeböge verfyneret und d Umfroog 1911 is Bünderland usgwytet; d Methode het men au no tank dr Zämenarbet mit em Bündner Sproochforscher Robert von Planta verbesseret, wo dozmol grad s rätoromanische Wörtebuech Dicziunari Rumantsch Grischun vorberäitet het. Bi de Befrogige het me drüü Arte vo Frogeböge gha: die normali Frogelischte mit zwöituusig Sache, dr erwyteret Frogeboge mit viertuusig, wo bi de wichtigere Dialäktgruppe gnoo worden isch, und en chlynere mit numen achthundert Froge.

Es het sech denn zäigt, ass em Jabärg und em Jud iire ursprünglich Plaan vom ene Wörterbuech- und Chartewäärch füre ganz iteliänischsproochig Ruum nit chönt zaalt wärde, und so isch me druuf choo, nume Norditalien und d Südschwiiz azluege. Dr südlich Rand vom Forschigsgebiet isch am Afang bi dr Linie vo Livorno weschtlich vo Floränz am Tirrenische Meer bis uf Ancona a dr Adria ääne gsi. Dr räschtlich Täil vom iteliänische Schtifel mit Rom isch also zeerscht nit drby gsi, im ene zwöite Projäkttäil aber, vil gröber, au no aglueget worde.

Dr Eerscht Wältchrieg het denn d Arbet im Land ussen underbroche. I de 1920er Joore isch dr «Explorator», also dr «Sproochsamler» Paul Scheuermeier (1888–1973), eine vom Jud und em Louis Gauchat irne Schüeler, nach gnaue Wysige vo den Inizianten a die vil hundert Stazionen im Forschigsgebiet gründlich und sistematisch go Umfrooge mache. Spöter het dr Scheuermeier Versterchig bi dr Fäldforschig überchoo für Süditalien und Sardinie mit em Gerhard Rohlfs (1892–1986) und em Max Leopold Wagner (1880–1962). Es isch bi de Fäldforscher gläge, a de Ufnahmepünkt go Lüüt finde, wo dr lokal Dialäkt guet rede. Vo jederen Uskumftsperson het me die persönlichi Situazioon ufgschribe.

S ganze Material vo de Räise dur s Land isch i dr Schwiiz usgwärtet und uf d Wörtercharte übertreit worde. Dr Jabärg un dr Jud sind als geografischi Grundlaag vo dr Charte im Massstab 1:250'000 vom "Touring Club Italiano" usgange. Für zum d Wörter schrybe het me s Transkripzionssischteem vom iteliänische Dialäktoloog Graziadio Ascoli gnoo.

Anne 1927 sin d Romanischte mit em Verlagshuus Ringier & Kompany z Zofige äis woorde übere Truck vom Wäärch. 1928 sin die eerschte beede Bänd usecho und dr letscht 1940. D Büecher vom Atlas bringe s Wortmaterial und d Sachkultur vertäilt uf bestimti Sachgebiet. Die schöne Zäichinge, wo’s drin het, sind vom Paul Boesch.

S volchskuntliche Material het dr Scheuermeier im Buech "Bauernwerk in Italien, der italienischen und rätoromanischen Schweiz" separat veröfentlicht.

S ganze Material vom Atlas-Projäkt isch a d "Karl-Jaberg-Biblioteek" vom Romanische Seminar vo dr Uni Bäärn ggange. Em Scheuermeier sini Fotine het me zäme mit Memoriav digitalisiert und übers Internet abrüefbar gmacht.





</doc>
<doc id="77475" url="https://als.wikipedia.org/wiki?curid=77475" title="Eric Flückiger">
Eric Flückiger

Dr Eric Flückiger, wo öppen anne 1957 uf d Wält cho isch, isch e Schwiizer Romanischt un Dialäktoloog.

Er het romanischi Filology, Latinistik und Gschicht studiert und sys Studium 1997 a dr Uni Gämf mit em Lizänziat abgschlosse.

Er het sich als Lexikograaf für romanischi Sprooche spezialisiert und isch sit 1997 Redakter bim "Glossaire des patois de la Suisse romande," wo die frankoprovänzalischen und andere Dialäkt vo dr Wälschschwiiz dokumäntiert und e Täil vom «Zäntrum für Dialäktology und s Regionalfranzösisch» vo dr Uni Nöieburg isch. I dere Zyt het er mit em Redakzioonsteam under em Scheffredaktoor Hervé Chevalley und de Diräktoore vom Projäkt Anton Näf (Uniprofässer z Nöieburg und interimistische Diräkter), Federica Diémoz (interimistischi Diräktoorin) und Yan Greub (sit 2018) gschaffet. Anne 2015 isch er drby gsi, wo d Redakzioon dr sibet Band vo däm gorsse Wärch zu den Artikel mit em Afangsbuechschtaben «F» het chönne usegää. Das isch meh weder hundert Joor sit denn, wo dr Louis Gauchat mit em Projäkt agfange het.

Wo dr Maurice Casanova (1925–1995), wo bis 1990 sälber au e "Glossaire"-Redakter gsi isch, s ryche Patois-Wörterbuech vom Bangistaal vorbereitet gha het, isch dr Flückiger zäme mit de Redakzioonskollege Raphaël Maître un Gisèle Pannatier und mit dr Hilf vo dr "Société des patoisants de Bagnes" dra ggange, das Wäärch über die Waaliser Mundartregioon fertig z mache. Das Wälschwalliser Mundartbuech – "Dictionnaire du patois de Bagnes. Lexique d'un parler francoprovençal alpin" – isch als Ergäbnis vom ene zwänzgjöörige Projäkt vom Nöieburger «Zäntrum für Dialäktology und s Regionalfranzösisch» im Joor 2019 usechoo.

Dr Flückiger isch als Verträtter vom "Glossaire" bi dr wälsche Sproohgselschaft "Fédération romande et interrégionale des patoisants" drby.




</doc>
<doc id="77478" url="https://als.wikipedia.org/wiki?curid=77478" title="Raphaël Maître">
Raphaël Maître

Dr Raphaël Maître isch e Schwiizer Romanischt, Dialäktoloog und Lexikograaf.

Er het a dr Uni Gämf romanischi Filology studiert und mit de schriftlechen Arbete "La variation phonétique dans les villages de Villaz, La Sage et La Forclaz" bim Uli Windisch und "Verschiebung des mittleren /e/ in Richtung eines überoffenen zentralen Vokals in Salgesch (Oberwallis)" bi dr Helen Christen abgschlosse. Syni Dokterarbet, won er a dr Uni Nöieburg bim Andres Kristol draa schaffet, het dr provisorisch Titel "Dynamique variationnelle au sein d’une communauté bilingue francoprovençal-français."

Dr Maître het bi divärse Forschigsprojäkt und Dokumäntazioone mitgschaffet, öppe bim "Atlas linguistique audiovisuel du francoprovençal valaisan," em "Atlas des patois valdôtains" und em "Dictionnaire suisse romand," wo dr Pierre Knecht zäme mit em André Thibault läitet. Wo me für d Schwiizer Landesusstellig "Expo 02" s Usstelligsprojäkt "Onoma" uf dr "Arteplage" z Ifferte über d Schwiizer Oortsnääme plaanet het, isch dr Maître au drby gsi. Für em Kristol sys Buech "Dictionnaire toponymique des communes suisses" het er bi dr Redakzioon ghulfe. Und au bim Andres Kristol syne Nazionalfonds-Forschige zu dr Sproochveränderig am Bischpiil vom Walliser Patois vo Évolène het er mitgmacht. Zäme mit dr Romanischtin Marinette Matthey, wo hüt a dr Uni Stendhal-Grenoble isch, het er über die Sprooch gschribe.

Dr Raphaël Maître het sich als Lexikograaf für romanischi Sprooche spezialisiert und isch sit 2001 Mitarbeiter un sid 2006 Redakter bim "Glossaire des patois de la Suisse romande," wo die frankoprovänzalischen und andere Dialäkt vo dr Wälschschwiiz dokumäntiert und e Täil vom «Zäntrum für Dialäktology und s Regionalfranzösisch» vo dr Uni Nöieburg isch. I dere Zyt het er mit em Redakzioonsteam under em Scheffredaktoor Hervé Chevalley und de Diräktoore vom Projäkt Anton Näf (Uniprofässer z Nöieburg und interimistische Diräkter), Federica Diémoz (interimistischi Diräktoorin) und Yan Greub (sit 2018) gschaffet. Anne 2015 isch er drby gsi, wo d Redakzioon dr sibet "Gloossaire"-Band zum Buechschtaben «F» usegää het, meh weder hundert Joor sit dr Louis Gauchat mit em Projäkt agfange het.

Em Maître syni Forschigsschwärpünkt sind d Dialäktology, d Soziolinguischtik, d Foneeetik und die Frankoprovänzalischi Sprooch.

Ufe Maurice Casanova (1925–1995), wo bis 1990 sälber au e "Glossaire"-Redakter gsi isch, goot s Projäkt fürnes Wörterbuech vom Banigtaal zrugg. Dr Maître het zäme mit de Redakzioonskollege Eric Flückiger un Gisèle Pannatier und mit dr Hilf vo dr "Société des patoisants de Bagnes" das Wäärch wyter bearbeitet und anne 2019 der "Dictionnaire du patois de Bagnes" usebrocht.

Dr Maître isch, so wie au d Gisèle Pannatier, Mitgliid vom Stiftigsroot vo dr Walliser "Fondation du Patois," wo dr ganz Titel "Fondation pour le développement et la promotion du patois" isch und wo anne 2011 dr Kanton Wallis zäme mit em kantonale Patois-Veräin "Fédération cantonale valaisanne des amis du patois" gründet het.




</doc>
<doc id="77479" url="https://als.wikipedia.org/wiki?curid=77479" title="Robert von Planta">
Robert von Planta

Dr Robert von Planta, wo am 7. März 1864 z Alexandria z Egipten uf d Wält cho und am 12. Dezämber 1937 z Chur gstorben isch, isch e Schwiizer Filoloog und Romanischt gsi.

Dr Robert von Planta isch dr Soon vom Gschäftsmaa Peter Conradin von Planta und vo dr Eva geb. Flugi von Aspermont und e Bürger vo Zuoz und vo Fürschtenau gsi. Er isch zeerscht z Alexandria, wo si Vater es Gschäft gha het, uf die düütschi Schuel ggange, bis d Familie is Bünderland zruggchoo isch, wo si im Domleschg uf Schloss Fürschtenau gwoont het. Er het z Basel s Gimnasium bsuecht und isch denn au döört und no z Berlin, z Münche, z Leipzig und z Züri go Klassischi Sprooche studiere. Er het sech uf d Dialäktology vo der iteliänische Sprooch usgrichtet und 1890 mit dr Dokterarbet "Grammatik der oskisch-umbrischen Dialekte" s Studium abgschlosse. 1892 isch dr eerschte Täil und 1897 dr zwöit vo dere grüntlichen Arbet usecho.

Drno het dr von Planta als Privatglehrte über romanischi Sprooche gforschet. Er het Bedüütends gleischtet bim Füresueche vo alte rätisch-latinischen und rätoromanische Quelle sit em Mittelalter.

Eis vo sine grosse wüssechaftliche Wäärch isch s "Räätische Naamebuech," won er nach joorzääntelangem Samle vo Beleeg sid 1924 zäme mit em Andrea Schorta gschribe het.

Ussert dr sproochwüsseschaftliche Wält isch dr Robert von Planta i dr Öfentlichkäit ufträtte mit Schrifte für die eigeständigi schwiizerischi Sprooch und psunders gäge d Aasprüch vom iteliänische "Irredentismus," wo phauptet het, s Rätoromanische sig jo numen e gwöönlichi Mundart vom Iteliänische und alles Land südlich vom Alpehauptkamm ghööri zu Itaalie.

Em Robert von Planta cha mes wäsentlich vrdanke, ass us dr Idee für nes Wörterbuech vom Bündnerromanische am Änd au es guets Projäkt woorden isch. Dr iteliänissch Romanischt Graziadio Ascoli het ufzäigt, wi me die rätoromanische Sproochvariante cha glidere. Und di Rätoromanischi Gselschaft isch scho sit 1884 drfüür gsi, dr romanisch Sproochschatz sistematisch z samle. Und do drmit het dr von Planta ärnscht gmacht. Anne 1898 het er agfange dr Plaan drfüür ufzsetze, dr Chasper Pult het em ghulfe drby. So wies scho sit lengerer Zyt z Züri unde s Düütschschwiizer Dialäktwörterbuech "Schwiizerdüütsches Idiotikon" ggää het und dr Louis Gauchat grad a öppis Äänlechem für d Wälschschwiiz gsi isch, het dr von Planta jetz au fürs Bünderland sone Dokumäntazioon vorgha. Er isch dra ggange, e Lischte vo de Frooge zämezstelle, wo me drmit zu de Lüüt vo de verschidene Idioom im tradizionelle romanische Sprochpiet sell goo zum go luegen und lose, weli Wörter me döört bruucht. Me luegt dr von Planta als Begründer vom "Dicziunari Rumantsch Grischun" a. Di Rätoromanischi Gselschaf het mitgmacht und dr Raame für s Projäkt ggää. Für sii het dr Romanischt Florian Melcher (1875–1913) vo S-chanf 1904 als wüsseschaftliche Redakter agfange.

Dr Robert von Planta isch sid 1907 im Uftrag vo dr "Societad Retorumantscha" dr Presidänt vo dr wüsseschaftliche Kommissioon vom "Dicziunari" gsi. Wo dr Florian Melcher anne 1913 wägen ere Chranket gstorben isch, het dr Engadyner Chasper Pult dr Poschte vom Redakter vom "Dicziunari" übdernoo.




</doc>
<doc id="77487" url="https://als.wikipedia.org/wiki?curid=77487" title="L’Ami du Patois">
L’Ami du Patois

L’Ami du Patois isch es Schwiizer Heft, wo für die wälsche Mundarte luegt. Uf Düütsch häisst dä Titel «Dr Mundart-Fründ».

Es chunt sit anne 1973 use, wo’s dr Fryburger Jean Brodard (1017–2006) s eerschte Mol gmacht het zum öppis für die tradizionelli Sproochkultur vom "Patois" z tue. I dr Zytschrift chöme Sache vo de wälsche Mundartveräin; kantonali Gselschafte vo de "Patoisants" git’s z Fryburg, im Waadtland, im Wallis und im Kanton Jura. S Heft het dr Undertitel "Revue des Patoisants de Suisse romande" – oder lenger au: "Revue de la Fédération romande et interrégionale des patoisants." Dr Name vo deren überregionaale Tachorganisazioon isch abkürzt "FRIP." Dr Romanischt Ernest Schüle het sen anne 1954 als "Conseil des patoisants" gründet, 1960 het men ere "Fédération romande des patoisants" gseit, und sit 1991 het si dr aktuell Name. 

All Joor git’s drüü Usgabe, eini im April, eini im Septämber und eini im Dezämber. Sit em Joor 2006 isch d Redakzioon im Wallis dihei, im Doorff Savièse, und s Gält zum d Heft mache chunt von ere privaate Stiftig, dr "Fondation Bretz-Héritier" vo Savièse. Vo de Gründer vo dere Stiftig, dr Anne-Gabrielle und em Nicola Bretz-Héritier isch s Wörterbuech vom Patois vo dären Oortschaft.

Im Heft cha me Mundarttegscht, Sache vo Persoone und über Ereignis us dr Patois-Szeene und au Artikel vo Sproochwüssechaftler lääse, öppe vo de Lüüt vom Mundartwörterbuech "Glossaire des patois de la Suisse romande". Vo Zyt zu Zyt macht d Redakzioon spezielli Theemeheft, so wie anne 2011 über d Mundartliteratur oder 2014 über d Bedüütig vo de "Patois" i dr hütige Zyt und 2018 über d "Patois"-Kultur im Internet. D Artikel sind i de Mundarte vom Frankoprovänzaalisch oder uf Französisch, täils au parallel mit dr Übersetzig i dr andere Sprooch.

Bi dr Redakzioon vom Heft mache mit:



</doc>
<doc id="77497" url="https://als.wikipedia.org/wiki?curid=77497" title="Rudolph Bolo Mäglin">
Rudolph Bolo Mäglin

Dr Rudolph Bolo Mäglin (fir Usswärtigi au "Maeglin") (* 26. Dezember 1898 in Basel; † 28. April 1973 in Binnige) isch e Schwyzer Journalischt, Publizischt, Schriftsteller, Dichter und Kabarett-Täggschter gsii.

Är isch als Schriftsteller und fir d’ National-Zyttig und d’ Basler Wuche au als Journalischt tätig gsii.
Hauptsächlig bekannt isch der Bolo Mäglin durch sy 1939 erschiinene Roman und ’s glyychnaamigi Biinistigg "Gilberte de Courgenay" worde.
Bryyskreent isch unter Anderem au sy Fasnachtsnovälle "Der Ruesser" vo 1957, wo denn speeter mit em Ruedi Walter verdoont worde isch.

Dr Rudolph («Bolo») Mäglin isch am 26. Dezämber 1898 als vierts von insgsamt säggs Kinder am Herrengrabenweg 22 in Basel uff d’ Wält koo.

Noonere Banggleer isch är mit 17½ Joor Buechhalter worde. Däm ehnder aiteenige Byyroolääbe als Buechhalter het sy Fantasyy aber bald emool dr Krieg erklärt. Är het sy Bruef an Nagel ghänggt und isch Zyttigsreporter worde. Dr entschaidend Schritt in e-n-erfolgversprächendi Zuekunft als Journalischt, Publizischt, Schriftsteller, Dichter und Kabarett-Täggschter isch doodermit gmacht gsii. 

Fir verschiideni Daages- und Wuchezyttige het är am Aafang Sportbricht und Grittige iiber Film, Theateruffierige und Gaschtspiil vo Ziirkus und Variétés gschriibe. Glyy druff aabe isch denn in dr Wuchezyttig Basler Woche sy bald emool stadtbekannti und by dr Läserschaft isserscht beliebti Kolumne "Erlauschtes vom Bäumli" erschiine. Spitzigi und humorvolli Bricht iiber Strytfäll im Basler Zivyylgricht an dr Bäumligass. Nit Wenig hänn die Zyttig numme wäge däre Kolumne iiberhaupt abonniert.

Im Joor 1926 het är als freye Mitarbeiter vo dr Nazional-Zyttig (hitte Basler Zyttig) d’ Sonderbyylaag Dr glai Nazi grindet. Bis 1960 isch dr Bolo Mäglin dr Getti vo däre beliebte Kinderbyylaag gsii. In däre Byylaag het är au regelmässig aigeni Gedicht publiziert.

Es het Zytte gää, do het är bis zue säggs verschiideni Kinschtlernämme (Pseudonym) verwändet, zem alli Liege z’ stroofe, wo allewyyl behauptet hänn, ain wo lyyrischi Gedicht verfass, däm kenne unmeeglig au no kulturelli Uffsätz, Theater-Rezensioone, Sportbricht, satyyrischi Glosse und paggendi Gschischte fir d’ Juuged glinge. So het är zem Byspiil under «Prokurator» oder «Bimbolo» gschriibe. E-n-italiänische Gloon namens Bimbolo het em denn allerdings d’ Benutzig von däm Namme verbotte, woruff dr Rudolph Mäglin druss halt aifach zwai neyi Pseudonyym gmacht het: «Martin Bim» und «Bolo». ’s zwaiti dervoo, «Bolo», isch denn bis zue sym letschte Schnuuf sy Ruef- und Kinschtlernamme bliibe.

In Binnige, wo-n-är syt 1947 mit synere Frau Elsa «Elsy» Mäglin (* 1904) und syne Kinder Marie-Louise «Marly» (* 1938) und em Urs Beat (* 1941) sy Wohnsitz ghaa het, isch är dääglig mit eme Bindel Zyttige underem Arm und synere Schryybmappe aazdräffe gsii. Zem Schryybe het är sich gärn in e stille Winggel im «Letschte Batze», im «Räbstock» oder im «Jägerstübli» zruggzooge. Aber nadyyrlig isch är fir e gsellig Gsprääch au gärn bymene Gleesli Wyy mit e baar interessante Lyt uus em Dorf und dr neechere Umgääbig zämmegsässe. 

E wytter Kennzaiche vom Bolo sinn syni wysse Häntsche gsii. Die het är wägenere Allergyy uff Druggerschwärzi (Kolophonium) immer denn miesse draage, wenn är mit Druggtem in Birierig koo isch. E Portrait vom Schriftstellerkolleeg Heinrich Kuhn (Redaggter vo dr Nazional- und speeter Basler-Zyttig 1934–74) beschrybt ’s Erschyynigsbild vom Bolo folgendermasse: «E schmaals Gsicht, uus däm e scharfi, lyycht bogeni Naase uusepsringt, uff eme eenter schmächtige Köörper. Allewyyl adrett aaglegt, gschniiglet, mit Schmätterlings-Kravatte, Häntsche, eme Roorstägge, mänggmool vomene glaine Foxterrier beglaitet, e Mäppli oder en Aameloppe in dr Hand. Soo isch är mit loggerem Schritt amme uff dr Redaggtioon uffdaucht.»

Dr Bolo het fir alles Uffgsetzti, Falschi und inszenierte Pessimismus nyt iibrig ghaa. Dr Germanischt und Brofässer Louis Wiesmann vo dr Staatlige Literaturkredit-Kommissioon Basel-Stadt het 1963 iiber ihn gschriibe: «Bolo ist kein sorgloser Schreiber. Er gibt nur aus der Hand, was vor seinem künstlerischen Gewissen besteht. Bolo hat sich nie einschränken lassen. Er tut, wozu es ihn innerlich treibt, nimmt kein Blatt vor den Mund und wirkt ausgesprochen volksnah. Aber hinter seiner freien, unkomplizierten Art steckt auch ein Gefühlsmensch, der seiner Leserschaft ganz unmodern ans Herz zu rühren weiss. Seine frische, unmittelbare Schreibweise hat ihn beliebt und erfolgeich gemacht.»
Imene voruusgangene Gsprääch mit em Louis Wiesmann het der Bolo ’s folgendi, programmatischi Bekenntnis abgleggt: «D’ Wirggligkait kennt Dunggels und Tragischs, aber au Hälls und Begliggends – sunscht hätt ’s Lääbe kai Sinn. So wenig wien ych mit Rosabrille und Illusioon aafange kaa, so wenig mag ych die schwarze Brille. Dichtig, wo ’s Lääbe nit bejoot, goot fir mii an iirer scheenschte Uffgoob verbyy.» 
Sy Schriftsteller-Kolleeg Hans Räber het emool iiber dr Bolo gsait: «Bym Bolo fungglet in jeedem Satz en unbestächligi Eerligkait.» 

Em Bolo Mäglin sy literarisch Wärgg isch usserordertlig vyylfältig. Uus synere Fäädere liige Gedicht, Novälle, Romään, Draame, Höörspiil, Musicals, Feschtspiil, Operelibretti, Revue, Kabarett-Brogramm, Fasnachtsspiil, Schnitzelbängg und Glyygezeedel vor.
Är het jee no Opportuniteet in Hochdytsch oder Dialäggt (vor allem Baseldytsch) gschriibe. Ainigi vo syne Wärgg sin bryyskreent worde.

Im Vorwort zur zwaite Ufflaag vo dr Fasnachtsnovälle «Der Ruesser» waiss dr Heinrich Kuhn iiber em Bolo sy Bezuug zer Fasnacht ’s Folgendi z’ brichte: «Artischte und Kabarettischte, das isch sy Wält gsii, d’ Basler Fasnacht hingeege sy Hauptspezialiteet. Vom Fänschter vom Depeschebyyro im ‹Hus zum Gold›, em syynerzyttige Sitz vo dr Nazional-Zyttig am Märtblatz, het är jewyyls syni Bricht iiber d’ Stroossefasnacht ‹prima vista› in d’Schryybmaschiine ghämmeret. Dass är d’ Drummel- und Pfyffermärsch nit numme kennt, sondern d’ Kunscht vom Drummle und vom Pfyffe au sälber beherrscht het, het en zem kompetänte Rezensänt u. a. vom Monschter-Drummelkonzärt (hitte «Drummeli») im Kiechli-Theater (hitte Küchlin) gmacht. D’ Glygge hänn sy Kritik nit immer widerspruchsloos akzeptiert und so hets amene scheene Daag miesse bassiere, ass är sälber zem Fasnachtssujet () worde isch. Als guete Fasnächtler het är uff die masggierti Intryyge glasse und mit Homor reagiert. [...]
In syynere hintergrindige Novälle "Der Ruesser" verzellt dr Bolo vomene fasnachtsbesässene Basler Original. Är sälber isch au e soone mit sym Basel verwaggses Original gsii, wo um d’ Ghaimnis und d’ Sältsamkaite vo dr alte Rhystadt gwisst het. Däm Wisse Uusdrugg z’ gää, das het dr Bolo in sym "Ruesser" und in unzäälige Mudartgedicht perfäggt verstande.» 

Sy zwyyfelloos bekanntschts Wärgg isch dr Roman "Gilberte de Courgenay". Als Biinistigg – uuruffgfiert am 24. Auguscht 1939 im Schauspiilhuus Ziiri – het ’s "d’ Gilberte" uff iiber 450 Uffierige brocht. No hitte erfrait sich das Stigg by Brofi- und Laietheater groosser Beliebthait.

1943 het dr Bolo zue de Grinder vom Basler Schriftsteller-Verain gheert, wo-n-är vyyl Joor als Vizepresidänt gwirggt het.

Im Joor 2005 het ’s Ortsmuseum Binnige im Raame vonere Vernissage e Gedänggvytryyne zue Eere vo iirem beriemte Zytgnoss yygweyt. Näbenere glaine Uuswaal vo sym braite Schaffe, sin au ainigi Geegeständ uus sym dääglige Lääbe z’ gsee. Per Gnopfdrugg ka me-n-e baar Gedicht, originaal glääse vom Bolo, perseenlig, abspiile. Und syt em Auguscht 2014, rund 40 Joor noo sym Dood, drait e Stapflewääg vo dr Margreethestrooss zum Bruederholzrain in Binnige dr Namme «Bolo-Mäglin-Weg».






</doc>
<doc id="77500" url="https://als.wikipedia.org/wiki?curid=77500" title="Harderbahn">
Harderbahn

D Harderbaan (HB) isch e Standsailbaan im Bäärner Ooberland in dr Schwyz un fiert vu Inderlache uf dr Harder Kulm. D Baan isch anne 1908 ufgmacht woore.

D Strecki fangt z Inderlache, in dr Neechi vum Baanhoof Inderlache Oscht, uf aa. Uugweendli isch bi dr Harderbaan, ass d Strecki fascht halbchraisfeermig am Bäärg gfiert isch un nit wie bi Standsailbaane gängig graad. Mit ere maximaale Styygig vu 64 % iberwindet si bi re Glaislengi vu 1447 m en Heechenunterschiid vu 755 m bis zur gläägene Bäärgstazioon.

D Faart bruucht 8 Minute, d Strecki goot au dur e Tunäll.

D Harderbaan faart nume im Summer. Derwyylscht d Daalstazioon in dr Gmai Inderlache lyt, isch d Bäärgstazioon uf e Baan vu dr Stadt Unterseen. Si isch dodermit dr ainzig Baanhoof vu Unterseen.




</doc>
<doc id="77505" url="https://als.wikipedia.org/wiki?curid=77505" title="Archiv">
Archiv

Es Archyv isch en Yrichtig zum Dokumänt, wo men als Kwelle für d Gschicht aluegt, ufzbewaare, zpfläge und nutzbar zmache. Es isch öppis us em Fachberych vo dr Informazioonswüsseschaft. Archyv zelle wie d Biblioteeke zu de wichtigen Aarte vom Kulturguet.

S Wort chunt vom latynische "archivum," wo «Chaschte für Schrifte» bedüütet, und das goot uf s eltere griechische ἀρχεῖον "archeíon" zrugg; so het men emene Huus mit ere öfentliche Vrwaltigsfunkzioon gseit; es hanget zäme mit dr Bezäichnig "Archonte" für die hööche staatliche Funkzionäär im alten Athen.

Im hüttige Sproochgebruuch isch s Wort "Archyv" nid äidüütig. Me säit de Hüüser, wo men äxtra für grossi Dokumäntesamlige bout het, eso, und au de separaate Archiyvrüüm innerhalb von ere Ligeschaft; und dr Naame chan au gsamthaft en Inschtituzioon oder e Verwaltigsabtäilig bedüüte, wo drfüür doo isch, e Dokumäntesamlig z pfleege. I dr Umgangssprooch bruucht me dr Name sogar au für gwöönlichi und nid wyters organisierti Lager vo Schriften und andere Sache.

I dr jüngschte Zyt chunt dr Begriff non e vil e wyteri Bedüütig über, wo me nen i dr Wält vo dr Informatik für verschideni Forme vo dr digitaale Dokumänteverwaltig oder sogar au äifach für s technische Spychere vo Datäie bi dr elektronische Dateverarbeitig bruucht. Mit dr rasante Veränderig vom Internet, wo Milioone vo Websyte nach relativ churzer Zyt wider glöscht wäärde, het me gmerkt, ass me vil Inhält äigentlich au spöter no chönt bruuche, und drum het scho anne 1996 s Projäkt «Internet Archive» agfange (Lueg do drzue au: Web Archive, e-Helvetica, e-archiv.li).

E psunderi Kariere het s Wort bi de wüsseschaftliche Büecher und Zytschrifte im enen überträite Sinn gmacht, wo me früener gäärn ere grössere Samlig vo Fachartikel dr Name "Archyv" gää het. Es Bischpiil für son e Hefträie isch s «Archiv für Kulturgeschichte», e bedüütendi düütschi Fachzytschrift für d Gschicht. Die internazionali Fachzytschrift für d Archivaar häisst sälber au grad "Archivum." Und no äis: S «Archivio glottologico italiano» isch es iteliänischs Heft für d Dialäktology, wo dr Graziadio Ascoli anne 1873 agfange het.

Näbem praktische Zwäck vom Archyvguet, ass ma cha go nocheluege, was me früener ufgschribe oder in ere bestimten Aaglägehäit gsäit oder mit öpperem abgmacht het oder was me für Brief vo andernen übercho het, cha me die alte Dokumänt au no für öppis wärtvolls aluege, wo eim dra maane, was i dr Gschicht vom eigete Land oder Doorff oder dr eigete Fabrigg oder Organisazioon bassiert isch. Me säit öppe, d Archyv und d Biblioteeke büüte dr Chäärn vom «kolektyve Gedächtnis».

D Archivaare sägen äim modäärner, me müess nid nume die konkreete Schrift- und Daatetreeger, sondern mee d Informazioone, wo vo dene transportiert wärde, «sichere». Me leert immer wider öppis us de Fäll, wo me Schrifte vo früener verloore het, wil s Archiviere nid guet funkzioniert het oder me Dokumänt vrloore het. Die jüngeri Sozialgschicht suecht Dokumänt, wo me früener nid uf d Syte too hätt. Bim Archyv vo dr Uni Züri het me gmerkt, wie me früener bi Privaate gwüssi Nochläss vo ehemoligen Uniprofässoore furtghäit het, wo für d Unigschicht guet gsi wääre.

Us emene gwöönliche Schriftstück, wo bi dr Schrybarbet für en praktische Zwäck vom Staat oder vom Betriib ufgsetzt wird, git’s es Archydokumänt – me säit dene au «Archivalie» –, wenn dr Archivaar oder d Archivaarin bim Arbetsschritt vo dr «Bewärtig» entschäidet, ass mes zum Archyvbestand muess legge, und das bedüütet, wemme s richtig macht, ass me das Schtück i d Lischte vom Archiy, s «Findmittel», tuet ufschrybe und denn guet a sym Platz vrsorgt; vo däm standardisierte Wääg im «Lääbe vom Dokumänt», wo bi grosse Verwaltige zimli schwirig isch und bi dr tradizionellen Archyvarbet vil Fachlüüt und Zyt bruucht, git’s e grossi Methoodediskussioon bi de Archyvwüsseschaftler. Zum dr Schritt vo den Informazioonstreeger vo dussen, öppen i dr Verwaltig, is Archyvguet vorzbereite, isch d Regischtratuur und s Records Management doo.

Und de wott me die Sachen im Archyv uf langi Zyt usen ufbhalte. Drum tuet me se wo me cha suber, troch, schön verpackt am ene sicheren Oort ypschlüsse. Kabuti Dokumänt cha me nid äifach furtghäie, näi, me het se z flicke oder wenigschtens das, wo no umen isch, z «konserviere». Es isch gschyd, vo wichtigem Züüg en Abschrift oder e Kopy z mache. Im zwänzigschte Joorhundert het me do drfüür wytume dr Mikroflim bruucht, ganz öppis gäbigs au grad no für zum nocheluege, was uf de Schriftstück stoot. Zimli schwäär isch es jetz für d Archyvlüüt i dr nöie Zyt mit em zueverlässigen Ufbhalte vo de digitaale Daate, wo vo de Informatikdienschte chöme. Für d Sicherhäit vo den Archyv het men e psunderi Richtig vom Tänkmolschutz.

Wenn s äim wunder nimt, wie das gsi isch mit öppisem vo früener, und niemmer chan äim drvo öppis sääge und me findt nüüt use i Büecher, Biblioteeken oder im Internet, so goot men is Archyv. Döört cha men als Psuecher oder Psuecherin nach de Regle vom Huus d Dokumänt aluege und abschrybe oder e Foti drvo mache.
Es separaats Archyv bruucht men i jedere Schriftkultur, wemme sövel Dokumänt het, ass bin ere Verwaltig nümme jedes Schriftstück am Arbetsplatz vom Schryber Platz het. Ganz früeni Archyv sind die, wo men im Morgeland und am Mittelmeer bi gwüssne Königspaläscht gfunde het. Agfange het’s bi de Sumeerer im vierte Joortuusig vor Chrischtus i dr Stadt Uruk und z Kreta bi de Minoer im dritte Joortuusig. Vil Samlige vo so Dokumänt, wo me mit dr Keilschrift uf Ton- und Metalldafele oder uf Sigel gschribe het, sind im Bode lang nach em Ändi vo denen alte Rych erhalte blibe.

Im alten Egipte isch sit dr füüfte Dinaschty im spoote dritte Joortuusig vor Chrischtus dr "königlich Archyvschryber" dr zäntral Scheff vo dr Schriftverwaltig im Land gsi.

Vo de grosse staatlichen Archyv vo dr Antike git’s hütt fasch nüüt me. Z Rom het dr Konsuul Quintus Lutatius Catulus öppen anne 80 vor Chrischtus s "Tabularium" näbem "Forum romanum" als Zäntralarchyv vom römische Rych lo boue. Me het die römische Gsetz uf Bronzedafele gschribe und im "Tabularium" ufbhalte. Räschte vo däm Huus gseht me no hüt, d Archyvdokumänt sind bim Untergang vom weschtrömische Rych verloore ggange, so wie d Schrifte vo Byzanz nach dr Eroberig vo Konstantinopel dur d Osmaanen anne 1453.

Z China het d Archyvgschicht under dr elfte Dinaschty im 21. Joorhundert vor Chrischtus agfange. Wäge unghüür vill Chriege, Füür und andere Sache so wie öppen em grosse «Büechervrbrönne anne 213 vor Chrischtus» isch z China bis i die nöieri Zyt s mäischten alte Archivguet verloore ggange. Bi dr Kulturrevoluzioon im zwänzigschte Joorhundert het me denn aber befole, die alten Archyv im Land speziell z hüete. Hüt het China es psunders «Historischs Nazionalarchyv», wo d Dokumänt us den alte chineesische Kaiserdinaschtiè ufbewaart; s eltischten Archyvstück, wo me döört no het, isch vo anne 714 noch Chrischtus.

Eis vo den eltischte Archyv im Weschte isch s "Vatikanischen Apostolischen Archyv" z Rom, wo under em Papscht Paul dr Füüfti als "Vatikanischs Ghäimarchyv" im 17. Joorhundert entstanden isch und Schriften us em ganze Mittelalter het.

I dr Zyt vo dr französische Revoluzioon het me z Frankrych vil vo den alten Archyv im ganze Land vrbrönnt zum d Rächtskwelle vo dr früeneren aristokratischen Oornig wägg z ha. Im schwiizerische Waadtland isch anne 1802 i dr Zyt vo dr Helvetik bin ere gwalttätige Volchsbewegig mängs Regional- und Gmäindarchyv a öppe vierzg Oorte kabut gmacht woorde; me seit de Revoluzzer vo denn im frankoprovänzalische Patois "Bourla-Papey," was uf französisch "Brûle-Papiers" bedüütet und uf Düütsch «Papyrvrbrönner» isch.

Z Düütschland isch s zäntraale "Rychsarchyv" anne 1919 z Potsdam gründet woorde. S Archyv isch am 14. April 1945 bi dr Bombardierig vo dr Stadt Potsdam dur d Ängländer kabut ggange. Als Nochfolger isch für d BRD s Bundesarchyv anne 1952 z Koblänz entstande.

Sit 1948 lueget dr Internazionaal Archyvroot, änglisch "International Council on Archives," e nidstaatlichi Organisazioon, für d Aglägehäite vo den Archyv und den Archyvlüüt und iirne Fachveräin. Er het dr Sitz z Paris. Me wott hälfe, d Arbet i den Archyv praktisch und effiziänt z organisiere und d Gschichtskwelle guet z hüete. Anne 1992 het d UNESCO mit em Programm "Memory of the World" agfange zum «s dokumäntarischen Eerb vo dr Mönschhäit» z erhalte, wo i dr Schwiiz d Schrifte vom alte Chlooschterarchyv und dr Chlooschterbiblioteek z Sanggallen und s Archyv vom Völkerbund z Gämf drzueghöre.

I dr neueri Zyt het men i de Länder und bi vilnen Organisazioonen öffentlichi und au privaati Archyv ygrichtet. Es git, zum von es paar Aarte z rede und es paar Bischpiil z benamse:






</doc>
<doc id="77508" url="https://als.wikipedia.org/wiki?curid=77508" title="Tresl Gruber">
Tresl Gruber

D Tresl Gruber, wo am 4. Juli 1897 z Sankt Ulrich im Grödnertal uf d Wält choo und am 13. Jänner 1978 z Brixe gstoorben isch, isch e Südtiroler Künschtlerin, Leererin, Sproochforscherin und ladynischi Autoorin gsi.

Si isch d Dochter vom Bildhauer Stanis Gruber (1867–1931) und vo dr Theres Demetz gsi. Si isch uf d Kunschtschuel z Sankt Ulrich, und dänn het si z Bologna, z Floränz un z Venedig d Kunscht studiert. Si isch Kunschtprofässoorin z Sankt Ulrich, z Meran und z Bozen gsi. 1970 het si e Schuel für Kunscht z Belém gründet. Iiri Kunschtwäärch cha men im Ladynische Museum z Gröden go aluege. Vo dr Trest Gruber sind au Zäichnige für es paar Bilderbüecher.

Anne 1946 het si mit em Dichter Max Tosi d Kulturgselschaft "Union di Ladins de Gherdëina" z Gröden uf d Bäi gstelt, wo e Tachorganisazioon vo de Lüüt, wo Ladynisch reden, isch.

D Gruber het die eerschte Schuelbüecher uf Ladinisch und e Grammatik, "Mi fibla", vo dr Gröödner Sprooch gschribe. Es git von ere es paar Schrifte uf Ladynisch und au zwöi- und drüüsproochigi.

Im Doorff Sankt Christina in Gröde het me dr lokale Biblioteek nach dr Künschtlerin dr Name "Bibliothek Tresl Gruber" ggää.




</doc>
<doc id="77512" url="https://als.wikipedia.org/wiki?curid=77512" title="Ladinische Literatur">
Ladinische Literatur

Die ladynischi Literatur isch d Literatur vom Ladynische. Das isch e Minderhäitesprooch z Itaalie, wo men i gwüssne Piet vom Südtirol, vom Trentino und i dr Provinz Belluno no redt. 

Die eltischte Teggscht uf Ladynisch, wo me no könt, sind usem 17. Joorhundert. S eerschte ladynische «Sproochtänkmool» het dr Karl Felix Wolff (1879–1966) i sym Buech "Dolomitensagen" ufgschribe, aber numen i dr Übersetzig uf Düütsch.

Dr Autoor Matie Ploner (1770–1844) het öppen anne 1807 es paar Verzelligen und Gedicht gschribe, und dr Johann Alton (1845–1900) isch drfür gsi, die tradizionelli Sprooch z pfleege, und het es ladynisch-iteliänischs Wörterbuech usegää.

Dr Angelo Trebo (1862–1888) luegt men als eerschte würkliche ladynische Dichter aa. Me het von im Gedicht und au Theaterstück. Im 19. Joorhundert het me eerschti ladynischi Büecher trukt; s allerieerschten isch d Gschicht vo dr häilige Genoveva ("Storia d’S. Genofefa") vom Jan Matî Declara gsi, wo anne 1879 usecho isch.

Am Afang vom 20. Joorhundert, anne 1905, het me z Innsbruck d Tachorgansazioon "Uniun Ladina" gründet, wo sich nach em Eerschte Wältchrieg gäge d Aaschprüüch vo iteliänischer Syte, s Ladynische müssti zugunschte vom Iteliänischen uufgää wärde, gweert het.

1979 het dr Romanischt Reto R. Bezzola vo Züri s Buech "Litteratura dals Rumauntschs e Ladins" zämegstellt. Und anne 2013 isch dr Südtiroler Autoorin und Publizischtin Rut Bernardi und em Bozener Romanischtikprofässer Paul Videsott iires Handbuech "Geschichte der ladinischen Literatur" usecho, wo s drinn d Läbensgschicht vo nid weniger weder 230 ladynische Autooren und Autoorinne het. E «Blüetlääsi» vo ladinischer Literatur het d Bernardi 2007 under em titel "Dolomit. Ein Gipfelbuch. Gedichte von den Dolomiten/Poejies dala Dolomites." gmacht.
Es paar Lüüt, wo me vonne Schrifte uf Ladynisch us em 20. Joorhundert het:




</doc>
<doc id="77514" url="https://als.wikipedia.org/wiki?curid=77514" title="Iwar Werlen">
Iwar Werlen

Dr Iwar Werlen (* 21. Februar 1947 z Brig) isch e Schwiizer Sproochforscher.

Der Dütschwalliser Iwar Werlen het z Stans s Gimnasium bsuecht und drufabe z Bäärn Theology, Filosofy und Sproochwüssechaft studiert. 1975 het er im Fach Germanistische Linguischtik un dr Dialäktology dokteriert.

Zeerscht isch er a dr Uni Bäärn Assischtänt und a dr Uni Lausanne Assischtänzprofässer gsi. Noch dr Habilitazioon anne 1981 isch er z Bäärn Privatdozänt für Algmäini Sproochwüsseschaft und 1984 Leerbeufträiten a dr Uni Gämf gsi.

1988 isch dr Werlen usserordentliche Profässer und 1992 ordentliche Profässer vo dr Uni Bäärn woorde. Er het au a dr Uni Mannheim gleert. Syni Forschig het er hauptsächlich uf d Gebiet Dialäktology, Meersproochikäit und Namekund uusgrichtet. Sit 2012 isch er emeritiert.

Füre Kanton Wallis macht dr Iwar Werlen im Kuratorium für s Oberwalliser Orts- und Fluernamebuech mit.





</doc>
<doc id="77532" url="https://als.wikipedia.org/wiki?curid=77532" title="Rudolf Engler">
Rudolf Engler

Dr Rudolf Engler (* 25. Oktober 1930 z Tüüffe; † 5. Septämber 2003) isch e Schwiizer Romanischt gsi.

Dr Engler het z Sanggalle s Gimnasium bsuecht und a dr Uni Bäärn Iteliänisch und Französisch studiert. 1958 het er s Diploom für Gimnasialleerer übercho und 1963 bim Siegfried Heinimann (1917–1996) mit der Arbet "Théorie et critique d'un principe saussurien. L'arbitraire du signe" s Dokterexaame gmacht. Do drmit het er scho s zäntraale Theema für sys Schaffe gfunde: d Gschicht vo dr strukturelle Linguischtik sid em Ferdinand de Saussure.

Dr Rudolf Engler isch bim Profässer Heinimann Assischtänt am romanischen Inschtitut vo dr Uni Bäärn gsi und het sich anne 1971 habilitert. Vo 1973 bis 1995 isch er Profässer für Romanischi Filology und Algemäini Sproochwüsseschaft z Bäärn gsi, grad öppe zur glyche Zyt wie d Romanischtin Ricarda Liver. Iim sys Forsche het dr Sproochtheory, dr Gschicht vo dr Sproochwüsseschaft un dr Dialäktology ggulte.

Dr Engler het bi dr Schwiizerische Gselschaft für Sproochwüsseschaft und bim Collegium Romanicum mitgmacht und au bim "Cercle Ferdinand de Saussure," won er drvo dr Presidänt gsi isch.




</doc>
<doc id="77533" url="https://als.wikipedia.org/wiki?curid=77533" title="Boeing 737">
Boeing 737

D Boeing 737 vom US-amerikanische Flugzüüghärsteller Boeing isch di meischte boueni Familie vo strahlbetriibene Verchehrsflugzüüg. Der als Schmalrumpfflugzüüg usgleite Flugzüügtyp, wird mittlerwile i der dritte u vierte Generation parallel boue. Über di ganzi Zyt het sech ds üssere Erschynigsbild vom Flugzüüg chumm veränderet. Ursprünglech isch es als chlyses Churzstreckeflugzüüg plant worde. Di aktuelle Modäll d Boeing 737NG (“Next Generation” u 737 MAX sy hingäge Mittelstreckeflugzüüg für e kommerziell Passaschierverchehr. D 737 wird aber ou uf der Langstrecki ygsetzt.

Di erschti Boeing 737-100 het d Lufthansa im Dezämber 1967 übercho. Bis hüt sy 15.154 Bstellige für d 737-Familie ygange u 10.562 sy Usgliferet worde. (Stand: Ändi Septämber 2019) Im Juli 2019 sy wältwyt im Schnitt über 2000 Boeing 737 glychzytig i der Luft gsi. Im durchschnitt isch uf der Wält alli zwöi Sekunde e Boeing 737 gstartet oder glandet.

Nach zweene Abstürz vo nere Boeing 737 MAX 8 mit 346 Tode ufgrund vo identische Fählfunktione, sy im März 2019 alli 371 Maschine vom Typ MAX 8 u MAX 9 wältwyt mit em ne Flugverbot beleit worde.

Am 30. Ouguscht 2011 het Boeing under der Bezeichnig 737 MAX, nach ere grosse Bstellig vo de American Airlines e ernöiti Modernisierig vo der 737 mit wirtschaftlechere LEAP-Tribwärch bekannt gä. Nachdäm im Jahr 2010 Airbus e Überarbeitig vo der Airbus-A320-Familie agchündiget het, het ou Boeing e Überarbeitig beschlosse anstatt der Neuentwicklig ahand vonere agfangene Studie Boeing Y1. D Modäll 737 MAX 7, 737 MAX 8 u 737 MAX 9 basiere uf d Next-Generation-Modäll 737-800 u 737-900ER. Di chlynschti Next-Generation-Version 737-600 wird nid als MAX-Version boue, d MAX 7 isch im verglycht zu der 737-700 verlengeret u mit strukturelle Elemänt vo der 737 MAX 8 usgstattet. 

Nach em Absturz vo zwöi Flugzüüg het Boeing der Bou vo de MAX Flugzüüg um 20% zrügg gfahre. 

D Boeing 737 MAX 8 isch d Wyterentwicklig vo der Boeing 737-800 u isch mit bis zu 189 Sitzplätz u meh als 6500 km Reichwyti, ds diräkte Konkurränzmodäll zum Airbus A320neo. Der Roll-Out vom erschte Prototyp "Spirit of Renton" het am 8. Dezämber 2015 stattgfunde. Ds Flugzüüg mit de neue CFM-LEAP-1B Triibwärch het am 29. Januar 2016 erfolgrych der Erschtflug vo Seattle us absolviert. Der Ysatz vo dene sehr grosse Triibwärch hei d Aerodynamik vom Flugzüüg veränderet.

Am 29. Oktober 2018 isch e fasch neui Boeing 737 MAX 8 verunglückt. Churz nach em Start vom Lion-Air-Flug 610 vo Indonesien isch der Flüüger i z Meer gstürzt. Alli 189 Persone an Bord sy derby um ds Läbe cho. Am 10. März 2019 isch du der Ethiopian-Airlines-Flug 302, e Boeing 737 MAX 8 wo grad mal vier Mönet alt isch gsi, sächs Minute nach em Start vom Flughafe Addis Abeba abgstürzt. Bi däm Unfall sy 157 Persone um ds Läbe cho. Em Absturz sy e Reihe ärnschthafti Warnige zum konkrete Problem dür Piloten i der USA vorus gange. Uf das abe isch der Flugzüügtyp Boeing 737 MAX 8 u MAX 9 am 11. März 2019 z China u z Indonesie mit em ne Flugverbot beleit worde. Am 12. März hei du d Länder Oustralie, Singapur, Malaysia, Indie, Vereinigti Arabischi Emirate u Kuwait äbefalles es Flugverbot usgsproche. D Schwyz het zersch gseit das si d MAX Version vorerscht nid verbietet. Der Grund für dä entscheit isch da dran gläge das es kei Schwyzer Fluggsellschaft mit ere Boeing 737 MAX 8 oder 9 het gä. Erscht wo d EASA es Flugverbot für die beide Type für di Europäischi Union usgsproche het, het du ou ds BAZL für d Schwyz es Flugverbot usgsproche. Näbscht de verschidene Länder hei sech ou d Fluggsellschafte Ethiopian Airlines, Turkish Airlines, Norwegian, Icelandair, Cayman Airways u Gol Linhas Aéreas freiwillig derzue entschide, d Boeing 737 MAX 8 uf em Bode z la. Am 13. März 2019 het du ou Kanada u d USA es Flugverbot für d Boeing 737 MAX 8 u MAX 9 usgsproche. Am 11. Oktober 2019 isch e Bricht erschine über d Fähler bi der Zertifizierig vom Flugzüüg. Dä Bricht dient derzue, das Boeing d MAX 8 u d MAX 9 wirder cha zertifiziere la. Zudäm isch ou der Abschlussbricht zum Lion-Air-Flug 610 veröffentlecht worde. Am 29. Oktober 2019 het sech der Chef vo Boeing entschuldiget u het erschtmals Fähler zue gäh. Im Januar 2020 het me wyteri Softwerproblem gfunde. Die Problem sy wichtig für d Widerzuelassig vo der Maschine. Boeing het aber gseit das sy die Problem müglechscht schnäll wott behäbe.
D Boeing 737 MAX 9 isch die modernisierti Version vo der Boeing 737-900ER. Si het e Reichwyti vo rund 6500 km u isch für bis zu 220 Passagier zuegla. So konkuriert si mit em Airbus A320neo u em A321neo. Der Erschtflug het d Maschine am 13. April 2017 absolviert.

Uf Grund vom Absturz im Oktober 2018 u däm im März 2019 het ou die Maschine am 12. März i der EU u der Schwyz es Flugverbot übercho. 





</doc>
<doc id="77537" url="https://als.wikipedia.org/wiki?curid=77537" title="Vox Romanica">
Vox Romanica

D Vox Romanica isch e Schwiizer Zytschrift für d Sproochwüsseschaft.

Dr Sproochforscher Jakob Jud vo dr Uni Züri un dr Arnald Steiger, Profässer a dr Handelshochschuel Sanggalle, sind anne 1936 deren iiri Gründer gsi.

Die schwiizerischi Fachzytschrift tuet Arbeten und Artikle us em Fachpiet vo dr Romanischtik veröfentliche. Es sind internazionali Bytreeg zu dr Forschig über d Sprooche und iiri Literatur und es het vil Buechbesprächige. Me cha d Schrifte für die Bänd i jedere romanische Sprooch mache. D Zytschrift informiert au regelmässig drüber, wie die grosse romanistische Forschigsprojäkt wie öppe s"Glossaire des patois de la Suisse romande" voraachöme.

Der Titel vo dere Schriftereien isch latynisch, und me cha nen is Düütsche öppen als «Schtimm vo de romanische Sprooche» überträge. D Zytschrift het zu däm schööne, churze Titel anen au non e Zuesatz, wo, au uf Latynisch, no gnöier säit was si wott mache: "Annales Helvetici explorandis Linguis Romanicis destinati," und das isch uf Düütsch: «Schwiizer Joorbuech zum die romanische Sprooche leere könne». Und grad no öppis Latynischs cha men uf em Umschlag vo de jüngere Heft bis zum Joorgang 2019 lääse: "Editi Auspiciis Collegii Romanici Helvetiorum ab Elwys De Stefani et Andres Kristol," was non es paar praktischi Informazioone mee git: D Organisazioon, wo für d Zytschrift luegt, isch s schwiizerische Collegium Romanicum, d Gselschaft vo de Schwiizer Romanischte. Si het es Kuratorium ygsetzt, wo dr Redakzioon tuet hälfe.

Me vernimt drby au: D Redakzioon isch bim Elwys de Stefani, Profässer z Löwen, und em Andres Kristol, wo emeritierte Profässer z Nöieburg isch. Das het bis im Herbscht 2019 so ggulte. Im Oktober 2019 isch d Romanischtin Mónica Castillo Lluch, Profässoorin z Lausanne, d Redaktoorin woorde.

Am Afang, sid 1936, isch s Joorbuech e Zyt lang vo Jud und Steiger zämegstellt worde. Bi iine isch s Haupttheema vo de Bytreeg d Dialäktology mit dr Sproochgeografy gsi. Wo dr Jakob Jud anne 1952 mit Sibezgi gstorben isch, het dr Steiger d Redakzioon elei wyter gmacht bis 1963, won au äär gstorben isch. Denn isch dr Zürcher Romanischtikprofässer Gerold Hilty (1927–2014) dr Redakter gsi bis 1991. Vo iim isch d Schriftläitig zu dr Bärner Romanischtin Ricarda Liver, wo vorhär sit 1988 d Presidäntin vo der Kommissioon für d Zytschrift gsi isch, und em Zürcher Peter Wunderli (1938–2019) choo, wo Profässer z Düsseldorf gsi isch. Die beede sind zää Joor lang für d Reie verantwortlich gsi, und me het jetz au mee nöieri sproochwüsseschaftlichi Sache brocht. Mit em Band 61 anne 2002 het d Aargauer Sproochforscherin Rita Franceschini, Romanischtikprofässoorin a dr Uni Saarland und dr Uni Bozen, zäme mit em Andres Kristol d Redakzioon übernoo, sid 2017 sind s dr Kristol und dr de Stefani gsi.

Trukt wärde d Büecher hütt bim Verlag Narr Francke z Tüübinge. Zeerscht sind si z Bäärn bim A. Francke Verlag usecho, wo dr Gunter Narr 1984 übernoo und zu sym Verlagshuus uf Tüübinge gnoo het, wo sit 2004 e Täil isch vo dr Verlagsgruppe Narr Francke Attempto. A d Chöschte für dr "Vox Romanica" iiri Produkzioon zaalt die Schwiizerisch Akademy vo de Gäischtes- und Soziaalwüsseschaften öppis.

Alli Bänd vo dr "Vox Romanica" cha men elektronisch go nochelääse, die jüngere uf dr Websyte vom Verlag z Tüübinge, un die eltischte, wo me «retrodigitalisiert» het, uf em Archyv "e-periodica.ch."



</doc>
<doc id="77548" url="https://als.wikipedia.org/wiki?curid=77548" title="Björn Höcke">
Björn Höcke

Dr Björn Höcke (* 1. April 1972 z Lünen) isch e dytsche Bolitiker (AfD). Är isch ain vu zwai Sprächer vu dr AfD Thüringen un syt dr Landdaagswaal 2014 Frakzioonsvorsitzer vu d AfD im Thüringer Landdaag. Dr Höcke isch as Gimnasiaalleerer z Hesse verbeamtet un syter anne 2014 wäg syren Aarbet as Landdaagsabgoordnete beurlaubt. Bi dr Landaagswaal 2019, wun er wider as Spitzekandidaat vu dr AfD aadrätten isch, isch d AfD unter syre Fierig zwootsteerkschti Chraft woore.

Mit dr „Erfurter Resolution“ (Meerz 2015) het dr Höcke di räächtsradikaal AfD-Streemig "Der Flügel" mitgrindet. Im Spootjoor 2015 het er d "Erfurter Demonschtrazioone" organisiert. Är verdritt Konzäpt vu dr Neie Räächte un strääbt e Bindnis vu räächtsnazionalistische Gruppe zur ethnische Homogenisierig vu Dytschland un vu Europa aa. Dr AfD-Bundesvorstand het e Amtsentheebigsverfaare geg iin im Juli 2015 zrugzooge un e Barteiuusschlussverfaare im Juni 2018 yygstellt.

Sozialwisseschaftler, Hischtoriker un s Bundesamt fir Verfassigsschutz (BfV) stelle in dr Posizioone vum Höcke Räächtsextremismus bzw. Faschismus, Rassismus, Gschiichtsrevisionismus, dailwyys Antisemitismus un Ibernaam vu Sprooch un Idee vum Nazionaalsozialismus fescht.




</doc>
<doc id="77550" url="https://als.wikipedia.org/wiki?curid=77550" title="Ernest Beyer">
Ernest Beyer

Dr Ernest Beyer, wo vom 6. Februar 1919 bis am 24. Oktober 1970 gläbt het, isch en elsässische Sproochforscher un Dialäktoloog gsi.

Dr Beyer isch dää gsi, wo im Elsass oder gnöier: a dr Uni Strassburg d Dialäktology als Forschigsgebiet so richtig etabliert het. Wo tank em Germanischt Jean Fourquet (1899–2001) und em Romanischt Georges Straka (1910–1993) noch em Zwoote Wältchrieg s Projäkt vom ene Elsässische Sproochatlas agfange het, isch dr Ernest Beyer als e Schüeler vom Fourquet grad so wyt gsi, ass men iin drfüür als wüsseschaftliche Mitarbeiter het chönne astelle. S elsässische Chartewäärch het uf d Hilf vom Zürcher Mundartforscher Rudolf Hotzenköcherle (1903–1976), wo anne 1935 eine vo de Begründer vom Düütschschwiizer Sproochatlas gsi isch, chönne zelle. Dr Beyer het vo 1953 bis 1965 i de französische Departemänt Oberrhy und Underrhy i mee weder zwöihundert Gmäinde d Sproochufnaame für s Chartewäärch gmacht.

Sit 1959 het’s a dr Uni Strassburg d Profässuur für elsässischi und düütschi Dialäktology ggää, wo dr Beyer dänn 1964 druuf berueffe worden isch. Er het am Sproochatlas wytergschaffet und drzue au suscht d Elsässer Dialäkt und dr Sproochkontakt mit em Französisch und mit de alemannische Mundarten i de Nochberregioone aglueget. Im Joor 1969 het er z Stroossburg die dritten Arbeitstääg vo dr alemannische Dialäktology organisiert.

Von es paar vom Beyer syne Schüeler git’s Dokterarbete zu dr elsässische Dialäktology. Wo dr Sproochforscher 1970 mit Einefüfzgi plötzlich gstorben isch, het dr Raymond Matzen, wo bi iim Assischtänt gsi isch, dr Underricht für elsässischi Dialäktology wytergfüert.

Dr Strossburger Leerschtuel für Dialäktology isch gly drufabe für nes anders Sproochfach bruucht worde. Wo d Mundartforscherin Marthe Philipp 1972 Profässoorin z Stroosburg worden isch, het si en andere Ufgabeberych übercho; si het aber anne 1979 doch äntlech mit dr Arbet am Elsässische Sproochatlas, wo sid em Beyer sym Tod underbroche gsi isch, chönne wyter mache. Eerscht 1996 het s übrigens z Stroosburg wider e Profässuur für Dialäktology ggää.




</doc>
<doc id="77552" url="https://als.wikipedia.org/wiki?curid=77552" title="Etymologie">
Etymologie

D Etimology isch d Ufgaab vo de Sproochwüsseschaftler, go luege, was de Wörter iiri Gschicht isch.

Dr Begriff chunt vom altgriechische ἐτυμολογία "etymología," wo «usglehnt» bedüütet. Dr eerscht Worttäil chunt vo ἔτυμος "étymos," und das häisst «woor, ächt». Scho i dr antike Zyt het me d Wortzämesetzig öppen im hüttige Sinn bruucht.

Es het bi de verschidene Sprooche vil mitenand verwandti Wörter. Un drum wott me wüsse, wohäär si chöme, i welne Sprooche me se bruucht und was si bedüüte, wie gwüssi Wörter zwüsche de Sprooche hin und häär wandere und was sech drby tuet ändere bi dr Bedüütig oder der Aart, wie me se säit. Was mit de Wörter bim Kontakt vo frömde Sprooche alles cha bassiere, do drüber schaffe d Sproochgschichtsforscher – s Fach häisst "Historischi vrglychendi Sproochwüsseschaft" – und psunders d Dialäktolooge scho lang. Bi den alemannischen oder «weschtoberdüütsche» Mundarte, wo im Weschten und im Süüde grad nes paar romanische Sprooche begägne, het me scho vill drzue usegfunde, wo täil Wörter härchöme.

Das het ganz früe agfange. Vor mee weder zwöiehalbtuusig Joor het s dr indisch Sproochleerer Yaska im Buech "Nirukta" au drvo gha, wohäär d Wörter vom Sanskrit chöme. Es paar Generazioone spööter het au im alten Indie dr eerscht Grammatiker Panini i syne Büecher, wo s eltischte komplete Wäärch über d Grammatik von ere Sprooch isch, d Wurzle vo de Wörter agluegt und gsäit, wie me us de Grundforme, de "Wortschtämm," zämegsetzti Begriff gmacht het und was d Usdrück bedüüte. Me cha dr Yaska un dr Panini als die eerschte bekanten Etimoloogen aluege.

Es berüemts spootantiks Wäärch, wo d Idee vo dr Etimology wytume bekant gmsacht het, isch s Universallexikon vom Bischof Isidor vo Sevilla. Dr spanisch Enziklopädischt het am Afang vom sibete Joorhundert i zwänzg Bänd under em Titel "Originum seu etymologiarum libri XX" s ganze Wüsse vo synere Wält zämeträit und d Gschicht vo Wörter und anderne Sachen ufgschrybe.

Bi vilne grosse modärne Wörterbüecher het d Etimology e guete Platz. Me beschrybt dr Wortschatz von ere Sprooch, luegt, wo d Wörter vorchömen und was si bedüüte, und erkläärt iiri Gschicht, so wyt das bi de sproochgschichtliche Kwelle möglich isch.

Me cha bin ere Umgangssprooch sääge, weli Wörter zum alte tradizionelle Bestand von ere Sprooch ghööre und was für Usdrück i dr jüngere Zyt i dr Sprooch bruucht wärde und wohäär die chöme. Früener het men i dr Sproochwüsseschaft gäärn druuf glueget, wie d Wörter vo dr Umgangssprooch mit der Sachkultur vo de Lüüt zämehange; es het vor hundert Joor e sproochwüsseschaftlichi Richtig gää, wo under em Naame "Wörter und Sachen" de Bezieige zwüsche de sproochlichen Artefakt und dr materielle Kultur nochegangen isch. Es grosses Ergäbnis vo dere Forschig isch dr Sprooch- und Sachatlas vo Itaalien un dr Süüdschwiiz gsi. D Chartewäärch mit em geografische Bild vom Ruum, wo d Wörter vorchöme, hälfe de Dialäktolooge bim Underscheide vo de Mundarte. Und me cha sääge, was us gwüssne Wörter i dr Sproochegschicht worden isch.

Es eigets Fäld isch d Nameforschig, wo men öppe wott usefinde, was d Persoonenääme bedüüte und wohäär d Orts- un d Fluernäme chöme. Es Buech, wo d Gschicht vo vilnen Oortsnäämen erkläärt, isch em Andres Kristol sys Lexikon vo de Schwiizer Gmäindnääme.



</doc>
<doc id="77574" url="https://als.wikipedia.org/wiki?curid=77574" title="Denkmalschutz">
Denkmalschutz

Dr Tänkmoolschutz isch drfüür doo zum alti Sache wägem Adänken an öppis ufbhalte.

Mäischtens goot’s um Hüüser; me säit dene i däm Zämehang denn «Boutänkmööler». Das isch e zuesätzlichi Kwalitäät, won es Huus näbet em äigentliche Zwäck no überchunt, und es isch nit s glyyche wien es Tänkmool im ängere Sinn, wo äxtra zum eim an öppis maane doo isch. Es isch e Froog vom «kollektyve Gedächtnis».

Wemmen es alts Huus oder en anderi Sach wott gäge grobi Veränderige oder s Abrysse schütze, so bruuchts drfüür gueti Gründ. Bi de mäischte Bouwäärch isch es normaal, ass si irgendwenn wider verschwinde, sig’s das me sen abrysst zum öppis nöis uf dä Platz z stelle oder das me so staarch veränderet, bis men iiri Form vo früener nümme gseht, und es chunt au immer wider voor, ass es Unglück es Geböid kabut macht.

Bi so Hüüser und andernen Objäkt i dr Kulturlandschaft, womes schaad fungt wenn si nümm doo wääre, cha men im Voruus öppis gäge die Veränderige mache, und dämm säit me dänn "Tänkmoolschutz". Es isch e hohäitlichi Ufgaab vo de Länder, de Stedt und Gmäinde, für «schützenswärti Sache» uf iirem Piet Gsetz und anderi Hilfsmittel zu iirem Schutz z mache und öpperem dr Uftraag z gää drfüür z luege.

Für em Tänkmoolschutz syni praktischi Umsetzig isch d "Tänkmolpfleeg" doo. Die goot z’eerscht mol go luege, was es für wärtvolli Sache in iirem Ruum git, si macht Lischte vo de «Kulturtänkmööler», das sind d «Tänkmolinfäntaar». So Verzäichnis git’s uf dr lokalen Ebeni bi täil Gmäinde und bi de Stedt, und au bi de Länder; und me het sogar wältwyte Lischte gmacht so wie öppe d UNESCO-Lischte vom Wältkultureerb. Immer wenn öpper sone Lischte zämestellt, tuet er uswääle us eme Huuffe Sache, es isch i filne Fäll schwirig z entschäide was me vo dr Vorselekzioon furtgheit, grad wen s um Bouwäärch vo dr modärnen Architektur goot und drum het d Tänkmoolpflääg solidi, standardisierti Kriterie won ere do drby hälfe. Anne 1964 isch bim zwäiten internazionale Kongräss vo den Architekten un de Tänkmolpfleeger d Charta vo Venedig usecho, wo dr internazional Massstaab für d Tänkmolpfleeg git.

Derno macht me so gnau wie möglech Dokumäntazioone vo dene Hüüser, ass me bi spötere Bouarbete oder nach emene Schaade, wo s us irgendemene Grund gääg het, cha sääge, was me jetz drmit sell mache. Bi kabut gmachten Objäkt, wo men als psunders wichtig aluegt, chunt’s sogar vor, ass me se wider vo Grund uuf nöi bout, das sind «Rekonschtrukzioone», wo mit nöiem Boumaterial so gmacht wäärde ass si usgsee wie das wo früener dört gstanden isch; ma cha denn gnau gnoo äigentlich nümme von originale Tänkmööler rede au wenn si zum Adänken an öppis Historischs wider funkzioniere.

Me mues aber au öppis drvo sääge, wie so gschützti Boutänkmööler doch wider vrschwinde. Das bassiert immer wider wäge nöie Bouprojäkt, wenn d Behörde tänke, s nöi plaanete sig wichtiger als es alts Huus won em im Wääg stoot. Es chunt au vor, ass me dr vorsorglich staatlich Schutz ufhebt. So tuet men öppe us politische Gründ Objäkt vo de Tänkmölerlischte furtgheie. Im Joor 2016 het d Regierig vom Kanton Bäärn zum Spaare pschlosse, elftuusig Sache us iirem kantonale Tänkmöölerinfäntaar useznää.

Wil s um ene bedüütendi Sach goot, het’s anne 1975 s "Öiropäische Tänkmolschutzjoor" gää.

Zum s Inträssi a de wärtvolle Hüüser z hebe macht d Wikimedia dr Weppewäärb Wiki Loves Monuments.




</doc>
<doc id="77580" url="https://als.wikipedia.org/wiki?curid=77580" title="Conteur vaudois">
Conteur vaudois

Dr Conteur vaudois isch e wälschi Zytschrift us dr Schwiiz. Uf Tüütsch häisst dää Titel öppe «Wadtländer Gschichteverzeller».

Es isch d Zytschrift vo dr Wadtländer Mundartgselschaft "Association vaudoise des amis du patois" gsi.

Anne 1862 het se dr Waadtländer Louis Monnet (1831–1901) zäme mit em Henri Renou gründet. Es isch es Heft, wo all Wuchen äinisch use chunt, und es het drin Gschichten us em Wadtland, anderi Verzellige, Sache wo im Patois gschribe sind, Bytreeg zu Nöjikäite i dr Wirtschaft, Tegscht vo Wadtländer Dichter und Nöjikäite us dr ganze Wält. Für d Patois-Tegscht het psundersch dr Wadtländer Mundartdichter Louis Favrat (1827–1893) glueget, wo syni Sache vor allem im "Conteur" publiziert het.

Wo dr Monnet im Joor 1901 gstorben isch, hän dr Journalischt Julien Monnet, em Louis Monnet sy Soon, und em Louis Favrat si Soon Victor Favrat mit dr Redakzioon wytergmacht bis anne 1934. Zum iine z hälfe isch dr Veräin "Société des amis du Conteur" uf d Bäi gstellt woorde.

Die Heft sind e gueti Kwelle für d Wälschschwiizer Mundarte. Me het se au bi dr Redakzioon vom Wälschschwiizer Mundartwörterbuech "Glossaire des patois de la Suisse romande chönne bruuche.

Mee weder zää Joor isch dr "Conteur vaudois" de nümmen usecho. Anne 1947 isch tank em Jean Bron und em Robert Molles dr Faade wider ufgnoo woorde mit dr nöie Sery "Le nouveau Conteur vaudois". Spöter het d Zytschrift dr Naame "Nouveau Conteur vaudois et romand" übercho. Sit 1956 häisst er "Conteur romand, revue pour le maintien des patois et des traditions". Nach em 1964i goot d Räie nume no unregelmässig wyter.

Dr Journalischt und Gschichtschryber Jean-Pierre Chuard (1928–1992) vo Lausanne het vom "Conteur" sinere Gschicht gschribe.



</doc>
<doc id="77590" url="https://als.wikipedia.org/wiki?curid=77590" title="Diccionari de la llengua catalana">
Diccionari de la llengua catalana

S Diccionari de la llengua catalana, abkürzt DIEC, isch s Wörterbuech vom Katalanisch. S Wäärch isch eisproochig, es erkläärt also d Wörter i dr glyche Sprooch.

Es isch es Projäkt vom Inschtitut für katalanischi Forschig, em "Institut d’Estudis Catalans" "IEC" z Barcelona, und me luegt s als s Standardwörterbuech vo dere Sprooch vo Kataloonie, däm Land im nordöschtliche Spanien a. Mit däm Wäärch het men en äinhäitlichi Schriftsprooch für s Katalanisch ygfüert.

Es isch dr Filoloog Pompeu Fabra i Poch (1868–1948) gsi, wo drmit für die lexikografischi Abtäilig vom IEC im Joor 1928 agfange het. Dr Schwiizer Romanischt Louis Gauchat isch au Mitgliid vom IEC woorde und het em Pompeu Fabra i Poch mit sinere Erfaarig mit em Wälschschwiizer Mundartwörtebuech "Glossaire des patois de la Suisse romande" ghulfe. Vier Joor spööter isch die eerscht Fassig vom Wörterbuech mit em Titel "Diccionari General de la Llengua Catalana (DGLC)," katalanisch für «Allgemeines Wörterbuch der katalanischen Sprache», usecho.

Sit 1954 het me s DGLC als offiziells katalanischs Wörterbuech chönne bruuche. I de 1980er Joore isch bi de Schriftsteller d Idee ufchoo, s Lexikon sött nöi gmacht wärde und die ganzi modärni Sprooch zäige. 1995 isch s komplet nöi bearbeitete Wörteerbuech s erschte Mol und anne 2007 die zwöite Usgab drvo, s "DIEC2," usecho. Me cha drin vo mee weder 130'000 Wörter vo dr aktuelle Sprooch, au vo nöie technische Wörter, öppis lääse.


</doc>
<doc id="77591" url="https://als.wikipedia.org/wiki?curid=77591" title="Jules Surdez">
Jules Surdez

Dr Jules Auguste Eugène Surdez, wo am 10. Nofämber 1878 z Saint-Ursanne uf d Wält choo und am 21. Februar 1964 z Bäärn gstorben isch, isch e Schwiizer Leerer, Mundartschriftsteller und Volchskuntler gsi. Er het sech psunders für d Mundarte vo synerer Gägend im Jura ygsetzt.

Dr Surdez isch dr Soon gsi vom Jules Surdez und dr Maria Chappuis vo Undervelier und isch z Saint-Ursanne uf d Wält cho. Wo si Vatter uf Amerika usgwanderet isch, het er mit dr Muetter z Ocourt gwoont, i däm Doorff underhalb vo Saint-Ursanne am Doubs. Und so het näbem Französische s Patois vom Piet "Clos du Doubs" gredt. Er isch z Ocourt und z Vendlincourt i d Schuel und het z Leereseminaar z Pruntrut bsuecht. De isch er sit 1897 füüfevierzg Joor lang Primar- und de Sekundaarleerer z Epauvillers, Saignelégier, z Les Bois und z Epiquerez gsi und het doo drby au die alte Dialäkt vo de Freibäärgen aglueget. Das Land het zu synere Zyt no zum Kanton Bäärn ghöört. Em Surdez syni Frou het Amélie Macquat ghäisse und isch vo Bonfol choo, si isch au Schuelmäischterin gsi. Er het mitere vier Chind gha. Vo 1914 bis 1918 het me dr Jules Surdez, wo im Militäär Lüütnant gsi isch, im Eerschte Wältchrieg immer wider für d Gränzbsetzig ufbotte.

Dr Surdez het sälber Gschichte, zwee Romään, en Autobiografy, Lieder und Theater i synere jurassische Mundart gschribe. 1955 het er bim Mundartwettbewäärb "Concours des patoisants romands" en Prys übercho. Es git Toonufnaame vo Radio suisse romande und au bim Fonogrammarchyv Züri, wo dr Surdez Patois-Gschichte vorlist. Won er mit Schuelggää fertig gsi isch, het er sit 1938 z Bäärn gwoont. Doo het er wyters über die jurassische Mundarten un die müntlech überlifereti Tradizioon und de au über d Fluernääme vom nördliche Bärner Jura gforschet und gschribe, so wien er das scho bi andere Lüüt vom Jura gsee het, öppen em Auguste Quiquerez (1801–1882), wo 1877 alti Mundartgschichten is Französischen überträit het. I synere Zyt als Schuelmäischter het dr Surdez agfange bi de Lüüt ufem Land Wörter, Redewändigen und Sprichwörter samle, mee weder zwöituusig Patois-Sprüüch het er gfunde; und au Saagen und anderi ustänkti Gschichte – im Patois säit mene "fôles" – het er ufgschribe. Vil Ufsätz het er dr Schrifteräie "Actes de la Société Jurassienne d’emulation" gliferet. Es paar Sachen us em Surdez sym Wäärch sind spööter immer wider nöi abtrukt woorde. Dr Forscher het au Bytreeg für es paar Zytigen und Fachzytschrifte gschribe, so öppe für s Heft vo dr schwiizerische Gselschaft für Volchskund, füre "Almanach du Jura," s "Croix Fédérale," füre "Conteur Romand" und fürs Regionalblatt "Franc-Montagnard". Er het bim Wälschschwiizer Mundartroot, em "Conseil des patoisants romands" mitgmacht, und das bis 1956. Wo me anne 1955 die kantonali Gselschaft "Comité central des patoisants jurassiens" gründet het, isch dr Surdez deren iiren eerscht Presidänt gsi. Und er isch es Eeremitgliid vo dr "Société des patoisants romands" und anne 1955 Eeredoktr vo dr Uni Bäärn woorde.

So isch es choo, ass men au bi de Sproochforscher vom Wälschschwiizer Mundartwörterbuech "Glossaire des patois de la Suisse romande" vom jurassische Leerer ghöört het, dr Redakter Ernest Tappolet isch en scho grad am Afang, anne 1899, für d Mitarbeit cho gwünne. Und dr Surdez isch eine vo de guete "Patoisants" vo däm grosse Wäärch worde. Er het dr "Glossaire"-Redakzioon mit dr Zyt öppe zäätuusig Zedel mit Mundartwörter und tuusig Bletter mit Mundartgschichte zuegha. Bi de Sproochforscher het dr Surdez as äine vo de bedüütende Könner vo dr Freigrafschäftler Sprooch im schwiizerische Jura ggulte, zäme mit em François Fridelance z Charmoille.

Wo anne 1947 em Simon Vatré (1888–1972) sys Mundartwörterbuech vom Elsgau und de umligende Mundarten im Jura usecho isch, s "Glossaire des patois de l'Ajoie et des régions avoisinantes," het dr Surdez drzue s Vorwort gschribe, won er sech fröit über die rychi lokale Sprooch. Dr Vatré isch vo Vendlincourt cho, het aber z Gämf gschaffet, und doch het er dr Patois-Schatz vo synere Heimet ufgnoo und publiziert. Dr Jules Surdez säit im Vorwort zu däm Buech übere Zuestand vo dr alte Mundart: «Le patois a disparu du Jura méridional et de villes et de bourgs du Jura septentrional où pourtant, il y a un siècle à peine, en l’employait régulièrement. Il n’est plus en usage, aux Franches-Montagnes, que dans quelques îlots mais il se maintient dans la vallée de Delémont, le Val Terbi, les Clos-du-Doubs et la Courtine de Bellelay. Il se corrompt toutefois, se francise et perd toujours plus de terrain.»

2018 het s Jurassische Museeum z Dälschbrg, wo en Konvoluut vom Surdez syne Dokumänt als "Fonds Surdez" hüetet, en Usstellig über d Gschichte vom bekante Dichter gmacht; d Tegscht sind zwöisproochig gsi, also im Patois und uf Französisch. S Museeum het als Grundlaag d Arbet vo dr Nöieburger Dialäktoloogin Aurélie Reusser-Elzingre (* 1980) gha, wo sii a dr Uni Nöieburg bim Romanischt Andres Kristol über d Saagewält vom Jura und über s Lääbe vom Jules Surdez gschribe het und wo si als wüsseschaftlichi Mitarbäiterin am Zäntrum für Dialäktology und s Regionalfranzösisch a dr Uni Nöieburg no wyterfüert. Und au em Leerer und Volchskuntler Gilbert Lovis (* 1940), wo Kulturbeufträite vom Kanton Jura gsi isch und bim "Musée jurassien" gschaffet het, het me Nochforschigen übere Surdez und nöji Usgabe vo däm syne Wäärch z verdanke. Im Archyv vom "Glossaire" und tank dr Hilf vom Rudolf Engler vo dr Uni Bäärn und em Ernest Schüle isch s em Lovis gglunge, em Jules Surdez sys verströite Wäärch wider zämezträäge Eis vom Surdez syne hantschrifliche Heft mit den alte Verzelligen us em Jura lyt dank dr Vermittlig vom Karl Jaberg i dr Burgerbiblioteek z Bäärn.

Em Jules Surdez sys Wäärch isch ganz öppis Wichtigs für s Wüsse vo de jurassische Dialäkt, wo als äinzegi vo dr Wälschschwiiz nit zu dr frankoprovänzalische Sprooch ghööre, es sind regionali Variante vo dr französische Langue d’oïl. Die Dialäktgruppe im Norde vom Kanton Jura stoot uf dr Lischte vo de «Läbige Tradizioone vo dr Schwiiz».





</doc>
<doc id="77601" url="https://als.wikipedia.org/wiki?curid=77601" title="François Fridelance">
François Fridelance

Dr François Fridelance, wo vo 1859 bis anne 1933 gläbt het, isch e Schwiizer Lehrer, Mundartforscher und Volchskundler gsi.

Er isch usem Elsgau choo, wo zu synere Zyt im Kanton Bäärn gsi isch, und het z Charmoille als Schuelmäischter gschaffet.

Er het i synere Gägend gluegt, wie d Lüüt i dr alte Mundart rede und het drvo vil Sachen ufgschribe. Er het alti Brüüch beschribe, Mundartlieder und Sprichwörter und Zaubersprüüch notiert und alles das für die Schwiizerischi Gselschaft für Volchskund dokumäntiert. Im rychen alte Achyv vom ehemolige Bischtum Basel isch er go früeni Beleeg über s Zaubere im Jura usesueche. Und er het sich als öpper, wo zimli nooch a dr Sproochgränze zum düütschsproochige Laufetaal woont, au füre Sproochkontakt züschem Patois und em Schwiizerdüütschen inträssiert und er isch gon e Lischte mache vo Leenwörter, wo men usem Düütschen is jurassische Patois übernoo het.

Me het dr Fridelance bi de Redaktoore vom Wälschschwiizer Mundartwörterbuech "Glossaire des patois de la Suisse romande" als zueverlässigen und flyssigen Informant über s Patois vom Land im Halltal bi Pruntrut gschetzt. Äär un dr chly jünger Jules Surdez (1878–1964), Leerer im Clos-du-Doubs und uf de Freibäärge, sin die beschte Gwäärslüüt für die regionali Freigrafschäftler Sprooch im schwiizerische Jura gsi. Dr "Glossaire"-Redakter Ernest Tappolet het vonnem gsäit, dr Fridelance sig bi den eerschten Arbäiter a däm grosse Wörtebuechprojäkt gsi, er häig als guete "Patoisant" und bildete Möntsch prezys uf d Frooge vo de Redaktoore bi de "Enquête" chönnen Uskumft gää und er sig bsunders gschickt gsi zum mit de Lüüt uf em Land go rede und go hiilose was si säägen und iiri Patois-Wörter won er ghöört gnau ufzschrybe; dr Schuelmäischter vo Charmoille heig füre "Glossaire"-Zedelchaschte mee weder zäätuusig Bletter mit Mundartwörter vo däm Doorff gliferet. Dr Tappolet säit au no, em Fridelance sys "Glossaire de Charmoille" sig (zu säber Zyt) eis vo de rychschte Patois-Wörterbüecher von ere äinzelne Wälschschwiizer Gmäind gsi, numen öppe z vrglyche mit däm vom wadtländische Blonay am Gämfersee vo dr Mundartforscherin Louise Odin (1836–1909), wo sälber äini vo Blonay gsi isch. Was em Fridelance sys Wäärch eerscht rächt uszäichni, sig s bräite technische Vokabulaar, wo dr Schuelmäischter vo de Gwäärb und de tradizionelle Handwäärch ufgnoo heig, und s Verzäichnis vo de mundartliche Pflanzenääme.




</doc>
<doc id="77603" url="https://als.wikipedia.org/wiki?curid=77603" title="Zweitsprache">
Zweitsprache

E Zwöitsprooch – uf Änglisch redt me vo dr "second language acquisition" – isch d Sprooch, wo öpper näbe synere Muettersprooch au no guet cha.

Wenn öpper als hüffigi oder vilech sogar dominierendi Umgangssprooch döört won er läbt spööter als d Muettersprooch nonen anderi Sprooch muess leere, so säit me dere "Zwöitsprooch". I vilne Fäll isch das bi Lüüt, wo in en andere Sproochruum chöme, so, und de au wenn öpper vo Huus us i dr Kultur von ere Minderhäitesprooch läbt und e nazionali Standardsprooch oder öppis äänlichs muess chönne. Und grad bi meersproochige Länder oder Regioone wie öppen em Bündnerland und em Südtirol bruuche vil Lüüt e Zwöitsprooch.

Die zwöiti Sprooch isch eini, wo me guet gleert het und wenn s nötig isch au probleemlos cha reden und lääse. Me underscheidet se vo de "Frömdsprooche".



</doc>
<doc id="77606" url="https://als.wikipedia.org/wiki?curid=77606" title="Louise Odin">
Louise Odin

D Louise Odin-Pilliod, wo am 14. März 1836 z Tercier i dr Wadtländer Gmäind Blonay uf d Wält cho und am 19. Jänner 1909 au döört gstoorben isch, isch e Schwiizer Leererin und Mundartforscherin gsi.

Si isch d Dochter vom Jean François Pilliod und vo dr Marie Antoinette geb. Bonjour gsi. Si het dr André-Martin Odin, e Dütschen us em Kurland, ghürootet, wo si e Zyt lang als Leererin z Düütschland und z Russland gsi isch. Wo iire Maa früe gstorben isch, isch si anne 1868 mit de beede Chinder zrugg in iiri Heimet i dr "Riviera" oben am Gämfersee. Iire jünger Soon, dr Auguste Odin, Mathematiker z Lausanne, isch anne 1890 bim ene Unglück ufem Bäärg "Rochers de Naye" gstorbe, und iire elter, dr Filoloog Alfred Odin, 1896 an ere Chranket.

D Odin-Pilliod het sech wyters s Lääbe lang mit dr lokale Mundart vo Blonay beschäftiget. Si het es halbs Joorhundert lang d Wörter und Gschichte vo dämm frankoprovänzalische Patois ufgschribe. Iires grosse Glossaar het zletscht öppe zwölftuusig Nummere gha, und drzue no öppe füüfhunderet Sprüüch und Redewändige, und me findet drin au Gschichtli, Sache vom lokalen Alltagslääbe, Chindersprüüch, Verzellige vo den alte Brüüch und Spuure vom alten Aberglaube. I dr Sproochwält vo däm Winzerdoorff oben a Vevey und am Fuess vo de Wadtländer Voralpe chunt au öppis vo dr Terminology vo dr Arbet im Räbbäärg und am Bäärg "Les Pléiades" vor.

Wo änts 19. Joorhundert dr Romanischt Louis Gauchat mit anderne zämen am Plaane vom Grossprojäkt vom Wälschschwiizer Mundartwörterbuech "Glossaire des patois de la Suisse romande" gsi isch, het men au vo dr flyssige Sproochsammlerin im Gämferseedoorff unde ghöört. Dr Gämfer Profässer Ernest Muret isch ere bi dr riisigen Arbet zää Joor lang go hälffe bi de sproochliche Froogen und der foneetische Schrybwys vom Patois. Und dr Odin iiri gsamlete Beleeg sind für s "Glossaire" psunders wärtvoll gsi, wil i däm Täil vo dr Romandie dr Dialäkt als läbigi Sprooch grad scho am Vrschwinde gsi isch.

D Louise Odin het sälber nümmen erläpt, wie iires Wörterbuech vo Blonay anne 1910 im Truk usechoo isch. Das Wäärch het d "Georges Bridel et Cie" z Lausanne mit Hilf vo dr Äiggnosseschaft und dr Filologische Kommission vom "Glossaire" useprocht, und es het 715 Syte. Dr "Glossaire"-Redakter Ernest Tappolet säit, dr Odin iires Wörterbuech sig eis vo de beschte Wäärch vo deren Aart über en lokali Mundart, z vrglyche nume no öppe mit em Jurassier François Fridelance sym "Glossaire de Charmoille".

Iire äint Soon, dr Romanischt Alfred Odin (1862–1896), het syni Arbet au uf d Wadtländer Mundarten usgrichtet. Er het anne 1886 s Buech "Phonologie des patois du canton de Vaud" gschribe.




</doc>
<doc id="77611" url="https://als.wikipedia.org/wiki?curid=77611" title="Universität Liechtenstein">
Universität Liechtenstein

D Universiteet Liachtaschtaa isch e staatligi Hoochschuel mit dr fachlige Schwäärpinkt Architäktuur un Ruumentwicklig un Wiirtschaftswisseschafte (Entrepreneurship, Finance, Wiirtschaftsinformatik, Wiirtschaftsräächt). Si het ire Sitz z Vaduz im Fiirschteduum Liachtaschtaa. Di inhaltli Fokussierig orientiert dodraa, was Wiirtschaft, Bolitik un Gsellschaft vu Liachtaschtaa un dr Regioon (Alperhyydaal, Boodesee) bruuche.

Vorlaifer isch s anne 1961 uf Initiativ vu Wiirtschaft un Staat grindet "Abendtechnikum Vaduz". Anne 1965 isch us em Oobetächnikum di "Höcheri Techneschi Lehraastalt" (HTL) entstande, wo 1988 in "Liachtaschtaaneschi Ingenieurschuel (LIS)" umbenennt woren isch. Im Joor 1992 isch d LIS as Fachhoochschuel anerkännt woore. 1997 isch d LIS zue dr "Fachhoochschuel Liachtaschtaa" as Stiftig vum effetlige Räächt umgwandlet woore un 2005 zur "Hochschule Liechtenstein". Im Juli 2008 het d Regierig vum Fiirschteduum Liachtaschtaa d Duurfierig vu Doktoraatsstudiegäng (Promozioonsräächt) gnäämigt. 

Dr offiziäll Iibergang zue dr «Universiteet Liachtaschtaa» isch zum 1. Februar 2011 uf dr Basis vum Gsetz iber d Universiteet Liachtaschtaa vollzooge woore, wu dr Landdaag am 25. Novämber 2010 verabschiidet het, S Orgaan fir Akkreditierig un Qualiteetssicherig vu dr Schwyzerische Hoochschuel (OAQ) het uf Basis vun ere umfangryyche Evaluazioon bsteetigt ghaa, ass d Qualiteetsriichtlinie vu dr Schwyzerische Universiteetskumferänz (SUK) erfillt wääre. Dreeger sin dr Staat un Organisazioone vu dr Wiirtschaft. Rund 800 Studänt*ine sin in dr Bachelor-, Master-, Doktoraats- un Wyterbildigsprogramm yygschriibe. Studänt*ine un Leerrer*ine us iiber 40 Länder mache dr Campus zue me internazionaale Studienoort am Wiirtschafts- un Finanzblatz Liachtaschtaa.

D Universiteet Liachtaschtaa isch im Schwyzer Bildigsranking 2017 uf em eerschte Blatz in dr Kategory "Universiteete" glääge.

An dr Universiteet Liachtaschtaa sin fimf Inschtitut aagsiidlet, wu d Foorschigszäntre vu dr Universiteet sin:

Anne 2003 het s "KMU Zäntrum" as eerscht An-Inschtitut d Aarbet ufgnuu un 2004 isch d "KOFL – Konjunktuurfoorschigsstell Liachtaschtaa" as zwait An-Inschtitut ufgmecht woore. S KMU Zäntrum bietet Dienschtlaischtige (Coaching, Businessblaan, Wettbewäärb) un Seminaar un Kiirs fir chlaineri un mittleri Unternäme aa. 


D Diploom sin staatlig anerkännt un erfille d EU-Riichtliinie iber di geegesytig Anerkännig vu dr Diploom, Briefigserfoordernis un sinschtige Befähigungsuuswyys.

D Bachelorstuudiegäng geen zmindescht segs Semeschter (180 ECTS). S wääre Bachelorstuudiegäng in dr Fachriichtige Architäktuur (BSc Arch.) un Bedriibswiirtschaftsleer (BSc) aabote.

D Masterstuudiegäng (MSc) geen zmindescht vier Semeschter (120 ECTS). Aabote wääre Masterstuudiegäng fir die Beryych:

S Doktoraat cha mer im dritte Stuudiezyklus mache (zmindescht drei Joor). Verfiegbaar sin Stuudiegäng in Architäktuur un Ruumentwicklig un in Wiirtschaftswisseschafte.

An dr Universiteet Liachtaschtaa cha mer au verschiideni Wyterbildigsbrogramm in Foorm vu Vordreeg, Seminaar, Chiirs, Master-Stuudiegäng (Executive Master, MBA, LL.M.), Diploomstuudiegäng un Zertifikaatsstuudiegäng bsueche. D Universiteet Liachtaschaa bietet die Wyterbildigsbrogramm aa:

Dr gsetzli Ufdraag un di internazionaal gängige Hoochschuelstandard verbfliichte d Universiteet Liachtaschtaa zue Foorschig. Foorschig bildet näb dr Uus- un Wyterbildig di zwoot Syyle vu dr Universiteet. Unter em Motto "Lokali Uusriichtig – internazionaali Yybettig" siit d Universitet Liachtaschtaa iri primeer Ufgaab doodin, en postive Yyfluss z nee uf di wiirtschaftli un gsellschaftli Entwicklig vu Liachtaschtaa un s vorhande Foorschigs-Know-How erfolgryych in dr europäisch Foorschigsruum yyzbette. Foorschig soll dr Transfer vu neischtem Wisse in d Leer un Praxis gwäärlaischte. Foorschigsschwäärpinkt sin:


Foorschig un Wisse- un Technologietransfer gheere zum gsetzlige Ufdraag vu dr Universiteet Liachtaschtaa. Si stehen in ängem Bezuug zur Leer un dien die ergänze. Dr neischt Wissestand un d Brobläämleesigskumpetänz wääre dur Projäkt us dr Praxis vermittlett. Au d Wiirtschaft bruucht d Foorschigskapazitet vu dr Universiteet. Bsundersch chlaini un mittleri Bedriib (KMU), wu kai aigeni F&E-Ressource hän, bruuche di aagwändet Foorschig un Entwicklig. Die Laischtige bringe d Inschtitut un An-Inschtitut.

S Stuudium choschtet in dr Bachelor-, Master- un Doktoraatsstuudiegäng 950 Schwyzer Franke fir EU/EWR un Schwyzer Buurger*ne un 1250 Schwyzer Franke fir anderi Staatsaagheerigi pro Semestcher. Gaschtstudänt*ine im Rame vu Uusduschprogramm (Erasmus-Programm) zaale kai Stuudiegäld.



</doc>
<doc id="77625" url="https://als.wikipedia.org/wiki?curid=77625" title="Rapport Grégoire">
Rapport Grégoire

Dr Rapport Grégoire isch e sproochpolitische Pricht vo anne 1794 a französisch Nazionalkonvänt.
Es isch es Schrybe vom "Abbé Grégoire," wo äigentlich Henri Grégoire ghäisse und vo 1750 bis 1831 gläbt het. Dr Grégoire isch e wichtige Maa vo dr kulturelle Modärnisierig vom revoluzionierte Frankrych gsi. Er isch e vilsytig bildete Intellektuelle und e Filantroop gsi, und er het sich öppen au für Demokraty vo dr Schwiiz inträssiert. Das Dokumänt, wo s jetz do drum goot, isch am 4. Juni 1794 em Nazionalkonvänt vorgläit worde. Es verzellt, was dr Grégoire vom Zuestand vo de Sproochen im Land usegfunde het und was syner Mäinig noo jetz z tue sig.

Um was es ggangen isch, gseet men am ganze Titel; dä häisst Rapport sur la nécessité et les moyens d’anéantir les patois et d’universaliser l’usage de la langue française.

Dr Abbé Grégoire isch nach dr französische Revoluzioon dr Mäinig gsi, die standardisierti französischi Sprooch i dr Aart vo dr Langue d’oïl, so wie me se z Paris schwätzt, sig im ganze modärne Frankrych als äinzegi offizielli Umgangssprooch durezsetze. Es sig doch d Sprooch vo dr Revoluzioon und vo dr modärne Fräihäit. Alli andere regionaale oder soziale Sproochforme, d Minderhäitesproochen und Dialäkt – me het ne abschetzig Patois gsäit – sige für d Zuekumft vom Land schädlech und müesste unbedingt «vernichtet» wärde.

Zum syni Ygaab an Nazionalkonvänt z begründe, het dr Grégoire sit em joor 1790 e reglrächti soziolinguistischi Umfroog gmacht über d Sproochverhältnis i de französische Departemänt. Was bi dere politisch, nid sproochwüsseschaftlich konzipierten "Enquête" usecho isch, isch für d Zäntralischte z Paris schyter gsi. Numen öppen äine vo füüf Franzoose chönni s guete Französisch richtig, stoot im Pricht. Me het gmerkt, Frankrych het öppe dryssg verschideni grossi Sproochvariante und eerscht no vil vrschideni Spezialsprooche bi gwüssne Bevölkerigsgruppe; d Sproochforscher säge dämm hüt "Sozioläkt".

Dr Abbé Grégoire het syni Idee so formuliert: «On peut uniformer le langage d’une grande nation… Cette entreprise qui ne fut pleinement exécutée chez aucun peuple, est digne du peuple français, qui centralise toutes les branches de l’organisation sociale et qui doit être jaloux de consacrer au plus tôt, dans une République une et indivisible, l’usage unique et invariable de la langue de la liberté.»

Und vo dr würkliche Sproochelandschaft säit er: «Ainsi, la France en est encore, pour le langage, à la Tour de Babel, tandis que, pour la liberté, [elle est] à l’avant-garde des nations.»




</doc>
<doc id="77653" url="https://als.wikipedia.org/wiki?curid=77653" title="Gisela Biedermann">
Gisela Biedermann

D Gisela Biedermann (* 5. April 1948 z Alzey as "Gisela Jung") isch e dytsch-liachtaschtaanischi Bolitikeri (VU) un isch vu 2009 bis 2013 Abgoordneti liachtaschtaanische Landdaag gsii. Si isch Fachäärzti fir Inneri Medizin.

D Biedermann isch Doochter vum Gimnasialleerer Fritz Jung un syre Frau Erna Elisabeth, geb. Krebs. Si isch zäme mit der Brieder z Alzey, ere Chraisstadt z Rhyyhesse ufgwachse. Iri Familie isch arg engaschiert gsii in dr Chilche.

Vu 1958 bis 1966 isch si z Alzey uf s Gimnasium gange. Noch em Abitur het si vu 1967 bis 1972 an dr Universiteete Mainz un Fryburg Medizin studiert. Anne 1973 het si dr Dr. med. gmacht un syter 1983 isch si Fachärzti fir Inneri Medizin.

As Ärzti het si ire speetere Mann chännegleert, dr Theoloog Richard Biedermann (1948–1995), wu vu aus Muura gstammt isch, chännegleert, Am 31. Meerz 1978 hän si ghyroote, si isch dodermit au Buurgeri vu Liachtaschtaa woore (vu Schellabärg, syt 2009 vu Vaduz). Si hän zäme drei Chinder, e Doochter un zwee Siin.

Aafangs hän si zäme z Bensheim an dr hessische Bärgstrooß gwoont, anne 1981 sin si uf Liachtaschtaa zooge. Im Joor 1983 het si d Konzession as Ärzti z Liachtaschtaa iberchuu un 1989 het si z Vaduz ire aige Praxis ufgmacht. Vu 1986 bis 2007 isch si Laiteri vu dr Schwangerschaftsberootigsstell (SBS) z Vaduz gsii.

Vu 1983 bis 1989 isch d Biedermann Vorstandsmitgliid vu dr Familiehilf Vaduz gsii un vu 1983 bis 1995 Mitgliid vum Bfarreiroot Vaduz (1987 bis 1995 as Bresidänti). 1991 bis 2007 isch si Stiftigsreeti vu dr Berootigsstell fir Eltere, Chinder un Juugedligi z Vaduz, 1996 bis 2009 vu dr Liachtaschtaanische Alters- un Chrankehilf (LAK) un 2001 bis 2009 vum Kriseninterventionsteam (KIT) gsii. 2000 bis 2008 isch si Bresdänti vu dr Stiftig Liachtaschtaanischi Musikschuel gsii un syt 2008 vum Verain «Freundeskreis Musikschule», 2013 bis 2016 isch si au Bresidänti vu dr Maturakommission vum Liachtaschtaanische Gimnasium gsii. Syter anne 1996 isch si derzue Vorstandsmitgliid vum Verain „Pastorales Forum zur Förderung der Kirchen in Ost(Mittel)Europa, Wien“. 

Bi dr Landdaagswaal 2009 isch si fir di Vaterländisch Union in Landdaag vuj Fiirschteduum Liachtaschtaa gweelt woore. Zue dr Landdaagswaal 2013 isch si nimi aadrätte.



</doc>
<doc id="77656" url="https://als.wikipedia.org/wiki?curid=77656" title="Magui Bétemps">
Magui Bétemps

D Magui Bétemps, wo am 8. Jänner 1947 uf d Wält cho und am 19. Nofämber 2005 gstoorben isch, isch die bekantischti Mundart-Sängerin und Liedermacherin vom Augschttaal, e "Cantautrice," wie me z Itaalie säit. Si het iiri Lieder i dr tradizionelle Augschttaler Sprooch, em "Valdotèn," und täils au uf Französisch gschribe.

Dr Marie Rita Maquignaz, wie si vo ledig ghäisse het, iiri Familie het früner z Votornèntse gläbt, si isch aber z Ivrea im Piemont unden uf d Wält cho. Si isch em Alexis Bétemps syni Frou gsi; dää isch e bedüütende Gschichtsforscher und Volchskuntler gsi und het s Zäntrum für frankoprovänzalischi Forschig «René Willien» gläitet. Das Huus z Sen-Nicolà isch für d Sprooch und d Kultur vom Augschtal doo und maanet mit sym Naamen an grooss Augschttaler Kulturaktivischt René Willien (1916–1979).

S Bétemps sind uf Sen-Cretoublo go woone. Do het d Magui Bétemps bim örtliche Theater "Lé badeun de Choueley" mitgmacht. Wäge däm git’s hüt dr regional Dichterweppewäärb für Theaterautoore "Concours d'écriture théâtrale Magui Bétemps".

Mit irne Lieder, wo me cha zu dr Folk-Kultur zellen, isch d Magui Bétemps i dr autonome Regioon Augschttaal populäär worde. Si het s in irne Songtegschte als Sproochkämpferin mit dütliche Woort drvo gha, wie die tradizionelli Läbenswys vom Tal i dr modärne Zyt immer wie weniger wird und wie s für die alti valdostanischi Sprooch, won e Variante vom Arpitanischen isch und wo men ere im Land "Patois" säit, und au fürs regionale Französisch gäge di dominierendi Sprooch im Land, s Iteliänischen, immer wie schweerer wird. Si het scho au tänkt, d Lüüt wo si fürse singt chönte do draa no öppis ändere; si isch drfüür gsi, me chönni in ere meersproochige Kultur läbe: «Mais moi j’aime mon patois, mon français et les montagnes autour de moi, je me sens Italienne oui, mais encore plus Valdôtaine.»

Im Lied "Qu’est-ce qu’un bon Valdôtain" maanet d Bétemps: «Toi, institutrice, toi, professeur, apprends à tes élèves l’histoire, la valeur, le respect de notre terre, de notre culture … Toi, maman, parle notre langue à ton petit … Toi, politicien, défends-nous; toi, mieux que les autres tu peux le faire; toi, mieux que les autres, tu pourrais nous l’apprendre.»

Es schynt, das heig öppis gwürkt; uf all Fäll isch die arpitanischi Umgangssprooch im Tal läbig bis hüt (und wie niene me im tradizionellen arpitanische Sprochpiet i dr Schwiiz un z Frankrych ääne), und es git e Kulturszeene, wo se pflägt.

Am 17 Juli 2006 isch z Aosta zum Adänken a d Liedermacherin es Konzärt mit de beschte Augschtaler Sänger vo hüt gsi; es het "L'oiseau chante encore – Souvenir de Magui Bétemps" ghäisse.



</doc>
<doc id="77666" url="https://als.wikipedia.org/wiki?curid=77666" title="Jean-Daniel Blavignac">
Jean-Daniel Blavignac

Dr Jean-Daniel Blavignac, wo am 15. Mai 1817 z Gämf uf d Wält choo und am 21. Februar 1876 gstorben isch, isch e Schwiizer Architekt, Gschichtschryber und Volchskuntler gsi.

Em Jean-Daniel Blavignac sy Vatter isch Töpfer gsi. Dr Jean-Daniel het z Gämf d Kunschtschuel und d Induschtryschuel bsuecht und isch füüf Joor bim Architekt Jean-Pierre Guillebaud s Boue go leere. Als Architekt und guete Könner vo dr mittelalterliche Kunschtgschicht het er bi dr grossi Reschtaurierig vo dr Kathedraale Saint-Pierre z Gämf mitgschaffet. Anne 1851 het er d Boute fürs Äiggnössische Schützefäscht z Gämf entwoorffe. Die eigete Bouwäärch, wo s vo iim no git, sind es paar Brünne z Carouge und es Huus am "Boulevard de la Cluse" z Gämf.

Dr Blavignac isch im Stadtroot vo Gämf gsi, het e Zyt lang zu de Freimuurer ghöört und isch am Änd 1869 zum katolische Glauben überträtte, was men em schynts im protestantische Gämf zimli übel gnoo het.

Sid 1845 isch dr Gämfer als schrybends Mitgliid bi dr "Akademy vo Savoie" drby gsi. Und au bi Schwiizer Verein het er mitgmacht, öppe bi dr "Société d’Histoire de la Suisse romande." 1866 het er mit eme Gschichtsbuech vo Carouge agfange. Me könnt en als Autoor vo verschidene kulturgschichtlichen Arbete. Sys Buech "L’Emprô genevois" isch e grossi komentierti Samlig vo Sprüüch und Gschichten im "Patois," dr Variante vo dr Arpitanische Sprooch i dr Regioon Gämf.




</doc>
<doc id="77668" url="https://als.wikipedia.org/wiki?curid=77668" title="François Isabel">
François Isabel

Dr François Isabel, wo am 19. Juli 1859 z Vers-L’Eglise im Wadtland uf d Wält cho und am 31. Augschte 1936 z Antagnes gstorben isch, isch e Schwiizer Lehrer und Volchskuntler gsi.

Er het z Lausanne s Leereseminaar bsuecht und isch einedryssg Joor lang Lehrer z Villars-sur-Ollon i de Wadtländer Voralpe gsi. Me het em döört au eifach dr "Régent Isabel" gseit.

Er het verschidene Sache über d Gschicht und d Wirtschaft vo sym Doorff und vo andernen Oorten im "Pays d’Enhaut" gschribe. So het men en gäärn bin es paar Projäkt lo mitschaffen, öppe em "Dictionnaire historique du canton de Vaud" und em "Livre d’or des familles vaudoises". Syni Bytreeg, es sind hunderti, sind i verschidene Zytschrifte abtrukt, au i dr "Revue historique vaudoise". Er isch eine vo de Gründer vo dr Wadtländer Gschichts- und Archäologygselschaft "Société vaudoise d’histoire et d’archéologie" gsi.

Dr Isabel het sich für s Patois, die lokali Variante vo dr tradiziuonelle Wadtländer Sprooch, wo zum Arpitanische ghöört, inträssiert. Er isch e guete Wadtländer Informant für d Redakzioon vom Wälschschwiizer Mundartwörterbuech "Glossaire des patois de la Suisse romande (GPSR)" gsi. Notize vo iim het s Archyv vom "Glossaire," und e Teil vo synere Dokumäntazioon isch hüt im Wadtländer Staatsarchiv, anders wyters no i privaate Händ.



</doc>
<doc id="77671" url="https://als.wikipedia.org/wiki?curid=77671" title="Fürstensteig">
Fürstensteig

Dr Fürschtesteig isch en alpyne Wanderwääg im Liechtästäinische.

Es isch e luftige, chly schwirige Wääg i dr hööche Felswand am Alpspitz, em Bäärg ganz am nördlichen Egge vom Rätikon grad oben a Vaduz. Dr Fuesswääg zu däre Stell chunt vo Gaflei uf den Alpen i dr Gmäind Triisebäärg und goot wyter gäge Norde zum Gafleisaddel ufe.

Me het dr Bärgwääg anne 1898 ygrichtet, und dr liechtestäinisch Fürscht Johann dr Zwooti het d Arbete zum grööschte Teil zaalt; e grosse Bytraag isch vo dr Vorarlbärger Sekzioon vom Dütschen und Ööschtrychischen Alpeverein cho.

Oben a dr Felsepassaasche isch e Wääg bis uf die Drüü Schwöschteren ufe, wo me vo iirne Gipfel uus e gueti Ussicht uf s Rintl het.



</doc>
<doc id="77685" url="https://als.wikipedia.org/wiki?curid=77685" title="Hans Stricker">
Hans Stricker

Dr Hans Stricker, wo anne 1944 z Grabs im Sanggaller Rhintl uf d Wält choo isch, isch e Schwiizer Romanischt, Dialäktoloog und Naameforscher.

Er isch am Grabserbäärg als Soon vom ene Schryner ufgwachsen und isch z Grabs id Schuel ggange. Nach dr Zyt am Gimi z Sanggallen isch er uf Züri go Romanistik studiere. No bevor er anne 1970 s Studium mit em Lizänziaat apgschlosse het, isch dr Stricker als Studänt bim Gerold Hilty sid 1966 bim Projäkt für s Sanggaller Naamebuech agstellt gsi. Das isch e Plaan gsi vom Romanischt Hilty und em Germanischt Stefan Sonderegger usem Joor 1957. Mit däm Undernäämen isch es de so choo: Dr germanistisch Teil isch us verschidene Gründ leider gschyteret, und anne 1989 het mer en ufgää. Mit em romanistische Teil aber isch me besser fürschi cho, und dr Valentin Vincenz un dr Stricker händ e paar Bänd usebroocht; so het dr Stricker Namebüecher für Grabs und Wartau, zwo vo de groosse Gmäinden im sanggalische Waalchräis Wèèrdebäärg, verfasst. Mit dr Hilf vom Germanischt Peter Masüger, em Romanischt Valentin Vincenz und dr Barbara Stricker Frommelt het er den als Chröönig vo däm Forsche s "Wèèrdebäärger Namebuech" für di ganz Regioon chönne mache.

1973 het dr Hans Stricker mit eren Arbet über d Fluernääme vo synere Häimetgmäind Grabs dokteriert gha. D Naameforschig und d Gschicht vom Sproochwandel im Rhintl vom Bodesee bis uf Sargans und Chur ufe, wo s Romanischen immer wie mee vom Düütsche, gnöier: vom Alemannischen oder de regionale Variante vom Weschtoberdütschen abglööst worden isch, das isch em Hans Stricker sys grosse Arbetstheema plibe. Er het bi syne Studie i vilne Fassetten ufzeigt, wie sech s Rätoromanischen i dere nordalpyne Landschaft entwicklet het und wie s under em Yfluus vom Düütsche wider ufgää worden isch und was me dervo hüt no für Toponym und für alti Wörter i den Oschtschwiizer Dialäkt als Räschte vo dr Sproochgschicht het.

1971 isch dr Hans Stricker wüsseschaftliche Mitarbeiter bim bünderromanische Wörterbuech Dicziunari Rumantsch Grischun z Chur woorde, dr Scheffredakter Andrea Schorta het en dört hii gholt; vo 1974 bis 1984 isch dr Stricker Redakter bim "Dicziunari" gsi, bis 1975 no under em Schorta und de mit däm sym Nochfolger Alexi Decurtins. Spöter isch er no i dr Filologische Kommissioon vom Dicziunari gsi.

Und näbezue het er d Fluernääme z Wartau ufgnoo. 1981 het me tank iim mit dr Schriftereie "St.Galler Namenbuch, Romanistische Reihe" agfange; das wäär als e Reie vo Büecher über e süüdlich Täil vom Sanggallerland tänkt gsi, wo ebe d Namensspuure vom Romanische s Bild prääge, und drnäbet isch e "germanistische Reie" füre tradizionell und sit em früene Middelalter düütschsproochig Kantonstäil atänkt gsi.

Dr Hans Stricker het a dr Uni Innsbrugg über s Rätoromanische gleert, und zu dere Sproochgruppe het er drno wyters gforschet. Anne 1984 isch dr Grabser Romanischt als Assistänzprofässer a d Uni Züri choo, und 1990 isch er z Züri Äxtraordinarius woorde. Syni Fächer sind die vrglychendi romanischi Sproochwüsseschaft, s Rätoromanisch und d Dialäktology. Mit em Vorarlbärger Sproochforscher Eugen Gabriel, wo vonnem dr Vorarlbärger Sproochatlas isch und wo au no mee über dä sproochlich Gränzruum usegfunde het, het dr Hans Stricker bi syne Projäkt z tue gha. Anne 1984 isch bi iine beede d Redakzioon vom Tagigsband vom achte Träffe von alemannische Dialäktolooge z Tresebäärg zum Thema "Probleme der Dialektgeographie" glääge; dr Gabriel isch under em Eugen Gabriel synere wüsseschaftliche Läitig gsi und s liechteschteinische Schuelamt het sen organsiert. Mee weder hundert Dialäktolooge sind für die Tääg uf Treesebäärg choo, wo dr Hans Stricker s Projäkt vom Liechteschteiner Naamebuech vorgstellt het.

1981 het d Plaanig vom "Liechteschteiner Naamebuech" agfange, wo d Orts- und Fluernääme, d Nääme vo de Gwässer und de Bäärg und dezue ane au d Persoonenääme im Liechtesteinischen dokumäntiert. Dr Stricker isch dr wüsseschaftlich Leiter vo däm Projäkt gsi, und er het mit em Toni Banzer und em Herbert Hilbe zäme es sächsbändigs Wäärch über d Örtlichkeitsnääme und es vierbändigs Wäärch über d Persoonenääme usgschaffet. En föifte Persoonenaame-Band, nämli dää über d Spitz- oder Dorfnääme, het nid dörfe usechoo: E Gruppe Liechtesteiner händ nid welle, das die bikannt wäärded, und esoo isch dää Band grichtlich verbotte woorde.

Er het au s "Handwörterbuech vom Rätoromanische" und s "Wäärdebärger Naamebuech" usegää, er isch lang bi de Fachkommissione für s "Dicziunari Rumantsch Grischun" und s "Vocabolario dei dialetti della Svizzera italiana" gsi.

Dr Stricker het als Autoor bim Historische Lexikon vom Fürschtetum Liechteschtei mitgmacht.

Am 31. Augschte 2017 het me vom Hans Stricker sym Schaffe i dr Radiosändig Schnabelweid chönne ghööre, wo s Wäärdebärger Namebuech nach sibezääjööriger Arbet fertig gsi isch. Im Gsprööch mit em Schnabelweid-Redakter Christian Schmutz verzellt dr Naameforscher drvoo, was es pruucht het für das Wäärch z mache, wie dr Kanton, dr Nazionalfonds und Gältgäber usem Leichtesteinische ämel für ne Teil vo de Chöschte uufchoo sind, und psunders wie grad syni Regioon für d Forschig über d Sproochgschicht guet isch.

En Uswahl us de me weder hundertfüfzg Schrifte vom Hans Stricker:




</doc>
<doc id="77686" url="https://als.wikipedia.org/wiki?curid=77686" title="Varietät (Linguistik)">
Varietät (Linguistik)

D Varietät oder gnöier d Sproochvarietät isch bi de Sproochwüsseschaftler en Uspräägig von ere Sprooch, wo sech mit gwüssne Merkmool vo deren iirne Grundformen underscheidet. Es isch nid öpen en eigeti Sprooch und es git se numen unter em Tach vo der Hauptsprooch, wo si mit ere wäsentlichi Elemänt teilt.

Es guet bekants Bischpiil het me bim Latyn, wo s näbet em "Klassische Latyn" au no d Umgangssprooch, s "Vulgärlatyn", und s "middelalterliche Latyn" und s "Chilelatyn" git. Us de regionale latynische Sprooche vo dr spootantike Zyt sind drno mit em Sproochwandel immer wie underschidlicheri Varietäte woorde, wo men im Middelalter als die verschidene romanischi Sprooche het agfangen aluege. Für dene iiri grössere Dialäktgruppe bruucht me Bezeichnige, wo vo de Ländernääme chöme: Spanisch, Französisch, Iteliänisch. Grad z Itaalie gälte hüt wäge dr nazionale Dominanz vo dr Sprooch, wo vo dr Florentiner Mundart chunt, teil alti Regionalsprooche ender als Mundarte weder als eigeständigi Sprooch, so wie s Lombardisch; zu däm zellen übrigens au die "alpynlombardische" Dialäkt vo dr Südschwiiz. Und me het us politische Gründ phauptet, au s Rätoromanische ghööri eignetlich zu dr iteliänische Sproochfamilie ("Questione ladina"). Für d Rätoromanischte isch es uf iirere Syte schwirig sech eis z wäärde, ob jetz s Bünderromanisch und s Ladynisch vo de Dolomite von ere gmeinsame Sprooch härchömen oder nit.

Im Sproochruum, wo men en einzelni Sprooch redt, cha s vonnere i de verschidene Regioone en huuffe Varietääte gää. D Dialäktolooge zelle d Varietääten uuf, wo si finde und definiere se nach gwüssne Gsichtspünkt: D Sproochgeograafe luegen uf d "Regionalsprooche" oder "Regioläkt," mit emen andere Wort: d Mundarte. Bi dr französiche Sproochgeografy bruucht me dr Begriff "Français régional" (lueg au bi: Sprooche z Frankrych und Patois).

Wie schwirig ass es isch, Sproochvarietääte wo zäme basse richtig z büschele, gseet me guet bim Frankoprovänzaalisch. Scho dää Samelbegriff für die Mundarte zeigt’s: Si chöme halt nid im ene eigete zämethafte Landesgebiet vor (es Land «Savoie» git’s jo nit), es ghööre Landschafte z Frankrych, z Itaalien und i dr Schwiiz derzue, und d Sproochforscher sid em Ascoli bruuche für die eigeständigi romanischi Sprooch dää Naame, wo so chly atöönt, es sig nume so öppis wien e Mischig vo französischen und provänzaalische Mundartelemänt. Au mid em nöiere Naame "Arpitanisch" isch me nid ganz zfride, wil s jo nid numen um Regioläkt i den Alpe goot; d "Patois" im wälsche Middelland und sogar im Nöieburgische ghöören au drzue. Wil s Sproochpiet vo de politsche Gränze so verrissen isch, schafft au d Sproochforschig teils nid für s ganzen Areaal, wo sproochlich zämeghöörti: So macht s Wörtbuechprojäkt "Glossaire des patois de la Suisse romande" mit riisigem Ufwand sid mee weder hundert Joor es Lexikon nume vo de schwiizerische Varietääte vom Frankoprovänzaalische, und drfüür au no für d Mundarte vo dr Freigrafschäftler Sprooch im Schwiizer Jura, wo zu dr Sproochfamilie vo dr Langue d’oïl ghööre. 

Die vilfältigschti Sproochfamilie isch vilicht die vom Änglische. Das het sich als Umgangssprooch und "Vercheerssprooch" über die ganzi Wält usbreitet, und me redt s hüt i lokale Variante i de meischte Länder. Zu de sogenante tradizionelle alte Dialäkt vom Änglische sin die "modäärne änglische Dialäkt" oder "Mainstream Dialects" i de jüngere änglischschproochige Regioone choo. Als Samelbegriff seit me dere Gsamtheit sogar im Plural grad: "Englishes".

Für d Soziolinguischte goot’s öppen um d "Umgangssprooche" vo einzelne Gruppe, si säge dene "Sozioläkt" und die chönne öpis mit der Schichtig vo dr Gselschaft z tue haa, und um d Fachsprooche vo gwüssne Priöff.

Für d Fachlüüt vo dr histoorisch-vrglychende Sproochwüsseschaft isch es wichtig, anhand vo de regionale Varietääte chönne z sääge, wie sech e Sprooch mit dr Zyt früener ggänderet het. Das het a vilnen Oort mit de Kontakt von ere Mundart mit ere andere Sprooch z tue.

Als e Form von ere "Varietät" luegt men öppen au e "Standardsprooch" aa. So einere cha men au "Hööchsprooch" sääge, grad wenn si sech im Sproochruum als "Schrybsprooch" etabliert het. Und au d Literatursprooche, wo sich in Sache Styl, Wortschatz usw. differänziere, gälte als Varietääte von ere Sprooch. S glyche gilt für d "Schuelsprooche" oder wenn öpper e Sprooch eerscht als Zwöitsprooch gleert het und numen e Teil vo dr beträffende Standardsprooch aktyv cha. Mit dr Idee de gföördete Minderheitesprooche z hälfe macht me doo und döört nöji, eigentlich künschtlichi Standard- oder Schuelsprooche wie bim Bünderomanisch mit em Rumantsch Grischun, e nöi konstruierti rätoromanischi Varietät; die früschi "Tachsprooch" für die verschidene romanische "Idioom" wird vo de Lüüt, wo si für se tänkt isch, fasch ganz abgleent.

Für s ganze Sischteem vo de Varietääte von ere einzelne Sprooch het dr rumänisch Linguischt Eugenio Coseriu (1921–2002), wo z Tübinge Profässer für d Romanischtik gsi isch, s Bild vo dr «Architektuur vo dr Sprooch» prägt.

Im Düütsche het men e ganz e rychi Varietääte-Landschaft. Es git s Hööchdüütsche, wo aber sälber i de grosse Regioone verschideni Uspräägige het, s Schwiizer Hööchdüütsch isch öppis eigets und s Liechteschteiner Standarddüütsch au, zum nume grad vo dene z rede. Und die grosse regionale Sproochforme wie s Oberdüütsch, s Middeldüütsch und s Niderdüütsch, do het jedi au wider für siich divärsi Varietääte.

Bim Weschtoberdüütsch oder dr |alemannisch-schwööbische Sproochgruppe het me zimli vil regionali Varietääte beschribe, die grosse Dialäktfamilene heisse Oberrhinalemannisch, Bodeseealemannisch, Hööchalemannisch und Höchstalemannisch, und bi all dene redt me no verschideni regionali und lokali Dialäkt.

Sogar au bi de Zeichen- oder Gebärdesprooche cha me Varietäte underscheide (lueg bi Dütschschwiizer Zeichesprooch).

Und de isch no z sääge: bi vilne gilt dr Rychtum vo de Sproochvarietääte de öppe gar nit als e gueti Sach. Z Frankrych het s Wort "patois" e abschetzigi Bedüütig, und bis vor churzem het die französischi Sproochepolitik d Regionalsprooche probiert chly z halte. Es isch truurig: vil Sprooche und sproochlichi Varietäte sind am usstäärbe.

Es praktischs Konzäpt isch das vo der "plurizäntrische" Sproochlandschaft. Das het grad bi dr Diskussioon über s Französische Gwicht übercho, wo me internazional verschideni Usprägige vo dr französische Standardsprooch könnt. Lexikograaf us vilne Länder schaffen a dr Base de données lexicographiques panfrancophone, won es nöis Bild vom Französischen uf dr Wält ergit.




</doc>
<doc id="77711" url="https://als.wikipedia.org/wiki?curid=77711" title="Grafschaft Burgund">
Grafschaft Burgund

D Grafschaft Burgund isch e historischi Landschaft vom hütige Frankrych.

Als Verwaltigsgebiet het s ese vo anne 982 bis 1678 gää. I dere Gägend isch jetz die französischi Regioon "Franche-Comté;" uf Düütsch seit men ere "Freigrafschaft." Das isch d Landschaft uf dr Weschtsyte vo dr "Burgundische Pforte" und wyt bis a d Soon abe. Me tarf se nid verwächsle mit em Herzogtum Burgund, wo grad näbe draa im Weschte lyt.

Sproochlich isch das Areaal hüt zwöiteilt: im Norde redt me tradizionell d Mundarte vom Franc-comtois und im Süde s Frankoprovänzalisch.

S Herrschaftsgebiet isch innerhalb vom alte Königrych Burgund us vier eltere, karolingischen oder burgundische Verwaltigsgebiet, "pagi," gmacht woorde: "Amago, Scoding, Port" und "Warasch." Dr "pagus Amago" isch zwüsche dr Soon und em Doubs rund um Datteried gsi, "Port" im Norde, " Scoding" im Süüde und s Piet "Warasch" i dr Gägend vo Bisanz bis uf Bünterlin i dr Juralandschaft; dere Regioon iire Naame chönt uf Düütsch im früene Middelalter "Waresgau" gsi sy, wi men au scho vermuetet het.

D Hauptstadt vo de Pfalzgrafe vo Burgund isch Datteried gsi. Als eerschte Graf het dr Otto Wilhelm im spoote zääte Joorhundert die nöi zämegsetzti Grafschaft, eini vo de grosse Regioone innerhalb vom Königrych Burgund, regiert. Er het bis 1026 gläbt, und do isch sy Soon, dr Graf Rainald, a d Regierig choo. Er isch drby gsi, wo dr letscht burgundisch König, dr Rudolf dr Dritt, anne 1032 gstorben isch und de gmäss däm sym Verspräche anne 1016 z Stroossburg s ganze Königrych as Heilige Römische Rych under em Kaiser Konrad em Zwoote choo isch.

Im Kaiserrych isch d Grafschaft Burgund wyter en eigeni Herrschaft blibe. Dr Graf Rainald het sys Amt chönne bhalte, und anne 1037 het er als Verwalter von ere Rychsherrschaft dr Titel "Pfalzgraf" übercho. Us dr Familie vo de Pfalzgrafe isch dr Papscht Kalixt dr Zwoot gsi, wo anne 1122 für s Ändi vom Inveschtituurstryt gluegt het.

I dr konfliktträchtige Zyt im früene 12. Joorhundert het sech dr Pfalzgraf Rainald dr Dritti gäge Herzog Konrad vo Zääringe chönne duresetze; er isch Pfalzgraf worde, het em Zääringer aber drfüür Landschaften im öschtliche Jura gloo. Me seit, uf iin göng dr Naame "Freigraf" zrugg, wo drvo dr hütig Name vo dr Regioon chunt. Dr Kaiser Fridrich «Barbarossa» het sini hand aber wider uf d Grafschaft gleit; er het d Gräfin Beatrix ghürootet, wo so d Kaiserin woorden isch. Dr Soon vom Kaiserpaar, dr Otto vo Hoheschtaufe, isch Pfalzgraf vom Burgund und au no Graf vo Länzburg woorde. Er isch i dr Gschicht psunders bekant als dää, wo en schlimme Chrieg im Elsass azettlet het.

Im drizääte Joorhundert isch d Grafschaft Burgund, wo immer no zum Rych ghört het, dur Hüroote i d Händ vo französische Adelsfamilene choo. Anne 1318 het d Gräfin Johanna dr Herzog Odo vo Burgund ghürootet, und übers Eerb vo iirne Chind isch die alti Grafschaft e Teil vom Herzogtum Burgund woorde. Wo dr Herzog Karl dr Muetig im Chrieg vo 1477 s Lääbe gloo het, het dr französisch König grad dr französisch Teil vo iim sym Rych wider a sich zoge, die ehemoligi Grafschaft Burgund isch aber als Bestandteil vo de "Burgundische Niderland" wider es Rychsgebiet woorde. Bis anne 1678 isch jetz d Freigrafschaft es Territorium vo de Habsburger gsi. Vo de französiche Königen uus het me mit mängem Chrieg probiert die Landschahft z erobere, lang isch das gschyteret, bis es äntlich mit em Fride vo Nimwegen so wyt gsi isch: Jetz het Habsburg die alti Rychsgrafschaft em fränkische König ggää; sider isch si e Teil vo Frankrych.


</doc>
<doc id="77733" url="https://als.wikipedia.org/wiki?curid=77733" title="Pierre Henry (Lehrer)">
Pierre Henry (Lehrer)

Dr Pierre Henry, wo am 18. Septämber 1932 z Pruntrut uf d Wält cho und am 10. Dezämber 2008 im Wyler Miserez, wo hüt i dr Gmeind La Baroche lyt, gstoorben isch, isch e Schwiizer Lehrer und Mundartforscher gsi.

Dr Henry isch z Pruntrut i d Schuel ggangen und het s Leereseminaar bsuecht. Er isch uf Tours no besser go Französisch leere und het denn z Boncourt und spöter am Seminaar z Pruntrut Schuel ggää. Mit Drüefüfzgi isch er no a d Uni Nöieburg go Romanischi Filology studiere. Anne 1952 het r d Marie-Josèphe Jobin ghürootet, wo au vo Pruntrut gsi isch.

Wärend synere Leererzyt het er für es par Zytige Kolumne gschribe, zeerscht über allergattig Schuelsache und speziell über d Gschicht vo de Gassen im Stedtli Pruntrut.

Im 1986i het er bi dr Zytig "Le Pays" agfange mit ere Mundartkolumne. Mit dene Bytreeg het er d Gschicht vo französische Wörter und Sache vom Patois abghandlet. Wo s im Joor 1993 bi de regionale Zytige vom Kanton Jura zun ere Fusioon cho isch, het dr Pierre Henry au bim Nöie Blatt "Quotidien jurassien" mit dere Reie chönne wytermache. Un Uswaal vo dene sproochkuntliche Gschichtli isch i drüü Büecher nomol abtrukt woorde.

Dr Pierre Henry isch sälber kei "Patoisant" gsi; er het d Mundart vom Elsgau, wo e Sproochform vom Franc-comtois isch, nit sälber chönne. Drfüür isch er tank sym sproochwüsseschaftliche Gschpüüri de eigenartige Ustrück vo de jurassische und wälsche Dialäkt und vom gwoonte Regionalfranzösisch nochegange. Und er het au d Dialäkt-Wörterbüecher vo früenere Lüüt im Jura gwürdiget.

Es eigets Projäkt isch s für iin gsi, d Familienääme im Jura go aazluege. Das Wäärch het dr Dälschbärger Archyvaar André Rais i de 1960er Joore agfangen und es isch e zimli e groossi Gschicht woorde; dr Henry het zletscht es ticks Familienamebuech mit fasch drüütuusig «Patronym» zämetreit, wo s d Nääme vo de Lüüt im Kanton Jura und au im Bärner Jura drin het, und zwar alli die, wo dr Genealoog us dr lange Zyt vom zwölfte bis is zwänzigschte Joorhundert gfunde het.

Dr Pruntruter Leerer isch au bi dr Arbet am "Dictionnaire suisse romand" drby gsi.





</doc>
<doc id="77734" url="https://als.wikipedia.org/wiki?curid=77734" title="Liliput (fiktive Insel)">
Liliput (fiktive Insel)

Dr Autoor Jonathan Swift verzellt vo dr Insle Liliput i sym satirische Romaan "Gullivers Reisen."

Uf dere Insle, wo dr Autoor für die Gschicht erfunde hät, läbe d "Liliputaner".

Das wo em Lemuel Gulliver bi däm eerschte vo syne Abetüür bassiert isch: Wo sys Schiff undergangen isch, verwachet er am Uufer vo Liliput. Die winzigen Inslebewooner dänke, er sig en «Mönschebäärg» und fessle nen. Si verlange von em, er söll ne gäge d Blefuskuaner vo dr Nochberinsle hälfe. Und er erläbt wyter no vil erstuunlichi Sache bis er wider vo dr Insle furt cha.

Dr änglisch Kartograf het usegfunde, ass Liliput im Indischen Ozeaan müssti sy.



</doc>
<doc id="77736" url="https://als.wikipedia.org/wiki?curid=77736" title="Marie-Marguerite Brun">
Marie-Marguerite Brun

D Marie Marguerite Brun-de Maison-Forte, wo am 25. Juni 1713 z Coligny, hüt im Departemänt Ain, uf d Wält choo und am 10. Juli 1794 z Bisanz gstoorben isch, isch e französischi Lexikograafin un Dichterin gsi.

Si het vo ledig Marie-Marguerite de Maison-Forte gheisse. 1730 het si ghürootet un dr Name "Brun" vo iirem Maa agnoo, wo königliche Finanzverwalter vo dr Freigrafschaft gsi isch. D Familie het zu de agsene Bürger vo Bisanz ghöört, und so het d Marie Marguerite Brun mit vil a dr Kultur inträssierte Lüüt z tue gha.

Anne 1753 het d Brun us sproochdidaktische Gründ es Übersetzigswörterbuech Comtois–Französisch gschribe. Es isch s eerschte Wörterbuech vo dr Freigrafschäftler Sprooch, wo wie s Französisch u zu dr Familie vo de Langues d’oïl ghöört. D Marie Marguerite Brun seit im Vorwort vo iirem Buech, si well mit däm Wäärch zum iirne "compatriotes" vo dr Gägend hälfe d Sprooch verbessere; si schrybi zeerscht die Wörte vo der Umgangssprooch uf, wo nid französisch sige; denn bringi si die französische Wörter, wo men i dr "Franche-comté" nid richtig ussprächi; und drittens gäb si Redewändige vom regionale Französisch, wo gmäss de Regle vom Französische falsch sige. Für d Forschig über d Sprooch i däm Teil vo Frankrych isch dr Brun iire "Dictionnaire" also e wärtvolli Kwelle.

D Brun het beidi alte Regionalsprooche vo dr Freigrafschaft chönne: Coligny lyt im Süüde, wo me Frankoprovänzalisch redt, und Bisanz isch e Stadt im Norde, im Piet vom "Franc-comtois".

D Marie-Marguerite Brun het es paar Gedicht gschribe; vo dene sind schynts hüt nume no zwöi bekant.




</doc>
<doc id="77737" url="https://als.wikipedia.org/wiki?curid=77737" title="Pierre Henry (Begriffsklärung)">
Pierre Henry (Begriffsklärung)

Pierre Henry isch dr Naame vo deene Persoone:
Lueg au:


</doc>
<doc id="77747" url="https://als.wikipedia.org/wiki?curid=77747" title="Jean-Luc Mélenchon">
Jean-Luc Mélenchon

Dr Jean-Luc Mélenchon (* 19. Àuigscht 1951 z Tanger) ìsch a frànzeescher Politiker. Ar hàt àn da Präsidantschàftswàhla vu 2012 un 2017 mìtgmàcht.

Ar ìsch dr Grìnder vu dr Pàrtèi „La France Insoumise“.

Dr Jean-Luc Mélenchon stàmmt vu-n'ra „pieds-noirs“ Fàmìlia üs dr ìnternàtionàla Region vu Tànger, ìm Maroc.

Si Vàter, dr Georges Mélenchon, ìsch a Dirigant vu da PTT (da nàtionàla Telekommunikàtiona) gsìì. Sina Müeter, d Jeanine Bayona, ìsch Lehrera gsìì.

Dr Jean-Luc Mélenchon ìsch ìn dr kàtolischa Religion ufzoga worra. Ànna 1962 ìsch'r mìt sinera Müeter, wo gscheida ghàà hàt, ìns Frànkrìch kumma.

Ar hàt Philosophii un moderna Litteràtür ìn dr Üniversität vu Besançon gstudiart.

Ar ìsch vu 1976 àb Mìtglììd vum „Parti Socialiste“ gsìì, wo-n'r zìmlig lìnks igstellt gsìì ìsch.

Ànna 1983 ìsch'r ìn dr Gmeinrot vu Massy kumma.

Vum 2. Oktower 1986 bis àm 27. Àwrìl 2010 ìsch'r Mìtglììd vum Senat fer s Département Essonne gsìì.

Vum 27. März 2000 bis àm 6. Mai 2002 hàt'r ìm Minischterium fer d professionnella Üsbìldung ìn dr Regiarung vum Lionel Jospin Veràntwortunga ghàà.

Ìm Novamber 2008, noh-n-em congrès de Reims, ìsch'r vum PS furt gànga. Ar hàt àm 1. Hornung 2009, mìt dr Hìlf vum Marc Dolez, a nèia Pàrtèi grìnda: dr „Parti de Gauche“. Ìm Prìnzip gliicht sa ìn dr Ditscha Pàrtèi „Die Lìnke“.

Dr Jean-Luc Mélenchon ìsch aui Europäischer Àbgeordneter gsìì, ar ìsch ànna 2009 un ànna 2014 gwählt worra, mìt'ra Lischta „Front de Gauche“.

Àn dr Präsidantschàftswàhl vu 2012, ìsch'r àm 4. Plàtz üssakumma, mìt 11,10% vu da Wàhla.

À 10. Hornung 2016 hàt'r d Pàrtèl „La France Insoumise“ grìnda fer àn dr Präsidantschàftswàhl vu 2017 mìtmàcha. Ar ìsch àm 4. Plàtz üssakumma, mìt 19,58% vu da Wàhla.

Dr Jean-Luc Mélenchon hàt ànnna 1988 a Üszneichnung vum Àrgentinischa Präsidant Raul Alfonsin bikumma.

Dr Jean-Luc Mélenchon ìsch aui Schrìftsteller. Ar hàt vììl Biacher veräffentligt, meischtens ìwer Philosophi oder Politik.

Zum Beispiil:



</doc>
<doc id="77751" url="https://als.wikipedia.org/wiki?curid=77751" title="Tiere in der Bibel">
Tiere in der Bibel

I der Bibel chöme e ganzi Reihe vo Tier vor. Es git wohl sälte es Buech wo so vil Tier z finde sy. Insgesammt sölle 130 Tierarte i der Bibel erwähnt sy. D Namensgäbig entspricht aber nid em ne Zoologischesystem. Ds zoologische System isch erscht später cho. U d Lüt damals sy no nid i der Lag gsi gwüssi Tier eire Tierart zuezordne. Zum Bispil der Wanderhöigümper. D Wanderhöigümper hei füf Nymphe- oder Larvestadie. Nach em Schlupf gseht der Wanderhöigümper aber nid wi ne Höigümper us, sondern ehner wi ne Wurm. Das änderet sech nach der erschte Hüteg. Aber das wurmartige Insekt als Höigümper z identifiziere isch de Lüt wo d Bibel gschribe hei no nid müglech gsi.

De sy sech di verschidene Bibelübersetzige nid immer ganz einig was für nes Tier erwähnt isch. Das cha me ganz guet im Hiob gseh. Dert wärde zwöi Tier beschribe. D Luther- u d Einheitsübersetzig redt vom ne Rinozeross u em ne Krokodil, wäret d Elberfelder vom Leviatan u em Heremoth redt. Der Grund für dä Underschid im Hiob lyt da dranne das d Elberfelder sehr naach am Herbräische u Griechische Text isch übersetzt worde, wäret däm d Luther- u d Einheitsübersetzig sech gwüssi Freiheite erloubt hei damit me besser versteit was me lisst.

Ds Huustier wi das z Europa u vor allem i de weschtleche Länder bekannt isch, het d Bibel so eigentlech nid kennt. E Beziehig zu mene Tier isch i der Bibel eher d Usnahm. Als Huustier sy vor allem Chüe, Schaf, Geisse, Esle und was süsch no zum ne Hof het ghört, agluegt worde. Der Esel isch zum Transport da gsi, da es Ross für der eifach Mönsch unerschwinglech isch gsi. Wie wichtig der Esel für Israel isch gsi, gseht me vor allem im 2Mose 13 ELB. Der Israelit het alli männlechi Erschtgeburt Gott sölle opfere (abgäh). Nur i zwee Fäll het der Israelit d Möglechkeit gha, mit em ne fählerlose Ersatztier di betroffeni Erschtgeburt uszlöse. Zum einte het är das bi sym erschtgeborene Sohn müesse mache u zum andere het är’s bim erschtgeborene Esel chönne mache. Wenn e Israelit nid i der Lag isch gsi, der Esel uszlöse so het är ihm ds Gnick broche. Söi het’s z Israel ou gä u grad im Neue Teschtamänt touche abuzue Söihirte uf. Da d Sou allerdings kei Widerchöier isch, het das Tier vor allem im Alte Teschtamänt als unrain gulte.

D Opfertier näh i der Bibel e höche Stellewärt y. Si diene vor allem zur Versöhnig mit Gott. So wird am Versöhnigstag e Geissbock als Brandopfer gmetzget u verbrönnt um ds Volk vo de Sünde z befreie. D Tuube isch das Opfertier gsi wo sech eigentlech jede irgendwie het chönne leischte. Drum chame das ou als Armenopfer aluege. Me het Grundsätzlech nur reini Tier gopferet. Drum isch es Söili als Opfertier gar nid ersch i frag cho. Zudäm het es Opfertier müesse Fähler frei sy. So het’s zum Byspil nid dörfe Kastriert sy. Öp es Tier rein isch u Fähler frei, het der Prieschter müesse überprüefe. Di erschti Tämpelzerstörig u em Exil, het du derzue gfüehrt, das der Opferndi, ds Tier nümm het dörfe sälber mitbringe, sondern im Tämpel het müesse choufe. So het me welle verhindere, das es Tier mit Fähler gopferet wird. D Folg isch aber gsi, das e Arme e Tuube hätti müesse choufe u we dä ds Gäld derzue nid het gha, de het är nümm chönne opfere. Es isch bemerkenswärt, das bi der Tämpelreinigung d Tuubehändler di einzige Händler sy wo mit bezug uf ds Tier wo si verchoufe erwähnig finde.

Bi jedem Tier isch ei Bibelstell als Nachwys agä. Das heisst allerdings nid das das di einzigi Stell isch, wo me das Tier cha finde.











</doc>
<doc id="77764" url="https://als.wikipedia.org/wiki?curid=77764" title="Süddeutschland">
Süddeutschland

Dè Begriff Süddütschland hèt mèngi voschiddèni Aschpäkt, wo-nèrè einheitlichè Definition entgegèschtän. Unterschydè cha mò d Aschpäkt in bolitischi, historischi, geografischi, religiösi, sprõchwǜssèschaftlichi un kulturälli Aschpäkt, wo unter andrèm bewǜrkèd, dass sich im Gegèsatz zuè Norddütschland wènniger s Gfüül entwicklèt hèt, zämmè z ghörè. Brägend für Süddütschland sin diè Huufè Mundartè innerhalb vum dütschè Sprõchgebièt, wo vor allem us dè stärkerè topografischè Gliderung durch Däler un Mittelgebirgè entschtandè isch.

Nōch èm "Neue Brockhaus" us èm Johr 1960 isch Süddütschland "„der südlich der mitteldeutschen Gebirgsschwelle gelegene Teil Dütschlands, etwa die Länder Bayern, Baden-Württemberg, das südliche Rheinland-Pfalz und Hessen südlich des Mains. Er setzt sich aus dem gewöhnlich Südweschtdütschland bezeichneten Gebiet der Oberrheinischen Tiefebene und der anschließenden Stufèlandschaft, der Obberdütschè Hochebèni (südl. der Donau) und den deutschen Alpen zusammen.“"

"Sprõchwǜssèschaftlich" ghört dè grööscht Teil vo Süddütschland zum obberdütsche Sprõchruum, wo au Öschterrych, Lièchtèschtaa, d Dütschschwyz und s Südtirol dèzuèghöörèd. "Bolitisch" benamst mò dõdemit è Gebièt im Südè vo dè Bundesrepublik Dütschland, wo 1949 gründèt worrè isch, nämlich d Länder Baddè-Württèbärg un Bayern. In èm ehnder "kulturèllè" Zämmèhang bezièt mò au Südhessè, s Saarland sowiè d Pfalz mit yy. S Saarland, Rhyland-Pfalz, Baddè-Württèbärg un dè Südè vo Hessè bildèd dè Südweschtè, Bayern dè Südoschtè vo dè Bundesrepublik.

Wiè bi andrè Regionsbegriff eksischtyrt au im Fall vo Süddütschland kai definyrti Gränz. Meischtens wörd dè Main als Gränz aagää, well dè Deil vo Hessè i dè Obberrhynischè Dǜèfebèni lyt au südlich vum Main un hèt è bsunderi kulturèlli, wǜrtschaftlichi un sprõchlichi Vobindung zuè Süddütschland. I dè meischtè Deil vo Süddütschlands wörrèd obberdütschi Dialèkt gschwätzt.

Diè urschprünglichi sprõchlichi Zuèordnung folgt dè Uffdeilung vum dütschè Sprõchruum in èn nidderdütschè un èn hochdütschè Sprõchruum, d Deilungslinniè volauft a dè Benrather Linniè. Südlich vo dè Benrather Linniè ligèd s Rhyland un Deilè vo Thüringè, wo nò zum Nidderdütschè ghörèd. Dè hochdütsche Sprõchruum wörd sinersits unterglidèrèt sich in èn mitteldütschè Berych, wo im mittlèrè Drittel vo dè Bundesrepublik lyt, un èn obberdütschè Berych, wo in Süddütschland lyt.

Insgsamt isch Süddütschland – wiè auch s Rhyland – im Voglych zuè nördlichè un öschtlichè Gebièt vo Dütschland in wittè Deil ehnder vum römischè katholischè Religion brägt, woby s au in Süddütschland protestantisch brägti Regionè git, wiè byschpillswys Obberfròngn odder nördliche Schwõbèland.

Dè Begriff "Süddütschland" lòt sich nu schwèr definyrè, well diè bolitisch-historischè Entwicklungè sèll zimli schwèr macht. Bsunders d Entwicklungè im Heiligè Römischè Rych (sit öppè 1500 oft mit èm Zuèsatz „ vosää) hèn sèlli Definition schwèr gmacht. Durch diè habsburgischè Kaiser, wo ab èm 14. Johrhundert übberwigènd s Rych gfüürt hèn, isch zum eintè s Rych i diè südöschtlichi Richtung erwittèrèt worrè, anderersits nõch dè Reformation s katholische Elemènt widder gschtärkt worrè un glychzitig diè konfessionèll-kulturèlli Vylfalt vo dè südlichè Rychshälfti voschtärkt worrè. Zuè dè regional-bolitischè Differenzyrung hèn au diè napoleonischè Chrièg un iri wechslèdè Allianzè stark bydrait, wa 1806 zuè dè Ufflösung vum Rych gfüürt hèt.

Nõch èm Wyner Kongrèss isch es zuè dè Gründung vum Dütschè Bund (1815–1866) chò, druffhy hèt sich è neui Differenzyrung bildèt: Großi Länder im Südè un Nordè, dèzwǜschè abber chlyni Fürschtè- un Herzogdümer vo dè Pfalz übber Hessè bis zum hütigè Thüringè. Entscheidender für s Zuèghörigkeitsgfüül isch diè "dütschi Frõg" gsi, wo sich bald gschtellt hèt. Mit dè dütschè Frõg isch èn dütscher Nationalstaat unter dè Füürung vum Kaisertum Öschtrych odder ooni Öschtrych ("chlydütschi Lösung" 1866) gmeint. Si isch zum letschtè wesèntlichè Faktor für diè Frõg worrè, wo sich unter andrèm Aafang vum 20. Johrhundert uffdrängt hèt, ob Öschtrych zuè dè "dütschè Nation" ghört odder nit.

Doch hèt sich schu unter m Kaiser Josef II. diè Möglichkeit zerschlagè, Bayern mit Öschtrych z voeinè, wodurrè s i dè beidè Länder d Tendénz gää hèt, Öschtrych nǜmmi unbedingt zuè „Süddütschland“ z zellè. Für d Schwyz isch sèll einèwäg nur im Sinn vo dè Sprõchgeography è Frõg gsi.

Im geografischè Sinn wörd „Süddütschland“ im Brockhuus wiè dèsèll Deil vo Dütschland definyrt, wo südlich vo dè mitteldütschè Gebirgsschwèllè lygt – also d Länder Bayern un Baddè-Württèbärg sowiè s südliche Rhyland-Pflaz un Südhèssè, wo öppè zwüschè Main- un Neggarmündung lyt. Geomorphologisch isch es s Gebièt vo dè Obberrhynischè Düèfebèni übber diè aaschlièßèndi Stuèfèlandschaft bis zuè dè Obberdütschè Hochebèni (südlich vo dè Donau), dõdèzuè no dè dütsche Aadeil a dè Alpè un am Böömerwald. Hauptsächlich stammt sèbbi Definition vom Robert Gradmann us èm Johr 1931.

Bolitisch-kulturèll sin allerdings Südhessè sowiè Rhyhessè un d Pfalz nur hälbläbig mit Süddütschland in Vobindung z sää. Geografisch-kulturèll müèsst mò au Öschterrych un Südtyrol dèzuè rechnè, wa abber durch d Bolitik vum 20. Johrhundert gegèschtandslos worrè isch.

D Mainlinniè isch, wiè schu obbè erwäänt, bi dè Kreation vo sèllèm Begriff im Raamè vom Dütschè Chrièg anno 1866 nit strèng am Mainlauf fescht gmacht gsi. Schu z Hessè lyt diè kulturèlli Gränz zwüschè Mittelhessè un Südhessè woll ehnder im Taunus wiè am Main, also è bitzeli nördlich vum Main. Witter öschtlich volaufèd d Gränzè zwüschè dè Dialäkten un andrè Traditionè uff jeddè Fall nit im Maindal, sondern i dè Mittelgebirge nördlich un südlich (vu allem uff dè Wasserscheidè Rhy-Donau) dèvò.

Sit längerèm sin Wǜrtschaftswachstum un Arbètslosigkeit in Süddütschland günschtiger wie im Norddütschè, wèg sèllèm untersuèchèd d Ökonomè d Wanderigsbewegungè, wo übberwigènd vo Nordè nõch Südè uusgrichtet sin. Wegè dè vofüègbarè Datè vo dè dütschè Bundesländer wörd dõdeby diè süddütschi Region mit dè Bundesländer Bayern un Baddè-Württèbärg glychgsetzt un dõdemit Südhessè, wo zuè Hessè ghört, un d Pfalz, wo zuè Rhyland-Pfalz ghört, pragtischerwys wèg glò.

Diè sprõchgeografischi Bezeichnung „süddütsch“ umfasst im Gegèsatz zuè dè bolitischè Vowendung vum Begriff nõch èm Zweitè Wältchrièg alli südlich glegènè dütschschprõchigè Gebièt im Sinn vo Obberdütschland, wa sich in diversè Bezeichnungè niddergschlagè hèt (z. B. dè Prato iri "Süddeutsche Küche", inzwǜschè als "Gute alte Küche" mit ISBN 978-3-85431-426-4 neu usègää). I sèllèm Sinn sin byschpillswys au Namensgäbungè wiè Süd-Norddütschi Vobindungsbaan z voschtõ, mit sèllèm wörd è Ysèbaavobindung vo Wyn uff Bèrlin benamst worrè isch.



</doc>
<doc id="77769" url="https://als.wikipedia.org/wiki?curid=77769" title="Birne (Begriffsklärung)">
Birne (Begriffsklärung)

Bire chan eini vo däne Bedütige ha:
Bhälter, wo bim produziere vo Stahl bruucht wörd:


</doc>
<doc id="77772" url="https://als.wikipedia.org/wiki?curid=77772" title="Liechtensteinisches Gymnasium">
Liechtensteinisches Gymnasium

S Liachtaschtaanisch Gimnaasium (dt. Liechtensteinisches Gymnaisum, LG) isch anne 1937 as "Collegium Marianum" vu dr Marischte-Schuelbrieder as Privaatschuel z Vaduz grindet woore. Syter 1981 isch s Gimnaasium e Schuel, wu vum Land Liachtaschtaa drit wird,
D Zaal vu dr Schueler*ne isch syt Mitti vu dr 1980er Joor als aagstiige (Maidli sin eerscht syt Ändi vu dr 1960er Joor zuegloo) un lyt zur Zyt bi 720. Di durschnittli Klassegreeßi in dr Unterstapfle lyt bi 20,7 Schueler*ne, in dr Ooberstapfle bi 17,0.

D Unterstapfle umfasst drei Schueljoor (Klassestapfle 6–8), iri Klasse wääre mit US1, US2 un US3 abgchiirzt.

Vu dr Reaalschuel uus git s drei Iibergangsmeegligkaite uf s Liachtaschtaanisch Gimnaasium:

D Gsamtzaal vu dr Stunde in dr Unterstapfle lyt bi 104; d Schueler*ne wääre in US1 un US2 je 34 Wuchestunde unterriichtet, in US3 in 36.

Unterriichtsfächer vu dr Unterstapfle sin fir alli Schueler*ne Religioon, Reaalie I (Geografy un Gschiicht), Reaalie II (Natuurleer), Informaatik (US1), Dytsch, Änglisch, Franzeesisch (ab US2), Latyynisch (US3), Tächnisch un Textil Gstalte (US1 un US2), Bildnerisch Gstalte, Musik, Spoort un Mathematik. Derzue chunt pro Schueljoor je ai Stund Lääbeskund (Klassestund). 

Waalmeegligkaite het s fir d Schueler*ne in dr Unterstapfle in däne gnännte Fächer nit, mer cha aber je no Waal zuesätzligi Fächer nee.

D Ooberstapfle umfasst vier Schueljoor (Klassestapfle 9–12), iri Klasse wääre OS1, OS2, OS3 un OS4 gnännt.

D Gsamtzaal vu dr Stunde in dr Ooberstapfle lyt bi 140; d Schueler*ne wääre pro Schueljoor 35 Stunden in dr Wuche unterriichtet.

In dr Ooberstapfle cha mer us fimf verschiidene Profiil uusweele:

Dr Unterriicht in dr Ooberstapfle setzt si us dääne Elemänt zäme:

Alli Schueler*ne mien meereri Grundlaagefächer beleege. Durgängig unterriichtet wääre: Dytsch, Änglisch, Franzeesisch, Mathematik, Spoort. Derzue chunt au Stund Lääbeskund (Klassestund) pro Joor. 

E Dail Fächer wääre nume in ainzelne Klassestapfle unterriichtet:

Pro Profiil git s zmidescht zwai Profiilfächer, wu ais dervu mit ere dytli heechere Wuchestundezaal unterriichtet wiird (in dr negschte Iibersiicht mit * gchännzaichnet). D Profiilfächer sin:


Wär zue dr Matuura zuegloo wääre will, mueß d Klass OS4 erfolgryych abgschlosse un in zwoo Fachaarbete ne positivi Beurdaili iberchuu haa.

Schriiftligi Briefigsfächer sin:

Mindligi Briegfigsfächer sin:



</doc>
<doc id="77802" url="https://als.wikipedia.org/wiki?curid=77802" title="MundArt Erzählkunst + Volxtöne Bad Zurzach">
MundArt Erzählkunst + Volxtöne Bad Zurzach

MundArt Erzählkunst + Volxtöne Bad Zurzach isch es Kulturprogramm im Aargauer Fläcke Zuurzi.

Es wird träit vom Kulturveräin "MundArt Bad Zurzach," wo d Kultur vom müntliche Verzelle tuet pfleege. Dr Veräin het anne 2008 agfange, regelmässig z Zuurzi es internazionals Verzellfestival z organisiere. Ufem Programm het’s Lüüt vo vil verschidene düütsche Mundartregioone gha, vo dr Schwiiz und anderne Gebiet vom alemannische Sproochruum und us Bayern und Öschtrych und au usem Norddütsche so wie öppe dr Peter Glass vo Bremerhaven. Es chunt au vor, ass me Künschtler us andere Sproochgebiet yladt so wie anne 2015 d Jan Blake us Ängland. Drzue sind no es paar anderi Sache abotte woorde. So hets au en "Grosse Internazionale Gschichtsemäärt" am Festival. Sit anne 2012 macht er nümmen es äinzigs Festival, es git jetz no vil mee Verastaltige. Es goot drby au no ums Verzelle vo Gschichten i dr Mundart, und drzue ane cha men au go «innovatyvi Volchsmusig» lose – d Lüüt vom Veräin säge däm Programm "Volxtöne."

Termin sind gsi:

2008 het bi dr Gäneralversamlig vom Veräin dr Dialäktoloog Hans-Peter Schifferle über d Mundart gredt. Dr Verzeller Jürg Steigmeier vo Zuurzi, wo dr Gründer isch vo "MundArt ErzählKunst" und em "VolxTöne Festival," het 2010 a dr «Stubete» mit es paar Lüüt vom Verzelle gredt, drby sin gsi: d Barbara Berger, d Christine Lauterburg, dr Matthias Lincke, Dide Marfurt und dr Christian Schmid vor em Veräin mit em Jürg Steigmeier gredt. Und au vo däm Mundertfestival anne 2010 het d Musigwälle vom Schwiizer Radio e Sändig vom Christian Schmid broocht. Am 12. Mai 2011 het d Sändig Schnabelweid vo DRS 1 übere Gschichteverzeller Jürg Steigmeier brichtet.

2015 isch es Programm vo jiddische Lieder choo.

Anne 2010 isch bim Mundartfestival au grad d Jooresversamlig vo dr Schwiizer Määrligselschaft gsi. Me het vo Lüüt vo däm Veräin chönne go Määrli lose.

Für syni Aläss isch dr Veräin "Mundart Bad Zurzach" teils im alte Huus "zur Woog" a dr Hauptstrooss z Zuurzi und mängmol im Propschteisaal.

Es paar vo de Dialäktkünschtler, wo bim Veräin scho sind go ufträtte:



</doc>
<doc id="77803" url="https://als.wikipedia.org/wiki?curid=77803" title="Liechtensteinische Landesbank">
Liechtensteinische Landesbank

Di Liachtaschtaanisch Landesbank AG (dt. "Liechtensteinische Landesbank AG", churz "LLB") isch e Finanzinschtitut im Fiirschteduum Liachtaschtaa un isch anne 1861 grindetwoore. S Land Liachtaschtaa het s Mee an dr Akzie. D Akzie vu dr LLB sin an dr SIX Swiss Exchange kotiert (Simbool: LLBN).

D LLB-Gruppe bietet ire Chunde Dienschtlaischtige im Wealth Management aa, as Universalbank, im Private Banking, Asset Management un bi Fund Services. Mit iber Döusert Lyt, wu fir si scaffe, isch si z Liachtaschtaa, in dr Schwyz, z Eeschtryych un dr Araabische Emiraat (Abu Dhabi un Dubai) presänt. Per 30. Juni 2018 isch s Gschäftsvoluume vu dr LLB-Gruppe bi 63 Milliarde Schwyzer Franke glääge.

Mit dr Strategy StepUp2020 setzt d LLB-Gruppe bis zum Joor 2020 uf noohaltig profitaabel Wachsduum. Syter 2016 lyt dr Scnwäärpunkt uf dr vier Chäärnelemänt Wachsduum, Profitabiliteet, Innovazion un Exzellänz. Zum Gschäftsmodäll vu dr LLB-Gruppe gheere di drei Määrtdivisioone Retail & Corporate Banking, Private Banking un Institutional Clients.

D Division Private Banking umfasst dooderby alli Private-Banking-Aktiviteete vu dr LLB-Gruppe. Si bietet Aalaageberootig, Vermeegeverwaltig, Vermeegestrukturierig un Finanz- un Voorsoorgbläänig aa. Dr Fookus lyt uf dr Onshore-Määrt Liachtaschtaa, Schwyz un Eeschtryych, uf dr tradizionälle Määrt inber d Gränze Dytschland un iibrig Weschteuropa un au uf dr Wachsduumsmäärt Zäntral- un Oschteuropa un Nooche Oschte.

D Division Institutional Clients umfasst s Intermedieer- un Fondsgschäft un dr Beryych Asset Management vu dr LLB-Gruppe. Zue dr Chunde zelle Dreihänder, Vermeegeverwalter, Versiicherige, Pensioonschasse un effetli-räächtligi Inschtituzioone. Dr Fookus lyt uf dr Määrt Liachtaschtaa, Schwyz un Eeschtryych.

D Division Retail & Corporate Banking luegt no sämtlige Privaat- un Fiirmechunde. Do lyt dr Fookus uf dr Määrt Liachtaschtaa un Schwyz.

Syt dr Dailprivatisierig anne 1993 isch d LLB-Gruppe als gwagse. Am Aafang vu dr Expansion isch s Erschließe vu neie Gschäftsfälder z Liachtaschtaa im Voordergrund gstande. Mit dr LLB (Schwyz) AG isch im Joor 1998 zum eersche Mol en Schritt in s Uusland gmacht woore, 2005 un 2008 derno au wyteri Schritt, indäm mer Represäntanze in dr Verainigte Araabische Emiraat gmacht het. Im Dezämber 2006 het d LLB dr Bank Linth AG e effetli Chaufaagebot gmacth, wu d Akzioneer mit 74,2 Brozänt aagnuu hän. Syt Novämber 2009 isch d LLB-Gruppe mit dr Liachtaschtaanische Landesbank (Eeschtryych) AG z Wien verdrätte.

D LLB-Gruppe isch e Universalbank mit eme staarke Private-Banking- un inschtituzionälle Gschäft. In dr Haimmäärt Liachtaschtaa, Schwyz un Eeschtryych isch si mit je aire Bank verdrätte:

Aafangs Juuli 2018 het d LLB-Gruppe zue hundert Brozänt d Semper Constantia Privatbank AG z Wien ibernuu. Am 1. Oktoober 2018 sin d Semper Constantia un d LLB Eeschtryych zur Liachtaschtaanische Landesbank (Eeschtryych) AG fusioniert. 

Zur LLB-Gruppe gheere derzue au no die 100-brozäntige Doochtergsellschafte:

Am 3. April 2018 het d LLB-Gruppe dr Fondsdienschtlaischter LB(Swiss) Investment AG ibernuu, wu syt Maie 2018 as LLB Swiss Investment AG firmiert.




</doc>
<doc id="77805" url="https://als.wikipedia.org/wiki?curid=77805" title="Metallocen">
Metallocen

Ä Metallocen isch ä chemischi Verbindig wo us eme Metall-Ion bstoht, wo zwische zwai aromatischi Ring sitzt. Di maischde bekannde Metallocen wos hitt gitt sin Komplex mit zwai Cyclopentadienyl-Ligande.

D Metallocen-Komplex werde vilmol iigsetzt, zum Baispiil bi LEDs, Katalysatore oda als Zusätz in Benzin.

De Ernst Otto Fischer und de Geoffrey Wilkinson hän 1973 de Nobelprais fir Chemii kriigt, wil si ruskrigt hän, wiä d Bindig in sellene Komplex funktioniire.

S erscht Mol wo ä Metallocen hergschdellt wore isch, nämlich Ferrocen, isch 1951 gsi, wo de Tom J. Kealy un de Peter L. Paulson probiert hän, Fulvalen us Iise(III)-klorid un Cyclopentadienylmagnesiumbromid z moche. Do däbii hän si aber nit Fulvalen ruskrigt, sondern ebbis, wo on de Luft nit kabutt gonge isch un wo sich hätt licht sublimiire losse.

Wiä sie ä Elementaranalyse gmocht hän, hän si gmerkt, dass si nit Fulvalen gmocht hän, un wiä sie wing grechnet hän, sin si uf d Summeformel CHFe kumme. S isch aber schwiirig gsi, s Iise wo drin isch richtig zum undersuäche, wil d Verbindig so schdabil gsi isch.

S hätt au onderi gä, wo au Ferrocen gmocht hän, nämlich de Samuel A. Miller, de John A. Tebboth un de John F. Tremaine bi de British Oxygen Company. Di hän ihr Sach sogar vor de ondere bi nere Zittschrift iigraicht, aba Kealy un Paulson hän ihri Ergebnis bi de Nature iigraicht un di hätts schneller veröffentlicht.
De Miller hät au emol gsait, dass er s Ferrocen sogar noch dräi Johr friier gmocht hätt.
S könnt sogar sii, dass si bi de Union Carbide Ferrocen noch friier gmocht hän, wiä si probiert hän, in eme Iiserohr Cyclopentadien zum spalte. Des hän si detmols aba nit widderschd aguckt un analysiirt.


</doc>
