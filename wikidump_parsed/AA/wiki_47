<doc id="77812" url="https://als.wikipedia.org/wiki?curid=77812" title="Beschäftigungslenkung">
Beschäftigungslenkung

D Beschäftigungslenkung (in Leesige zum Dail mit „BL“ abgekürzt; alemannisch "Bschäftigungslänkig") isch e Teema vu dr Schachkumpesizoon. Bi re Beschäftigungslenkung wääre schwaarzi Schtai nume us aim Grund zum Zie zwunge („glänkt“): go si „bschäftige“, ass Schwaarz nyt mache chaa geg e Verbesserig vu dr Stellig vu Wyss. Bschäftigungslänkige hän Äänligkait mit Maneever, wu mer us em Partyschach chännt, zum Byschpel s Duurschach oder d Zuugwiderhoolig. 

Dr dytsch Uusdruck „Beschäftigungslenkung“ isch vum Erich Brunner anne 1930 yygfiert woore. Ufgaabe vu däm Typ sin aber elter, au soonigi vum Brunner sälber. Si wääre nit sälte mit spektakuleere Schachprovokazioone verbunde (Lepuschütz-Teema): Wyss setzt si em Schach uus go sy Blaan umsetze. S Teema het si im Brobläämschach as seli fruuchtbaar gwiise, dr Uusdruck sälber isch aber us prinzipiälle Grind kritisiert woore. Hite sait mer vylmol aifach Beschäftigung vu Schwaarz.

S Motiv dr Schwaarz z bescheftige git s in Schachkumpesizioone scho lang. D "Encyclopedia of Chess Problems" fiert as Byschpel e Posizioon vum Giambattista Lolli aa, wu 1763 vereffetligt wooren isch. As aigestämndi Teemaa isch s aber eerscht mit dr Grindig vu dr „Neidytsche Schuel“ vu dr Schachkumpesizioon im 20. Joorhundert in s Blickfäld gruckt, wu as Hauptinträssi di loogisch Struktuur vu Schachbroblääm ghaa het (si wird au „loogischi Schule“ gnännt). Schachkumpenischt vu dr neidytsche Schuel wie dr Friedrich Palitzsch hän d Maneever sischtematisiert, wu Wyss dermit Beweegige vu schwaarze Stai zwingt go em Schwaarze schaade un dodermit zum Matt chuu in dr Zaal vu dr Ziig, wu voorgee sin. Die Maneever wääre syterhär "indiräkti Maneever" oder "Länkige" vu schwaarze Stai gnännt. S git aber au Länkige vu schwaarze Stai, wu kai Schaade, nai, nit emool e Stelligsveränderig bringe, wu blyybe, aber ainewääg fir s Matt d Entschaidig bringe. Dr Erich Brunner, wu dr Neidytsche Schuel noogstande isch, het scho syter 1910 Ufgaabe kumpeniert, wu s Teemaa vu soonige "Beschäftigungslenkungen" im Voordergrund stoot. Formuliert het er s aber zum eerschte Mool im Zuug vu dr Uusschryybig vun eme Teemaaturnier fir Schachkumpesizioone anne 1930.

Im 6. Internazionaale Brobläämturnier vum "Dresdner Anzeiger" 1930 isch yyglaade woore, Schachufgaabe yyzsände, wu „diräkti Maneever in 3-, 4- oder 5-ziigige loogische Kumbinazioonsbroblääm“ zaige. Dr Bryysriichter isch dr Erich Brunner gsii. Är het in eme Byydraag, wu in dr "Wiener Schachzeitung" abdruckt wooren isch, Hiiwyys derzue gee, wie dr Foorderig vum Turnier z interpretiere sei. In däm Artikel het er au uf „eine besondere Art von Lenkungen“ aanegwiise, wun er as „reine Beschäftigungs-Lenkungen“ definiert ghaa het. Är het die Aart vu Länkige mit ere Aigekumpesizioon illuschtriert, wun er scho anne 1914 vereffetligt ghaa het.
Leesig:

Dr wyss Mattblaan isch 1. Dh8 matt, aber des goot nit, wel dr wyss Duurn h5 im Wääg stoot. Aifach 1. Thg5? (droot 2. Dh8 matt) deet uf d Widerleegig 1. … b1S+! dräffe, un Wyss cheem nimi zum Matt. Au s Ruumingsopfer 1.Txd5+? fiert nit zum Zyyl, wel des Schwaarz no 1... Txd5 2.Dh8+ d Verdaidigung 2... Te5 meegli macht.

Go s Hindernis us em Wääg ruume, mueß mer di wysse Stai besser stelle, also wyssi Stai "fiere" un nit schwaarzi Stai "länke", Soonigi "Fierige" oder au "diräkti Maneever" sin s, wu in dr Uusschryybig gfrogt gsii sin. In däm Fall mueß Wyss e Funkzioonswägsel vu dr wysse Diirn beifiere. Bi däm diräkte Maneever mueß mer dr Schwaarz "bscheftige", ass er nit der Zyt fir Steermaneever het.

1. Th5–h3! S droot 2. Txd3+ Lxd3 3. Txd3 matt. Wäg dr zuesätzlige wysse Chraft uf dr 3. Zyylede längt jetz 1. … b1S+ nimi: 2. Dxb1 Lxb1 3. Txd3+ Lxd3 4. Txd3 matt oder 2. … Ta3 3. Db2+ Tc3 4. Dxc3 matt. Also mueß si dr schwaarz Duurn yyschalte. Des chaan er si grad laischte, wel dr Wyss im Schlisselzuug dr Druck uf d5 ufgee het.

1. … Ta5–a3 2. Tg3–g5. Wel dr schwaarz Duurn sy Poschte uf dr 5. Zyylede verloo het, droot jetz aifach 3. Txd5 matt, dr Duurn mueß retuur.

2. … Ta3–a5. Mer isch wider in dr Uusgangsstellig, mit em ainde Unterschiid, ass jetz dr ander wyss Duurn uf d3 ziilt, nämli dr Duurn uf dr h-Linie, wu aafangs im Wääg gstanden isch. Där cha mer jetz ,it eme Ruumigsopfer zum Verschwinde bringe:

3. Th3xd3+ Lc2xd3 4. Dh1–h8 matt.
Dr Brunner het kummentiert, ass in dr oobige Ufgaab dr schwaarz Duurn zwaimool "glänkt" woore isch: im eerschte Zuug ewäg vu dr 5. Zyylede Reihe (Deckig vu d5), im zweete Zuug wider ewäg vu dr 3. Zyylede (Deckig vu d3). S Ergeebnis isch aber nit, wie bi re äächte Länkig, e Schaade, wu Wyss chent uusnutze. „Durch die Lenkungen ist Schwarz nur ‚beschäftigt‘ worden, während Weiß inzwischen die wertschaffende Umschichtung seiner Kräfte vollziehen konnte.“ E soonigi Länkig, wu uusschließli zum Bschäftige dient, het dr Brunner as Bschäftigungslänkig definiert. In däm Fall isch s Teemaa vu dr Bschäftigungslänkig mit em Teemaa vu dr (wysse) Wägseldiirn verbunde, wu au vum Brunner stammt.

In sym Buech iber dr Erich Brunner druckt dr Hans Klüver d Idee vu dr Bschäftigungslänkig eso uus: „Schwarz wird […] ‚beschäftigt‘, wodurch er an der gewünschten Entfaltung seiner Kräfte gehindert wird. Schwarz wird ‚niedergehalten‘, ohne daß ihm daraus ein direkter Schaden erwächst. Die Schädigung ist eine indirekte: Weiß kann seine Stellung verbessern, ohne daß Schwarz Zeit hat, Weiß daran zu hindern. Das Wesen der BL liegt also in Störungsverhinderungen.“ Är het an dr nämlige Stell au di vylmol voorbroocht Kritik am Uusdruck uf dr Ounkt broocht: E Länkig diei alliwyl diräkti Schääde veruursache, im Grund gnuu geeb s also kai Räächt, d Bschäftigungslänkig iberhaupt e „Länkig“ z haiße. Dr Klüver het si wäg däm unter d „Schwääbfoorme“ zwische Fierog un Länkig yygoornet.

Dr Werner Sidler het in sym Brobläämschachlexikon unter em Stiichwoort „Beschäftigungslenkung“ dr Täempogwinn ins Spiil broocht: „Ein im Endziel direktes Manöver einer "Tempogewinnkombination": durch bloße ‚Beschäftigung‘ […] erwirkt Weiß die Zurechtstellung einer eigenen Figur.“ Oder, wie dr Herbert Grasemann gschriibe het: „Weiß will ein entscheidendes Tempo gewinnen und muß zu diesem Zweck […] ihm [dem Schwarzen] Zeit stehlen, indem er ihn an anderer Stelle beiläufig ‚beschäftigt‘.“

Die Definizioone setze lycht unterschiidligi Akzänt, leege aber alli uf ais Wäärt: Bschäftigungslänkige hän uusschiließli dr Zwäck, dr Schwaarz z bschäftige, im „Zyt z stääle“. Sobald di schwaarze Ziig e Veränderig bewiirke, wu bim Mattsetze hilft, zum Byschpel dr Wägschlaag vun eme wyyse Stai, wu steert, oder d Verringerig vu dr schwaarze Chraft, sin s äächti Länkige unk ai Bschäftigungslänkige me. Verglyycht mer dStellig voor un noo dr Bschäftigungslänkig, sin s nume di "wysse" Ziig, wu ne Veränderig beigfiert hän, derwylscht die vum Schwaarze "im Ergeebnis" „völlig irrelevant“ sin.

Wel s Teemaa in dr neidytsche Schuel entstanden isch, wird dr Germanismus „Beschäftigung“ vylmol au in änglische Täxt bruucht. In dr "Encyclopedia of Chess Problems" wird e Umschryybig as Stiichwoort bruucht: „Decoy, to keep the opponent busy“, also eppe: „Länkig go dr Geegner bschäftige“.

D Idee vu dr blooße Bschäftigung vum Geegner isch prinzipiäll nit seli sälte, sälbscht im Partyyschach nit, au wänn si deert hyfig mit Nääbewäck verbunden isch. Scho dr Brunner het in dr bekante Remis-Maneever vu dr Zuugwiderhoolig un vum Duurschach dr „rainscht Uusdruck“ vu däm Gedanke gsääne. Uugweendli isch s aber, soonigi Kumbinazioone z isoliere un si in Rainfoorm in eme sträng loogisch ufböuene Schachbroblääm as weesetlige Inhalt daarzstelle. As untergoorneti Zuedaat het s es si dergeege relativ vyyl. Byyschpel cha mer in Stuudie (so eppe in ere bekante Stuudie vum Paul Heuäcker), aber au in Broblääm vylmol finde, bsundersch im Zämehang mit Blambermaneever.

Dr Herbert Grasemann het anne 1981 gschriibe, d Bschäftigungslänkig sei fir di doodmool Dryssg- bis Vierzgjeerige scho „zum Gemeingut geworden“ un diei „kaum noch als tragende Idee in Erscheinung“ drätte, wool aber as Kunschtrukzioonshilf fir d Daastellig vu andere Teeme, as „wichtiges konstruktives Randmotiv“. S git aber Wyterentwicklige vu dr Bschäftigungslänkig, wu des Teemaa alsfuurt dr weesetli Inhalt vun ere Schachkumpesizioon uusmachet.

Anne 1958 het dr Hans Küver feschtghalte, ass d Bschäftigungslänkig in dr Schachkumpesizioon reegelräächt e Mooditeemaa woore sei. Dooderrfir sin nit zletscht d Kumpesizioone vum Hans Lepuschütz verantwoortli, wu s Teemaa mit Schachprovokazioon verbunde het, e Uusgstaltig vu dr Bschäftigungslänkig, wu dr Hans Peter Rehm en aigene Name derfiur vorgschlaa het: s "Lepuschütz-Teemaa". Em Rehm sy Definizioon: „E bstimmti Fierig wäär erfolgryych, wän Schwaarz nit der Zyt zur Verdaidigung hätt. Doodrum losst Wyss e Schach zue, un as Reakzioon uf des Schach isch d Fierig derno erfolgryych.“ Är ergänzt, des paradox Teemaa sei nume realisierbaar, wänn dr Zuug, wu Schach dermit bote wird, e Schwechi bi Schwaarz iibrig losst. Schwaarz mießt wäge däm noch em Schach zeerscht no däre Schwechi luege, vylmol indäm er dr Zuug wider retuur nimmt, wun er Schach dermit bote het, un heeb sällewääg nit der Zyt fir d Widerleegig vu dr Fierig.
Des Broblääm isch noch em Rehm as sensazionäll woorgnuu woore, wel d Leeser si schwäär due hän, di schyymber sinnloos Yylaitig mit Opfer un Schachprovokazioon z verstoo. Des lyt au am Hauptblaan mit syne zwai Rossopfer, wu sicher nit noo lyt.

Leesig:
Wyss mecht mit 1. Tf7+ Kxe6 2. Sd5! („Hineinziehungsopfer“, droot dopplet 3. Sc7 un 3. Sf4 matt) Kxd5 3. Tf4 mattsetze. Des funkzioniert aber noonig, wel dr schwaarz Cheenig no s Fluuchtfald c6 het. Dr Versuech 1. Kb7? (Fierig vum Cheenig no b7) deet des Hindernis us em Wääg ruume, Schwaarz het aber jetz der Zyt, s Maneever z verhindere, zem Byschpel dur 1. … d5 oder 1. … Th8. Wäge däm fangt Wyss mit ere spektakuleere Bschäftigungslänkig aa.

1. Ta2–a1! Droot aifach 2. Txh1 un 3. Th6 matt. Di temaatisch Hauptvariant isch jetz:

1. … Th1xa1+ 2. Ka6–b7 Ta1–h1. Dr Duurn mueß retuur, wel Wyss sunscht mit 3. Sd5+ Kf5 4. Tg5+ Ke4 5. Lh7 mattsetzt, di entstande Schwechi isch also, ass dr Duurn nimi s Fäld h7 deckt. Doodermit het Schwaarz Zyt verloore. Ass Schwaarz doderby au dr wyss Duurn gschlaa het, het fir dr wyss Blaan kai Bedytig. S ainzig relevant Ergeebnis vu dr Bschäftigungslänkig bstoot doodin, ass dr wyss Cheenig mit Tämpo no b7 het chenne gfiert wääre. Dodermit losst si jetz dr Hauptblaan realisiere:

3. Tg7–f7+ Kf6xe6 4. Se7–d5! Ke6xd5 5. Tf7–f4 matt. E Muschtermatt, wu alli nit im Mattbild bruuchte wysse Stai abgruumt wääre.

Nääbespiil: 1. … g2 2. Sd5+ Kf5 3. Tg5+ Ke4 4. Te1+! Txe1 5. Lh7 matt; 1. … Th5 2. Te1 (droot 3. Tf7 matt) Te5 3. dxe5+ dxe5 4. Sd5+ Kf5 5. Tg5 matt.

Dr Rehm meerkt aa, ass d Hauptblaankumbinazioon mit em Rossopfer uf d5 us eme eltere Broblääm vum Walter Grimshaw stamme diei. Gmaint isch doo vermuetli e hyfiger noodruckti Ufgaab vum Grimshaw, wu anne 1854 zum eerschte Mool vereffetligt wooren isch un wu s Rossopfer uf f3 dinämlig Funkzioon het wie bim Lepuschütz.

Noch em Zweete Wältchrieg het dr Herbert Grasemann no däm Teemaa gluegt un e Raie vu Kumpesizioone voorglait, wu d „Beschäftigungslenkung im Dreizüger“ zaige (eso dr Titel vun eme Ufsatz vum Grasemann 1947), also mit ere spaarsaamere Zaal vu Ziig, wel em ufgfallem isch, ass friejeri Ufgaabe alliwyl vier- oder meeziigig gsii sin. Iim isch unter anderem en au vum Matriaal häär aarg reduzierti, buureloosi Daarstellig in Miniatuur glunge, mit nume siibe Stai. Dodin het s au d Schachprovokazioon à la Lepuschütz.
Leesig:

1. Ke4? (ruumt s Fäld e3 fir d Cheenigi) droot 2. De3 matt. 1. … Ld2! oder aa 1. … Lc3! deckt des Matt un bhaltet derzue s ander Mattfäld a5 im Aug. Aber wänn dr wyss Cheenig en Umwääg weelt, chaan er dr schwaarz Laifer bschäftige:

1. Ke3–d4! Droot 2. Dc5 matt un 2. Da6 matt.

1. … Le1–f2+. No 1. … Lc3+ 2. Kxc3 isch wiider s Matt uf a5 nit z verhindere. Dur s Schach isch dr Laifer im Momänt nit vu dr Deckig entlaschtet.

2. Kd4–e4! Nu droot 3. Da5 matt. Dr Laifer mueß retuur chuu.

2. … Lf2–e1 3. Da3–e3 matt. Au ne Muschtermatt.

Inträssant isch, ass dr Schlissel s temaatisch Matt De3 zeerscht uusschließt, wel dr Cheenig uf d4 im Wääg stoot. S Zyylfäld vum zweete Zuug cha nume e4 syy, wel alli andere Cheenigsziig e zwait Schach meegli mache.
Dr Umwääg vum wysse Cheenig (e3–d4–e4) het Äänligkait mit eme Dreiecksmaneever, het aber grad dr entgeegegsetzt Zwäck: Im Dreiecksmaneever ziilt dr Umwääg uf dr Verluscht vun eme Tämpo, dodermit cha Wyss d Zuugbfliicht an Schwaarz abgee. D Bschäftigungslänkig ziit dergeege uf dr "relatiiv Gwinn" vun eme Tämpo: Wyss macht zwar en Zuug mee, wie neetig wäär fir uf s Zyylfäld, Schwaarz verliert aber sogar zwaimol Tämpo, wel er dur di wysse Ziig bschäftigt wird.

Dr Eeschtryycher Stefan Schneider het in ere vylmool noodruckte Kumpesizioon s Teemaa vu dr Bschäftigungslänkig in Lepuschütz-Foorm mit dr wysse Schnittpunktkumbinazioon vum Loyd-Turton verbunde. D Ufgaab zaigt au dytli, wie si d Bschäftigungslänkig vun ere äächte Länkig unterschaidet.
Di staarke schwaarze Chreft chenne si in däre verrammlete Stellig chuum riere, vor allem mueß dr Duurn h2 ständig g2 deckt halte, go s Resslimatt uf däm Fäld verhindere. S isch aber nit eso aifasch, die schwaarz Feschtig ufzbräche. Dr Fäälversuech 1. Te7? mit dr Idee 2. Dxe2+ Lxe2 3. Txe2+ Kd1! zaigt, ass di wysse Schwäärfiguure in dr falsche Raiefolg ufgstellt sin. Dr Duurn, also dr schwecher Stai mießt voorbe stoo, ass am Änd d Cheenigi uf e2 mattsetzt. Doderzue chent mer mit dr Metood Loyd-Turton chuu, also di wyss Cheenigi iber dr Schnittpunkt e7 zrugstooße, ass dr Duurn si cha voor si stelle. 1. De8? entlaschtet aber di schwaarz Cheenigi un git ere Zyt, Geegemaaßnaame z mache, eppe 1. … Db2! 2. Te7 De5! Wie cha Wyss dr Schwaarz bschäftige go die Umgruppierig mit Tämpo schaffe?

Leesig:

1. Kb7–a8! Däär uuwaarschyynli Zuug droot 2. Th7! Dr schwaarz Duurn isch an d Deckig vu g2 bunde un deerf nit schlaaa. Schwaarz chent nyt geege 3. Txh2 un 4. Sg2 due. Sofort 1. Th7? schyteret doodraa, ass in däm Fall 1. … Txh7 mit Schach deet chuu un dr Duurn aifach wider chent retuur cheere. Wäg däm mueß dr wyss Cheenig fiirschi luege un us em Schach goo. Dooderfir isch s Schach biete jetz, wie bim Lepuschütz, sofort meegli, aber aa nootwändig, go d Drooig pariere:

1. … Th2–h8+ 2. De2–e8! Drooig: 3. Sg2 matt. Wänn Schwaarz des iberraschend Opfer vu dr Cheenig aanimmt, chunt dr Duurn nimi räächtzytig retuur go g2 decke: 2. … Txe8+ 3. Ka7! (nit 3. Kb7 wääge 3. … Tb8+ 4. Kxb8 Lh2! un s Ross isch gfesslet) Ta8+ 4. Kxa8 un 5. Sg2 matt isch nume no mit eme Zuug vum Ross f2 z verhindere zu verhindern, aber derno chunt 5. Sd3 matt.

2. … Th8–h2. D Cheenigi isch mit Tämpo uf e8 chuu un Wyss cha sy Blaan uusfiere:

3. Td7–e7, un geg 4. Te7xe2+ Ld1xe2 5. De8xe2 matt git s kai Verdaidigung me.

Nääbespiil: 1. … f5 2. Th7 Db2, Da1 3. Txh2 Dh8+ 4. Txh8 Sf2 ziet 5. Sd3 matt; 1. … b3 (mit dr Idee 2. Th7 Da3 3. Txh2 Df8+) 2. Dg3! (droot 3. Sd3 matt) Th8+ 3. Ka7 Ta8+ 4. Kxa8 un 5. Sg2 oder Sd3 matt.

In dr Hauptvariant isch des e Bschäftigungslänkig. Schwaarz het mit dr Duurnziig nume Zyt verloore, wu Wyss fir d Umstellig het chene bruuche. D Nääbevariante2. … Txe8+ dergeege zaigt e äächti (zämegstetzi) Wääglänkig: Dr Duurn mueß eso wyt ewäg vu g2, ass er dr Rugwääg nimi schafft. Derwyylscht in dr Hauptvariant dr wyss Cheenigizuug d Veränderig isch, wu entschaidet, un di schwaarze Ziig nyt bringe, sin s in dr Nääbevariant du schwaarze Duurnziig, wu dr Unterschiid zue dr Uusgangsstellig uusmache.

Dr Erik Zierke un dr Ralf Krätschmer mache uf d Uuswaal im 1. Zuuf ufmeerksaam: Wyss mueß „vorausschauend jedwede Fesselung entlang h2–b8 vermeiden“. So längt 1. Kb8? wäg 1. … Th8+ 2. De8 Lh2! nit, 1. Kc8? wäg 1. … Th8+ 2. De8 Txe8+ 3. Kb7 Tb8+ 4. Kxb8 Lh2! oder 3. Kc7 Lh2! un 1. Kc6? wäg 1. … f5! 2. Th7 Db2, Da1 3. Txh7 Df6+! Si halte där „Klassiker des Lepuschütz-Themas“ fir gaignet, Partyschachspiiler fir s Brobläämschach z gwinne, „denn ihnen müssen die ersten beiden weißen Züge auf den ersten Blick vollkommen absurd vorkommen“.

Ass s Teemaa vu dr Bschäftigungslänkig nit nume im Zämehang mit Schachprovokazioon yydrucksvolli Daarstellige erlaubt, zaigt e bryysgchreenti Ufgaab vum Grasemann vu 1963. „Eine dreimalige Turm-Opposition als Verfolgungsmotiv erweist sich als raffinierte Beschäftigungslenkung zur Durchsetzung einer Temporäumung“, kommentiere dr Wolfgang Dittmann, dr Armin Geister un dr Dieter Kutzborski in irem Grasemann-Buech.
Leesig:

Ooni dr wyss Duurn Turm f1 gieng e Matt in zwee Ziig: 1. Dg1 (droot 2. Dg5 matt) Kxf4 3. Df1 matt. Uf d "Baanig" 1. Th1? git s d Antwoort 1. … e2! 2. Dg1 e1D+, äämli siit s uus bi 1. Td1? (mit dr Idee vum Ruumigsopfer uf d5) e2 2. Td5+ Txd5 3. Dg1 e1D+. Dr wyss Duurn mueß dr schwaarz Duurn bschäftige, gnaugnuu "verfolge", ass Schwaarz nit zue Verdaidigungszigenwie e2 oder a Lxg7 chunt, un des nit nume aimool, nai, dreimool.

1. Tf1–b1! S droot 2. Txb5+ axb5 3. De5 matt oder 2. … Kf4 3. Df1 matt.

1. … Tb5–c5! Dr Duurn mueß di 5. Zyylede gaume (Fäld e5), uf 1. … Ta5 het s Ruumigsopfer scho funktioniert: 2. Tb5+! un 3. Dg1. 1. … e2 längt jetz nimi, wel Wyss dr Duurn cha schlaa: 2. Txb5+ Kxf4 (2. … axb5 3. De5 matt) 3. De1 (droot 4. Df2 matt) e3 4. Te5 un uudeckbaar Matt dur 5. Dg3; wänn imfall 3. … Ke3, so 4. Tb3+ Kf4 5. Df2 matt. Uf 1. … Lxg7 chunt 2. Dxg7 (droot 3. Dg5 matt) Kxf4 3. Tf1 matt.

2. Tb1–c1! Tc5–d5 Uf 2. … e2 3. Txc5+ goot s wyter wie doobe, d Matt cheme derno eebe im 6. Zuug.

3. Tc1–d1! Td5–b5 (oder 3. … Tc5, Ta5). Dr Duurn cha nimi wyter no räächts (3. … Te5 4. Dxe5 matt). Wänn imfall 3. … e2, no 4. Txd5+ Kxf4 5. De5+ Ke3, Kf3 6. Dg3 matt. Doo längt s in dr Zaal vu dr Ziig, wel dr Duurn uf d5 scho d Fluucht iber d d-Linie verhinderet.

Verglyycht mer die Stellig mit dr Uusgangsstellig, no git s nume ai ainzigi Veränderig: Dr wyss Duurn isch vu f1 uf d1 chuu, ooni ass Schwaarz hättchene derzwische funke. Di schwaarze Duurnziig hän fir de sergeebnis iberhaupt kai Roll gspiil. Ainewääg hän si mieße zwunge wääre, wel Schwaarz sunscht der Zyt ghaa hätt di wyss "Fierig" z verhindere.

Nu funktioniert dr Hauptblaan mit em Ruumigsopfer:

4. Td1–d5+ Tb5xd5 5. Da1–g1! Kf5xf4 6. Dg1–f1 mit Muschtermatt.
In dr Leesigsbsprächig het dr Werner Speckmann, dr doomoolig Brobläämredakter vu dr "Dytsche Schachzytig", vun ere „oft gelobten Aufgabe“ gschriibe, het aber Bedänke wäg dr „gedanklichen Ökonomie“ ghaa un e Chiirzig uf fimf Ziig (mit sTb5 no c5) empfoole. Dr nomoolig Druck uf dr schwaarz Duurn sei en „bloß äußerlicher Effekt, der nichts Neues bringt“. Dr Bryysriichter Josef Breuer het dergeege ne anderi Mainig verdrätte: „Der Zwang, der über dem sT liegt, läßt sich nur durch die gegensätzliche Bewegung der beiden Akteure vollkommen ausdrücken: ‚Du mußt es dreimal sagen!‘ Hier begleitet außerdem jeden Turmzug die Angst: Geht es nach e2 weiter?“ Dr Bryys, wu dr Breuer verliie het, isch mit ganze 30 Maark dotiert gsii.




</doc>
<doc id="77829" url="https://als.wikipedia.org/wiki?curid=77829" title="Ferdinand Raspieler">
Ferdinand Raspieler

Dr Ferdinand Raspieler, wo am 28. Oktober 1696 z Saint-Ursanne im Basel-fürschtbischöfliche Jura uf d Wält cho und am 27. Augschte 1762 gstoorben isch, isch e Schwiizer Pfaarer, Dichter und Lexikograaf gsi.

Vo sym Lääbe weiss me läider fasch nüüt. Sy Vatter het im Wyler "Lobschez" weschtlich vo Soubey am Doubs sit öppen em Joor 1700 e chlyni Glashütte gha, won e Rolle für d Entwicklig vo dr Glasmacherei i dr Freigrafschaft gha het; es hät hüt döört non es paar Spuure vo dere Glaasi zum aluege. 1969 isch d Familie Raspilier vo Lobschez furt in es anders Glaaswäärch z "Caborde" i dr Freigrafschaft go ufboue. Dr Ferdinand Raspieler isch Pfaarer vom Doorff Courroux näbe Dälschbrg gsi.

Anne 1736 isch vo iim d Schrift "Les Painies" usechoo, won er drfüür bis hüt bekant isch. Das isch es satirischs Gedicht mit 760 Väärs, wo der eerscht Entwurf drvoo vom J.-L. Bisot gsi isch, und dr Raspieler hets in jurassisch Patois übertreit, won e Mundart vo dr Sproochfamilie vom Grafschäftlerischen isch. Das Gedicht stoot am Afang vo dr Patoisliteratur im Schwiizer Jura. Es isch anne 1849 vo dr jurassische Kulturgselschaft "Société Jurassienne d’Emulation" s erschte Mol abtrukt woorde. Es isch e gueti früeni Kwelle für d Forschig über d Wälschschwiizer Mundarte. Dr Philippe-Sirice Bridel het s i sys Handbuech "Glossaire du patois de la Suisse romande" ufgnoo.

Dr Pfaarer het schynts es paar geischtlichi Schriften ufgsetzt, wo zmeischt numen als Manuskript umesy. Öppis psunders isch es Mundartwörterbuech vo sym Dialäkt, won äär zämegstellt het. Das Lexikon isch wärtvoll, wil s die eerschti grossi Lischte vo Patois-Wörter usem Jura isch. Das vom Raspieler handschriftlich usgfüllte Heft het vor der Wörterlischte e churzi Yleitig, wo dr Autoor seit: Er well vo synere schööne Muettersprooch en Uswahl vo Wörter ufschrybe, so dass d Landesverwaltig und d Justiz drmit besser chönn d Agaabe vo de Lüüt verstoo: «… trouvant … me langue maternelle belle, expressive, emphatique et laconique, j’ai voulu en faire ce recueil qui sera, ce semble, de quelque utilité …» Me könnt drvo au no en überarbeiteti Fassig vom Jean-Georges Quiquerez (1755–1832) au i dr handgschribnige Form; beide Schrifte ghööre dr Kantonalbiblioteek vom Kanton Jura.




</doc>
<doc id="77833" url="https://als.wikipedia.org/wiki?curid=77833" title="Jean-Georges Quiquerez">
Jean-Georges Quiquerez

Dr Jean-Georges Quiquerez, wo am 28. Augschte 1755 z Grandfontaine uf d Wält choo und am 29. April 1832 z Saugere gstoorben isch, isch e Schwiizer Notaar und Staatsbeamte gsi.

Si Vatter isch dr Joseph Quiquerez und syni Muetter d Françoise geboreni Fridez gsi. Dr Jean-Georges Quiquerez isch im Basel-fürschtbischöfliche Staat Notaar woorde. Er het i dr Staatsverwaltig vom Fürschtbischtum als Schaffner und Hoofchammerroot gschaffet.

Wo em letschte Basler Fürschtbischof sys Land nach dr französische Revoluzioon zu Frankrych choo und döört s Departemänt Mont-Terrible woorden isch, het dr Quiquerez als Presidänt d Versammlig vo de Wahllüüt i dere Regioon gleitet. Anne 1800 isch er Bürgermeischter vo Pruntrut woorde. Er het sich für modäärni Sache ygsetzt, so isch er öppe für s nöie metrische Sischteem gsi und het en Kataschter vom Grundbsitz i dr Stadt plaanet. 1807 het er uf Druck vom französische Inneminischter vom Amt als Bürgermeischter müesse zruggträtte.

Dr Jean-Georges Quiquerez isch i dr Gschicht vo dr Sproochforschig bekannt, wil er em jurassische Pfaarer Ferdinand Raspieler sys Mundartwörterbuech "Dictionnaire patois," s eerschte Lexikon vom Grafschäftlerischen im Dialäkt vom Schwiizer Jura, wyter gschriben und ergänzt het.




</doc>
<doc id="77834" url="https://als.wikipedia.org/wiki?curid=77834" title="Liechtensteinisches Landesmuseum">
Liechtensteinisches Landesmuseum

S Liachtaschtaanisch Landesmuseum (dt "Liechtensteinisches Landesmuseum") isch e effetli-räächtlig Stiftig vum Fiirschteduum Liachtaschtaa, wu d Gschiicht un d Landes- un Naturkund vu Liachtaschtaa bresäntiert. S Museum umfasst am Hauptsitz z Vaduz zwai historischi Gebei un e Neiböu. Aagliideret an s Landesmuseum isch au no s Boschtmuseum un d Schatzchammere z Vaduz un e Buurehuusmuseum in dr Gmai Schellabärg. Syt April 2011 isch dr Klassisch Archeoloog Rainer Vollkommer Diräkter vum Museum.

D Grindig vum Museum isch Ändi 19. Joorhundert dur dr Fiirscht Johann II. iniziiert un vum Landesverwääser Friedrich Stellwag von Carion uusgfiert woore. Zyyl isch s gsii, Kultuurgieter, wu fir d Gschiicht vu Liachtaschtaa wiichtig gsii sin, z sammle un fir d Zuechumft ufzbhalte.. D Sammlig isch im Schloss Vaduz unterbroocht woore, wu doodmool di fiirschtli Fmailie noonig din gwoont het. Anne 1901 isch dr "Historische Verein für das Fürstentum Liechtenstein" grindet woore, wu s Museum gfeerderet un noch em gluegt het. Wu s Schloss Vaduz zur fiirschtlige Residänz reneviert wooren isch, isch d Sammlig anne 1905 in s nei Regierigsgebei z Vaduz umzooge, wu si 1926 wider uusglaageret wooren isch.

Anne 1929 het mer d Sammlig wider in s Schloss Vaduz verlaageret. Noch em Umzuug vu dr fiirschtlige Familie uf Vaduz 1938 sin d Objäkt in verschiidene Gebei unterbroocht woore. Aafangs 1954 isch d Sammlung schließli in di oobere Steck vum Neiböu vu dr Liachtaschtaanische Landesbank verlait un zue Bfingschte ufgmacht woore. Im Joor 1966 het d Sammlig aber wider mieße in verschiideni Hyyser uusglaageret wääre. Im April 1972 isch s Museum derno in dr eemoolige "herrschaftliche Taverne zum Adler" im Zäntrum vu Vaduz wider ufgmacht woore. Im Mai 1972 het di neig rindet "Stiftung Liechtensteinisches Landesmuseum" d Dreegerschaft vum Museum ibernuu. Wäg massive Schääde an dr Böusubschtanz vum Museum dur Böumaaßnaame in dr Neechi het d Sammlig anne 1992 wider mieße uusglaageret un s Museum zuegmacht wääre. Wu s Buure-Woonmuseum 1994 as Ussestell z Schellabärg ufgmacht wooren isch, hän Dail vu dr Sammlig wider chenne effetli zaigt wääre. Anne 1999 isch mit ere Uuswytig un Renevazioon vum Liachtaschtaanische Landesmuseum aagfange woore, un am 28. Novämber 2003 isch d Yyweiig gsii.

S Landesmuseum umfasst am Hauptstandoort zwee Altböu un ai Neiböu, wu mitenander verbunde sin..

Dendrochronoloogischi Untersuechige hän zaigt, ass d Böugschiicht vum Gebei bis ins Joor 1438 zruggoot. Dr Chäärnböu isch us eme zwaigschossige un unterchällerte Massivböu bstande. In dr Zyt dernoo isch s Gebei as Taverne gnutzt woore un isch schließli anne 1712 in Bsitz vu dr Fiirschte vu Liachtaschtaa iibergange. Speeter isch zuesätzli ne Zollstazioon böue woore, wu bis anne 1852 bedriibe wooren isch. Vu 1865 bis 1905 isch s Gebei Sitz vu dr Landesregierig gsii. Anne 1933 isch s in Privaatbsitz ibergee un 1967 vum Land Liachtaschtaa gchauft woore. In dr Joor 1968 bis 1970 isch s Gebei schließli in greeßerem Umfang umböue woore go ne Nutzig as Museum meegli mache.

Böugschiichtligi Untersuechige hän druf aanegwiise, ass d Urspring vum Verwääserhuus us em 12. bis 14. Joorhundertzruggeen. Dr Böu het aafangs d Foorm vun eme Woonduurn mit trapeezfeermigem Grundriss ghaa, wu schließli im 14. Joorhundert zur hitige Grundflechi uusböue wooren isch. Vu 1594 bis 1712 un vu 1775 bis 1918 het s Gebei em Landvogt bzw. em Landverwääser as Woonsitz un bis 1865 au as sällem sy Amtssitz dient. Vu 1857 bis 1862 isch s au Daagigsoort vum Ständelanddaag gsii. 

In dr Joor druf isch s Gebei in greeßerem Umfang umböue woore un het anne 1896 sy hitig Bild iberchuu. Anne 1922 het dr doomoolig Fiirscht Johann II. s Böuwäärch em Land Liachtaschtaa gschänkt, s isch schließli as Biroogebei vu verschiidene Ämter vu dr Landesverwaltig bruucht woore. Vu 1999 bis 2003 isch s Gebei umböue woore un wird syterhäär zue Uusstelligszwäck vum Landesmuseum bruucht.

In dr Joor 1999 bis 2003 isch bäb dr Altböu en nei Gebei böue woore, wu in d Haale, wu im Oschte aascließt dryyböue wooren isch. Im Erwyterigsböu het syterhär e natuurkundligi Uusstellig un d Sunderuusstellige.

D Sammlige umfasse zeerscht emool Objäkt us dr liachtaschtaanische un dr regionaale Gschiicht. Vu dr Zyt häär goot s vu archeoloogische Fund us dr Jungschtaizyt bis in d Neizyt un umfasst Aldaagsgeegeständ wie Waffe oder Gschiir vu dr Buure un us dr Alpwiirtschaft un au Chunschtgeegeständ un Oorde odereerezaiche. Wiichtig isch au s Benderer Faschteduech, wu us dr Bfaarchilche z Bendern stammt un doo im Orginaal zaigt wiird. Syter ass dr Neiböu anne 2003 ufgmacht wooren isch, wäären au Exponaat vun ere natuurkundlige Sammlig, vor allem Flora un Fauna us em Alpebiet uusgstellt.

S Museum umfasst nääbe Duuruusstellige zue dr Gschiicht un Landeskund vum Fiischteduum Liachtaschtaa au Wägseluusstelluige mit speziifische Teemene.

Dr Staatsfyyrdig anne 2012 het dr Fotograaf un Chinschtler Oliver Mark zum Aaloss gnuu, di bsunder Atmosfeer vu däm Daag im Fiirschteduum Liachtaschtaa mit syre Kamera feschtzhalte. Mit em Titel „Oliver Marks Blick auf Liechtensteins Staatsfeiertag“ het s Liachtaschtaanisch Landesmuseum di 35 uusgweelte Fotoaarbete vum 21. Meerz bis zum 25. Augschte 2013 in ere Ainzeluusstellig zaigt.

S Landesmuseum het mit em Boschtmuseum, dr Schatzchammere z Vaduz un ere Uusstellig im e Buurehuusmuseum z Schellabärg drei Ussestelle:

S Boschtmuseum isch anne 1936 ufgmacht woore un sammlet un kunserviert syterhäär wiichtigi Dokumänt vu dr Philateliy- un Boschtgschiicht vum Fiischteduum Liachtaschtaa. S isch syter 2002 im zweete Stock vum Ängländerböu z Vaduz.

Im eerschte Stock vum Ängländerböu isch anne 2015 d Schatzchammere Liachtaschtaa ufgmacht woore. Si zaigt bsunderi uusgleenti Objäkt us dr fiirschtlige Sammlig un us em Bsitz vum Land. 

S Buurehuusmuseum isch im Biedermann-Huus unterboocht, ais vu dr eltschte un am beschte erhaltene Holzhyyser in dr Gmai Schellabärg. S 1518 böue Gebei git Yyblick in dr Böuwyys un s Lääbe vu dr doomoolige Zyt.




</doc>
<doc id="77868" url="https://als.wikipedia.org/wiki?curid=77868" title="Chindlistein">
Chindlistein

Chindlistäi, "Poppelistäi" oder "Tittistäi" säit s Volch söttige Felsblöck, wo me vonene verzellt hät, das d Eltere d Chind vo deete holid. Männgisch sind s glychzytig au Rutschstäi, aso Stäi, wo d Fraue druf abegrutscht segid, zum iri Fruchtbaarkäit verbessere. "Chindlistäi" chan es Gattigswoort sy (aso äifach d Sach bizäichne) oder aber au uustrückli de Name vo somene Stäi.

Hüüffig wiird dëë Glaube bis wyt i d Früegschicht zrugg gfüert, öppe zu de Kelte. Aber das sind Projekzioone, wil me ja gaar nöd cha wüsse, was die für es Bruuchtum ghaa händ.

S "Schwyzerisch Idiotikon" hät as früeschte Beleeg für s Woort «Chindlistäi» äine vo 1742, und dëë isch z Altstette (hüt es Quartier vo Züri) gsy. S Woort und de Glaube häts natüürli scho vorane ggëë, aber über söttigi Sache hät mer halt früener chuum gschribe. Chindlistäi gits ämel rächt vil, so lyschtet s "Idiotikon" under de Stichwöörter "Chind, Chindlistäi" (mit Verwys zu wytere Chindlistäi under andere Näme), "Poppelistäi" und "Tittistäi" e ganzi Räien uuf. Wyteri gchänt de Karl Ludwig Schmalz spezyfisch für s Bëërnpiet.

Chind hät me nöd nu «vo under de Felse hëër gholt». Luut em Artikel "Chind" vom "Schwyzerischen Idiotikon," wo 1892 truckt woorden isch, händ d Elteren irne Chind na mängs anders verzelt, nu zum si nöd müesen uufklëëre: Au us Höölene, vo oder us de Bëërg, ab de Böim oder us hoole Baumstrünk, us Brunestube, us dem Chindligrabe, vo gwüssen Oort oder vom Zuurzi-Mëërt hegid si die Chind hëër, und die «modërnere» händ gsäit, d Poscht heg si ene praacht.



</doc>
<doc id="77870" url="https://als.wikipedia.org/wiki?curid=77870" title="Giritzenmoos">
Giritzenmoos

S Giritzemoos isch es Oort, wo nach elterem Volchsglaube die Gstoorbnen anechömed, wo s Läbe lang ledig plibe sind. Me hät sich voorgstelt, das di Ledige i Giritze (Kibitz) verwandlet wëërded und uf eme Moos händ müese läbe. Oder aber das si deet as verteereti Jumpferen oder «ständtüüri» Jüngling müend umelauffe, bis s irgedwänn erlööst wëërded. Deet fuulet roots Flööschwasser (abgstandes Wasser), wachsed Näschpli (Mischple) und Brumbeeri, und s plaaged äim d Brëëme. Es hät au Lüüt ggëë, wo verzelt händ, di verstoorbnige Ledige müesid deet alti Hose blätzen, Saagmääl chnüpfe, Hoseläde chöie, Leisi spalte, Wulche byge – d Fantasy isch schier gränzeloos gsy, wie mer im Artikel über s Giritzemoos im "Schwyzerischen Idiotikon" cha naaläse.

S "Idiotikon," wo vil Daaten us de zwäite Helfti vom 19. Jaarhundert hät, cha dëë Glaube und der Umgang mit de Ledige dur s Giritzegricht i de Fasnachtszyt na für wyti Täil vo de Tüütschschwyz und i vilne Wariante dokumäntiere. Die Uufnaame hät mer aber grad na rächtzytig gmachet, wil s Bruuchtum nämli scho doozmaal am Verschwinde gsy isch; im Luzëërner Hinderland zum Byspil hät mers s letscht Maal i den 1870er-Jaar duregfüert. E detäiierti Bschrybig vo söttige «Grichtsverhandlige» hät mer us em luzëërnische Dammersölle: Organisiert händ dëë Aalaass di junge Puursche; d Läitig hät de "Giritzevatter" gha, und dëm sind en Schryber und e Schaarwach zur Syte gstande. Die händ s "Giritzegricht" pildet, wo di ledige Fraue und, sältener, au di ledige Mane voorglade und es «Verfaare» duregfüert hät. Daadeby händ s natüürli ales mügli Privaat a d Öffentlichkäit zeert, zur Fröid und Schadefröid vom Publikum. Di «verurtäilte» Ledige sind dänn zur Straaff für ires Nöd-ghüraate-Sy uf eme Läiterewage us em Doorff use gcharet und deete «verstäigeret» woorde.

De Richard Weiss, wo i de Mitti vom 20. Jaarhundert di schwyzerisch Volchskund dominiert hät, hät as Chëërne vo dem Bruuch en voorchrischtliche Fruchtbaarkäitsmytos gsee: Me heb di ledige Frauen im Früelig wyt furt praacht, das sich dënen iri Umfruchtbaarkäit nöd uf anderi Mäntsche, Tier und Pflanzen überträägi. Aber wie das halt bi vilne Brüüch isch – äigetli wäiss me nööd, wie alt das s sind und vo woo hëër s chömed.



</doc>
<doc id="77873" url="https://als.wikipedia.org/wiki?curid=77873" title="Aeroperú-Flug 603">
Aeroperú-Flug 603

Der Aeroperu-Flug 603 isch e Linieflug vo Lima z Peru nach Santiago de Chile am 2. Oktober 1996 gsi. Uf Grund vo mene Wartigsfähler isch d Boeing 757-200 verunglückt. Alli 70 Insasse sy bim Absturz i Pazifik um ds Läbe cho.

Ds Flugzüüg isch e Boeing 757 gsi, wo grad mal 4-jährig isch gsi. Vor em Abflug z Lima isch si no putzt worde.

Der Käpten vom Flug 603 isch der 58-jährig Eric Schreiber Ladrón de Guevara, churz Eric Schreiber gsi. Är isch so erfahre gsi, das är als Chefusbilder uf der Boeing Flotte het gschaffet. Sy Kopilot der 42-jährig David Fernández Revoredo, churz David Fernández, het nid weniger erfahrig gha als sy Käpten. Är het zu de beste Pilote vo der Aeroperu zelt.

Ds Flugzüüg isch vor em Abflug z Lima vo der Wartigscrew vo usse putzt worde. De het me d Passagier a Bord gla u d Startvorbereitige gmacht. Zu de Startvorbereitige ghört ou e sogenannte Usse Check. Da derby louft eine vo de Pilote um ds Ganze Flugzüüg ume u luegt öp alles Irornig isch. Zum Bispil öp irgend öppis abkläpt isch wo nid sött abkläpt sy, öp’s uf de Tragflächine Ysch het, oder öp d Usseliechter funktioniere. Der Usse Check isch um 23:50 Uhr PET (06:50 Uhr MEZ) dür e Käpten Eric Schreiber dür e gfüehrt worde. Ihm isch bi däm Check nüt ussergwöhnlechs ufgfalle.

Nach däm d Pilote alli Checklischtene hei abgarbeitet gha u d Freigab für z Rolle hei gha, si sy zur Pischte 15 grollt. Dert het der Kopilot um 00:32 Uhr PET (07:32 Uhr MEZ) um Start erloubnis bim Tauer z Lima bätte. Die hei si du ou churz drufabe über cho. Nachdäm z Startbreafing abgschlossen isch gsi, het der Käpten Schreiber e Witz über ihri Pünktlechkeit gmacht: “Mir si so Pünktlech u nid mal Schwyzer.”

Um 00:40 Uhr PET (07:40 Uhr MEZ) isch der Flug 603 gstartet u nach Chile i richtig Pazifik gfloge. Der Flug isch z erscht ohni irgendwelchi Mäldige für d Boeing 757 verloffe. Aber nur wenigi Minute nach däm ds Flugzüüg i der Luft isch gsi, hei d Pilote fescht gstellt, dass di Höhemässer nid funktioniere.

“Hey, d Höhemässer stecke fescht”, het der David Fernández gseit.

“Das isch aber würklech neu, oder? Bhalt V2 plus 10, V2 plus 10 bi” het der Käpten Scheiber zur antwort gä.

Ufzmahl het’s im Cockpit e Alarm gä, mit der Mäldig das der Höhemässer u der Gschwindigkeitsmässer unzueverlässigi Wärt azeige. Um z verstah, was genau ds Problem isch, het der Eric Schreiber sym Kopilot Frage gstellt u d Instrumänt überprüeft. Der Kopilot isch mit em flüüge vom Flugzüüg beschäftiget gsi.

D Instrumänt hei e Höchi vo 9680 Fuess azeigt, was unmöglech het chönne sy. De isch der Alarm vor em ne Strömigsabriss aktiviert worde u der Pilot het d Nase nach abe drückt um d Gschwindigkeit z erhöche. Wo der Scherwind Alarm “Windshear, Windshear!” los ganen isch, isch der Eric Schreiber u sy Kopilot mit em läse vo de Notfallhandbüecher beschäftiget gsi. Da e Scherwind Warnig vor gfährleche Winde warnt, muess dä Alarm nid unbedingt Teil vom Problem gsi sy. Di beide Pilote hei sech du derzue entschide, im Tauer vom Flughafe z Lima e Notfall z Mälde.

Um 00:44 Uhr PET (07:44 Uhr MEZ) het der Kopilot David Fernández, e Notfall uf em Flug 603 erchlärt: “Mir erchlären e Notfall, mir hei keiner Basisinstrumänt, Höhmässer u Gschwindikeitsmässer. Mir erchläre e Nodfall.” Der Kopilot het churz vorhär ds Stüür a Käpten über gä.

Sofort het der Lotse im Kontrollturm uf em Internationale Flughafe Jorge Chacez sech dra gmacht, das Flugzüüg zu nere Landebahn mit em ne Instrumäntelandesystem z füehre. Mit ILS isch es eifacher z lande, da d Pilote nid so vil müesse mache.

D Höchi u d Gschwindigkeit wärde bim Sekondärradar mit hilf vom Transponder a Radarschirm vom Lotse übermittlet. Da d Date zu der Höchi u zur Gschwindigkeit, wo ds Flugzüüg i säbere Nacht a Radarschim het wytergleitet, sy falsch gsi, het ou der Lotse falschi Date über cho. Der Fluglotse het vergäblech versuecht, use z Finde was im Flugzüüg passiert u da är, uf bitte vo de Pilote, ihne d Flughöchi u d Gschwindigkeit het düre gäh, het är zum Chaos im Cockpit bitreit.

Der Lotse het du de Pilote d Awysig erteilt nordwärts i richtig Huacho z flüüge. Dert Befindet sech der Navigationspunkt VOR-DME Salinas. Vo dert us hätte si sech när sölle zum Navigationspunkt SIGAS, wo vor Ancon lyt, usrichte. Dä wär nur 14 Meile vom Punkt VOR z Lima ewäg gsi u hätti ds Flugzüüg när zur Landebahn gfüehrt.

Nach der Uswärtig vo de Dateschryber het me fescht gstellt, das d Pilote versuecht hei die Awysige z befolge. Doch uf grund vom Instrumäntefähler sy si vil z Tief gsi für ds ILS Signal. Si hätte e Mindeschthöchi vo 4000 Fuess müesse ha, damit das funktioniert hätti.

Im Cockpit hei der Eric Schreiber u sy Kopilot versuecht ds Flugzüüg wider z stabilisiere. Si hei di Unterschidlechschte Warnige übercho.


Um 00:45 Uhr PET (07:45 Uhr MEZ) Üsseret der David Fernández d Vermuetig das d Wartigscrew wo vor em Abflug ds Flugzüüg no putzt het, alles verstellt het.

Um 00:48 Uhr PET (07:48 Uhr MEZ) het der Kopilot David Fernández di folgendi bitt a Tauer gfunket: “Git’s es Flugzüüg wonis cha rette? Git’s es Flugzüüg, wo üs chönnti füehre, vo Aeroperu, wo da isch? Irgend öpper?” Da ds Problem nid het chönne glöst wärde, het der Fluglotse z Jorge Chacez es Frachtflugzüüg welle zum Flug 603 schicke. Das Flugzüüg het aber no müesse abhebe. Für das het der Frachtflüüger 15 Minute bruuch. Ds Flüüge i Formation u das no i der Nacht isch nid ganz ungfährlech da ds Flugzüüg wo vorus flüügt Wirbelschleppe hinder sech här zieht. Im Passaschierverchehr wird das nur binere Akute Notlag gmacht.

Um 00:53 Uhr PET (07:53 Uhr MEZ) het der Käpten Schreiber a d Tauer wyter gä, dass si e Bodealarm im Cockpit hei u nach em Standort u der Gschwindigkeit gfragt. Der Fluglotse het ihm e Gscheindigikeit vo 230 Chnote agä. Der GPWS-Alarm wo d Warnig “TOO LOW – TERRAIN!” het vo sech gä u sehr ydringlech isch, isch eine vo all dene aktivierte Alarmsignal gsi wo korräkt isch gsi. Da sy aber ou so vili falschi Warnige hei über cho so wi dä mit der Übergschwindigkeit, hei d Pilote nid gwüsst öp dä Alarm korräkt isch oder nid.

Um 00:56 Uhr PET (07:56 Uhr MEZ) het der Kopilot Fernández vom Tauer welle wüsse öp si über em Land oder über em Wasser syge. Da si kei ahnig hei gha, wi höch si sy, isch d Gfahr das si mit em ne Bärg kolidiere so gross gsi, das si lieber über em Wasser hei welle blybe. Är het ou welle wüsse, wi schnäll si sy. Der Tauer het gseit si syge über em Wasser u heige e Gschwindigkeit vo 230 Chnote. Ds Flugzüüg, e Boeing 707, wo bi der Neuorientierig vom Flug 603 hätti sölle hälfe, het der Aeroperu-Flug 603 ufgrund vom höhenunderschid nid gfunde, u het wider müesse umchehre.

Währet de nächschte 10 Minute isch der Eric Schreiber i Richtig Küschte gfloge u denn richtig Süde u het du d Richtig um fasch 360° gänderet, für der SIAGS-Punkt z finde. Är het aber e Flughöchi vo weniger als 100 Fuess (304,8 Meter) gha.

Um 01:10 Uhr PET (08:10 Uhr MEZ) isch der Bodenalarm “TOO LOW – TERRAIN!” Erneut los gange. U d Pilote hei dä wider a Tauer gmäldet. Dä het d Pilote ufgforderet z styge.

Um 01:11 Uhr PET (08:11 Uhr MEZ) het der Kopilot gseit: “Mir schlö uf em Wasser uf!” Denn hei si der versuech underno d Nase vom Flugzüüg azhebe, aber das Manöver isch fasch unmüglech gsi. Der Käpten het no druuf häre gwiise, das si umchehre. När isch ds Signal vom Flugzüüg uf em Radarschirm verschwunde. Der Fluglotse het no versuecht d Funkkomunikation wider här z stelle, aber das het nümm klappet. So het der Tauer beschlosse, Notusrüschtig a d Küschte vo Chancay z schicke.

D Kommission wo mit der Undersuechig vo däm Absturz isch beuftreit gsi, isch zum Schluss cho, dass d Houptursach vo däm Unglück es Stück Chläbband isch gsi, wo me vor der Reinigung vom Flugzüüg zum Schutz vom Pito-Statik-System, über d Statik Sonde kläbt het. Das System versorgt di barometrische Fluginstrumänt im Cockpit mit de nötige Informatione über der herrschend Luftdruck. Ahand vo dere Information, wärde när d Fluggschwindigkeit, d Flughöchi sowi der Sinkflug u der Stygflug errächnet u azeigt. Nach der Reinigung vom Flugzüüg het d Wartigscrew vergässe das Chläbband wider furt z näh. So isch i der Statik Sonde zwüsche Chläbband u Sonde Luft gfange gsi u het so di falsche mässige verursacht. Ds Frackteili mit em Chläbstreife dranne het me chönne bärge.

Da sech’s um Isolierband het ghandlet u e silbrigi Oberflächi het gha, het der Eric Schreiber das schlicht über seh.

Der Guido Fernández isch der Chefermittler bi däm Unfall gsi. Är isch der Unggle vom David Fernández em Kopilot gsi. E Ermittler vom NTSB het du d Empfälig use gä, der Guido vo däm Fall, wäge Emotionaler befangeheit z entbinde. Doch der Guido Fernández isch so Obiektif gsi das sech die bedänke schnäll gleit hei.

Der Mechaniker wo d Statik Sonde überchläbt het, het nach däm Unfall i ds Gfängnis müesse.

D Katastrophe vom Aeroperu-Flug 603 isch vo der kanadische Fernsehserie Mayday – Alarm im Cockpit verfilmt worde. Uf dütsch isch die Episode under em Titel Blindflug erschine u uf änglisch unterem Name Flying Blind. Es isch di füfti Folg vo der 1. Staffle.

Der Flug isch zu däm als Theaterstück 1999 u später als Film 2013 under em Titel Charlie Victor Romeo dargstellt worde.

Öppe d Helfti vo de Passaiger sy us Chile cho.




</doc>
<doc id="77886" url="https://als.wikipedia.org/wiki?curid=77886" title="Schleifenbergturm">
Schleifenbergturm

Der Schleifebäärgturm isch en Ussichtsturm z Lieschtel.

Er isch dr högscht Ussichtsturm vom Baselland, mit syne dryssg Meter isch er es paar Meter höcher als der Wiisebäärgturm. Hööcher sy i dr Umgäbig nume no zwee Wassertürm: dr Turm uf em Bruederholz (im Kanton Baselstadt) und dää bi Allschwyl, wo men uf beidi au cha ufegoo.

Dr Turm isch e Konstrukzioon vo Fachwärk us Staal. Er isch anne 1900 bout worde. Vorhäär isch a däre Stell uf em Schleifebäärg, em Bäärg öschtlich vo dr Stadt Lieschtel, scho nüün Joor lang e chleinere hölzige Ussichtsturm gsi.


</doc>
<doc id="77887" url="https://als.wikipedia.org/wiki?curid=77887" title="Museum.BL">
Museum.BL

Museum.BL isch dr nöi Naame vom Kantonsmuseum vo Basel-Landschaft.

Es stoot zmitzt i dr Altstadt vo Lieschtel. Das grosse Huus, wos drinn isch, isch früener s kantonale Züghuus gsi.

S Museum schaffet i de Fachberych Gschicht, Natur und Volchskund. Es wott als "Forum für d Kultur" mit synen Uusstelligen und andere Aktiviteete über wichtegi Sache usem Kanton informiere.

Es psunders kantonals Theema isch d Induschtry, und do het s Museum.BL e gueti Samlig zu dr Härstellig vo Sydebänder.


</doc>
<doc id="77888" url="https://als.wikipedia.org/wiki?curid=77888" title="Dichter- und Stadtmuseum Liestal">
Dichter- und Stadtmuseum Liestal

S Dichter- und Stadtmuseum Lieschtel isch es Literaturmuseum i dr Schwiiz.

Es stoot z Lieschtel und isch anne 1946 uufggange.

Agfange het s drmit, wo dr Marcel Herwegh dr schriftlich Nochlass vo synere Muetter und sym Vatter, der Emma Herwegh und em Georg Herwegh, der Stadt Lieschtel gschänkt het. Beide sind uf em Fridhoof z Lieschtel vrgraabe. Scho d Emma Herwegh het dra dänkt, für iire Maa, wo e berüemte Dichter und e politische Aktivischt gsi isch, es literarischs Tänkmoll lo z mache.

Bi s Herweghs iirne Sache het’s persönlichi Schrifte, Briefe, Büecher und au öppis vo de Gägeständ us iirem Huushalt. I de 1940er Joore het me vom Material e Lischte gmacht. Am 7. Juli 1946 isch s Dichtermuseum im Roothuus z Lieschtel ygrichtet worde.

Jetz het men im Museum au Schrifte vom Josef Viktor Widmann und em Carl Spitteler chönne go aluege. Dr Eduard Strübin isch dr Kuschtoos vom Museum gsi.

Im Joor 2000 het d „Stiftig Dichter- und Stadtmuseum Lieschtel“ s Museum übernoo. Eis Joor spööter het me s Musem im Huus a dr Rothuusstrooss 30 nöi uftoo. Em Museum ghööre jetz au no Dokumänt vom Hugo Marti, dr Verena Rentsch, em Theodor Opitz, em Friedrich Wilhelm Rüstow und de Baselbieter Mundartdichter Jonas Breitenstein und Wilhelm Senn und au Wäärch vo de Künschtler Otto Plattner und Martin Disteli. S Museum git sälber Schrifte zu dr Literatur und zu synere Samlig und au zu andere kulturelle Baselbieter Sachen use.

Als Lieschtler Stadtmuseum betröit s Huus d Bildersamlig, wo dr Stadt ghöört, und iiri historische Waffen und Fääne.




</doc>
<doc id="77895" url="https://als.wikipedia.org/wiki?curid=77895" title="Rigiplatz">
Rigiplatz

Der Rigiplatz, au Rigiaalag gnennt, isch en öffentliche Platz in der Stadt Zug. Är isch im Aschluss a d Vorstadtkatastrophe gschaffe worde, behärbärgt Kunst im öffentliche Ruum und isch hüt e beliebte städtische Erholigsort.

Der drüeckigi Rigiplatz ligt am Rand vo der Zuger Altstadt. Är wird vo der Gartestrass (im Norde), der Rigistrass (im Oste) und der Flaniermeile "Vorstadt" (im Weste) begränzt. D Vorstadt und di drhinterliegendi Katastrophebucht trenne ihn vom Zugersee.

Der Rigiplatz isch 1891 im Aschluss a d Vorstadtkatastrophe nach de Plän vom Robert Moser aglegt worde. Nach em Seeuferibruch isch us Gründe vo der Sicherheit der Bau vo Hüser im Berich vo der neue Uferlinie verbote worde. D Stadt het wäg däm im Berich vo der entstandene Abbruchzone d "Rigialag" as öffentlichi Grüenzone alege lo.

1953 isch der Platz um dr ersti stadtzuger Chinderspilplatz, wo de Richtlinie vo der Pro Juventute entsproche het, ergänzt worde. Mit sine Sitzglägeheite, Grüenflächine und sinere Seenöchi isch er zum beliebte stadtzuger Erholigsort worde. Im Nordoste vom Platz (wo sech d Gartestrass und d Rigistrass chrüze) befindet sich s 1953–1955 vom Hanns Anton Brütsch baute "Haus Seepark", es Schwizer Kulturguet vo der Kategorie B (KGS-Nr.: 7343).

1995 isch d Platzalag gsamtsaniert worde. Im gliche Johr si (im Rahme vo de 700-Jahr-Firlechkeite vo der Schwizerische Eidgnosseschaft) nach em Konzept vom Anton Egloff vier Kunstwärch installiert worde:

Der Rigiplatz isch zudäm e beliebte Usgangsort für usländischi Touriste.



</doc>
<doc id="77897" url="https://als.wikipedia.org/wiki?curid=77897" title="Daniel Spinnler">
Daniel Spinnler

Dr Daniel Spinnler, wo anne 1976 z Lieschtel uf d Wält koo isch, isch e Schwiizer Ökonoom und e Politiker vom Baselbiet.

Er isch dr Soon vom Edgar Spinnler, wo synerzyt Stadtroot vo Lieschtel gsi isch. Er het sich i dr Juget für d Pfadi angaschiert, isch spöter go Wirtschaftswüsseschaft studiere und het bi der Wirtschaftkammere Baselland und als Unternäämensberooter gschaffet. Er isch au no Gimilehrer woorde und het a dr Hochschuel für Agrar-, Forscht- und Läbensmittelwüsseschaft z Bern glehrt. Z Lieschtel isch er Adjutant vo dr Stützpunktfüürweer gsi.

Anne 2017 isch dr Spinnler zum Ywoonerroot und 2016 zum Stadtpresidänt vo Lieschtel gwäält woorde.

Er het bi de Stiftigsrööt vom Dichter- und Stadtmuseum Lieschtel, vom Tierpark Weihermätteli, vo dr August Prader und Rosa Fehr Stiftig und vo dr Paul Schwob Stiftig mitgmacht.



</doc>
<doc id="77898" url="https://als.wikipedia.org/wiki?curid=77898" title="Stadtpräsident">
Stadtpräsident

E Stadtpresidänt oder e Stadtpresidäntin isch der Scheff bzw. d Scheffyn vo dr politischen Exekutive von ere Stadt.

Für d Funkzioon git’s hüt no wie au i dr Stadtgschicht ganz verschideni Nääme: I teil Länder seit men em – und vo jetz aa chöme doo nume no die männliche Amtsbezeichnige vor – au "Bürgermeischter" und z Dütschland öppen "Oberbürgermeischter," im Liechteschteinischen isch es dr "Ortsvorsteher," und früener het i gwüssne Piet d Amtsbezeichnig Gmeindpresidänt gheisse, wa i dr Schwiz i Gmeinde, wo ke Stadt sind, immer no so isch. I dr Schwiiz bruucht me doo und döört au no dr alt mundartlech Name "Stadtamme." Uf Französisch isch es dr "Maire," uf Änglisch dr "Mayor" und im Iteliänische dr "Sindaco."

I de meischte Fäll wird – ämel i demokratisch organisierte Länder – dr Stadtpresidänt vo de stimmberächtigte Ywooner und Ywoonerinne vo dr Stadt gwählt.

Bi chlinere Stedt chunt’s vor, ass dr Stadtpresidänt di einzigi Person mit der Ufgab vo der Exekutyven und elei dr Leiter vo dr Stadtverwaltig isch, bi de meischte und eerscht rächt bi de Grossstedt het me mit de staatliche Verfassige oder de Gmeindreglemänt sit em Mittelalter do drfüür en Stadtroot vorgsee, wo em Gmeindpresidänt bi dr Arbet hilft. Dr Presidänt isch denn dr Vorsitzendi vom Root.

Dr Presidänt tuet syni Stadt politisch gägen usse verträtte, also bi andere Stedt und Gmeinde und bi hööchere staatliche Stellen und gägenüber privaaten Organisazioone, dr Wirtschaft und de Chile.


</doc>
<doc id="77899" url="https://als.wikipedia.org/wiki?curid=77899" title="Liste der Stadtpräsidenten von Liestal">
Liste der Stadtpräsidenten von Liestal

Das isch e (bis jetz no unvollständigi) Lischte vo Gmeind- und Stadtpresidänte vo Lieschtel.

Z Lieschtel, dr Hauptstadt vom Baselland, isch der Stadtpresidänt der Vorsitzendi vom Stadtroot.

Sit em Mittelalter het e Schultheiss für d Gschäft vo de Stadtbürger gluegt; der erscht, wo me vonnem in ere Urkunde öpis list, isch anne 1273 erwäänt, er het Hermann gheisse.

Im Ancien Regime, also bis anno 1798, het’s i dr Stadt als Leiter vo dr Verwaltig zwee Schultheisse gää, der «alt Schultheiss» un dr »nöi Schultheiss», all Joor het s Amt vom einte zum andere gwächslet; meischtens sind das Basler Stadtbürger gsi, sid em 17. Joorhundert isch der eint e Bürger vo Lieschtel gsi. Dr Basler Root het d Lüüt für das Amt bestimmt.

Mit der zäntralistische helvetische Staatsverfassig vo anno 1798 isch d Amt vom stedtische Schultheiss verschwunde. D Stadt Lieschtel isch e Teil worde vom «Dischtrikt Lieschtel», und däm syn nöi Vorsteher isch dr Unterstatthalter oder Dischtriktstatthalter gsi. I de Ortschafte so wie au z Lieschtel het en «Agänt» für d Amtsgschäft vo der «Munizipaliteet», wie d Ywoonergmeind sit 1799 gheisse het, glueget. Für gewüssi Gschäft isch drnäbe d «Gmeindikammere» zueständig gsi, wo spöter drus d Bürgergmeind worden isch. Das isch so ggange bis 1803, wo me unter der nöie schwiizerische Mediazionsverfassig d Munizipaliteet ufghobe und drfür dr Gmeindiroot ygfüert het, wo vo de Bürger gweelt woren isch. D Kantonsregierig z Basel het drno eine vo de Gmeindrööt zum Presidänt gweelt.

Im 19. Joorhundert, wo Lieschtel em anno 1832/1833 nöi bildete Landkanton sini Hauptstadt worden isch, und bis id Mitti vom 20. Joorhundert het s Amt vom Stadtvorsteher "Gmeindpresidänt" gheisse und es isch numen e Teilzytstell gsi. Sid 1963 heisst s Amt "Stadtpresidänt" und es isch als Vollamt usgstattet gsi, öppe 1990 het mes aber wider uf füfzg Prozänt reduziert. D Hauptufgab isch d Füerig vom Stadtroot, wo d Exekutive vo dr Stadt isch.



</doc>
<doc id="77916" url="https://als.wikipedia.org/wiki?curid=77916" title="Kunstmuseum Liechtenstein">
Kunstmuseum Liechtenstein

S Chunstmuseum Liachtaschtaa isch s staatli Museum fir modäärni un zytgnessischi Chunscht z Vaduz. Dr modäärn Museumsböu vu dr Schwyzer Architäkte Morger & Degelo un Christian Kerez isch anne 2000 ufgmacht woore. Di wiichtig Sammlig vu internationaler modäärner un zytgnessischer Chunscht isch glyychzytig au di staatli Chunschtsammlig vum Fiirschtedumm Liachtaschtaa. As Erwyterig vum Chunschtmuseum isch Ändi Mai 2015 s nei Uusstelligsgebei vu dr Hilti Art Foundation ufgmacht woore;

Anne1967 het s Land Liachtaschtaa as Gschänk zee Gmääld iberchuu. Des isch dr Aaloss fir d Grindig vu dr Liachtaschtaanische Chunschtsammlig im Joor druf gsii. Eerschte Kunservator vu dr Sammlig isch dr Georg Malin gsii, en liachtaschtaansiche Chinschtler, Hischtooriker un Chunschthischtoriker. Är het bal druf as Biet vu dr Staatlige Sammlig di internazionaal modäärn un zytgnessisch Chunscht definiert.

Di hitgi Presäntazioon isch ere Gruppe vu privaate Stifter z verdanke. Zäme mit dr Regierig vum Fiirschteduum Liachtaschtaa un dr Gmai Vaduz hän si s modäärn Museumsgebei realisiert.

Im Augschte 2000 isch dr Böu em Land Liachtaschtaa as Millenniumsgschänk ibergee woore, wu fir dr Bedriib un d Fierig vum Museum di effetli-räächtli «Stiftung Kunstmuseum Liechtenstein» grindet het. Am 12. Novämber 2000 isch s Museum ufgmacht woore.

Syter 1996 isch Friedemann Malsch Diräkter vu dr Liachtaschtaanische Staatlige Chunschtsammlig bzw. vum Chunschtmuseum Liachtaschtaa.

Anne 2015 isch s Chunschtmuseum um s Uusstelligsgebei vu dr Hilti Art Foundation erwyteret woore. Die liachtaschtaanisch Privaatsammlig umfasst Wäärch vu dr klassische Modäärni un dr Geegewartschunscht.
Im Novämber 2000 isch s Chunschtmuseum Liachtaschtaa vum Architäkteteam Meinrad Morger un Heinrich Degelo mit em Christian Kerez ufgmacht woore. Im Mai 2015 isch as Erwyterig s vu Morger Partner Architäkte (Meinrad Morger un Fortunat Dettli) entwoorfe Uusstelluisgebei vu dr Hilti Art Foundation fertiggstellt woore.
Dr zuenig Böu isch e Black Box us schwaarz yygfäärbtem Zemänt un schwaarzem Basaltstai. Yygschlosseni Flusschiisel vu dr Ussehut vum Gebei stelle ne Bezuug zue dr Landschaft vum Rhyydaal häär. Lang zoogeni Fänschterbänder oorne si em satte Böu unter un mache dr schwäärz Wiirfel uf vu inne un vu usse.. Segs Uusstelligssääl sin um zwoo geegelaifigi Stääge aagoornet. D Grundrissyydailig, Windmiilinefliigel glyych, erlaubt diagonaali Duurblick dur dr gsamt Böu.
Dr fimfsteckig, kuubisch Neiböu, wu d Uusstelligsryym vu dr Hilti Art Foundation din sin, stoot frei diräkt näb em Hauptgebei vum Chunschtmuseum. D Fassaad bstoot in dr Hauptsach us wysse, brochene Zueschlaagstoff wie Laaser Marmor un Flusschiis un us zemänt. Zue dr Uusstelligsryym vu dr Hilti Art Foundation chunt mer iber s Foyer vum Chunschtmuseum. Iber e Stääge chunt dr Bsuecher in e dräächterfeermige Uusstelligsruum im Untergschoss. Di zwee andere Uusstelligsryym im zweet un vierte Stock wääre iber e liechtdurfluetet Stäägehuus erschlosse.

D Sammlig vu intrnazionaaler modäärner un zytgnessischer Chunscht umfasst dr Zytruum vum 19. Joorhundert bis in d Geegewaart. S Profiil bstimme vor allem Skulptuure, Objäkt un Inschtallazioone. E bsunderi Stellig näme Wäärch vu Chinschtler vu dr Arte Povera yy. S Chunschtmuseum Liachtaschtaa verwaltet derzue dr Nooloss vum André Thomkins.

Anne 2006 het s Museum zäme mit em Chunschtmuseum St. Galle un em Museum fir Modäärni Chunscht Frankfurt (MMK) di chunschthischtoorisch wiichtig Sammlig vum Kölner Galerischt Rolf Ricke gchauft, unter anderem mit Wäärch vum Richard Artschwager, em Bill Bollinger, em Donald Judd, em Fabián Marcaccio, em Steven Parrino, em David Reed, em Richard Serra, em Keith Sonnier un dr Jessica Stockholder.

In dr letschte Joor sin unter anderem Ainzeluusstellige zaigt woore vu Kimsooja, Bertrand Lavier, , Gary Kuehn, Saâdane Afif, Kiki Smith, Otto Freundlich, Gottfried Honegger, Leiko Ikemura, Rita McBride, Paul Klee, Jochen Gerz, André Thomkins, František Kupka, Andy Warhol, Fabián Marcaccio, Alighiero Boetti, Fred Sandback, Georg Malin, Sean Scully, Matts Leiderstam, Ferdinand Nigg, Jannis Kounellis, Monika Sosnowska, Joseph Beuys, Herbert Zangs, Thomas Schütte, Kasimir Malewitsch, Martin Frommelt, Matti Braun, Christian Boltanski, Gotthard Graubner, Bill Bollinger, Bojan Šarčević, Günter Fruhtrunk un Rütjer Rühle.

Wiichtigi Gruppenuusstellige sin unter anderem «Who pays», «Gorgona», «Lens-Based Sculpture » «Das innere Befinden», «Migration», «Faites vos jeux! Kunst und Spiel seit Dada», «Auszeit. Kunst und Nachhaltigkeit», «Lust for Life. Die Sammlung Ricke», «Knockin’ on Heaven’s Door», «Die Moderne als Ruine. Eine Archäologie der Gegenwart», «Che fare. Arte povera. Die historischen Jahre» un «Beispiel Schweiz. Entgrenzungen und Passagen als Kunst» gsii.



</doc>
<doc id="77934" url="https://als.wikipedia.org/wiki?curid=77934" title="Vorstadtkatastrophe">
Vorstadtkatastrophe

Bi der Vorstadtkatastrophe isch am 5. Juli 1887 s Ufer vom Zugersee i der Schwizer Stadt Zug ibroche. Öppe 35 Hüser si im See versunke, elf Mönsche si gstorbe und öpe 650 si obdachlos worde.

D Zuger Vorstadt isch uf geotechnisch instabiler Seechride bout. D Ost-West-Bahn-Gesellschaft het dört ab de 1860er Johr es Quaiprojekt realisiere welle. Dr Projäktuftrag isch a dr Ingenieur Franz Karl Stadlin gange, dr Karl Pestalozzi het derfür es ersts Guetachte erstellt, und d Bouprojäkt vo der Zuger Quaialag si jahrzähntelang politisch diskutiert worde. I de 1880er Jahr hei d Quaiarbeite agfange. Riss hei dr Stadtrat veralasst, dr Albert Heim und dr Robert Moser mit eme Guetachte z beufträge, wo im Juli 1884 abgschlosse worde isch und d Arbeite infrog gstellt hei. Em Ifluss vom Boupresidänt Clemens Henggeler isch es wohrschinlech zuezschribe, dass s Guetachte vom Heim und vom Moser chum im Stadtrat diskutiert worde isch und d Arbeite trotz de Risike fortgsetzt worde si.

Am Tag vo der Katastrophe, em 5. Juli 1887, het der Untergrund am Ort vo de Quaiarbeite sini Festigkeit verlore. Am Nomittag si am Ufer einigi Gebäud i See gstürzt, mehreri Persone si gstorbe. E zweite Uferibruch hets am Obe gä: Churz vor de Sibne hei d Muure vo der Zuger Vorstadt afo wanke, panisch si d Bewohner gflüchtet, wo d Hüser igstürzt und im See versunke si. Im Ganze si elf Mönsche gstorbe, öppe 650 Persone si obdachlos worde, und 35 Geböid si chabutt gange. En öppe 150 Meter langi Bucht isch ufgange, wo öppe 70 Meter is Land ine gluegt het. I der Bucht hei Dächer vo versunkene Hüser us em Wasser gluegt, Husrat, Balke und Möbel si im See gschwumme. Der Uferibruch het e Fluetwälle bewirkt, wo n es Dampfschiff a Land gspüelt het.

Nach wenige Tage isch es zumene Katastrophentourismus cho; Schoulustigi, wo vo withär cho si, hei sech uf Schiffe für 40 Centimes zur Abbruchzone fahre lo.

Im nördliche Berich vo der Ibruchzone erinneret sit 1887 e Gedänkstei mit eme Gedicht vo der Isabelle Kaiser as Unglück. Im Aschluss ad Katastrophe isch 1891 vom Robert Moser der Rigiplatz realisiert worde. Zuesätzlech si nachär us Sicherheitsgründe di umligende Hüser am „Neue Quai“ abgrissen und d Rössliwiese gschaffe worde. Vo der Vorstadtkatastrophe leitet sich der Name vo der Katastrophebucht ab.

Im Staatsarchiv vom Kanton Zug finde sech zahlrichi Akte zur Vorstadtkatastrophe.



</doc>
<doc id="77940" url="https://als.wikipedia.org/wiki?curid=77940" title="Schloss Vaduz">
Schloss Vaduz

S Schloss Vaduz, friejer aa Hohenliechtenstein gnännt, lyt uf ere Staiterrass iber Vaduz, em Hauptoort vum Fiischteduum Liachtaschtaa. Hit isch s Woorzaiche vum Oort un Sitz vum Fiirschtehuus Liachtaschtaa.

S Schloss Vaduz lyt uf ere Staiterrass rund 120 Meeter iber dr Gmai Vaduz. No Weschte wird s Schloss dur fascht sänkräächti Bäärghaale vum Rhyydaal abgränzt, derwyylscht s im Noorde, Oschte un Siide ne chlaineri Eebeni het.

D Zyt, wänn s Schloss entstanden isch, waiß mer nit sicher. Hitegoot mer dervu uus, ass die eerschte Dail vum Gebei im 12. Joorhundert böue woore sin. Dr Bäärgfriid isch waarschyyns as ain vu dr eerschte Böu ufgriichtet un speeter dur ei Woonduurn ergänzt woore, wu dank dendrochronologische Untersuechige uf s Joor 1287 cha datiert wääre. In dr Joorzeet druf isch d Aalaag noodisnoo uusböue un uusgwytet woore.

Anne 1322 isch s Schloss zum eerschte Mool gnännt woore: D Aalaag isch mitsamt em Böu un Baumgaarte bi dr Buurg un mitsamt Lyt z Vaduz un z Tresa fir 400 Maark Silber an dr Vogt Ulrich vu Matsch verpfändet woore. Anne 1338 het dr Ulrich vu Montfort d Buurg as Lybding iberchuu. Bi dr Dailig vu dr Sarganser Groofschaft het am 3. Mai 1342 dr Groof Hartmann III. un Werdenberg d Buurg un s Biet iberchuu. As Groof Hartmann I. het er sy Sitz gnuu uf dr Buurg un sy Linie noch em Herrschaftssitz gnännt.

Vu 1416 bis 1507 sin Buurg un Biet Vaduz im Bsitz vu dr Freiherre vu Brandis gsii. Im Schwoobechrieg hän d Aidgnosse s Schloss am 12. Februar 1499 niiderbrännt. Dr Buurgheer Ludwig vu Brandis het noch em Friideschluss un syre Freilossig derfir gsoorgt, ass d Buurg wider ufböue wooren isch.

Vu 1507 bis 1613 sin d Groofe vu Sulz Bsitzer gsii. Si hän d Buurg erwytere un d Feschtig steerke mache loo. So sin unter anderem e Kapäll un zwai Rondäll mit ere Muuresteerki vu rund fimf Meeter böue woore, wu as Gschitzbaschtion un au as Woonstätte dient hän. Hite het s d Depot fir di fiirschtli Chunschtsammlig din.

No iine sin as Bsitzer di Groofe vu Ems chuu, wu s Schloss bis 1712 vervollständigt hän.

Syter anne 1712 gheert s Schloss dr Fiirschte vu Liachtaschtaa. In dr Zyt vu 1712 bis 1732 het s, nu "Hohenliechtenstein" gnännt, as Sitz vu dr Landvogtei mit Dienschtwoonige im Weschttrakt dient. In dr Joorhundert druf isch d Buurg all mee verfgheit, sodass Aafangs 20. Joorhundert eerschti Widerhäärstelliigsblään gmacht woore sin.

Dr Fiirscht Johann II. het cvu 1905 bis 1912 unter dr Laitig vum Landeskonservator Franz von Wieser vu Innschbruck schließli ne grooßi Raschtaurazioon duurefiere loo. As Böumaischter het dr Alois Gstrein vu Brixen gwiirkt. Dr Fiirscht Franz Josef II. het uusböue loo un het anne 1939 mit syre Familie ständige Woonsitz im Schloss gnuu.

S Schloss isch Privaatbsitz vu dr fiirschtlige Familie un cha wäge däm nit vu dr Effetligkait aagluegt wääre. Dr regiered Landesfiirscht duet im Schloss Staatsgescht un anderi Bsuecher zue privaate Gsprääch empfange.

D Schlosskapäll im eerschte Stock vum Siidtrakt goot uf s Hochmittelalter zrug un isch waarscyns scho bi dr eerschte uurkundlige Nännig gstande. Si wird aber in kaine aigene Uurunde gnännt. In ire jetzige Gstalt goot si uf d Freiheere vu Brandis zrug un isch dr hailige Anna gweit. Anne 1511 isch d St.-Anna-Bruederschaft z Liachtaschtaa grindet woore, wu s hite no git.

As Hoofkapäll het friejer d Chilche St. Florian gulte, sällewääg het d Schlosskapäll kai aigene Kaplaan ghaa. Dr spootgootisch Fliigelaltaar vu dr Kapäll zaigt e Väschpergruppe. D Fliigel inne hän Motiiv mit dr hailige Sankt Katharina un dr hailige Sankt Barbara. D Ussesyte zaigt s Martyrium vu dr 10'000 Ritter. Uf dr Predella wird s Martyrium vu dr 11'000 Jumpfere bi Köln daargstellt. Im Tabernakel vum Baldachin stehen drei Statuette: Anna selbdritt, Sankt Sebastian un Martin vu Tours.

D Kapäll isch hite Privaatkapäll vu dr fiirschtlige Familie un wird reegelmääßig bruuch fir Gottesdienscht.

Am Staatsfyyrdig vum Fiirschteduum, em 15. Augschte, findet uf dr Schlossmatte dr Staatsakt statt: zeerscht s Feschthoochamt – zmaischt zelebriert vum Landesbischof Wolfgang Haas – derno Aasprooche vum Landesfiirscht un em Landdaagsbresidänt. Zmaischt ladet di fiirschtli Familie d Bevelkerig im Aaschluss an Staatsakt zue me Apero im Schlossgaarten yy. Bim Fyyrwäärch zum Abschluss vum Staatsfyyrdig siit mer an dr Muure zue dr Stadt di brännige Buechstabe "Für Gott, Fürst und Vaterland" un e Fyyrfall.



</doc>
<doc id="77941" url="https://als.wikipedia.org/wiki?curid=77941" title="Wilhelm Senn">
Wilhelm Senn

Dr Wilhelm Senn, wo am 12. Februar 1845 z Lieschtel uf d Wält cho und am 22. Augschte 1895 z Basel gstorben isch, isch e Schwiizer Lehrer und Dichter gsi.

Er isch dr Soon vom Wilhelm Senn, wo z Lieschtel Beck gsi isch, und vo dr Barbara Rosenmund gsi. Er isch z Lieschtel id Schuel un z Weddige ufs Seminaar gange.

Drno het er im Baselbiet z Ramschbrg, z Gälterkinden und de au no z Basel Schuel ggää.

Dr Senn het es Buech über d Gschicht und d Volchskund vo Ramschbrg gschribe. Und er isch i dr Öfentlichkeit als Dichter bikant gsi. Sys im Kanton psunders berüemte Gedicht isch d Baselbieter Hymne "Vo Schönebuech bis Ammel", wo dr Senn anne 1862 gmacht het. Das Lied het me schynts anne 1887 s erschte Mol bim Hasepfäfferässe vom «Baselbieter Chränzli», erer Gruppe vo Heiwehbaselbieter i dr Stadt Basel, wo dr Senn au drby gsi isch, gsunge. S Lied isch sit 1937 im "Baselbieter Singbuech" abtrukt. Es wird no hütt vil gsunge, au wenn dr Tegscht von ere alte ländliche Wält redt, wo eso scho zu Wilhem Senns Läbeszyt teils überholt gsi isch.

Zäme mit em Jonas Breitenstein rächnet me der Wilhelm Senn zu de eersche Baselbieter Mundartdichter.

S Dichter- und Stadtmuseum Lieschtel zeigt Sache vom Senn sym Lääbe.





</doc>
<doc id="77956" url="https://als.wikipedia.org/wiki?curid=77956" title="Altstadthalle und Fischbrutanstalt">
Altstadthalle und Fischbrutanstalt

D Altstadthalle und Fischbruetaastalt isch es Boudänkmal (Typ G) a der Unter Altstadt 14 i der Schwizer Stadt Zug.

D "Altstadthalle" dient as Usstelligsrum, ihri Benützig isch der Abteilig Immobilie vo der Stadt Zug unterstellt. In ihre finde regelmässig Kunstusschtellige statt.

I der "Fischbruetaastalt" a der Seesite vom Geböid hets es Fischereimuseum mit ere Schoubruetaalag.


</doc>
<doc id="77957" url="https://als.wikipedia.org/wiki?curid=77957" title="Heinrich Brodbeck">
Heinrich Brodbeck

Dr Heinrich Brodbeck (* 18. Septämber 1811 z Lieschtel; † 27. Novämber 1886 au z Lieschtel) isch e Schwiizer Politiker gsi.

Vo Prueff isch er Schryner gsi. I synere Stadt isch er Gmeindpresidänt worde. Und me het en au als Bezirksgrichtspresidänt und anne 1863 als Regierigsroot gwäält. I dr Baselländer Kantonsregierig isch er bis 1866 gsi. Drno het er s Amt vom Statthalter füre Bezirk Sissech gha.


</doc>
<doc id="77959" url="https://als.wikipedia.org/wiki?curid=77959" title="Kantonales Kulturzentrum Palais Besenval">
Kantonales Kulturzentrum Palais Besenval

S Kantonale Kulturzentrum Palais Besenval isch es staatlichs Kulturzentrum i der Schwizer Stadt Solothurn gsi, wo vo 1990 bis 2000 existiert het. Es isch im Palais Besenval a der Kronegass 1 gsi und het houptsächlech as Kunsthalle dient.

S Kulturzentrum isch am 6. Mai 1990 dür s Kuratorium für Kulturförderig vom Kanton Solothurn gründet worde. Es het s Ärdgschoss (zwei Usstelligsrüm mit insgesamt 230 m², und emene Dokumentationszentrum) und dr Garte (560 m²) vom Palais Besenval belegt, während s Obergschoss vom Solothurner Amt für Justiz belegt worde isch. S Logo vom Kulturzentrum isch vom Hans Küchler (1929–2001) gstaltet worde.

Dr Zwäck vom Kulturzentrum si der „Innerkantonali Ustusch vo zitgenössischem Kunschtschaffe“, der „Usbau vom kulturelle Beziehigsnetz innerhalb vom Kanton“, d „Förderig vom Kulturustusch über d Kantonsgränze use“ und d „Dokumentation über Kunst, Kultur und Bruchtum“ gsi. Wie s Begägnigszentrum Waldegg für e interkantonali Beriich, so het sich s Palais Besenval as „innerkantonali Brugg vo Mönsch zu Mönsch, vo Region zu Region…“ verstande (Peter André Bloch, 1990). S Kulturzentrum het houptsächlech Kunstusschtellige organisiert. S Kuratorium het mehrmols bildendi Kunscht mit Literatur verbunde, so zum Friedrich Dürrenmatt (Bilder, Zeichnige und Skizze) a de Solothurner Literaturtäg (1991), oder zur „Malerfründschaft“ zwüsche em Hermann Hesse und em Cuno Amiet (1998).

Nach zäh Johr Betriib isch s Kulturzentrum em stürpolitische Schparpaket „SO Plus“ zum Opfer gfalle: Der Solothurner Regierigsrat het d Schliessig vom Kulturzentrum bschlosse und het s Ärdgschoss und dr Garte vom Palais Besenval für d Vermietig usgschribe. Mit sinere Usschtellig "Totentanz" vom April bis zum Mai 2000 het s Kulturzentrum sis Änd iglüte. Am 31. Ougschte 2000 isch s "Kantonale Kulturzentrum Palais Besenval" ufglöst worde. I de folgende Jahr het der Kanton si Beriich Kultur im Schloss Waldegg zentralisiert.



</doc>
<doc id="77974" url="https://als.wikipedia.org/wiki?curid=77974" title="Emma Herwegh">
Emma Herwegh

D Emma Charlotte Herwegh, wo am 10. Mai 1817 z Magdeburg oder z Berlin uf d Wält choo und am 24. März 1904 z Paris gstorben isch, isch e düütschi Revoluzionärin und Frauerächtlerin gsi. Iire Maa isch dr Dichter Georg Herwegh gsi.

D Emma Charlotte Siegmund isch d Dochter vom dütsche Sydehändler Johann Gottfried Siegmund (1789–1865) und dr Henriette Wilhelmine Siegmund, geb. Cramer (1784–1860) gsi. Si het e gueti Schuelbildig übercho, Französisch, Polnisch und Iteliänisch chönne und isch künschtlerisch begabt gsi. Si het au Gedicht gschribe.

Si het sech schynts nid immer so benoo, wie me das z Dütschland von ere Dochter us eme guetsituierte Bürgerhuus erwärtet hätt, so het si öppe gärn graukt und isch mit Pischtole go schiesse, und si het sech sit der Julirevoluzion anne 1830 immer meh für politische Frooge agfange inträssiere. Si isch füre revoluzionär Freiheitskampf vo Polen gsi. Do het si anne 1841 em Stuttgarter Dichter Georg Herwegh syni "Gedichte eines Lebendigen" gläse, und vo dene revoluzzerische Värs isch si agsteckt worde. Anne 1842 het si dr Herwegh sälber lehre könne, und scho gly het si sech mit em verlobt. 1843 isch z Baden im Aargau iires Hochzyt gsi.

Sid 1843 isch s Herweghs Dehei z Paris gsi. Bi der Revoluzioon z Dütschland anne 1848 isch dr Georg Herwegh mit synere "Pariser Dütsche Legioon" is Grossherzogtum Baade cho. Wo di badischi Revoluzioon gschyteret isch, het dr Herwegh wider id Schwiiz müese flüchte, s Paar het vo 1851 bis 1866 z Züri gläbt und wo jetz z Baade für d Revoluzzer en Amneschty verchündet worden isch, z Baden-Baden. Dört isch dr Georg Herwegh anne 1875 gstorbe.
D Emma Herwegh het sider meischtens wider z Paris gläbt. Wo si 1904 gstorben isch, het me se i dr Schwiiz z Lieschtel begrabe, grad näben Iirem Maa Georg Herwegh.

D Sache vo dr Emma Herwegh iirem Nochlass ghören em Dichter- und Stadtmuseum Lieschtel.



</doc>
<doc id="77976" url="https://als.wikipedia.org/wiki?curid=77976" title="Hans Brodbeck">
Hans Brodbeck

Dr Hans Brodbeck (* 5. April 1920 z Lieschtel; † 26. April 1994 au z Lieschtel), isch e Schwiizer Chauffme und Politiker gsi.

Dr Brodbeck isch dr Soon vom Paul Brodbeck, wo vo 1924 bis 1959 Gmeindpresidänt z Lieschtel gsi isch, und vo dr Rosa geb. Broggi gsi. Er het als Textilchauffme bi dr Firma Scholer z Lieschtel gschaffet.

1972 het men en als Gmeindroot gwählt, und 1972 als Stadtpresidänt. Er het für d FDP politisiert. vo 1979 bis 1990 isch er au im Baselbieter Landroot gsi. Er isch bi dere Bewegig drby gsi, wo s Baselbiet het welle vo Basel-Stadt unabhängig bhalte.

Dr Brodbeck isch e bekante Sportler gsi, er het Handball gspilt und Zääkampf gmacht.



</doc>
<doc id="77980" url="https://als.wikipedia.org/wiki?curid=77980" title="Johannes Kettiger">
Johannes Kettiger

Dr Johannes Jakob Kettiger, wo am 24. Oktober 1802 z Lieschtel uf d Wält cho und am 3. Novämber 1869 z Basel gstorben isch, isch e Schwiizer Pädagoog gsi.

Der Johannes Kettiger isch dr Soon vom Bandwääber und Tauner Caspar Kettiger und vo dr Anna Margaretha geboreni Senn gsi. Er isch z Lieschtel id Schuel ggange, und scho als Junge het er dr Muetter, wo e Schuel für chlyni Chind gha het, müesse hälfe. Em Kettiger sy Biograaf, dr J. J. Schaffner, wo Lehrer z Ammel gsi isch, seit, ass vo doo sys Gschpüüri für d Aleitig vo Chinder cho sig. Nach dr Schuel het er uf dr Bezirkschryberei und drno uf dr Statthalterei Lieschtel, wo zu säber Zyt no e Landgmeind vo Basel gsi isch, gschaffet. Drüü Joor isch er au no bim Bezirksschryber vo Waldeburg gsi.

Anne 1824 isch dr Johannes Kettiger uf Aarau, won er ad Kantonsschuel und in Heinrich Zschokke syn Lehrverein gangen isch. Bi syne Schuelgspäänli isch dr Aargauer Auguschtin Chäller gsi. Bim Zschokke isch em Kettiger klar worde, ass dr Prueff vom Lehrer für iin s richtigen isch. Er het den au z Aarau chönne Schuel ggää. Mit synere Frau, dr Susanna Katherina Zaneboni vo Mailand, won er anne 1826 z Aarau ghürootet het, zäme het er z Basel e Privatschuel gfüert. Drzue ane isch er a Uni Basel id Kürs vom Pädagogikprofässer Hanhart ggange. Vo 1829 bis 1839 isch s Kettigers iiri Privatschuel aktyv gsi – grad i säbere Zyt, wo nach joorelangem revoluzionäärem Hinundhäär vo meischte Basler Landgmeinde dr nöi Kanton Basel-Landschaft bildet worden isch.

Im junge Kanton het me s Schuelwääse nöi ufgstellt. Der erscht Schuelinschpäkter isch aber scho nach drüü Joor wider furt ggange, wil er vo de Behörde zwenig Hilf gha het. Do het me z Lieschtel dr tüchtig Pädagoog Kettiger z Hilf grueffe, und dä het s Amt vom Schuelinschpäkter anne 1839 agnoo. Er het, wie dr Schaffner schrybt, säägensrych gwürkt im ganze Kanton, er het de Lehrer ghulfe bi dr Arbet, au mit nöi ygfüerte Lehrerkürs, er het d Schuelchind uf gueti Aart gnoo, und bi de Gmeindbehörde het er probiert z mache, ass si besser für d Schuele luege. Zum all däm me Chraft z gää het er s Buech "Wegweiser für Volksschulen" gschribe, und grad au tank däm Wäärch het me dr Kettiger wyt über s Baselbiet use und sogar im Ussland als guete Pädagoog gschetzt.

I sym Kanton sin mit em Johannes Kettiger no anderi Sache ufchoo: er isch dr erscht Presidänt vom kantonale landwirtschaftliche Verein gsi, bi de Kantonalgsangfescht het er im Organisazioonskomitee mitgmacht, er het ghulfe dr Schuelverein für armi Lüüt, wo die hütigi Birmann-Stiftig drvo chunt, und Fraueverein im ganze Kanton und die Gmeinnützigi Gselschaft gründe. 1853 isch er bi de Iniziante vo dr Basellandschaftliche Zytig gsi.

Anne 1850 isch der Kettiger bi de Gründer vom Schwiizerische Lehrerverein drby gsi. Er gilt grad au als dr Begründer vo dr Arbetsschuel i dr Schwiiz; für die het er sälber es eerschts Lehrmittel gschribe.

Do isch s aber mit dr Zyt au em Johannes Kettiger nümm guet ggange, me het dr tüchtig Maa, wo so vill für gueti Sache im Kanton gleischtet het, mit bösem Gschwätz schlächt gmacht, und dr Baselbieter Landroot isch de druf choo, iim öppis vo sym einewäg scho chlyne Loon abzschnyde. Anderi Schwiizer Kantöön hätte dr modärn Padagoog gärn zu sich gnoo, dr Kettiger het aber no bi syne Lüüt im Baselbiet welle blybe. S Gschtüürm isch em de aber doch verleidet, und anne 1856 isch er uf Weddige ggange, won er als em Auguschtin Chäller syn Nochfolger vo 1856 bis 1867 s aargauische Lehrerseminaar als Diräkter gleitet het.

1867 isch der Johannes Kettiger wider vo Weddige furt. Er het z Aarbig gwoont und isch dr Redakter vo dr Schwiizerische Lehrerzytig worde. Und er het au d Reihe "Schwiizerische Jugendbiblioteek" usegää. Anne 1869 isch er wägere schwääre Chranket z Basel gstorbe. Der Otto Sutermeister het drufabe uf die verdienti Lehrerpersoon es schöns Gedicht gmacht.

Z Lieschtel, wo dr Johannes Kettiger am Änd doch zweenig Hilf gha het, isch de von es paar Lüüt zum Adänke a dä bedüütend Maa 1875 es eifachs Tänkmol ufgstellt worde.

Vil Schrifte us em Nochlass vom Johannes Kettiger und synere Frau sind hüt im Staatsarchiv Basel-Stadt.




</doc>
<doc id="77984" url="https://als.wikipedia.org/wiki?curid=77984" title="Munzach">
Munzach

Munzach isch en Oort im Gmeindbann vo dr Stadt Lieschtel im Kanton Basel-Landschaft.

Hüt isch es es Stadtwkartier vo Lieschtel am nordweschtliche Rand vo der Stadtsidlig am Usgang vom Rööseretal.

Früener, im Mittelalter, isch "Munzach" es chlyses Doorff gsi. Im ene Dokumänt vo anne 825 heisst dr Oort "Monciacum". Es het au en eigeti Chile gha, won em Heilige Loränz gweiht gsi isch. Bi dr Pfarrei Munzach sind au d Ortschafte Fränkedoorff und Fülltschrf gsi. S Doorff, wo vilicht im früene Mittelalter vo den Alemanne gründet worden isch und "Monzacha" gheisse het, het men im drizääte Joorhundert ufgää, wo der Graf vo Frohburg d Stadt Lieschtel het lo boue. D Munzacher sind i die guet gschützti Stadt, wo me dank em Stadträcht e besseri Exischtänz het chönne ha. D Loränzchile isch erscht anne 1765 abbroche worde, der Pfarrer isch scho zwei Joor vorhäär uf Fränkedoorff go woone, scho sit 1618 isch dr Gottesdienscht für die nöi Pfarrei Fränkedoorff-Füllschtrf i dr Chile z Fränkedoorff, wo me dozmol us dr alte chlyne Dorfkapälle e richtigi Chile gmscht het. Der alt Taufschtei us der alte Munzecher Chile stoot hüt i dr refermierte Sankt Margreete-Chile z Fränkedoorff.

"Munzach" het aber no en vill en elteri Gschicht. Wo me im 1949i d Munzachkwelle nöi gfasst het, sind im Bode alti Muure fürechoo. Es sind d Räschte vom ene grosse römische Landhuus i dr Umgäbig vo dr Stadt Augusta Raurica. Der Lischtler Lehrer Theodor Strübin (1908–1988) het d Muure vo drMunzecher Villa erforscht und vil über die römischi Alaag usegfunde, wo öppis Wichtigs bi de alte Lieschtler Gschichtsmonumänt isch. Der Platz mit de römische Muurfundamänt isch hüt als Stadtpark gstaltet, wo me Teil vo de römische Muure gseht. Es git Lüüt, wo dänke, dr römisch Guetshof chönt au scho "Montiacum" gheisse ha, und vo däm Name wäär de dr Ortsname "Munzach" choo.

Dr Zeichner Emanuel Büchel het anne 1751 vo der alte Munzecher Chile no es Bildli gmoolet.

Früener isch im Gebiet vo Munzach, vo der alte Chile häär, au e Fridhof gsi.

1954 isch d "Munzachgsellschaft Lieschtel" gründet worde, wo für s alte römische Landhuus luegt.




</doc>
<doc id="77991" url="https://als.wikipedia.org/wiki?curid=77991" title="Oberland (Liechtenstein)">
Oberland (Liechtenstein)

S Oberland isch e Regioon un e Verwaltigsgliiderig z Liachtaschtaa. S Oberland setzt si us dr Gmaine Balzers, Planka, Schaa, Tresa, Trisabärg un Vadoz zäme. Ändi 2017 het s Oberland 24 375 Yywooner ( % vu dr liachtaschtaanische Bevelkerig) un e Flechi vu 125,5 km² (78 % vu dr liachtaschtaanische Landesflechi) ghaa. Fir d Liachtaschtaaner*ne gheert d Zuegheerigkait zum Oberland oder zum Unterland zue ire Identiteet.

S Oberland isch dr siidli Landesdail vu Liachtaschtaa un umfasst s Territorium vu dr eemoolige Groofschaft Vaduz. D Uusdruck "Oberland" un "Unterland" sin schyyns eerscht in dr zwoote Helfti vum 19. Joorhundert gängig woore. Vorlaifer sin speeteschtens ab em frieje 18. Joorhundert d Uusdruck "Oberi" un "Unteri Landschaft" gsii. Die Näme cheme vu dr Topografy, wu z. B. mit dr Fließriichtig vum Rhyy zämehangt. D Gränze zwische Oberland un Unterland bildet dr „Scheidgrabe“, wu aber hite in dr Landschaft nimi uffallt. Hite sin d Landesdail geograafisch ender dur d Siidliggränze im Ried drännt.

Syter anne 1878 bildet s Oberland en aigene Waalchrais.


</doc>
<doc id="77994" url="https://als.wikipedia.org/wiki?curid=77994" title="Otto Plattner">
Otto Plattner

Dr Otto Plattner, wo am 29. Juni 1886 z Lieschtel uf d Wält cho und am 20. Oktober 1951 z Schtei am Rhy gstorben isch, isch e Schwiizer Mooler und Grafiker gsi.

Er isch dr Soon vom Wilhelm Plattner und vo dr Marie Plattner geb. Strübin gsi. Nach dr Volchsschuel isch er uff d Basler Gwärbschuel ggange und het z Gämf Dekorazionsmooler gleert. De het er z Paris und z Münche gschaffet und anne 1912 z Basel sys eigete Atelier uftoo. I dämm Joor het er d Frida Lüdin, wo au vo Lieschtel gsi isch, ghürootet. I de 1930er Joore isch er wider uff Lieschtel zrugg.

Em Plattner syni Hilf het me gärn gholt zum d Latäärne für d Basler Fasnacht z moole. Und er het Landschaftsbilder, Portrait, Entwüürf für Fääne und Plakaat, Zeichnige für es Buech vo der Baselbieter Mundartdichterin Helene Bossert und aller Gattig anderi grafischi Sache gmacht. Vo syne Wäärch sind hüt bsunders die monumäntale Gmäld uf Huusmuure no bekant, so wie die z Basel am Züghuus, am "Huus zum grosse Konschtanz" und a de "Drei Roose". Er het 1911 töörffe d Bilder a dr Basler Rothuusfassaade hälfe reschtauriere. Mängisch het er mit em Mooler Albert Adolf Zehntner zämegschaffet. Lieschtler Wandbilder vo iim gseht men am Obere Toor, am Rothuus und im Sitzigssaal vom Landroot. Au z Waldeburg, z Lauffen un z Schtei am Rhy het’s so grossi Helge vo iim.

Anne 1944 isch dr Grafiker bi de Gründer vo dr Basellandschaftliche Kunschtvereinigung gsi.

Dr Otto Plattner isch z Schtei gstorbe. Sys Graab isch uff em Lieschtler Fridhof und sy künschtlerisch Nochlass im Dichter- und Stadtmuseum Lieschtel.




</doc>
<doc id="77996" url="https://als.wikipedia.org/wiki?curid=77996" title="Haus Liechtenstein">
Haus Liechtenstein

S Huus Liachtaschtaa zellt zue dr eltschte Aadelsfamilie z Europa un stellt hite s Staatsooberhaupt vum Fiirschteduum Liachtaschtaa. Um 1136 wird mit em Hugo vu Liachtaschtaa zum eerschte Mool e Dreeger mit däm Name gnännt. S Huus het iiber hundert Mitgliider, wu nume ne Dail dervu z Liachtaschtaa läbt.

Dr Name Liachtaschtaa stammt vermuetli vu dr Burg Liechtenstein z Maria Enzersdorf siidli vu Wien. In dr Geegnig vu däre Stammburg un an dr Nordoschtgränze vu Niidereeschtryych hän di friejere Liachtaschtaaner Grundbsitz ghaa. 

Im Herzogduum Eeschtryych isch s em beemische Cheenigssuun un speetere Cheenig Ottokar II. Přemysl, wun ne Babenbergeri ghyroote het, noch em Uusstäärbe vu dr Babenberger im Mannestamm anne 1246 glunge, d Macht z ibernee. D Aaneraie vu dr eeschtryychische Aadelsfamilie Liachtaschtaa, wu mer cha noowyyse, fangt aa mit em Heinrich I. vu Liachtaschtaa († 1265), wu 1249 d Heerschaft Nikolsburg z Siidmääre vum Ottokar II. as frei Aigeduum gschänkt kriegt het, wun er bolitisch unterstitzt het.

Die Schänkig isch fir d Gschiicht vu dr Liachtaschtaaner arg wiichtig gsii, wel d Familie dooderdur näbe ire Bsitzige z Eeschtryych e naamhafte Bsitz im Biet vu dr beemische Länder iberchuu het, wu eerscht anne 1526 an d Habsburger gange sin.

Em Heinrich I. sy Suun Heinrich II. het si aber, wu dr dytsch Cheenig Rudolf vu Habsburg d Legitimiteet vu s Ottokars II. Heerschaft z Eeschtryych abgstritte het, uf d Syte vum Habsburger gstellt, wu anne 1278 in dr Schlacht uf em Marchfeld zwische Dürnkrut un Jedenspeigen gsiigt het. Doodruf sin d Liachtaschtaaner bis anne 1918 zmaischt dreii Verbindeti vu dr Habsburger gsii un hän fir iri Loyaliteet au ire Loon kriegt.

Wie wiichtig d Heerschaft Nikolsburg gsii isch, het si anne 1394 zaigt, wu dr Johann I. vu Liachtaschtaa (Hans vu Liachtaschtaa), wu fascht 30 Joor lang as Hoofmaischter d Regierigsgschäft vum Herzoog Albrecht III. vu Eeschtryych gfiert ghaa het, in Uugnaad gfallen um zäme mit syre Familie zwunge gsii ischm uf e Dail vu ire Bsitz z verziichte, vor allem uf sälli im Siide vu dr Donau. In dr Joorzeent druf het si d Familie ;iei gee, dr niidereeschtryychisch Bsitz dur Neierwäärbige z feschtige; au isch bsundersch s (hite siidmäärisch Dominium um Feldsberg wyter uusböue woore.

Im 13. Joorhundert het si d Familie dailt in di Liachtaschtaanisch, d Rohrauer un d Petroneller Linie. Di boode letschtgnännt Linie sin aber scho in dr negschte Generazioin im Mannestamm uusgstoorbe. Iri Erbine hän in anderi Familie yyghyroote ghaa; vyl wäärtvolle Familiebsitz isch doderdur dr Liachtaschtaaner verloore gange.

E wyteri Dailig het s aafangs 16. Joorhundert gee, wu si mit em Familieverdraag vu 1504 e Steyregger, e Feldsberger un e Nikolsburger Linie bildet ghaa hän. Vu dääne het si aber nume d Feldsberger Linie fuurtgsetzt. Familiegsetz hän ab doo derfiir gsoorgt, ass dr Bsitz vu Linie, wu uusgstoorbe sin, an d Linie, wu iberläbt hän, iibergange sin.

Um d Wändi vum 16. zum 17. Joorhundert sin s di drie Brieder Karl, Maximilian un Gundakar gsii, wu ne neii Periood vu dr Familiegschiicht yyglaitet hän. Aadel un Bevelkerig z Eeschtryych, z Ungarn unz Beeme sin in dr Reformazioonszyt vum 16. Joorhundert zum grooße Dail zum Proteschtantismus iibergange, di drei brieder sin aber zum räächte Zytpuntk vor e, Uusbruch vum Dryssigjeerige Chrieg zum kadoolische Glaube retuur konvertiert, wu d Habsburger alliwyl bhalte ghaa hän un wu bis 1806 fascht di ganz Zyt dr reemisch-dytsch Chaiser gstellt hän.

Dr Karl het anne 1606 vum Chaiser Rudolf II. dr grooß Pfalzgroofebrief iberchuu, 1608 di eerbli Fiirschtewiird. Anne 1613 het em dr Chaiser Matthias dr Titel Herzoog vu Troppa un Jägerndorf verliie, wu syterhär e jeede regiered Fiirscht drait. Dur s Yygryfe vum Karl un em Maximilian, zum Fäldmarschall gruefe, het dr Chaiser Ferdinand II. 1620 dr entschaidend Siig iber di beemische Rebelle chenne erringe. Dr Maximilian un dr Gundakar sin wäg däm 1623 vun em au in eerblige Ryychsfiirschtestand glupft woore. Dr Maximilian un sy Frau hän anne 1633 z Wranau ne Chlooschter vu dr Paulaner gstiftet, wu mer au d Graableegi vum Huus Liachtaschtaa aaglait het. Dr hitig Böu uf dr Terrasse unterhalb vu dr Chilche isch 1812–1815 im Empirestil böue woore. Fascht alli Fiirschte us em Huus Liachtaschtaa sin deert vergraabe woore. Eerscht 1960 isch bi dr Kathedraal St. Florin z Vaduz e neii Gruft fir di fiirschtli Familie ufgriichtet woore.

Dr drei Brieder isch s glunge, dr liachtaschtaanisch Bsitz um e Meefachs greeßer z mache, vor allem syter ass dr Karl 1622 Statthalter un Viizecheenig vu Beeme wooren isch. As soonige het en dr Chaiser legitimiert, fir s Zaale vu dr Kreditschulde, wun er bim Fiirscht ghaa het, sognännti "Rebellegieter" z annektiere. Des sin Ländereie gsii vu dr zmaischt proteschtantische aadlige Grundbsitzer, wu syt Uusbruch vum Ständufstand vu 1618 gflichtet gsii sin. Dr Statthalter het die im Name vum Chaiser entaignet un zue ginschtige Bryys an si sälber verchauft, was sy Grundbsitz aarg greeßer gmacht het. Dr Gundakar het anne 1625 vum Chaiser d Heerschaft Ostroh mit dr Gieter Kunowitz un Hluk un derzue ne baar Oortschafte iberchuu, wu bis 1945 im Bsitz vu dr Familie bliibe sin. 

Scho 1606 hän di drei Brieder e neie Familieverdraag gschlosse ghaa, wu dr gmainsam Bsitz in e Fideikommiss yybroocht wooren isch. Därjeenig vu dr eltschte Linie, wu zeerscht uf d Wält chuu isch, het dodermit s Aaräächt ghaa uf di eerblige Titel, het as Ooberhaupt vum Huus s Gschläächt no usse verdrätte un het s Familievermeege verwaltet, wu jetz nimi iim perseenli gheert het un wu s Lääbe vu allne Familiemitgliider drus finanziert wooren isch.

D Bstimmige vu däm Verdraag un anderi Bstimmige sin 1993 im neie Liachtaschtaanische Huusgsetz (no hitigem juristische Verständnis e Familieverdraag, wu bi re regierede Dinaschty au staatsräächtligig Wiirkige cha haa) zämegfasst woore, wu d Grundlaag fir s Droonfolgräächt bildet, wu hite im Fiirschteduum giltet.

D Fiirschtefamilie het näbe Feldsberg au im Noochberoort Eisgrub e Residänz ghaa un het die baide Schlesser dur ee zmaischt schnuurgraadi Allee verbunde.

Syter ass es d Ryychsfiirschtewiird ghaa het, het s Huus Liachtaschtaa versuecht, e ryychsuumittelbaar Territorium z chaufe. Si hän deert, im Unterschiid zue ire bishäärige Bsitzige, nume dr Habsburger as Chaiser welle unterstoo un nit au dr Habsburger as Landesfiirscht un doodermit gegeniiber dr andere Landesfiirschte vum Ryych glyychrangig ufdrätte z chenne.

S het aber fascht hundert Joor bruucht, bis sich em Änkel vum Karl, em Fiirscht Hans Adam I. (1657–1712), d Gläägehait bote het, 1699 un 1712 d Bsitzige Schellabärg un Vadoz z chaufe. Noch em Uusstäärbe vz syre Linie isch anne 1712 dr Anton Florian, e Noochuu vum Gundakar, regierede Fiirscht woore. Alli Familiemitgliid, wu hit lääbe, vum Fiirscht Johann I. Josef, 1760–1836, ab.

Mit chaiserlige Diploom vum Karl VI., dem Vater vu dr Maria Theresia, vum 23. Jänner 1719 sin Schellabärg un Vadoz verainigt un zum Ryychsfiirschtedum Liachtaschtaa im Hailige Reemische Ryych glupft woore.

Mit em Verlesche vm Ryych anne 1806 sich s Fiirschteduum Liachtaschtaa souverän gsii un isch in däm Staatus vum Wiener Kongress 1814/1815 anerkännt woore. In dr Infrastruktuur het mer si uf Eeschtryych gstitzt: D Baanstrecki z Liachtaschtaa isch wie au s Boschtwääse im Ufdraag vum Fiirschteduum vu dr staatlige Inschtituzioone vu Eeschtryych bedriibe woore; im Griichtswääse het s änig Kooperazioon gee un di eeschtryychisch Chroone isch gsetzli Zaaligsmittel gsii.

As ais vu drei souveräne Fiirschtediimer het s Huus Liachtaschtaa im 19. Joorhundert un bis 1918 e eerblige Sitz im Heerehuus, em Ooberhuus vum eeschtryychische Ryychsroot ghalte. Liachtaschtaaner sin vu dr habsburgische Chaiser alli Ränn in hoochi bolitischi Posizioone vu dr Habsburgische Eerbland, em 1804 grindete Chaiserduum Eeschtryych bzw. dr 1867 gschaffene eeschtryychisch-ungarische Monarchy gruefe woore. Wiichtig sin do unter andere:

Ire aige Fiirschteduum het d Liachtaschtaaner Dinaschty langi Zyt nit inträssiert; vyl Familiemitgliider hän s Fiirschteduum nie chännegleert. Des het si gänderet, wu z Eeschtryych d Monarchy anne 1918 zum Änd chuu isch un dr Fiirscht Johann II. sy Land an d Schwyz aagneecheret het, wu 1924 e Zollunioon mit gschlosse wooren isch. Ainewääg het d Familie als zum grooße Dail syter 1919 im määrische un doodermit tschechoslowaakische Feldsberg un z Wien residiert.

Mit em Aaschluss vu Eeschtyych an s Dytsch Ryych un em Münchner Abchuu, 1938, wu au Feldsberg un Eisgrub zue Dail vum Ryych gmacht het, isch aber s Fiirschteduum Mittelpunkt vu dr Familie woore: Dr Fiirscht Franz Josef II. (1906–1989) het ane 1938 sy ständige Woonsitz uf Vadoz verlait; sy Land ischim Zweete Wältchrieg mit dr Schwyz neitraal bliibe. Dr Verluscht vu dr Bsitzige in dr Tschechoslowakei 1945 – dr Edvard Beneš het d Liachtaschtaaner wie d Dytsche entaignet – thet derzue byydrait, ass jetz s aige Fiirschteduuum Hauptwoonsitz vu dr fiirschtlige Familie wooren isch, wänn au vyl Familiemitgliider bis hite z Eeschtryych woone un d Liachtaschtaaner uf ire Bsitzige z Eeschtryych wiirtschafte, dodrunter s Schloss Wilfersdorf un d Gieter Riegersburg, Waldstein un Hollenegg, wu verschiidene Sytenäscht gheere.

Mit em speziäll syt dr 2000er Joor zaigte Engaschmänt vu dr Fiirschtefamilie z Wien (2004 isch s Liechtenstein-Museum im Gartenpalais ufgmacht woore, 2013 wyteri Dail vu dr Sammlige im Stadtpalais Liechtenstein) wird s Inträssi vu dr Liachtaschtaaner an Wien bzw. an Eeschtryych, wie scho syt Joorhundert, fuurtgsetzt.

Syt dr entschäädigungsloose Entaignung vum Huus Liachtaschtaa in dr Tschechoslowakei dur d Beneš-Dekreet ane 1946 sin di eemoolige määrische Bsitzige im Aigeduum vum zeerscht tschechoslowaakische, speeter vum tschechische Staat bliibe. Alli bolitische un griichtlige Mieje vum Fiirscht Hans Adam II. – noch em Änd vu dr kommunistische Diktatuur 1990 – um Ruggaab vum entaignete Bsitz (näb dr Schlesser Feldsberg, Eisgrub un Groß Ullersdorf no 14 anderi Schlesser, 1'600 Quadraatkilemeeter Land – rund 2 % vu dr gsamte Flechi vu Tschechie un s Zeefach vu dr Flechi vu Liachtaschtaa – un verschiidene Induschtrybedriib) sin am Wiiderstand vu dr tschechische Regierig gschyteret, wu em Fiirschteduum Liachtaschtaa sogaar di diplomaatisch Anerkännig as Staat versait het, go d Räächtsposizioon vum Beneš byybhalte z chenne.

Dr Fiirscht isch s Ooberhaupt vum Fiirschteduum Liachtaschtaa un vum Fiirschtlige Hus un wacht noch em Huusgsetzt iber däm sy «Ansehen, Ehre und Wohlfahrt». Noch em Dood vum Fiirscht Franz Josefs II. am 13. Novämber 1989 isch dr Hans-Adam II. Fiirsct woore, d Regierig het er aber sco rund fimf Joor dervoor ibernuu, wun er vu sym Vater zum Regänt ernännt wooren isch. Är isch e guete Gschäftsmann un het di soliid wiirtschaftli Grundlaag vum uus wider häärgstellt, wu dur d Entaignige vu 1946 eso staark glitte ghaa het, ass au di beriemt Chunschtsammlig zytwyys as «Nootgrosche» het mieße häärhalte. Des isch em vor allem dur d Grindig un internazionaal Uusriichtig vu dr Privaatbank LGT Group glunge. Syterhäär het er au d Chunschtsammlig zue Zuechaif wider chenne ergänze, wun er anne 2004 im Liechtenstein Museum z Wien dr Effetligkait zuegängli gmacht het, derzue in reegelmääßige Sunderuusstellige im Chusnchtmuseum Liachtaschtaa z Vadoz. Syter 2004 nimmt dr Eerbbrinz Alois as Stellverdrätter vum Fiirscht sällem sy Ufgaabe as Staatsooberhaupt woor.

Di Fiirschtli Familie weelt alli fimf Joor e Familieroot, wu vor allem as Beruefigsinschtanz fir Entschaid im Rame vum Huusgsetz wiirkt.

Dr Fiirscht Hans-Adam II. un d Fiirschti Marie hän vier Chinder: 

Dr Fiirscht Johann I. Josef het verschiideni Heerschafte in dr Steiermark un z Kärnten gchauft, wun er syne jingere Siin as Sekundogenitur- un Tertiogenitur-Fideikommiß gstiftet het un wu bis hite im Bsitz vu jingere Linie vum Huus Liachtaschatt sin: 1820 Schloss Hollenegg un Schloss Frauental mit dr zuegheerige Grundheerschafte fir dr Suun Franz de Paula, 1823 fir dr Brinz Karl Johann Anton d Burg Neulengbach (1920 verchauft) un 1831 fir dr Brinz Friedrich s Schloss Rosegg z Kärnten. Derzue het er 1822 d Riegersburg gchauft. Di 1821 gchaufte Schlesser Kornberg un Kirchberg an der Raab sin speeter wider verchauft woore. Anne 1912 isch Schloss Waldstein gchauft woore. D Brinzässi Clothilde het 1986 s Schloss Altabärg im schweebische Sirgeschtoi gchauft.

In dr Steiermark het s e yyflussryych Minischterialegschläächt gee, wu si no sym Stammsitz gnännt ghaa het, dr Buurg Liechtenstein siideschtli vu Judenburg (hit e Ruine, syte 1814 im Bsitz vum Fiirschtehuus). Des Gschläächt isch mit em htige Fiirschtehuus nit verwandt, s stammt vu dr eedelfreie Heere vu Traisen un Reidling ab. Zue däne steirische Liechtensteiner hän gheert:

En ander Aadelsgschläächt Liechtenstein-Kastelkorn het s z Siidtirool gee (glyychnamigi Stammbuurg z Leifers bi Bozen) un speeter z Mähre, ne Gschläächt Lichtenstein z Franke un ais vu dr schweebische Burg Alt-Lichtenstein.




</doc>
<doc id="77997" url="https://als.wikipedia.org/wiki?curid=77997" title="Orisbach">
Orisbach

Dr Orisbach isch es Gwässer im Baselbiet.

Dr Bach isch nüün Kilometer lang. Er flüsst dur nes Tal – s Oristal – im Tafeljura und mündet bi Lieschtel id Ergolz.

Dr eint Quellbach chunt vom soledurnische Doorff Büüre und der ander, wo Rueschtelbach heisst, us sym Tal, eben em "Rueschtel," wo au uf Büüremer Boden isch. Undem am Doorff Büüre münde die beede Bech uf der Fluer "Langeschtrich" inenand, und das git de dr Orisbach.

S schmalen Oristal zdurabb lauft dr Orisbach föif Kilometer gäge Nordoschte bis uf Lieschtel. Linggs vonnem liggen uf iirne Gländterrasse d Döörffer Bantlion und Nuugle, wo zum soledurnische Scharzbuebeland ghööre, und uf dr rächts Syte d Baselbieter Ortschafte Lupsigen und Sältisbäärg. D Kantonsgränze goot em Orisbach noo. Underem Luusebäärg isch die alti Orismüli.

Bim Wyler Nöi-Nuugle lauft d Gränze vom Bach furt gäge Nordweschte zu der Sichteren ufe. Der Orisbach chunt jetz in Gmeindbann vo Lieschtel. Drüü Kilometer het er no vor sich bis zu dr Ergolz abe. Doo chunt dr Bach an es paar inträssante Sache verby: dr Fischzucht bim Orishof, em vilfältige Gwäärbgebiet im vorderen Oristal, de Woonquartier "Oristal" und "Schwieri," wo s alte Schwieribechli us em Bach furtlauft, und er gumpet über en Wasserfall abe; dört, wo dr Bach jetz under em breite Bahndamm mit dr SBB-Linie vo Basel uff Luzärn und mit em Gleis vom Waldeburgerli undeduregoot, isch früener der ober Stadtweiher vo Lieschtel, dr "Orissee" gsi.

S Tal vom Orisbach isch im Mittelalter so öppis wie der weschtlich Stadtgrabe vo dr alte Stadt Lieschtel gsi, und vom undere Tor isch e Brugg drüber. Unden am alte Stadtzäntrum chunt der Bach no zmitzt dur nes anders stedtischs Gwäärbgebiet, und de isch er bi dr Ergolz.


</doc>
<doc id="77998" url="https://als.wikipedia.org/wiki?curid=77998" title="Römische Wasserleitung von der Ergolz nach Augusta Raurica">
Römische Wasserleitung von der Ergolz nach Augusta Raurica

Die röömischi Wasserleitig vo dr Ergolz uff Augusta Raurica isch en Kanal us der Röömerzyt. Me het au scho gseit, es sig s lengschte röömische Bouwäärch im Piet vo dr hütige Schwiiz.

Me het d Leitig am Afang vom erschte Joorhundert noch Chrischtus gmacht zum Wasser us der Ergolz i die röömischi Stadt Augusta Raurica z bringe. Der Kanal foot uf em Bann vo der hütige Baselbieter Stadt Lieschtel aa und lauft rächts vo dr Ergolz s Tal zdurabb und uff Augscht. Dr grööschti Teil vo dr Leitig, wo öppe sächsehalb Kilometer lang isch, lyt underem Bode. Es isch es ganz usgmuurets Bouwäärch mit eme runde Innegwölb, wo i der antike Zyt öppe vierezwänzgstuusig Kubikmeter Wasser drduur i die römischi Stadt gloffe sind. Wo’s im dritte Joorhundert mit dr Stadt Augusta Raurica wäge den Alemanne iirnen Agriff nodisno nidsi gangen isch, het men au die Leitig nümme pflägt und si het mit dr Zyt ufghört funkzioniere.

Sid em sächzääte Joorhundert het men uf de Fälder und spöter bi Bouarbete i de Gmeinde dr Kanal gseh, und si isch bis jetz an öppe füfzg Stelle gnöier undersuecht. Z Lieschtel het men em underirdische Gang "Heideloch" gseit, was au dr Fluername vom ene Platz bi der Stadt und de vommene Stadtkwartier gää het; dä Naame chunt scho anne 1329 in ere Urkunde vor.

Es Stuck vom Gang chame bi Lieschtel no hüt go aluege.



</doc>
<doc id="78002" url="https://als.wikipedia.org/wiki?curid=78002" title="Markus Ramseier">
Markus Ramseier

Dr Markus Ramseier, wo am zwölfte Augschte 1955 z Lieschtel uf d Wält cho und am 21. Juli 2019 gstorben isch, isch e Schwiizer Schriftsteller, Naameforscher, Schnitzelbänkler und Museumsleiter gsi.

Er isch z Brattelen ufgwachse und het de a dr Uni Basel d Germanistik, d Anglistik und d Romanistik studiert. Mit ere Arbet zum Theema "Mundart und Hochdüütsch am Radio vo der düütsche und der rätoromanische Schwiiz" het er anne 1985 dokteriert. Er isch ghüroote gsi und het vier Chind gha.

Z’eerscht het dr Markus Ramseier als wüsseschaftlichen Assischtänt am Dütsche Seminaar vo dr Uni Basel gschaffet. Er isch de Lehrer, Journalischt und Lektoor gsi. Und vo 1995 bis 2017 isch syni Arbet am "Baselbieter Namebuech" ggange; er isch dr Leiter vo dr Forschigsstell für d Fluernäme vom Kanton Baselland gsi. Er isch i allne Gmeinde go d Kulturlandschaft aluege und mit de Lüüt über die lokale Nääme go reede. Derzue het me die alte Kwellen i den Archiv usegsuecht zum d Gschicht vo de Nääme und iiri sproochliche Wurzle erklääre. Für das alles het’s es ganzes Forschigsteam bruucht, und anne 2017 isch das sibebändige Wäärch trukt usecho, es het meh weder füfzgtuusig Nääme drinn.

Dr Ramseier het sälber es paar literarischi Wäärch gschribe, Gschichte und bsunders Romään. Er isch bim Schwiizer Schriftstellerverband und bi dr Basler Hebelschtiftig drby gsi. Vo 2008 bis 2011 het er näbeby s Dichter- und Stadtmuseum Lieschtel gleitet. 

Übere Autoor vo der Baselbieter Mundartkolumne "Ärbslizeller," wo dr Ramseier für d Oberbaselbieter Zytig "Volksstimme" gschribe het, isch i dr Mundartsändig Schnabelweid vom Schwiizer Radio am 29. Augschte 2019 en eigeti Sändig choo. Grad churz vorhäär isch dr Ramseier mit Drüesächzgi anere schwääre Chranket gstoorbe. Der SRF-Redakter Markus Gasser het drfür es paar Sache zum Adänken an Sproochforscher und Dichter zämegstellt; er seit i dr Sändig, bim Ramseier sig s bi allnen Arbeten immer uf verschideni Art um d Sprooch ggange: um d Mundart bi churze Tegscht, s Hochdüütsch für grossi Wäärch und au um d Värssprooch für d Basler Fasnacht, wo dr Ramseier mit sinere Schnitzelbankfigur «Stächpalme» uffträtte sig, wie dr Gasser verzellt. Me ghört i dere Schnabelweid-Nummere dr Ramseier tank früenere Tonufnaame vom Radio sälber no rede, und dr Redakter bringt au Muschter vom Ramseier syne Mundartkolumne.

Anne 2011 het dr Hebelbund Löörech em Baselbieter Sproochfründ als Anerchennig für syni vile Leischtige für d Mundart dr "Heebeldank" gää. 2014 het dr Markus Ramseier der Baselbieter Kulturpryys übercho.





</doc>
<doc id="78011" url="https://als.wikipedia.org/wiki?curid=78011" title="Hugo Marti">
Hugo Marti

Dr Hugo Marti, wo am 23. Dezämber 1893 z Basel uf d Wält choo und am 20. April 1937 z Davos gstoorben isch, isch e Schwiizer Germanischt, Schriftsteller und Journalischt gsi.

Er het i dr Jugendzyt, z Basel, z Lieschtel un z Bäärn gläbt und drni isch er go Rächt und Germanistik studiere. Es Wyyli isch er z Rumäänie un z Norweege Lehrer gsi. Sini Diss het er anne 1921 zum Theema vo der Sprooch im ZGB abgää.

Dr Marti het als Redakter füre Pestalozzi-Kaländer und spöter bi dr Zytig "Der Bund" gschaffet. Under em Psöidonym "Bepp" het er satirischi Sache für die Zytig gschribe. Er het sich für jungi Schriftsteller ygsetzt, öppe dr Friedrich Glauser un dr Kurt Guggenheim. Zu säbere Zyt het dr Otto von Greyerz z Bäärn eender für die tradizionelli Literatur glueget.

Sache us em Hugo Marti sym Nochlass sind im Schwiizerische Literaturarchyv und im Dichter- und Stadtmuseum Lieschtel.




</doc>
<doc id="78020" url="https://als.wikipedia.org/wiki?curid=78020" title="Heimweh">
Heimweh

Häiwee isch s Eeländ, d Noot, s Verluscht-Erläbe, wä-mer i de Frömdi isch und mer doch vil lieber wider dihäime wëër.

De Johannes Hofer, en elsëëssischen Aarzt, hät 1688 a der Uniwërsitëët Basel as eerschten en Abhandlig über s Häiwee gschribe; si hät de Titel "Dissertatio medica de Nostalgia, oder Heimwehe" ghaa. Syni Theesen isch gsy, s Häiwee wëërdi im Hirni uusglööst. 1710 hät de Basler Theodor Zwinger in synere Sammlig "Fasciculus Dissertationum Medicarum Selectiorum" gschribe, s Singe vo Chüeräie löösi bi Schwyzer Soldaaten i frönde Dienscht Häiwee uus und füeri zu Faaneflucht. De Johann Jakob Schüüchzer hät i syne Schrifte die Chranket nöd wie de Hofer im Hirni veroortet, näi, er hät gmäint, de verschide starch Lufttruck im flache Land und i den Alpe tüeg d Bluetzirkulazioon störe und füeri esoo zu Häiwee. Der Albrächt vo Haller hät 1774 i sym Artikel zum Theema "Nostalgie, maladie du pay," wo-n-er für d Yverdoner "Encyclopédie" verfasst hät, gsäit, s Häiwee sei e «Melancholy», wo zu Schwëchi, Chranket und Tood chönn füere.

"Wee" isch es Woort, wo für «Läid, Chumber, Uglück», aber au für «Schmëërze, Chranket» staat. Häiwee hät mer as e Chranket gsee, d «Schwyzerchranket», wie mer eren au gsäit hät. Anderi Wöörter, wo mit "Wee" pildet sind, sind öppe "Chopfwee" – das gchänt me hüt na –, "s falet" oder "s böös Wee" für d Epilepsy, "s chalt Wee" für en fiebrige Zuestand, wo mer vo Schüttelfroscht plaaget wiird, und für Malaria, "s trinke(d) Wee" für s Delirium tremens vo den Alkohooliker und "s wild Wee" für d Toobsucht. I vil jüngerer Zyt hät me i "Fëërnwee" es Gägewoort zum "Häiwee" pildet, aso de Wunsch, wyt furt umezräise.

S eerscht Maal schriftlich findt me s Woort Häiwee imene Buech mit «Schimpfreede» drin vo 1651 ("Schimpf" hät früener «Schërz» bidüütet), wo s ghäisst: «[Andere,] die auch ußert dem Vatterland sind, als da sind Soldaten und Handtwercksgesellen, […] kömm etwann das Heimwee so starck an, daß si daran sterbind.» Fascht us de glyche Zyt bruuchts de Toggeburger Alexander Bösch, wo i de 1630-Jaar as junge Maa uf Züri choo isch, zum Theology studiere; i syne Läbeserinnerige, wo-n-er 1667 hät afa schrybe, säit er: «Glych am Anfang, als ich gen Zürich kamm, veillycht wegen Heimwehes und weil ich der Spyß nit Gewohnnet hatte, ohne Milch sein müeßt, bin ich in ein schwäre Krankheit gefallen.»

Tipp gäge Häiwee findt mer im Internet liecht. Es gaat amigs drum, das me nöd umehocket, das mer öppis undernimt und das me Lüüt gchäneleert, aber au, das me sich syne Gfüül stelt und drüber redt.

Im Volchsglaube hät mer vil uf Agetebroot ggëë: Wä-mer söttigs öpperem, wo furtgaat, i d Chläider ybüezi oder i d Täsche stecki, dänn heb er am nöien Oort weniger oder gaar ekäi Häiwee. En anders Gägemittel seg gsy, sich am nöien Oort es Paar Schue la mache, wie-n-en Basler 1762 gschribe hät: «Hattet ir nummen e bar Schue am Ort machen lo, s Heimwe wäri gly vergangen.»



</doc>
<doc id="78021" url="https://als.wikipedia.org/wiki?curid=78021" title="Palais Besenval">
Palais Besenval

S Palais Besenval isch es Barockpalais a der Chronegass 1 i der Schwizer Stadt Soledurn.

S Palais het si Name vo de Brüedere Johann Viktor II. Besenval (1671–1736) und Peter Joseph Besenval (1675–1736), wo s Bouwärch hei errichte lo. S isch vo 1703 bis 1706 nach em Vorbild vo französische Schtadthüser vom Adel as "Hôtel entre cour et jardin" diräkt a der Aare bout. D Aalag beschtoht, vo Oschte nach Weschte, us de Beriiche Ehrehof "(Cour d’honneur)," Haupttrakt "(Corps de Logis)" und emene barock konzipierte Garte. D Südfassade vom zweistöckige Palais, uf der Aaresiite, isch praktisch symmetrisch gschtaltet.

Nach em Tod vo de Brüedere Besenval 1736 het d Tochter vom Peter Joseph Besenval, d Maria Johanna Margaritha Viktoria Besenval (1704–1793) s Palais überno. Si het der schpöteri Schultheiss Franz Viktor Augustin von Roll (1700–1773) ghürote, so ischs Palais ad Familie von Roll cho. Ihre einzig Sohn Franz Joseph von Roll (1743–1815) het 1793 s Erbe überno und hets 1815 a si jüngscht Sohn Friedrich von Roll (1773–1845) witergä. Während der Ära von Roll isch worschinlech s Besenval–Wappe ufem Südfassade-Gibel entfärnt worde.

Der Kanton Soledurn het d Ligeschaft 1829 gchouft, und s Geböid isch Residänz vom Bischof vo Basel worde. Dä het im Palais bis zum „Kulturkampf“ 1873 residiert. Ab 1879 het s Geböid as Schüelerchosthuus vo der Kantonsschuel Soledurn dient. Nach ere öffentleche Diskussion über en eventuelle Abbruch isch s Bouwärch vo 1950 bis 1952 saniert und reschtouriert worde und nächär vo der kantonale Verwaltig gnutzt worde. 1988/89 isch s Palais für e Umnutzig as kantonals Kulturzentrum renoviert worde. 2005/06 isch es umbout worde und wird sit däm as Restaurant und Seminarzentrum brucht. Vor däm Umbau het me s Areal archäologisch untersuecht, und de het me dört en Abschnitt vo der mittelalterleche Schtadtmuur gfunde.




</doc>
<doc id="78031" url="https://als.wikipedia.org/wiki?curid=78031" title="Verena Rentsch">
Verena Rentsch

D Verena Rentsch-Mühlethaler, wo am 17. Oktober 1913 z Basel uf d Wält choo und am 19. Juli 1987 z Lieschtel gstoorben isch, isch e Schwiizer Lyrikerin, Jurischtin und Psychologin gsi.

Si isch em Jakob Mühlethaler vo Bettigen und un dr Emma Verena geb. Wassermann iiri Dochter gsi. Z Münche het si Poltischi Wüsseschaft studiert und z Darmstadt als Erzieherin gschaffet. 1944 isch si id Schwiiz zrugg, und drno isch si juristischi Sekretärin bi dr Ciba z Basel woorde. Z Schöönewerd het si bim Bally als Betriibspsychologin gschaffet. 1946 het si dr Dokter Otto Rentsch (1898–1985) ghürootet. Si het drü Chind gha, dr Schriftsteller Peter O. Rentsch, d Beatrice Rentsch und dr Andreas Rentsch. D Familie het z Lieschtel gwoont.

D Verena Rentsch het Gedicht und Verzellige gschribe.

Sache vonnere chamen im Dichter- und Stadtmuseum Lieschtel go aluege.




</doc>
<doc id="78033" url="https://als.wikipedia.org/wiki?curid=78033" title="Heinrich Strübin">
Heinrich Strübin

Dr Heini Strübin, wo vor em Joor 1450 uf d Wält cho und anne 1517 z Lieschtel gstoorben isch, isch e Schwiizer Wirt und Politiker gsi.
Er isch vo Heerde im Baadische gsi und anne 1477 z Lieschtel ipürgeret worde, won er scho sid 1476 als Wirt erwäänt isch. Anne 1480 isch er in Stadtroot cho, und vo 1496 bis 1517 isch er dr Schultheiss vo Lieschtel gsi.

I dr Stadtgschicht isch er hüt no derfüür bekant, ass er us de Burgunderchrieg vo dr Schlacht bi Nancy e wärtvolli guldigi Schaale heiprocht het; me seit, es sig es Gräät vom burgundische Herzog Karl em Muetige gsi, und si isch eis vo de wärtvollschten Objäkt vom Dichter- und Stadtmuseum Lieschtel.

Am Huus, wo dr Strübin synerzyt drinn gwoont het, isch es grosses historischs Muurbild vom Lieschtel Künschtler Otto Plattner (1861–1951), und uff em Brunne vor em Kantonsmuseum Museum.BL stoot als Tänkmool e Bronzefigur vom Bildhauer Jakob Probst, wo dr Strübin zeigt.


</doc>
<doc id="78035" url="https://als.wikipedia.org/wiki?curid=78035" title="Damassine">
Damassine

D Damassine isch e Pfluumesorte, wo uf mittlere Hööchine wachst. Si chunt i de Bäärge z Europa und im Nochen Oschte vor.

D Frucht vom Damassineboum isch violett und nid bsunders gross.

Wenn d Frucht ryyff isch, gheit si vo sälber a Bode, und denn goot me so g uflääse. Im Kanton Jura i dr Schwiiz machtme druus e bsundere Schnaps, wo au "Damassine" heisst; uf Frankzösisch "Eau de Damassine". Das alkoholische Getränk wird im Regischter vo de gschützte Härkumftsagoobe ufgfiört, em AOC (Appellation d’Origine Contrôlée).

Die bekantischti Gägend, wo s hütt d Damassine gitt, isch s jurassische Elsgau.



</doc>
<doc id="78040" url="https://als.wikipedia.org/wiki?curid=78040" title="Katastrophenbucht">
Katastrophenbucht

D Katastrophebucht isch e Bucht am Zugersee i der Stadt Zug. Ihre Name het si vo der Vorstadtkatastrophe, wo s Zugersee-Ufer am 5. Juli 1887 ibroche isch und Wohnhüser überfluetet het.

D Katastrophebucht isch öppe 150 Meter lang und luegt öppe 70 Meter is Land ine. Sie umfasst der Berich vo der Vorstadtbrugg, wo weschtlech vo der Schiffländi "Zug Bahnhofsteg" vo der Zugersee Schifffahrt, und öschtlech vo der „Rigiecke“ flankiert wird. Si isch Teil vo der Flaniermeile "Zuger Vorstadt".

Di 112 Meter langi Buchtfront het d Maria Bettina Cogliatti 1998 mit der Farbfäldmolerei "Trompe-l’œil" gschtaltet: jewils drü warmi und zwei chalti Farbfälder (oder umkehrt) stönd sich gägenüber. 21 Farbtön si so zunander i Kontrast gsetzt, dass d Farbe vomene warme Gälorange uf der Site vom Vorstadtquai, zumene satte Violett, Grün und Rot, und schliesslech Richtig Alpequai in es chüels Blau verlaufe. D Cogliatti het di farbige Flächine näbenander gordnet, um illusionistischi Unterbrüch, Nische und Fänschter i der Muur entstoh z lo und so en imaginäre Läbes- und Wohnrum, e „farbigi Schtadt“ entstoh z lo.

Hinter der Bucht isch der Rigiplatz; däm sini künschtlerischi Konzeption vom Anton Egloff (1995) erinneret au ad Vorstadtkatastrophe.



</doc>
<doc id="78047" url="https://als.wikipedia.org/wiki?curid=78047" title="Klaus Johannis">
Klaus Johannis

Dr Klaus Werner Johannis (; * 13. Juni 1959 z Hermannstadt) isch en rumänische Bolitiker un syt 2014 Bresidänt vu Rumänie.

Dr Johannis gheert dr rumäniedytsche Volksgruppe vu dr Sibeburger Sachse aa. Vu 2000 bis 2014 isch er Burgermaischter vu Hermannstadt gsii. Am 28. Juni 2014 isch er Vorsitzer vu dr Nationalliberale Bartei (PNL) wore un het dodruf bi dr Bresidäntschaftswahle 2014 kandidiert. Noch em erschte Wahlgang am 2. Novämber 2014 isch er rund zeh Brozäntpinkt hinter em domolige Minischterbresidänt Victor Ponta gläge, wu s absolut Mee verbasst gaa het. Us dr Stichwahl am 16. Novämber 2014 isch derno dr Johannis as Gwinner firigange. 2019 isch er mit iber 60 Brozänt vu dr Stiumme widergwehlt wore.


</doc>
<doc id="78050" url="https://als.wikipedia.org/wiki?curid=78050" title="Burgunderkriege">
Burgunderkriege

Dr Burgunderchrieg – oder wie me tradizionell au seit: d Burgunderchriege – isch ("oder sind") e schwääre politische und militärische Komflikt im füffzääte Joorhundert gsi. Im Chrieg isch uf der einte Syte s Herzogtum Burgund gstande, und däm syni diräkte Gägner sind die schwiizerische Äiggnosse und die Nideri Vereinigung am Oberrhy gsi. Im Hintergrund hän dr französisch König und Chreft im Heilige römische Rych mitgmischlet. D Chriegszyt sälber isch vo anne 1474 bis 1477 ggange.
Dr Herzog Sigmund vo Öschtryych het anne 1469 mit em Herzog Karl em Muetige vo Burgund e Vertrag gmacht, ass dää (dr Karl) iim sell hälfe gäge d Äiggnosse; drfüüf überchiemt er s Elsass und s Brysgau zum Pfand.

Jetz isch es em französische König Ludwig em Elfte gglunge, d Äiggnosse uf syni Syte z zie; är het scho lang welle s mächtigen, kulturell höchstehende und ryche Burgund underwäärffe. Und bi de Bäärner het me s burgundische Herzogtum au als Gfoor für d Uswytig vom eigete Territorium aglueget. Für es paar vo den andere äiggnössische Ständ wäär Burgund tradizionell e guete Partner gsi, aber das het jetz i dr nöie politische Konschtellaziioon nüüt me ggulte.

1473 und 1474 isch e Pund zwüsche de Rychsstedt Strossburg, Basel, Colmar und Schlettstadt, de Bischöf von Strossburg und Basel, de Äiggnoossen und em Herzog Sigmund vo Östryych als Gägegwicht gäge Burgund gmacht worde.

Anne 1474 het sech dr König vo Frankrych mit emene Soldvertrag d Hilf vo de acht äïggnössischen Oort und no vo de Stedt Fryburg und Soledurn gsicheret. Und so isch es drzue cho, ass no im glyche Joor die "Nideri Vereinigung" mit Bäärn und de Stedt im Elsass dr Chrieg gäge d Burgunder sind go azettle. I der Schlacht bi Héricourt isch s burgundische Heer gschlage worde. Bäärn und Fryburg sind is savojische Waadtland ymarschiert, wil die savojischi Herzogin Jolanda nid vo iirem Bündnis mit em burgundische Herzog het welen abstoo. Dr Bischof Walter Supersaxo vo Sitte het sini Walliser Soldate is savojische Underwallis und bis uff Saint-Maurice abe gschickt und das Land sym Fürschtetum yverleibt.

1475 isch dr Herzog Karl vo Burgund gäge s Herzogtum Lootringe go chriege. Und im nöchschte Joor isch er gäge d Äignosse ggange. Är het so zimli die modärnschti Armee vo säbere Zyt gha. Im Februar 1476 het er Grandson im Waadtland zruggeroberet. Am 2. März 1476 sind aber d Bäärner mit em äiggnössischen Uszug drhäär cho, und dr burgundische Armee, wo nid ufbasst het, isch d Schlacht bi Grandson verloore ggange. Die ganzi schwääri burgundischi Artillery mit öppe vierhundert Kanoone händ d Schwiizer a sich gnoo.

Es paar Mönet spööter isch s burgundische Heer scho wider füre Chrieg paraat gsi, es isch vo Losann häär gäge Bäärn marschiert. Bim burgundische Fäldläger vor der Stadt Murte isch es de Äignosse scho wider glunge, überraschend uf d Burgunder z toorff z goo, am 22. Juni 1476 isch die bluetigi Schlacht bi Murte gsi, wo ganz schlimm für d Burgunder usechoo isch; öppe zäätuusig vonne siget tödet worde, het me verzellt.

Jetz isch dr Herzog Karl im Winter wider uff Lootringe. Sis nöie Heer het die lootringischi Hauptstadt Nancy belaageret. Und au döört hi isch en äiggnössische Uszuug zäme mit Soldate vo der Nidere Vereinigung choo, und wider isch s für d Burgunder e böösi Sach gsi: I der Schlacht bi Nancy het dr Herzog Karl der Muetig sälber au s Lääbe gloo.

Wo me derno Fride gmacht het, isch vill savojischs Land i dr Wadt a d Bäärner un d Fryburger choo. Em Herzog Karl syni Dochter Maria het dr Maximilian vo Habsburg ghürootet, und so isch s Piet vom Herzogtum Burgund habsburgisch woorde.



</doc>
<doc id="78052" url="https://als.wikipedia.org/wiki?curid=78052" title="Anton Egloff">
Anton Egloff

Der Anton Egloff (* 11. Juli 1933 z Wettige, Kanton Aargou) isch e Schwiizer Bildhouer. Är wohnt und schaffet sit 1964 z Lozärn.

Vo 1957 bis 1959 het der Egloff en Usbildig i der Bildhouerklass vo der Schuel für Gstaltig Lozärn gmacht. Nochär het er bis 1964 a der Schtaatleche Kunschtakademie Düsseldorf bim Manfred Sieler schtudiert, won er aschliessend Assischtänt worde isch. Är het Arbetskontäkt mit em Joseph Beuys und em Gotthard Graubner gha.

Vo 1964 bis 1990 isch der Egloff Lehrer a der Schuel für Gstaltig z Lozärn gsi. Dört het er d Abteilig "Freie Kunst" ufbout, wo ner bis 1990 gleitet het.

Verschidnigi Schtudieufenthält hei dr Egloff is Usland gfüert. So isch er unter anderem 1991 z London (Atelierufenthalt vo der Kulturschtiftig Landis & Gyr, Zug) und 2005 z Prag (Atelierufenthalt vom Aargouer Kuratorium) gsi.

As Plastiker und Zeichner fasst dr Anton Egloff dr Skulpturbegriff wiit: Är lot d Outonomii vom Kunschtwärch grundsätzlech unaataschtet und legt Wärt uf höchi ästhetischi Qualitäte vo sine Skulpture und Arbete uf Papier. E genauso höchi Bedütig aber misst er em örtleche, geischtige und soziale Zämehang bi, wo sini Arbete wohrgno wärde.








</doc>
<doc id="78053" url="https://als.wikipedia.org/wiki?curid=78053" title="Josef Viktor Widmann">
Josef Viktor Widmann

Dr Josef Viktor Widmann, wo am 20. Februar 1842 z Nennowitz (hüt en Ortsteil vo Brünn, Tschechie) uf d Wält cho und am 6. Novämber 1911 z Bäärn gstorben isch, isch e Schwiizer Schriftsteller und Journalischt gsi.

Dr Widmann het i synere Jugend z Lieschtel gläbt, wo sy Vatter Joseph Otto Widmann dr Stadtpfarrer gsi isch. Bi dr Familie isch dr jung Carl Spitteler vil z Bsuech gsi.

Dr Josef Widmann het z Basel, z Heidelbäärg un z Jena Theology und Filosofy studiert. 1865 het er d Sophie Brodbeck, geb. Ernst (1836–1911) ghürootet. 1868 isch er dr Diräkter vo der Meitlischuel z Bäärn worde, dä Poschte het er anne 1880 aber wider verloore, wil me bi dr Schuelbehörde gwüssi vo syne Schrifte nit gärn gseh het. Dr Widmann isch de Redakter für s Feuilleton vo der Zytig "Der Bund" woorde.

Er het als Literaturkritiker i dr Schwiiz e bedütendi Rolle gspiilt. Und sälber het er Theaterstuck, Verzellige, Värsromään und es paar Büecher vo syne Reise gschribe. Iim syn literarisch Nachlass lyt im Dichter- und Stadtmuseum Lieschtel und i dr Burgerbiblioteek Bäärn.

Es Lied vom Widmann het dr Otto vo Greyerz i synere Liedersamlig "Im Röseligarte" abtrukt.

Zum an bekannt Schwiizer Dichter maane het me z Bäärn 1914 am Hirschegraabe dr Widmann-Brunne ufgstellt, 1946 z Lieschtel s Dichtermusuem uftoo und 1961 bim Sekundarschuelhuus au z Lieschtel nomol en Widmann-Brunne häregstellt. I dr Stadt Lieschtel un z Thun git’s Widmann-Stroosse.




</doc>
<doc id="78054" url="https://als.wikipedia.org/wiki?curid=78054" title="Die grössten Schweizer Hits">
Die grössten Schweizer Hits

«Die grössten Schweizer Hits» isch e Sändig vom Schwiizer Färnsee. Es wärde drin Lieder vo Schwiizer Künschtler und Künschtlerinne vortreit und s Färnseepublikum cha elektronisch drüber abschtimme, weles Stück am beliebtischten isch.

Sid em Joor 2006 isch d Sändig es paar Mol choo. Anne 2006 ass Färnseeshow am 7. Oktober, im Joor 2007 sächs Mol im Herbscht und im Winter, anne 2008 au sächs Mol im Herbscht, 2009 glych vill mol, und denn het me nach ere zääjöörige Pause d Sändig am 23. Novämber 2019 wider chönnen aluege.

Für die populäri Schwiizer Mundartkultur isch das Agebott vo dr Unterhaltigs-Redakzioon vom Färnsee öppis guets; me het vorhäär jewyle mit Medielüüt e grösseri Uswahl vo bekante nöiere Schwiizer Lieder gsuecht und übers Internet zum Uswähle zeigt, und i de Sändige isch e chlyni Reihe drvo choo. Näbe hochdüütschen und änglische Song sind die meischte Lieder uf Schwiizerdüütsch gsi, zwar nid alli in ere bestimte Mundart, teils sin d Tegscht au eifach in ere künschtlich zämgegschribnige Dialäktmischig.

I de läbige, effektvolle Shows het im Studio dr Moderator Sven Epiney uff Schwiizerdüütsch durs Programm gfüert. Er het mit ere Gruppe vo Studiogescht über d Schwiizer Musig und anderi Sache gredt, i de früenere Programm jewyle mit dr Francine Jordi, em Beni Thurnheer und em Roman Kilchsperger; am 23. Novämber 2019 sind s dr Beni Thurnheer, dr Baschi, dr Bligg, d Tama Vakeesan, dr Trauffer und d Beatrice Egli gsi. Und näbe de Stück vom Wettbewärb het er verschideni anderi Musiker und Gruppe lo ufträtte.

I dr Sändig anne 2006 het s Lied "Alperose" vo Polo Hofer & SchmetterBand obenusgschwunge.

2007 isch es "Dr Schacher Seppli" vom Ruedi Rymann gsi.

I dr Schlussrundid anne 2008 isch dr "Ku-Ku Jodel" vo Oesch’s die Dritten ufe erscht Platz cho.

2009 "Das Feyr vo dr Sehnsucht" mit em Jodlerklub Wiisebäärg und dr Francine Jordi.

Anne 2019 het s Publikum s Mundartlied "079" vo Lo & Leduc am liebschte gha.

Uffs Ganze gseh git die Sändereihe es Bild vo de Schwiizer Lieder us dr jüngere Zyt, wo bim Publikum im Land bsunders aachöme.


</doc>
<doc id="78061" url="https://als.wikipedia.org/wiki?curid=78061" title="Kornschütte">
Kornschütte

D Chornschütti isch en Usschtelligsruum im Lozärner Rothus i der Schwiz. Der Rum wird vo den Abteilige "Immobilie" und "Kultur & Sport" vo der Stadt Lozärn bewirtschaftet. Öppe sächsmol im Johr wärde Usschtellige us em Lozärner Kulturläbe organisiert.

Unter anderem 1981 und 1982 isch d Chornschütti Mit-Ustragigsort vo de Internationale Musikfeschtwuchene Lozärn gsi. Zudäm het d Usschtelligsreihe «100 Beste Plakate» 2007, 2009, 2012, 2015 und 2017 i der Chornschütti stattgfunge. Di nationali Usschtellig vo der «Gilde Schwizer Bärgmoler» het 2018 i der Chornschütti gaschtiert.



</doc>
<doc id="78062" url="https://als.wikipedia.org/wiki?curid=78062" title="Huberte Goote Gallery">
Huberte Goote Gallery

D Huberte Goote Gallery isch e Schwiizer Kunschtgalerie mit Sitz a der Rigistrass 2 (Seeuferpromenade, am Rigiplatz) z Zoog gsi.

D Galerie het der Name vo der Huberte Goote (* 3. Dezember 1919 z Pretoria; † 2005) gha, wo 1941 dr Milliardär Anton Rupert ghürotet het. 1964 isch d "Huberte Goote Art Foundation" is liechteschteinische Handelsregischter ufgno worde und 2014 uf der Kanalinsle Jersey itreit worde.

D Galerie het sech ussereuropäischer Kunscht gwidmet mit de Usschtellige "Ndebele: Volkskunst aus Südafrika" (1994), "Mutter und Kind in der Weltkunst" (1997), "Art on the rocks: Afrikanische Felsmalerei" (1999), "Südsee-Ästhetik" (2000) und "Mali – recalling the temperature of light" (2002). Si het zitgnössischi Künschtlerinne und Künschtler gförderet wie d Eliška Bartek (1993), der Stephan Spicher (1993), der Uwe Wittwer (1996), der Alfred Haberpointner (1997), der Kaspar Toggenburger (2000) und der Rolf Iseli (2001). 1996 het si der Psychiater Oscar Forel (1891–1982) in ere Usschtellig as Fotograf gwürdigt. 




</doc>
<doc id="78067" url="https://als.wikipedia.org/wiki?curid=78067" title="Tri martolod">
Tri martolod

Tri martolod oder au Tri martolod yaouank isch es bretonischs Volchslied. Der bretonisch Titel heisst uf Düütsch «Drüü Matroose», oder lenger «Drüü jungi Matroose».

Wär s Gedicht gmacht und wäär d Musig derzue ufgsetzt het, weiss me nit. Me dänkt, s Stück sig us em 18. Joorhundert. Es isch i dr Bretagne es beliebts Lied und me bruucht s gäärn für drzue Volchstänz z mache. Dr Musigforscher Bernard Lasbleiz het 32 historischi Fassige gfunde. Hüt isch s Lied e Teil vo dr aktuelle betonische Regionalkultur.

Die eltischti Versioon wo me könnt, isch im "Cahier de chanson du Croisic" vo anne 1809. Im Joor 1968 het der bretonisch Kulturaktivischt Polig Monjarret i sym Liederbuech "Sonioù Pobl" (das heisst: «d Töön vom Volch») das alte Lied under em Titel "An tri-ugent martolod" (Sächzg Matroose) brocht. 1972 het der Sänger Alan Stivell mit em tradizionelle Lied e Schallplatten ufgnoo, und gly drufabe het er e modärni Versioon gsunge; das isch i dr Afangszyt vo dr nöie bretonische Rockmusig "(Brezhoneg Raok)" gsi.

Das bretonische Lied könnt me hüt i vil verschidene Sproochen un Dialäkt; alt isch die französischi Versioon. Au d Schwiizer Gruppe Eluveitie tuet s singe.

Es git verschideni Fassige vom Lied. Die lengschti het zwänzg Stroofe. Es goot i dr Gschicht um drüü jungi Lüüt, wo übere Atlantik uf Amerika faare. Döört trifft dr eint e Frau, won er i dr heimet z Frankrych het leere könne und wo de aber uusgwanderet isch. Was us de beede arme Lüüt wird, seit s Lied i synere eifache Fassig nit; d Sänger dichte derzue nöji Stroofe, wo wie s ne basst.

D Gschicht verbindet wäsentlichi Sache vom Lääbe i der Regioon am Meer: die schwäri Arbet vo de bretonische Schifflüüt bim Fische wyt wägg vo deheime und die materielli Noot, wo vill zum uswandere brocht het.

D Melody zum Lied isch im Viervierteltakt. D Musig tuet me gäärn mit zwöi Inschtrumänt vorträge: mit dr "Binioù," dr bretonische Form vom Dudelsack, un dr "Bombarde". Dr Alan Stivell het für syni Versioone die alti keltischi Harfe, e Fidlen und es Banjo drzue gnoo und mängisch het er au d E-Gitarre, dr E-Bass, di elektronischi Orglen und es Schlagzüüg bruucht.




</doc>
<doc id="78069" url="https://als.wikipedia.org/wiki?curid=78069" title="Ciba">
Ciba

Ciba chan eini vo däne Bedütige haa:


</doc>
<doc id="78075" url="https://als.wikipedia.org/wiki?curid=78075" title="Sgartin e Fermentin en la tiara da Tukinu, Arusa &amp; Eluku">
Sgartin e Fermentin en la tiara da Tukinu, Arusa &amp; Eluku

Sgartin e Fermentin en la tiara da Tukinu, Arusa & Eluku isch es Buech mit ere Bildergschicht us em Bündnerland.

Dr Titel isch uf Düütsch: «Dr Sgartin un dr Fermentin im Land vom Tukinu, em Arusa und em Eluku».

I däm "Bilderbuech" isch e fiktyvi Gschicht uf Bünderromanisch verzellt. D Bündner Kulturorganisazioon Lia Rumantscha het s anne 1987 usegää, zäme mit em Zäichner vo dr Gschicht, em Bündner Grafiker Peter Haas.

Es isch dr eerscht Band vo dr zeichnete bünderromanische Regionalgschicht "Historia dils Romontschs". D Gschicht het e grossen Erfolg gha, si isch schynts öppe elftuusig mol verachauft woorde. S Schwiizer Färnsee het drvo en Churzfilm dräit. Anne 2012 isch i dr Bündner Kantonsbiblioteek über s Projäkt d Usstellig "L’istorgia dals Retorumantschs" z gseh gsi.

Dr zwöit Band vo dr "Historia dils Romontschs" isch anne 1990 usecho, und er heisst uf Düütsch «Dr Sgartin un dr Fermentin und em Merkur sini Güggel».

Ganz im Sinn vo der romanische Tachorganisazioon, wo d Lia Rumantscha isch, het me verschideni Versioone vo dr Bildergschicht gmacht, nämli je eini mit adaptierte Tegscht für die verschidene bünderromanische Idioom. Drum heisst s Buech in ere andere Fassig Sgartin e Fermentin aint il pajais da Tukinu, Arusa & Eluku und nomol in ere andere Sgartin e Fermentin an la tera da Tukinu, Arusa & Eluku. Und es git au e düütschi Versioon für Lüüt wo zweni oder gar kes Romanisch chönne.

S Buech isch im Uftraag vo dr Lia Rumantscha entstande, und es isch hauptsächlich vo drüü Lüüt gmacht: Dr Bünder Romanischt Felix Giger (* 1946) vo Surrein, Redakter bim Dicziunari Rumantsch Grischun, het d Tegscht zu dr Gschicht gschribe, dr Cartoonischt und Trickfilmer Peter Haas (1933–2015) vo Domat het d Bildli gmoolet und dr Romanischt Alexi Decurtins (* 1923) vo Truns, zu säber Zyt dr Scheffredakter am Dicziunari Rumantsch Grischun und Profässer für Rätoromanisch a dr Uni Fryburg, het d Bytreeg über d Gschicht und d Archäology vom Bündnerland derzue gmacht. Vo andere Persoone isch teils d Fynarbet: D Mara Hörtner-Dietschweiler het d Bildli ygfärbt, dr Mike Wilsher het mit zäichnet, d Pierina Hasler-Haas het ghulfe d Schrifte kalligrafisch zu de Zeichnige setze. Trukt het s Buech dr Gasser z Chur (das Gschäft isch hüt bi dr Somedia).

Es isch e fantastischi Gschicht, wo men i däm Wäärch chan aluege und lääse. Dr Gschichtsprofässer "Sgartin" und syn Assischtänt, dr "Fermentin," sin d Hauptpersoone. Si möchte ändtlech s umfassende Gschichtsbuech vo den antike Räter schrybe. Bi dr Forschig groote si in en erstuunlichi Sach. Uf dr Usgraabig im "Wälschdörfli" z Chuur troolet nen undereinisch en schöni antyki Figuur us Guld vor d Füess – "ina statuetta" – , wo emen ächte Bodefund, wo hüt im Nazionalmuseum vo Liechtschtei ghöört, nochezeichnet isch. Das Figüürli foot jetz aa häll aa lüüchte und es erschynt de beede Forscher dr antyk Gott "Retus". Dää seit en Zauberspruuch, und si lande im Joor Füffzää vor Chrischtus. Si erläbe mit, wie grad uffere Versamlig vo allne räätische Schtämm dr gmeinsam Scheff für eis Joor gwäält wird. Es isch dr Tukinu, dr Höiptling vo de Eniate, de Lüüt im Inntal (s hütigen Engadyn). Drby sind au dr Arusa, dr Höiptling vo de Kalukone, wo döört gsi siged wo hüt d Surselva isch, und dr Tukinu vo de Suaneete im Piet vom hütigen Oberhalbschtei.

Em Sgartin und em Fermentin bassiere bi de Rääter vil spannendi Sache, si beobachte denen iires alltägliche Läbe und iiri Ritual, und als modärni Wüsseschaftler luege si alles mit den Auge vo Volchskuntler und Hischtoriker aa. Me gseht, wie dr Bruuch vom Schybeschloo – "trer las schibettas" – vo de Räter bruucht worden isch zum Signal vo eim Tal is andere z übermittle. I dr Gschicht chömen immer wider eigeti Zeichnige mit archäologische Erkläärige vor, wo eim zeige, vo welne Sachen im Cartoon d Archäology im Bünderland würklich alti Original gfunde het.

Uf ere Reis mit de Rääter über d Bündner Bärgpäss i d Stadt Como chöme d Forscher bim ene Gränzposchte verby, wo mit "Imperium romanum" agschriben isch. I dr Stadt am Comersee luegt dr Sgartin d Schriften im römische Stadtarchyv aa. Er wird vo de Röömer aber verwütscht und is Chefi gheit; me loot en i dr Arena gägen en Gladiatoor lo kämpfe, dr Fermentin mit syne Rääter chunt en grad no rächtzytig cho usehole, und d Rääter fahre wider usem Römische Rych in iiri Heimet zrugg. Dr Sgartin möcht aber im römische Statthalter Mucinus Nasus sym Archyv no meh go nocheforsche wie das gnau gsi isch dozmool, wo d Röömer anne 15 vor Chrischtus s Land Räzie sind cho erobere.

Do träffe si en Mäldelöifer, wo en Brief vom Mucinus, e Schteidafele mit em Bricht über dr rätisch Agriff, uff Rom zum Herrscher Auguschtus sell bringe. Si fessle dr Röömer und laufe mit römische Chleider sälber uff Rom. Im Palascht zeige si em Auguschtus em Mucinus syni Inschrift. Wäg däm Bricht plaanet dr Kaiser jetz d Eroberig vo de rätischen Alpe. Dr Sgartin und syn Assischtänt wärde römischi Legionäär, si rede mit de römische Generääl Drusus und Tiberius, em Auguschtus syne Stifsöön, wo vo zwee Syte häär s rätische Piet agryffe: uf ere Charte gseht me, wien em Tiberius syni Legioone vo Weschte häär, dur s Land vo de Helvezier, wo scho öppe vierzg Joor lang röömisch gsi isch, und am Zürisee verby uff Räzie chöme und em Drusus syni vo Süüde über d Alpepäss. Mit dere Strytmacht lauffe dr Sgartin und dr Fermentin über gföörlichi Wääg, vo Steiböck beobachtet, und dure töif Schnee übere Julierpass is rätische Land.

Dr Sgartin und dr Fermentin alarmiere d Räter, wo uff ere Versamlig vo de Höiptling eis wäärde, mit de Röömer nit z kämpfe. So wird s Räzierland ooni Bluetvergiesse e römischi Provinz. Me gseht uff eme Bildli im Buech s monumäntaale römische Triumpfzeiche vo La Turbie, wo men au d Nääme vo de rätische Völker druff gschribe het. Die beide modärne Forscher sind immer no bi dr römischen Armee und schaffe schwäär bim Bou vo de römische Kaschtell z Räzie, wo grad dr Rätus zuene chunt und se nomoll verzauberet – und lueg doo: si sind wider i dr Gägewart uff dr Usgrabig vom Wälschdörfli, und em Rätus sys Figüürli isch wider chly und bewegt sech nümm. Uff em letschte Bildli vom Cartoon gseht me dr Fermentin, wo vo iirne sensazionellen Erfaarigen i dr antykee Zyt redt, und dr Profässer Sgartin, wien er drzue seit: «Jeu hai mo tema che negin creigi ellas!», was uf Düütsch öppe das heisst: «I ha numen Angscht, ass is das niemer glaubt!»


</doc>
<doc id="78076" url="https://als.wikipedia.org/wiki?curid=78076" title="Kunsthaus Zug">
Kunsthaus Zug

S Kunschthus Zoog isch es Museum z Zoog. Es het di bedütendschti Sammlig vo der Wiener Modärni usserhalb vo Öschtrich.

1977 het s Kunschthus Zoog i der Altstadthalle ufgmacht. Sit 1990 hets es eignigs Geböid in ere Aalag us em 16. Jahrhundert, em «Hof im Dorf», am Rand vo der Zooger Altstadt. D «Zooger Kunschtgsellschaft» und d «Schtiftig vo de Fründe vom Kunschthus Zoog» si d Trägerschaft vom Kunschthus. D Kunschtgsellschaft isch füre Betriib vom Kunschthus verantwortlech und zudäm Eigetümerin vo der Kunschtsammlig. Usschtellige und d Sammligstätigkeit wärde dür Biträg vo der öffentleche Hand, dür Unterschtützig vo Private sowi dür Mitgliderbiträg finanziert. Der Matthias Haldemann isch sit 1990 Diräkter vom Museum. 

D Sammlig vo Wärch vo der klassische Modärni mit em Schwärpunkt Wien verdankt s Huus der Schtiftig Sammlig Kamm. Si isch 1998 vo der Christa, em Peter und der Christine Kamm gründet worde und schtellt d Beschtänd em Kunschthuus as Duurliigaab zur Verfüegig. Unter de meh as 400 Wärch vo der Schtiftig Sammlig Kamm befinde sich bedütendi Wärchgruppe vom Herbert Boeckl, em Richard Gerstl, em Josef Hoffmann, em Gustav Klimt, em Oskar Kokoschka, em Koloman Moser, em Egon Schiele und em Fritz Wotruba. Derzue chöme Wärchgruppe vo der europäische Modärni, em Expressionismus und Bauhaus.



</doc>
<doc id="78082" url="https://als.wikipedia.org/wiki?curid=78082" title="Tupolew Tu-154">
Tupolew Tu-154

D Tupolew Tu-154 (russisch Туполев Ту-154) isch es dreistrahligs Verchehrsflugzüüg mit mittlerer Reichwyti. Es isch vo der russische, ehemals sowjetische, Firma Tupolew vom 1968 bis 2013 boue worde. Der Flugzüüghärsteller Tupolew het insgesamt 1026 Exemplar boue. Das Passagierflugzüüg fasst zwüsche 150 bis 180 Passagier.

D NATO het für jedes Flugzüüg e eigete Codename. D Tupolew Tu-154 treit bi der NATO der Name Careless. 

Der Jungfereflug vom erschte Prototyp mit em Kennzeiche CCCP-85000 (CCCP sy kyrillischi Buechstabe. I latinische Buechstabe würd das SSSR heisse) het am 3. Oktober 1968 mit em Teschtpilot N. Gorianow statt gfunde. Ds erschte Flugzüüg het di staatlechi Fluggsellschaft Aeroflot am 12. Ouguscht 1970 zum usprobiere über cho. Regulär het das Flugzüüg bi Aeroflot der Betriib am 9. Februar 1972 uf der Strecki Mineralnyje Wody nach Simferopol uf gno. Als Postflugzüüg het’s bereits am 15. Mai 1971 der Betriib uf gno. Der erschti Uslandsflug isch nach Prag gange u het am 1. Ouguscht 1972 statt gfunde. D Nachfolger sy d Tu-204 beziehigswys d Tu-214 gsi.

Insgesamt sy über 1000 Tu-154 u Tu-154M boue worde. Di letschte drei Tu-154M sy Ändi Juni 2006 fertiggstellt worde. Zwöi vo dene Flugzüüg sy a d Kuban Airlines gange u eini isch a di russischi Regierig a d Region Samara gange. D Usliiferig het im Juli 2006 statt gfunde. Ändi Jänner 2009 het sech wider e Maschine i der Ändmontage im Wärch z Samara befunde. Die Maschine isch am 29. April 2010 a ds russische Verteidigungsminischterium übergä worde. Di vorerscht letschti Usliiferig het im Februar 2013 statt gfunde. Der Empfänger vo däm Flugzüüg isch äbefalls ds russische Verteidigungsminischterium gsi. 

Ds Wärch z Samara wird d Ersatzteili no mindischtens 15 Jahr uf Vorrat ha.

D Tupolew Tu-154 isch vor allem für d Aeroflot u Osteuropäischi Fluggsellschafte gfloge. Einigi Exemplar sy unter anderem im Nahen Oste im Ysatz gsi. Bi der Aeroflot isch si bis zum 31. Dezämber 2009 im ysatz gsi, u zwar vor allem uf Inlandsflüg z Russland. Nach em letschte Flug vo Jekaterinburg nach Moskau het d Aeroflot nach 40 Jahr alli 23 Tu-154 dür Airbus A320 ersetzt. Im März 2012 sy wältwyt öppe no 100 Maschine im aktive Dienscht gsi. Öppe 300 Maschine vo däm Typ sy zurzyt abgstellt. Vili dervo chöi innerhalb chürzischter Zyt reakriviert wärde.

I Form u Grössi glychet d Tupolew 154 anderne dreistrahlige Flugzüüg wo di glychi Grössi hei. Wi zum Bispil der Hawker Siddeley Trident oder der Boeing 727. Si het aber e chly anderi Uslegig. Uf Inlandsstreckine het si d An-10 als ou d Tu-104 ersetzt. Das si di beide erschte sowjetische Passagierjets gsi. Wi di meischte sowjetische Flugzüügtype het ou d Tu-154 es sehr robuschts Fahrwärch, wo der Betriib uf unbegeschtigte Pischtene erloubt. Si isch ou für höcheri Reisegschwindikeite usgleit. Die Dreistrahler sy vor der Entwicklig vo ETOPS-Strahtribwärch uf Streckine ygsetzt worde, wo für vierstrahligi Maschine unrentabel worde sy. Syt churzem sy d Triibwärch mit Triibwärchsschalldämpfer, sogenannti Hush Kits, z ha, wo d Ufrüschtig uf di kommendi Lärmschutzklass 4 ermöglecht. Der höcher Triibstoffverbruuch fallt ufgrund vo der gringe Kapitalchöschte vo der Maschine i der Gsamträchnig nur bedingt i ds Gwicht.

Nach der Widervereinigung vo Düütschland het d Flugbereitschaft vom Bundesminischteium für d Verteidigung zwee Tu-154M us em Bestand vo de Transportflüügergschwader 44 (TG-44) vo der Luftstrytchräft vo der Nationale Volksarmee überno. Ei Maschine isch zu nere Ufklärigsmaschine umboue worde (11+02), um d Abrüschtigsverträg im Rahme vo Open Skies z überwache. Die Maschine isch bi nere Kollision mit ere Lockheed C-141 Starlifter vo der US-Luftwaffe über em Atlantik rund 120 km weschtlech vo Namibia verlohre gange. Alli 24 Besatzigsmitgliider si bi däm Unglück um z Läbe cho. Di anderi Maschine (d DDR-SFA, 11+01) isch zersch z Dreschte yglageret worde. 1999 isch die Maschine a ne bulgarischi Fluggsellschaft verchouft worden u isch 2008 i Iran cho. Dert isch si blibe, bis di dertigi Ufsichtsbehörde im Februar 2011 es Flugverbot für alli registrierte Tu-154 im Iran düre gsetzt hei.

Di letschti Maschine vom Flugdienscht vo der Slowakische Republik isch Ändi Ouguscht 2017 usser Dienscht gstellt worde.

D Tu-154 isch e freitragende Tiefdecker mit um 35° pfylete Flügel i Ganzmetallbouwys mit drei Holme. Di beide drüüachsige Houptfahrwärch sy für Ysätz uf unbefeschtigte Pischtene usgleit u wärde gäge hinde i d Fahrwärchsgondle under de Tragflächi yzoge. Di usfahrbare Vorflügel wärde elektronisch u d Landeklappe hydraulisch atriibe.

Di drei Strahltriibwärch Kusnezow NK-8-2U vo der Tu-154 mit je 103 kN Schubchraft bi der Version Tu-154A u B sy am Heck befeschtiget. Bi der Version Tu-154M het me uf anderi Triibwärch umgstellt. Bi dere Version befindet sech am Heck ds Solowjow D-30KP/KU wo 108 kN Schubchracht erzügt. Je eis Triibwärch isch rächts u linggs vom Heck befeschtiget. Di beide Triibwärch verfüege zur Verringerig vo der Landestrecki es Schubumchehrsystem. Ds dritte Triibwärch sugt syni Luft mittig oberhalb vom Rumpf a der Syteleitwärchswurzlen a. Der Abgasstrom wird underhalb vom Leitwärch gfüehrt, wi das bi vilne dreistrahlige Flugzüüg der Fall isch. wi zum Byspiil bi der Lockheed L-1011 TriStar.

Es git drei Boureihe vo der Tupolew 154, wo sech üsserlech chum underscheide. D Underschiide sy vor allem i der Technik z finde. Ds üsserleche Underscheidigsmerkmal bi der Tu-154M isch am Heck di kreisrundi mittleri Triibwärchsöffnig mit emene Abschlussring. Bi der Vorgängertype isch d Triibwärchsöffnig vo der Syte här gseh, inne gwölbt. D Tu-154 isch mittlerwile hüüfig mit em ne Triibwärchsschalldämpfer usgstattet u Teilwys zum Frachtflugzüüg umgrüstet worde.

Es het e Reihe vo Spezialusfüehrige gä, so zum Byspiil als flüügends Lazarett, für d Kosmonautenusbildig oder als reini Frachtversion.

Die Version isch dür drei Kusnezow Triibwärch atriibe worde. D Tu-154A isch mit schwärere u sterchere Triibwärch usgstattet gsi als di ursprünglechi Tu-154. D Tu-154B isch mit ere wytere Erhöhig vom maximale Startgwicht boue worde. Die Variantene sy für 128 bis 146 Passagier usgleit gsi. Später het me d Azahl vo de Sitze dür e Ybou vo zweene zuesätzleche Notusgäng im Heck uf 168 Passagier chönne erhöche. Ab der Version B-2, wo 1977 erschyne isch, het me d Tu-154 mit Sächserreihe chönne usstatte u so hei die Maschine bis zu 180 Passagier chönne befördere. D Tu-154S isch d Frachtversion vo der Tu-154B.

Di hüüffigschti Version vo der Tu-154 wo me hüt no gseht isch d Tu-154M. Ihre Erschtflug het im Jahr 1982 stattgfunde. Im Gägesatz zu de vorhärige Versione, der Tu-154A u der Tu-154B, het die Maschine einigi üsserlech erkennbari Underschide. So isch si mit de wirtschaftlechere Awiadwigatel Solowjow D-30KU Triibwärch usgstattet u a dene ou erchennbar. Vor allem di mittleri Strahlusdrittsdüse under em Heck isch ganz anders agleit. Ou d Vorderkante vo de Tragflächine het vo de Vorflügel a ywärts e chly sterchere Winkel, sodass si uf der lingge Syte bis under di mittleri Ygangstüre chunnt. Ds Landeklappesystem vo der Tu-154M isch ou neu Konstruiert worde. Ufgrund vo dere Erneuerig isch d Tu-154M wirtschaftlecher, lysliger u zueverlässiger als di vorhärige Versione. D Aeroflot erreicht mit dere Maschine e Dispach Reilability (technischi Verfüegbarkeit vor em Start) vo 99%, was im Verglych mit weschtleche Flugzüügmuschter e usgezeichnete Wärt isch. D Tu-154M isch mittlerwyle di einzigi Variante vo der Tu-154, wo di gägewärtige europäische Lärmrichtline Kategorie 3 erfüllt u drum ou i der EU zuegla isch.

E modernisierti Tu-154-100 mit Glascockpit isch du aber nümm boue worde. Allerdings sy einigi Modifikatione i ds letschte Seriemodäll vo der Tu-154M ygflosse.

Zu de radikalere aglägeheite zehlt d Wyterentwicklig vo der Tu-154 zu de Prototype Tu-155 u Tu-156. Die Prototype flüge mit Flüssigemwasserstoff oder Ärdgas. D Tu-155 bassiert uf d Serie Tu-154B. Ds rächte Triibwärch isch nid mit Kerosin sondern mit Wasserstoff oder Ärdgas atriibe. Ihre erscht Flug mit Flüssigwasserstoff het d Tu-155 am 15. April 1988 absolviert. Der erscht Flug mit Ärdgasatriib het am 18. Jänner 1989 stattgfunde. So isch d Tupolew ds erschte Ärdgasatriibene Flugzüüg vo der Wält. D Wyterentwicklig vo der Tu-156 cha alternativ mit Kerosin oder mit Ärdgas betriibe wärde. Das macht si sehr flexibel.




</doc>
<doc id="78102" url="https://als.wikipedia.org/wiki?curid=78102" title="Heidi Siller-Runggaldier">
Heidi Siller-Runggaldier

D Heidi Siller-Runggaldier (* 11. Februar 1954 z Brixen) isch e Romanischtin us em Südtirol.

Si isch z Sankt Ulrich im Grödnertal ufgwachse und het vo 1927 bis 1978 a dr Uni Innsbruck d Germanischtik und d Romanischtik studiert. 1995 het si sich mit der Arbet "Das Objektoid. Eine neue syntaktisch-funktionale Kategorie, aufgezeigt anhand des Italienischen" habilitiert. Si isch mit em Germanischt und Uniprofässer Max Siller (* 28. Septämber 1946) vo Sterzing verhürootet und het zwöi Chind.

Sid 1979 het si als Assischtäntin am Institut für Romanischtik a dr Uni Innsbruck gschaffet und sid 1995 als Dozäntin. 2001 isch si Profässoorin für Romanischi Filology a dr Uni Bonn woorde, und sid 2002 isch si Profässoorin für Romanischi Sproochwüsseschaft a dr Uni Innsbruck. Iiri Hauptgebiet i dr Forschig sin d Italianistik und d Rätoromanistik. Si forschet über d Sproochkontakt vom Dütschen, em Iteliänischen und dr rätoromanische Sprooch Ladyn.

D Siller-Runggaldier isch bi de leitende Greemie vo dr Società di Linguistica Italiana, vom Dütschen Italianischteverband und vo dr Société de Linguistique Romane gsi.

Si het anne 1989 dr Forschigspry vo dr Stadt Innsbruck übercho, 2004 d Uszeichnig «Stella della Solidarietà Italiana» und 2014 s Eerezeiche vom Bundesland Tirol.



</doc>
<doc id="78105" url="https://als.wikipedia.org/wiki?curid=78105" title="Universität Innsbruck">
Universität Innsbruck

D Uni Innsbrugg isch e Universität im öschtrychische Bundesland Tirol.

Si isch anne 1669 under em Kaiser Leopold em Eerschte als ganzi Universität a dr Stell vom eltere Jesuitegimnasium z Innsbrugg ygrichtet worde. Anne 1781 het se die öschtrychische Regierig zum ene Lizeeum abegstueft, und dr Kaiser Franz dr Eerscht het d Schuel 1826 wider zun ere Uni gmacht. Wäge dere Gschicht het d Uni dr tradizionell Name "Leopold-Franzens-Universität Innsbruck". Sid 1945 isch si offiziell d "Universität Innsbruck".

Me luegt se schynts als die zwöitbeschti öschtrychische Uni nach dere z Wien aa.

Hüt het d Uni Innsbrugg sächzää Fakultääte. Die ehemoligi medizinischi Fakultäät het me anne 2004 dr Uni wägg gnoo und zu dr eigete "Medizinische Uni Innsbrugg" gmacht.



</doc>
<doc id="78110" url="https://als.wikipedia.org/wiki?curid=78110" title="Köbi Kuhn">
Köbi Kuhn

Dr Jakob «Köbi» Kuhn (* 12. Oktober 1943 z Züri-Wiedike; † 26. Novämber 2019 z Zollikerberg, Gmai Zolike) isch e Schwyzer Fueßballspiiler un –trainer gsii. Är isch vu 2001 bis 2008 Trainer vu dr Schwyzer Fueßballnazionaalmannschaft gsii.

As Sibzeejeerige sch er vum Edi Nägeli, em Bresidänt vum FC Züri, entdeckt un fir di eerscht Mannschaft verbfliichtet woore. Är het 125 Franke Moonetsloon iberchuu as Spiiler, 40 Franke fir e jeede Siig, un fimf Franke fir e jeeds bsuecht Training.

In syre ganze Karriere as aktiive Fueßballer het dr Kuhn bim FC Züri im Mittelfäld gspiilt, abgsääne vun eme zweemooenetige Abstächer zum Stadtrivaal Grasshoppers Club. Är het vu 1962 bis 1977 segsmool d Schwyzer Maischterrschaft un fimfmool dr Schwyzer Cup gwunne. Fir d Nazionaalmannschaft het er 63 Länderspiil absolviert.

Syni grooß Dreiji zum FC Züri het e internazionaali Karriere verhinderet, wäge däm het mer en as Spiiler nume in dr Schwyz gchännt. D Nazionaalmannschaft het si mit em Kuhn zwaimool fir d WM (1962 z Chile un 1966 z Ängland) chenne qualifiziere, het aber baidi Mool alli Spiil verloore.

Dr Kuhn isch 1966 bi dr 0:5-Niiderlaag geege Dytschland (1. Gruppespiil) zäme mit eme andere Laischtigsdreeger vu dr Mannschaft, em Werner Leimgruber, nit derby gsii wel er wäge Iberdrätte vum «Zapfestraich» vor em Spiil vum Trainer Alfredo Foni as Stroof nit ufgstellt wooren isch. Mit em FC Züri isch er am Aafang un nomool am Änd vu syre Karriere bis in s Halbfinaal vum Europapokaal vu dr Landesmaischter chuu (1964, uusgschiide geg Real Madrid, un 1977, uusgschiide geg dr FC Liverpool).

Voreb er zum Nazionaaltrainer gruefe wooren isch, het er erfolgryych as Noowugstrainer bim FCZ un speeter bi dr U21-Nazionaalmannschaft gschafft. Är het in dr letschte Joor vyyl jungi Spiiler nominiert un isch au nit dervoor zruggschreckt, si vu arrivierte Spiiler z dränne, wu die Harmony villicht gfäärdet hätte (wie dr Ciriaco Sforza). Är het au alsfuurt junge Spiiler wie em Tranquillo Barnetta, em Valon Behrami, em Philippe Senderos s Verdröue gschänkt, wu iim des mit guete Laischtige dankt hän.

Syter anne 2001 im Traineramt fir s sognännt A-Team, isch dr Kuhn an sy eerrscht Zyyl chuu: As Gruppesiiger het si d Mannschaft fir d EM 2004 z Portugal qualifiziert, wu si in dr Gruppefaas no zwoo Niiderlaage (geg Frankryych un Ängland) un eme Unentschiide (gege Kroazie) uf em letschte Blatz glandet isch. Dur zwai Entschaidigsspiil geege d Dirkei (2:0 z Bäärn; 2:4 z Istanbul) het er im Novämber 2005 s Team zue dr WM 2006 z Dytschland gfiert, wu s bis ins Achtelfinaal chuu isch. As Eerig isch am 19. Novämber 2005 mit Gnäämigung vu dr Stadt Züri z Wiedike, dr Haimet vum Köbi Kuhn, dr nit-offiziäll «Köbi-Kuhn-Platz WM 2006» yygweit woore. Im Oktoober 2006 het dr Kuhn aagchindet, ass er no dr EM 2008 as Nazionaaltrainer zrugdritt. Am 17. Dezämber 2006 isch er zum Schwyzer Trainer vum Joor gweelt woore, am 13. Jänner 2007 zum Schwyzer vum Joor.

Am 15. Juni 2008 het er sy letscht Spiil as Trainer vu dr Nazionaalmannschaft ghaa. D Schwyz het s letscht Voorrundespiil geg Portugal mit 2:0 gwunne. Noch em Abbfiff isch dr Trainer mit eme Transparänt vu dr Mannschaft mit dr Ufschriift «Merci Köbi» un Gsäng vu dr Fään «Köbi National» gfyyrt woore. Des het drott ass d Schwyzer Nazionaalmannschaft uusgschiiden isc, zue me emozionaale Änd vu dr EM 2008 fir dr Gaschtgeeber gfiert. Noofolger vum Kuhn isch dr Ottmar Hitzfeld woore.

Dr Jakob Kuhn isch in ere siibechepfige Familie ufgwagse. Mit sym Vater, eme Schryyner, het er vylm Spiil im Hardturm un im Letzigrund bsuecht. Scho ase chlai isch er begaischteret gsii vum Fueßball un het dr Ferenc Puskás bewunderet, dr ungarisch Stiirmer vu dr 1950er Joor.

Fir d SVP het er fir s Barlemänt vu d Stadt Züri un speeter fir Barlemänt vum Kanton Züri kandidiert. Nume weenig Stimme hän em fir s letscht Amt gfäält. Mit eme finanziälle Engaschmänt, dr „Köbi Kuhn Versicherungen“, het er iiber ai Millioon Franke verloore. Anne 1987 isch iber iim dr Konkurs ufgmacht woore.

Sy Frau Alice, wun er anne 1965 ghyroote ghaa het, het e as Manageri un Berooteri unterstitzt. Si isch anne 2014 noch eme Hiirnschlaag gstoorbe. Sy Doochter Viviane isch vier Joor speeter gstoorbe, mit 46 Joor, an dr Folge vun ere psychische Chranket un ere Drogenabhängigkait. Sy Mueter isch 103 Joor alt woore.

Anne 2013 isch bim Kuhn e chroonischi lymphatischi Leukämy feschtgstellt woore. Anne 2019 isch dr Kuhn uf dr Intensivstazioon vum Zürcher Triemlispitaal wäg ere Lungechranket un ere Bluetvergiftig bhandlet woore. Am 26. Novämber isch er im Alter vu 76 Joor im Spitaal Zollikerbärg gstoorbe.




</doc>
<doc id="78116" url="https://als.wikipedia.org/wiki?curid=78116" title="Rätisches Namenbuch">
Rätisches Namenbuch

S Rätische Namebuech isch e Samlig vo Landschafts- und Personenäme usem Bündnerland.

D Bündner Kulturgselschaft Societad Retorumantscha, wo anne 1885 gründet worden isch, het em Robert von Planta d Glägeheit gää, näbem bündnerromanische Wörterbuech Dicziunari Rumantsch Grischun non es zwöits grosses Forschigsprojäkt z plaane, es Buech mit de Näme vom Bündner Kulturruum.

Me het gmerkt, ass me mit Hilf vo de Nämen i der Landschaft, de Ortsnämen un de Fluernäme, gueti Quelle für die elteri Gschicht vom rätoromanische Wortschatz chönt finde.

Der Robert von Planta het ganz privat agfange d Näme us de verschidene Bündner Regioone zämezträäge. Är het em Projäkt "Rätisches Namenbuch" gseit. Für die grossi Arbet het dr von Planta dr Romanischt Andrea Schorta z Hilf grueffe.

Es isch dr Plaan gsi:

Em von Planta und em Schorta sind die elteri Arbet vom G. A. Bühler und d Materialsamlig vom Dicziunari e wärtvolli Hilf gsi. Anne 1920 het d Suechi nach de Näme i de Bündner Gmeinden agfange, wo me mit ortskundige Lüüt i de Döörffer Lischte vo de dörtige Nämen isch go mache. Sid 1925 het dr Schorta im Uftraag vvom Planta alli 120 Gmeinde bsuecht zum dr Nameschatz go ufschrybe. Er isch zu de Lüüt im Doorff, de Bärgbuure, Fürschter, Jeeger und Hirte, wo er sech vonne d Näme het lo säägen und i dr Landschaft lokalisiere. Der Schorta het se uf syne Bletter foneetisch ufgschribe.

Vo 1923 bis 1929 het me d Forschig i allnen Archyv vom Kanton gmacht zum alti Beleeg für d Nämen i den alte Schrifte z finde. Dr Schorta isch is bischöflichen Archyv z Chur und i d Gmeind- un d Pfarreiarchyv gange. D Dokumäntazioon, wo am Änd sibezgtuusig Fluernäme het, isch gmeindwys in Zedelchäschte organisiert gsi. Derzue het’s im Projäktarchyv en huuffe Notize zu volchskundlichen und historische Sache vo de Gmeinde. I de Joor 1934 und 1935 isch dr Schorta mit em ganze Konvoluut vo de lokale Nääme i jedi Gmeind gange zum döört mit den Informante z luege, ob alles rächt isch.

S Namematerial isch in es paar Bänd abtrukt worde. Der erscht Band, wo anne 1939 usecho isch, bringt d Orts- und Fluernäme sortiert nach 220 Gmeinde. Nume bi afangs vom 20. Joorhundert nümme bekante alte Näme het’s die gfundene urkundliche Forme drby, nid aber vo de dozmol no läbige. I däm Buech isch e Widmig ufe Franz Fankhauser und dr Jakob Jud, wo de Redaktoore bim Projäkt e grossi Hilf gsi sind.

Dr zwöit Band het etymologische Erkläärige zu de Landschaftsnäme. Im zwöiteilige dritte Band, wo dr Konrad Huber zämegstellt het, findt me d Persoonennäme. Dr letscht Teilband isch anne 1986 usecho.

S Namebuech diente au dr Familieforschig, wie men uf dr Websyte vom Rätische Verein für Familieforschig cha lääse.




</doc>
<doc id="78121" url="https://als.wikipedia.org/wiki?curid=78121" title="Franz Fankhauser">
Franz Fankhauser

Der Franz Fankhauser, wo am 2. Septämber 1883 z Burtlef uf d Wält cho und am 16. Novämber 1959 gstorben isch, isch e Schwiizer Romanischt gsi.

Er het a dr Uni Basel und z Bäärn, z Pisa, z Nöieburg und z Züri klassischi Sprooche, Sanskrit und Gschicht studiert. Als Schüeler vom Louis Gauchat und em Karl Jaberg het er die aktuelli romanistischi Forschig lehre könne. 1908 het er mit eren Arbet über d Mundart vo Val d’Illiez im Underwallis s Dokterexame gmacht. Vo 1909 bis 1953 isch er Lehrer für Latyn und romanischi Sproochen am Gimi Winterthur gsi. Er het e Zyt lang als Redakter s Burtlefer Joorbuech gleitet.

Vo 1906 bis 1917 het er näbe der Schuelarbet für s Glossaire des patois de la Suisse romande i vilnen Oortschafte vo dr Wälschschwiiz Informazioone über Orts- und Fluernäme gsamlet.

Der Fankhauser isch als bekante Romanischt vilne Projäkt go hälfe, bsunders de Redakzioone vom Dicziunari Rumantsch Grischun, won er i däm synere Folologische Kommissioon gsi isch, und em "Glossaire." Zum iim z danke het me vornen im erschte Band vom Rätische Namebuech, wo anne 1939 usecho isch, en Widmig uf iin (und drzue au ufe Jakob Jud) abtrukt.




</doc>
<doc id="78122" url="https://als.wikipedia.org/wiki?curid=78122" title="Fankhauser">
Fankhauser

Fankhauser – uf Schwiizerdütsch seit me Fankhuser – heisse die Lüüt:



</doc>
<doc id="78124" url="https://als.wikipedia.org/wiki?curid=78124" title="Theresia Rohner">
Theresia Rohner

D Theresia Rohner Mattmüller (* 1954), isch e Schwyzer Fraueräächtsaktivischti. Si het si no dr Yyfierig vum Frauestimmräächt uf Bundeseebeni fir s Frauestimmräächt im Kanton Appezäll-Innerrhode yygsetzt., wu no gfäält het. D Innerrhoder Fraue verdanke dr Rohner d Yyfierig vum kantonale Stimm- un Waalräächt anne 1990.

S Frauestimmräächt isch in dr Kanteen ab 1959 zeerscht in dr Westschwyz un speeter au andere dail vu dr Schwyz yygfiert woore. Wu am 7. Februar 1971 s Frauestimmräächt uf Bundeseebeni bschlosse wooren isch, hän d Fraue in fascht allne Kanteen s Waalräächt scho ghaa oder im glyyche Zuug iberchuu. Z Appezäll Usserrhode het anne 1989 e knapp Mee an dr Landsgmai zuegunschte vum Frauestimmräächt entschiiide. Nume dr Fraue z Appezäll Innerrhode isch s Waalräächt nit gwäärt woore.

D Theresia Rohner, Mueter vu zwoo Deechtere, Bsitzeri vun ere Haafnerwäärchstatt un Yywooneri vu Appezäll, het des nit verstande un si im April 1989 an d Standeskummissioon vu dr Landsgmai griichtet, go an däre ire negschte Zämechumft aktiv dailnee z chenne. Unterstitzig het si zue däm Zytpunkt fir des Aaliige nit kriegt. Wäge däm het si si an s Bundesgriicht z Lausanne gwändet. S hegscht Schwyzer Griicht het d Entschaidig aber an Kantoon Appezäll Innerrhode retuur delegiert. Wäg dr diräkte Demokraty hän aber nume di waalberäächtige Buurger, uusschliessli Manne, iber s Frauewaalräächt fir dr Kantoon deerfe entschaide. Im April 1990 hän di waalberäächtige Manne s Aasinne, dr Fraue s kantonaal Stimmräächt z gee, wiider abgläänt. Ganzi 28 Sekunde isch d Abstimmig geege s Frauestimmräächt gange.
D Theresia Rohner het die Entschaidig nit welle akzeptiere un het per Zytigsaazaig 100 Fraue un Manne gfunde, wu im Kantoon gwoont hän un gmainsam mit iire bim Bundesgriicht Beschwäärde yyglait hän. As Privaatpersoon isch d Rohner jetz massiive aagfyndet un anonym bedroot woore un isch wäg däm unter Bolizeischutz gstande. Am 27. Novämber 1990 het s hegscht Schwyzer Griicht mit em Frauestimmräächt-Entschaid aistimmig entschiide, ass d Reegle, wu s z Appezäll Innerrhode het, e Verstooß geg di aidgnessisch Bundesverfassig sei un dr Fraue s kantonaal Waalräächt zuestiend. Zee Joor no dr Yyfierig vum Glyychberäächtigungsartikel in dr aidgnessische Verfassig isch där Entschaid uumissverständli gsii. Di internazionaal un d Schwyzer Präss het iber s Uurdail gjuzget, derwyylscht s d Geegner z Appezäll Innerrhode as Niiderlaag aagluegt hän un mediaal iber d Fraue häärzooge hän. Wu im April 1991 d Fraue s eerscht Mool z Appezäll Innerrhode hän chenne weele, sin vu villicht 4000 Waalberäächtigte, wu doo gsii sin, rund ai Drittel Fraue gsii.

No dr mediaale Ufmeerksamkait het si d Theresia Rohner us dr Effetligkait zrugzooge. Im Juuni 2017 het si zum eerschte Mool wider in eme effetlige Gsprääch Yyblick in iri bolitisce Erfaarige gee.

D Theresia Rohner Mattmüller läbt hite z Inderlache un fiert e Praxis fir Cranio-Sacral-Therapiy.




</doc>
<doc id="78125" url="https://als.wikipedia.org/wiki?curid=78125" title="Schuh">
Schuh

E Schue isch es Chleidigsstugg füre Fuess.

S Wort chunt vom althochdütsche "scuoh", und das goot schynts uf s Indogermanische Ursprache "*skeu-" zrugg; das Wort het worschyns öppe «verdecke» oder «ypacke» bedüütet.

E Schue het zwee Teil: dr Bode, wo under em Fuess isch und d Huut bim Lauffe schützt, und der Schaft, wo am Boden agmacht isch und ume Fuess goot.

Schue gits sit dr Urzyt; ganz alti Bischpiil het me zäme mit em Maa im Ötztalgletscher gfunde.



</doc>
<doc id="78136" url="https://als.wikipedia.org/wiki?curid=78136" title="Arpelistock">
Arpelistock

Der Arpelischtock isch e Bäärg i den Alpe.

Er ghöört zum Bäärgmassyv vom Wildhorn, wo i de Bäärner Alpe lyt. Dr Gipfel vom Arpelischtock isch uf dr Hööchi vo 3035 Meter über Meer. Me luegt dr Arpelischtock au öppen als em Wildhorn sy weschtlich Vorgipfel aa. Dä Bäärg isch chly meh weder zwöihundert Meter hööcher; sy Hauptgipfel isch uf 3250 Meter über Meer. Und vo der weschtliche Flangge vom Wildhorn goot e vier Kilometer längi Kreete vo der Gältelücke bis zum Arpelischtock.

Es isch en Bäärg mit drüü Syte, im Südoschte isch dr Bäärghang zum Tal vo dr Morge, im Weschte d Felswand über dr Sanetschalp, wo d Saane afoot, und im Nordoschte lyt s Roottal, wo zhinderscht im Tal vo Lauene isch. Weschtlich vom Bäärg lyt dr Sanetschpass.

Übere Bäärg lauft d Gränze zwüsche de Kantöön Bäärn und Wallis.

Me cha vo drüü Syte uf en Arpelischtock: vom Sanetschpass übere Graat "Arête de l’Arpille," us em Roottal und vom "Col des Audannes" häär.

Der Arpelischtock isch e markanti Hööchi uf der düütsch-französische Sproochgränze i dr Schwiiz. Sy Name isch es guets Bischpiil für d Wanderig vo Wörter vo einere Sprooch in en anderi. Uf dr Südsyte vom Bärg, im Wallis, wo me früener es Patois vom Frankoprovänzalisch gredt het, isch d Alp, wo no hüt "Arpille" heisst. S uralte Wort "arpille" isch e Verchlyrigsform vo "arp;" das bedüütet im Frankoprovänzalische «Alpweid», und "arpille" heisst derno «Älpli». Und jetz het men i der Regioon Saaneland füre düütsch Bärgname wäge däm alte romanische Fluername vo ännet dr Sproochgränze ebe d Form «Arpelischtock» gmacht.


</doc>
<doc id="78137" url="https://als.wikipedia.org/wiki?curid=78137" title="Georges Dottin">
Georges Dottin

Dr Henri-Georges Dottin, wo am 29. Oktober 1863 z Liancourt im französische Departemänt Oise uf d Wält cho und am 11. Jänner 1928 z Rennes gstoben isch, isch e französische Sproochforscher gsi.

Er het z Rennes und z Paris Sprochwüsseschafte studiert. Mit eren Arbet, wo’s ume Verglych zwüsche de Sprooche Sanskrit, Italisch und Keltisch goot, het er anne 1896 doktoriert.

Nach em Studium het dr Dottin z Dijon und sit 1892 a dr Uni Rennes als Dozänt und de als Profässer gschaffet. Syni Fachgebiet sind die keltischi und die griechischi Sprooch gsi und d Mithology vo de Kelte gsi. Vo 1908 bis 1928 isch dr Henri Dottin au Stadtroot vo Rennes gsi.

I synere Zyt z Dijon, i dr Hauptstadt vo der französische Regioon Bourgogne-Franche-Comté, het dr Dottin au die regionali Sprooch vo dere Landschaft bis in französisch Jura aglueget, s Patois vo döört, wo zum Grafschäftler Französisch ghöört.




</doc>
<doc id="78139" url="https://als.wikipedia.org/wiki?curid=78139" title="Violanda Lanter">
Violanda Lanter

D Violanda Lanter (* 1. Jänner 1964 z Sissach, Schwyz, haimetbräächtigt z Stainach SG un syter 1996 z Ruggäll) isch e schwyzerisch-liachtaschtaanischi Bolitikeri (VU). Syter 2013 isch si Abgoordneti im liachtaschtaanische Landdaag.

D Violanda Lanter isch e Doochter vum Unternämer Rudolf Lanter un syre Frau Isolde geb. Büchel. Si isch z Ruggäll mit drei Gschwischter ufgwagse. Vu 1976 bis 1984 isch si uf Liachtaschtaanisch Gimnaasium gange, wu si d Matura gmacht het. Vu 1984 bis 1999 het si an dr Universiteet St. Galle Räächtswisseschaft studiert un 1990 mit eme lic. iur. HSG abgschlosse. No Griichts- un Aawaltspaktika z Rorschach un z St. Galle 1990–1992 het si 1993 e st.-gallisch Aawaltspatänt iberchuu. Vu 1993 bis 1994 het si z Winterthur bi dr Chrankeversicherig KFW Winterthur as Laiteri vum Räächtsdienscht gschafft. Anne 1994 isch si retuur uf Liachtaschtaa gange un het deert aafangs as Jurischti bi dr Prokurationsaastalt z Vaduz gschafft un ab 1996 bis 2000 derno as Laiteri vum Räächtsdienscht bi dr LGT Treuhand z Vaduz. Vu 2000 bis 2004 isch si Verwaltigsrootsbresdiänti vu dr Liachtaschtaanische Chraftwäärch gsii. Ab 2005 het si derno bis 2011 as Jurischti fir dr Klaus Tschütscher gschafft, wu Stellverdrätter vum Regierigsschef gsii isch, bzw. ab 2009 Regierigsschef.

Anne 1996 het d Violanda Lanter di liachtaschtaanisch Staatsbuurgerschaft iberchuu.

Am 10. Oktober 2018 het si dr Dytsch Hagen Pöhnert (* 1963) ghyroote, dr Diräkter vum Schafuuser Energyunternäme SH Power. Us ere eerschte Ee mit em Foorschtunternämer Paul Koller (* 1962) het si zwai Chinder, e Suun un e Doochter. Si läbt z Ruggäll.

D Violanda Lanter isch Mitgliid vu dr Vaterländische Union. Vu 1999 bis 2003 isch si fir iri Bartei im Ruggäller Gmairoot ghockt. Bi dr Landdaagswaal im Februar 2013 isch d Lanterin zum eerschte Mool in Landdaag gweelt woore. Vu 20913 bis 20167 isch si deert Vizebresidänti vum Landdaag gsii. Derzue isch si in sällere Legislatuurpreiood Mitgliid un Laiteri vu dr liachtaschtaanischi Delegazioon bi dr Interbarlemäntaarische Unioon gsii. Bi dr Landdaagswaal im Februar 2017 isch si wider in Landaag gweelt woore. Vu 2017 bis 2018 isch si Frakzioonssprächeri vu dr VU-Landdaagsfrakzioon gsii. Syter 2017 isch si Mitgliid vu Barlemäntaarische Versammlig vu dr OSZE un vu dr liachtaschtaanische Delegazioon bi dr Internazionaale Barlemäntarier-Kummissioon Boodesee.




</doc>
<doc id="78153" url="https://als.wikipedia.org/wiki?curid=78153" title="Archiv für das Studium der neueren Sprachen und Literaturen">
Archiv für das Studium der neueren Sprachen und Literaturen

S Archiv für das Studium der neueren Sprachen und Literaturen isch e wüsseschaftlichi Fachzytschrift ufem Gebiet vo der Sproochforschig und der Literaturwüsseschaft.

Si het anne 1846 under em Ludwig Herrig und em Heinrich Viehoff agfange. Si heisst au eifach „Herrig’s Archiv“. Sid 1979 chunt si bim Erich Schmidt Verlag z Berlin use. Es isch die eltischit Zytschrift für nöieri Literatur und Sproochforschig, wo hüt no bestoot. Me cha drin immer wider Sache vo der aktuelle Forschig lääse.

D Zytschrift bringt Artikel vo Sprooch- und Literaturforscher und Material für d Schuele. D Bytreeg sind i verschidene Sprooche gschribe.




</doc>
<doc id="78155" url="https://als.wikipedia.org/wiki?curid=78155" title="Aliance culturèla arpitanna">
Aliance culturèla arpitanna

D Aliance culturèla arpitanna oder Aliance culturâla arpetana isch e internazionali Kulturorganisazioon z Frankrych, i dr Schwiiz un z Itaalie.

Si luegt für d Kultur und d Sprooch vo däm Piet, wo me Frankoprovänzalisch redt.

Der Verein isch anne 2004 z Lausanne gründet worde. Er het syni Sitz z Sciez am Gämfersee in Hochsavoie und z Rochetaillée im französische Departemänt Loire.

D Organisazioon isch politisch nöitral. Si hilft de dialäktaale Kulturprojäkt vo der frankoprovänzalischen oder ebe «arpitanische» Sprooch und ganz algemäin der modärne frankoprovänzalische Bewegig. Si luegt füre Ustuusch zwüsche de Sproochregioone, wo z Südweschtfrankrych, im Augschttaal und i dr Wälschschwiiz verströit sind. Es schwirigs Theema isch d Diskussioon über d Schrybwys vom Arpitanische.

D "Aliance" understützt au s "Radiô Arpitania" z Lausanne, wo Mundartsändigen über s Internet bringt.



</doc>
<doc id="78158" url="https://als.wikipedia.org/wiki?curid=78158" title="Chœur des Armaillis de la Gruyère">
Chœur des Armaillis de la Gruyère

Der Chœur des Armaillis de la Gruyère isch e Singgruppe vom Bezirk Greyerz im Kanton Fryburg.

Der Chor isch anne 1955 dank em Musiker André Corboz und em Henri Gremaud, wo s Greyerzer Museum z Bulle gleitet het, entstande. Is Düütschen übertreit heisst der Vereinsname «Chor vo de Greyerzer Senne». Drum isch s Goschtüüm vo de Sänger au em alte Chleid vo de Hirten i der Regioon nochenempfunde.

Der Chor singt meischtens tradizionelli Volchslieder, grad au s bekantischti Fryburger Bärglied, dr "Ranz des vaches," und Wäärch vom Joseph Bovet, öppe s Lied "Le vieux Chalet," wo men au i dr Düütschschwiiz könnt. Vil vo de Lieder im Repertoire sind im Patois, der alte Fryburger Mundart gschribe, wo zum Frankoprovänzalische ghöört. Me bringt i de Konzärt aber au öppe Stuck vom Gregorianische Choral und suscht vo der tradizionelle Chilemusig, und mängisch au Sache us der nöiere Chorliteratur. Der Greyerzer Chor chunt regelmässig im Wälschschwiizer Radio.




</doc>
<doc id="78160" url="https://als.wikipedia.org/wiki?curid=78160" title="Robert Jolidon">
Robert Jolidon

Der Robert Jolidon, wo am 24. Dezämber 1909 z Sankt Brix im Bäärner Jura uf d Wält choo und am 22. Novämber 1953 z Züri gstorben isch, isch e Schwiizer Pfaarer und Dialäktoloog gsi.

Dr Jolidon isch i sym Heimetdoorff und de z Pruntrut id Schuel und z Saint-Maurice im Wallis is Gimnasium. Er het sich z Luzärn, z Paris und z Soledurn ufs Amt vom Prieschter vorbereitet und anne 1936 d Ordinazioon überchoo. Im Joor 1940 het er a dr Uni Züri s Filologystudium agfange; syni Lehrer sin dr Jakob Jud un dr Arnald Steiger gsi. Er het mit der Arbet "Le patois de Saint-Brais" s Dokterexame gmacht.

Wärend em Studium und au spööter isch dr Robert Jolidon i synere Heimet zu de Lüüt i de Juradöörffer go loose, wie sii iiri Mundart, s Patois bruuche. Das isch e Form vo dr Gräfschäftler Sprooch. Uf vil verschidene Zedel het er d Dialäktwörter ufgschribe und iiri Bedüütig uf Französisch derzuetoo. Z’letscht si’s schynts mee weder sibetuusig Wörter gsi, won er derzue öppis gschribe het. Vo däm lexikalische Material isch aber nümmen alles umme. Wo dr Jolidon draa gsi isch, mit syne Unterlaagen und de wälber zäichnete Dialäktcharte es Buech über di jurassischi Mundart zum Truck vorzbereite, isch er am 22. Novämber 1953 eerscht vierevierzgjöörig gstorbe.

D Sache, wo der Robert Jolidon über d Kultur vom Jura zämetreit het, sind hüt im kantonale Kunscht- und Gschichtsmuseum z Dälschbrg. Dank em Ernest Schulé vom Wälschschwiizer Mundartwörterbuech Glossaire des patois de la Suisse romande und em Pfaarer André Chèvre het me das, wo vom Jolidon syne Papier no z finde gsi isch, uf Umwääg dört hiigää.



</doc>
<doc id="78162" url="https://als.wikipedia.org/wiki?curid=78162" title="Christel Nissille">
Christel Nissille

D Christel Nissille, wo anne 1973 uf d Wält cho isch, isch e Schwiizer Dialäktoloogin.

Si het z Biel anne 1993 d Matuur gmacht und drno a dr Uni Nöieburg Französisch und Änglisch studiert. Im Joor 2009 het si bim Andres Kristol mit der Arbet "Grammaire floue et enseignement du français en Angleterre au XVe siècle. Les leçons du manuscrit Oxford Magdalen 188" s Dokterexaame bestande.

Sid em Joor 2000 git d Nissille Küürs a dr Uni Nöieburg, sid 2003 isch si Lehrbeufträtiti für Sproochgschicht a dr Uni Basel, und 2009 isch si Redaktoorin bim Wälschschwiizer Mundartwörterbuech "Glossaire des patois de la Suisse romande" worde. Eini vor iirnen Ufgabe bim "Glossaire" isch es, mit de Bytreeg «Mots vedettes» d Arbet vom Wörterbuech bim Publikum populäär z mache.

D Christel Nissille macht bi der Forschigsarbet für s grosse französische Wörterbuech "Französisches Etymologisches Wörterbuch (FEW)," wo d Redakzioon z Nancy isch, mit.

Si isch Mitgliid vo dr Gselschaft vo de Schwiizer Romanischte, em "Collegium Romanicum," vo der "Société de Linguistique Romane" und dr nöieburgische "Société William Pierrehumbert," wo für s Adänke an Nöieburger Linguischt William Pierrehumbert lueget.




</doc>
<doc id="78163" url="https://als.wikipedia.org/wiki?curid=78163" title="Alpabfahrtsherz">
Alpabfahrtsherz

Alpabfahrtshärze oder Häärzli sind traditionelli Schmuckhärze us Holz. Mit ine wird s Veh z Liechtestei bi de Alpabfahrt gschmückt. De Bruuch isch uf Liechtestei beschränkt und hie syt 1830 nachwysbar.

Bi de jährliche Überfüehrig vom Veh vo den Alpe zrugg i d Dörfer im Tal sind d Härde fästlich mit Blueme gschmückt. Die beste Milchchüe sind draa z erchänne, dass si zuesätzlich schöni und schwäri Glogge trägid. Usserdem wärdid ine mit Bänder und Blueme verzierti Mälchstüel uf e Kopf taa, und uf iri Stirn wird es hölzigs Härz, s sogenannte Alpabfahrtshärz, bunde. Nach der Alpabfahrt wärdid die Härz traditionell a d Ussewand vom Vehgade gnagled. D Alpabfahrtshärze sind e regionali Bsunderheit im liechtesteinische Oberland.

D Härz sind öppe 14 cm breit und 17 cm hööch und trägid hüüfig d Uufschrift «JHS», s Christusmonogramm. Früehner sind si vo de Alphirte aagfertiged worde und sind drum sehr individuell gstaltet gsi, doch hüt chömid si schlichter und einheitlicher dehäär, wil iri Härstellig uf wenigi Betriib beschränkt isch.

De Liechtesteiner Künstler Georg Malin hed 1980 e Sonderbriefmarke mit em Motiv vom ene historische Alpabfahrtshärz us em Jahr 1849 entworfe, wo als Teil vo de Serii «Alpwirtschaftsgeräte» usegäh worden isch.

S Walsermuseum z Trisabärg zeigt en Uswahl vo Alpabfahrtshärze i synere Duurusstellig.




</doc>
<doc id="78164" url="https://als.wikipedia.org/wiki?curid=78164" title="Bashkirian Airlines">
Bashkirian Airlines

D Bashkirian Airlines (churz: Bal) isch e russischi Fluggsellschaft gsi mit Sitz z Ufa.

Ursprünglech isch d Bashkirian Airlines als Schwöschtergsellschft vo der Aeroflot gründet worde. D Fluggsellschaft het Inlandsflüg zwüsche Moskau. Nadym, Nischnewartowsk, Nowy Urengoi, Sankt Petersburg, Surgut u Ufa düre gfüehrt. Internationali Ziil sy Baku, Duschanbe, Hurghada, Istambul u Jerewan gsi. Im Jahr 2006 het di russischi Flugsicherheitsbehörte FTOA der Airline d Fluglizänz entzoge u het se ersch nach ere Sicherheitsüberholig a de Maschinene wider här gstellt. Im Mai 2007 het Bashkirian Airlines du Insolvänz agmäldet u der Flugbetriib ygstellt. Vor em Konkurs het Bashkirian Airlines 1513 Mittarbeiter gha. 

Zletscht het d Bashkirian Airlines mit der folgende Flotte opperiert:


Wyter sy zäh Flugzüüg stillgleit gsi:




</doc>
<doc id="78166" url="https://als.wikipedia.org/wiki?curid=78166" title="Grauspitz">
Grauspitz

De Grauspitz isch mit 2599 Meter de höchsti Bärg vom Fürstetum Liechtestei. De Doppelgipfel vom Grauspitz bestaht us em Hindergrauspitz (2574 m), au "Schwarzhorn" gnännt, und em Vordergrauspitz (2599 m). Er ghört zue de Bärggruppe vom Rätikon und liit uf de Gränze zum Schwiizer Kanton Graubünde.




</doc>
<doc id="78179" url="https://als.wikipedia.org/wiki?curid=78179" title="Castaneda">
Castaneda

Castaneda isch de Name vo däne Ortschafte:
Castaneda isch de Familiename vo däne Persone:


</doc>
<doc id="78187" url="https://als.wikipedia.org/wiki?curid=78187" title="André Gysi">
André Gysi

Dr André Gysi (* 23. Dezämber 1957 z Zoog) isch e Schwizer Künschtler. Si Bürgerort isch Suhrt im Kanton Aargau, är läbt z Zug.

Är isch en experimentelle Fotikünschtler, Bildhouer und Buechdrucker. Näbe Fotografie het er Inschtallatione, Objäktkunscht und Plastike gmacht-

Der Gysi het 1990 in ere Gruppenusschtellig, 2002 i dr Doppelusschtellig mit em Stefan Steiner und 2007 i dr Gruppenusschtellig "FernNah" im Kunschthus Zoog öpis vo sine Wäärch zeigt.

Blei isch es Material, wo im Schaffe vom Gysi immer wider vorchunt. 1994 hän d Wasserwärch Zoog es Bild us Blei und es Gfäss us Blei gchauft; füre Gysi isch Blei „es Material, wo schützt und glichzitig e bedrohlechi Wirkig het“. In Fotografie uf Blei, won er 2000 in der Huberte Goote Gallery usgschtellt het, het sech es „naturhafts Vorbild … nume no erahne“ lo. Gfäss und Relikt vo vergangene Zite si Theme wo immer wieder vorchöme i sim Wärch.

S Liecht isch immer zentral i der Fotografie, au i dere vom Gysi. A der Doppelusschtellig "«morgen die röte – Helle Dunkelheit»" mit em Stefan Steiner 2002 im Kunschthus Zoog het der Gysi mit 16-mm-Film gschaffet und het d Spiegelspur vom Liecht zeigt; das naturalistische Bild isch ned nume is Negativ umkehrt worde sondern isch „zumene freie experimentelle Spiel vo hell und dunkel“ worde; „Uf radikali Wis reduziert der Gysi in sine Fotiarbeite s Medium vo der Fotografie uf si Chärn, s Liecht“ (Urs Bugmann, 2002). Au in sinere Fotografieusschtellig 2002 i der Huberte Goote Gallery z Zoog het er mit „Fotografie as Gschtaltig mit Liecht“ gschaffet: „Hell–Dunkel, Scharf–Unscharf, Fiktion und Realität forme sich zu Bilder, wo as Traumlandschafte interpretiert wärde chönnte“ (Annemarie Setz, 2002). Zu dere Usstellig het d Doris Fässler gschribe: „Vom ungarischen Fotopionier László Moholy-Nagy stammt die These "Fotografie ist Gestaltung mit Licht". Mit seinen «fotografischen Arbeiten» stellt André Gysi sich exakt in diese Tradition, die schon über hundert Jahre zuvor von Niépce, Daguerre und Talbot begründet wurde.“



</doc>
<doc id="78190" url="https://als.wikipedia.org/wiki?curid=78190" title="Sara Cotelli">
Sara Cotelli

D Sara Cotelli isch e Schwiizer Sproochwüsseschaftlerin und Dialäktoloogin.

Si isch in ere Familie vom Kanton Nöieburg ufgwachse, iire Vatter isch en Iteliäner gsi, wo fasch sis ganze Lääbe scho z Nöieburg gsi isch. Es Joor lang isch d Sara Cotelli uf Ängland. Derno het si a dr Uni Nöieburg Französisch und Änglisch und Sproochwüsseschaft studiert. Für en «Erasmus»-Studiezyt isch si nomol uf Ängland gange. Im Joor 2003 het si s Lizänziat gmacht und 2004 a dr Uni York z Toronto der Master of Arts. 2008 het si s Lehrerdiplom vo der Uni Fryburg überchoo.

Im Joor 2015 het si, wider a der Uni Nöieburg, mit der Arbet "Question jurassienne et idéologies langagières. Langue et construction identitaire dans les revendications autonomistes des minorités francophones (1959-1978)" bim Nöieburger Profässer Andres Kristol und bi der Marinette Matthey vo der Uni Grenoble s Dokterexaame gmacht. Für die Arbet isch si im ene Nazionalfonds-Projäkt em Zämehang zwüsche der Jurafroog und der sproochlichen Ideology noche gange; si het undersuecht, wie i der Gschicht vom Jura bi de jurassische Separatischte die wälschi Sprooch es Kampfmittel gäge s dütschsproochige Bäärn gsi isch. Si seit, me heig bi der Sproochforschig no chuum druuf gluegt, wie im Fall vom Jura no öppis meh am vilglobte sproochliche Zämehalt vo der Schwiiz verbrochen isch.

Scho anne 2004 het d Cotelli als Assischtäntin bim Institut für d Sproochwüsseschaft und d Komunikazioon a der Uni Nöieburg agfange. Vo 2004 bis 2009 isch si bim Wörterbuechprojäkt "Base de données lexicographiques panfrancophone" derby gsi. Sid 2009 lehrt si a der Uni Nöieburg Französisch, und e Zyt lang isch si au Dozäntin für Französisch am Sproochezäntrum vo der Uni Züri und der ETH Züri gsi.

Iiri Forschigsarbet macht d Romanischtin meischtens i de Gebiet vo der historische Soziolinguischtik, der Ideology vo de Sprooche bsunders was die sproochliche Minderheite agoot, der Anthropology und em Regionalfranzösisch. Anne 2007 het d Cotelli für die sproochwüsseschaftlichi Zytschrift Vox Romanica gschaffet.

Anne 2013 isch d Sara Cotelli d Diräktoorin vom Sproochezäntrum vo der Uni Nöieburg woorde; die Abteilig het d Uni i däm Joor ganz nöi ygrichtet; me cha döört Änglisch und Düütsch go lehre. Drnäbe het d Cotelli en Lehruftrag am Nöieburger Institut für französischi Sprooch, und si macht Übersetzige vo französische wüsseschaftliche Tegscht is Änglische. Si schaffet au mit de Lüüt vom Nöieburger Institut für Sproochwüsseschaft und Komunikazioon zäme, grad au mit der Redakzioon vom Glossaire des patois de la Suisse romande.




</doc>
<doc id="78192" url="https://als.wikipedia.org/wiki?curid=78192" title="Ludwig Friedrich Dorn">
Ludwig Friedrich Dorn

Dr Ludwig Friedrich Dorn (* 1806 z Mille; † 14. Februar 1868 z Aldene) isch e dytsche Bfaarer un Schriftsteller gsii.

Dr Dorn het evangelischi Theology studiert un isch vu 1829 bis 1832 Vikar z Baadewyyler gsii. Vu 1833 bis 1849 isch er Bfaarer z Kääl gsii un vu 1849 bis 1867 z Wyyl. Anne 1867 isch er uf Aldene gwächselt un isch deert aber scho im Johr druf, am 14. Februar 1868, gstoorbe.

Aagregt dur dr Johann Peter Hebel het dr Dorn au aafange Gedicht uf Alemannisch schryybe. En Uuswahl zäme mit Gedicht vum Johann Jakob Schneider, vum Karl Rudolf Hagenbach un vum Friedrich Eichin isch anne 1843 uusechuu

Iber sy Dialäkt un d Schryybwyys het er sälber gsait:



</doc>
<doc id="78194" url="https://als.wikipedia.org/wiki?curid=78194" title="Siggenamt">
Siggenamt

S Siggenamt isch es historischs Piet im Kanton Aargau.

Als Verwaltigseinheit het’s es i der Zyt vo der Alten Äiggnosseschaft gää; das het anne 1415 agfange, wo die habsburgischi Grafschaft Baade äignössisch woorden isch, und es isch bis 1798 so gange, wo d Schwiiz vo der französischen Armee eroberet und der helvetisch Staat gründet woorden isch.

Im Siggenamt sin d Bänn vo de hütigen Aargauer Gmeinde Ändige mit em Wyler Underändige, Ännetbaade, Obersiggetaal mit der Oortschaft Chirchdoorff, Tägerfälde, Undersiggetaal und Würelinge gsi.

Im nöie Kanton Aargau isch das alte Piet ufteilt woorde: Ändige, Tägerfälden und Underändige sind jetz im Bezirk Zuurzi und die andere Gmeinde im Bezirk Baade.


</doc>
<doc id="78196" url="https://als.wikipedia.org/wiki?curid=78196" title="Landesgeschichte">
Landesgeschichte

D Landesgschicht isch en Aart vo der Gschichtsforschig, wo bsunders d Entwicklig vo de Sachen im ene usgwäälte Land aluegt.

Es git die Forschigsrichtig tradizionell i de dütschsproochige Länder, wo me sech zwar au für die grosse Länder inträssiert, aber grad so vill d Gschicht vo den einzelne Landschaften und historische Territoorien studiert. Wemme vo "Landesgschicht" redt, isch normalerwys d Vergangeheit vo eigeständige politischen Einheite gmeint so wie öppe d Fürschtetümer vom alte dütsche Rych oder die suverääne Kantöön vo der alte Äiggnosseschaft und für die jüngeri Zyt öppe die dütsche Bundesländer.

E wichtegi Ufgaab für die "historischi Landeskund" isch es au, z verzelle, wie’s i der Gschicht dene Länder und Piet gangen isch, wo spöter als politeschei Aktöör verschwunde sind. I vilne Fäll isch das so choo, wil me die Territoorie zu anderne Herrschaftspiet gschlage het. Me tarf nid vergässe, was die eltere Länder gsi sind.

Me cha die Sach abgränze gäge d Sicht uf chlyneri Rüüm. Für so Theemen isch d "Regionalgschicht" doo. Und derzue chunt die lokaali Arbet vo der "Ortsgschicht" un dr "Stadtgschicht".

Z Dütschland git’s e wüsseschaftlichi Fachzytschrift, wo "Blätter für deutsche Landesgeschichte" heisst.


</doc>
<doc id="78206" url="https://als.wikipedia.org/wiki?curid=78206" title="Simon Vatré">
Simon Vatré

Der Simon Vatré isch e Schwiizer Lexikograaf. Me weiss vo sym Lääbe nid vill, ussert, dass er am 2. Juli 1888 z Vendlincourt uf d Wält choo und am 4. Septämber 1972 gstorben isch. Vendlincourt isch es Doorff im Nordoschte vo Pruntrut, a der Landesgränze vo der Schwiiz zu Frankrych.

Der Vatré het es eigets Wörterbuech vo der Mundart, wo men im Elsgau redt, zämegstellt. S Patois vo dere Regioon rund um Pruntrut isch e Teil vo der Grafschäftler Sprooch, wo zum Areaal vo der Langues d’oïl ghöört. Em Vatré sys Buech, wo drinn d Elsgauer Dialäktwörter mit der französische Bedüütig erkläärt wärde, heisst "Glossaire des patois de l’Ajoie et des régions avoisinantes." Anne 1947 het die jurassischi Kulturgselschaft "Société jurassienne d’émulation" em Vatré sys Wäärch mit emene Vorwort vom Jules Surdez usegää.

Der Simon Vatré isch im 1955 nöi gründete " Comité central jurassien de la défense du patois" der eerscht Presidänt gsi.

Der Vatré het au über d Gschicht vo sym Doorff gschribe.





</doc>
<doc id="78212" url="https://als.wikipedia.org/wiki?curid=78212" title="Geographisches Lexikon der Schweiz">
Geographisches Lexikon der Schweiz

S Geografische Lexikon vo der Schwiiz isch es Nochschlagewäärch mit Informazioone zu der Landeskund vo der Schwiiz.

Es isch dank der Iniziatyve vo der "Société neuchâteloise de géographie" gmacht worde und vo anne 1902 bis 1920 z Nöieburg bim Verlag vom Victor Attinger usecho. Es het sächs Bänd.

Es git au e französischi Versioon, der Dictionnaire géographique de la Suisse, wo glychzytig entstanden isch.

Das Lexikon bringt vil Sache zu de Kantöön, de Regioone und de Bezirk, zu geografischen Objäkt wie öppe de Bäärge, de Flüss un de Seeè, und den Ortschaften im Land, vo de Stedt und de Gmeinde bis zu de Döörfli und de Wyyler. Zu allne Sache chame i den Artikle geografischi, politischi und wo’s basst au soziali und gschichtlechi Informazioone finde. En bedütende Aschpäkt für d Behandlig vo den Objäkt isch d Wirtschaftsgschicht gsi.

Es chöme meh weder 37'000 Nääem vor: Orts- und Fluernääme, Regioonenääme, Bärgnäämen und Gwässernääme; und s Lexikon het 32'893 Artikel.

Son es umfassends und grüntlechs Übersichtswäärch vo der Schwiiz het’s sider nümme gää, und s Geografische Lexikon isch au hüt no e gueti Informazioonsquelle – wo bis jetz (2019) zu vilne Sache meh büütet weder öppe d Wikipedia.


</doc>
<doc id="78214" url="https://als.wikipedia.org/wiki?curid=78214" title="Flughafen Moskau-Domadedowo">
Flughafen Moskau-Domadedowo

Der Flughafe Domodedowo (russisch Домодедово) isch der zwöitgröschti Flughafe vo der russische Houptstadt Moskau. Är lyt südlech vo der Metropole, 35 Kilometer vom Stadtzäntrum u 22 Kilometer vo der Moskauer Ringoutobahn MKAD ewäg, ganz y der Neechi vo der Stadt Domodedowo. Der Flughafe lyt 181 Meter über em Meeresspiegel.

Ursprünglech isch der Flughafe houptsächlech für e Inlandsverchehr bestimmt gsi, zahlrychi Fluggsellschafte hei aber, wäge zuenähmende Problem uf em grössere Flughafe z Moskau-Scheremetjewo, ihri Flüg nach Domodedowo verleit. Di privati Betribergsellschaft het ds Konzept vo meine Moderne Flughafe mit weschtlechem Standart verfolgt.

Am 24. Jänner 2011 isch der Flughafe Ziil vo mene terrorischtische Aschlag gsi.

Im Jahr 2017 sy über 30 Millione Passagier über Domodedowo gfloge. Somit isch Domodedowo der zwöitpopulärschti Moskauer Flughafe, grad nach em Flughafe Moskau-Scheremetjewo u vor em Flughafe Moskau-Wnukowo. Betriibe wird der Flughafe vo der Firma East Line, die hei der Flughafe für 75 Jahr gmietet. D East Line ghöre di zwöi Terminals u diversi anderi Alage. Nur ds Flugfäld befindet sech under staatlecher Kontrolle.

Im Jahr 2006 isch ds Terminal in es nationals u nes internationals Terminal ufteilt u grosszügig usboue worde. Dür das isch d Kapazität vo 14 Millione Passagier uf 21 Millione Passagier gstyge. Näbe de beide Terminals git’s no Vorfäldstellplätz für d Flugzüüg. Zu dene wird me mit Neoplan- oder Cobus-3000 Flughafetransportbösse gfahre.

Es git zwöi Parallel azflüügendi Start- u Landebahne, 3000 u 3800 m läng. U i de Flächenutzigsplän isch Ruum für sächs wyteri Landebahne yplanet. Pro Stund chöi insgesamt bis zu 70 Starts u Landige abgwicklet wärde.

Am 24. Jänner 2011 isch es um 16:32 Uhr Ortszyt im Bereich vom Flughafeterminal zu nere Explosion cho. Da derby sy 35 Persone töt u 170 Persone verletzt worde. Es het sech offesichtlech um ene Sälbstmordaschlag ghandlet.


D Aeroexpress-Züg sy mittlerwyle in ere Gsellschaft zämegfasst. Si git es Informationsblatt mit allne drei Linie use u het ou e Homepage. E schnälle Flughafewächsel isch dür d Benützig vo der Metro zwüsche zwöine Zylbahnhöf müglech:


D Metro-Fahrt zwüsche zweene Bahnhöf duuret öppe 30 Minute. Für e Flughafewächsel zwüsche zweene Moskauer Flughäfe sy öppe 3 Stund nötig. Das isch wäsendlech schneller als mit em Taxi.

Zwüsche de beide Rollfäldbahne i südöschtlecher Richtig vom Abfertigungsgeböide sy sehr vil russischi Verchersflugzüüg elterer Bouart, teilwys scho usgschlachtet (Triibwärch, Türen u verschiideni widerverwändbari Ersatzteili usboue), abgstellt. Vili vo ihne stamme vo nümm exischtierende Fluggsellschafte wi zum Byspiil d Domodedovo Airlines oder der AiRUnion.

Aber ou hüt no existierendi russischi Airlines stelle usgmuschtereti Luftfahrzüüg dert ab. Di russischi Fluggsellschaft Transaero het 2013 alli Flugzüüg vom Typ Boeing 747-200/-300 usgmuschteret. Einigi vo dene Maschine sy dert abgstellt worde.

Einigi Flugzüüg wo dert sy abgstellt worde:


Wyter isch e Boeing 737-200 südlech vo der Pischte 14L abgstellt. Am Pischtenändi vo der Pischte 14L lyt bis hüt ds Frack von ere Tu-154 wo 2010 agstürzt isch.

Als erschti internationali Fluggsellschaft isch di damaligi Swissair im Jahr 2001 der Flughafe agfloge. 2006 het British Airways ds Glyche gmacht. Insgesamt biete inzwüsche über 80 verschideni Fluggsellschafte Flüg nach Domodedowo a. Ou di dütschi Lufthansa het ihre ganz Flugbetriib mit em Summerflugplan 2008 nach Domodedowo verleit. 

Di meischte Flüg bietet d S7 Airlines (di früechrigi "Sibir") a. S7 het uf däm Flughafe ihres Dräjchrüz. 



</doc>
<doc id="78227" url="https://als.wikipedia.org/wiki?curid=78227" title="Universität Lausanne">
Universität Lausanne

D Uni Lausanne goot uf d "Académie de Lausanne" zrugg, wo anne 1537 z Lausanne gründet worden isch.

Im Joor 1890 isch druus die modärni Universität gmacht worde. Bis 1970 isch si im Stadtzäntrum vo Lausanne gsi, und de het si der nöi Campus z Dorigny am Gämfersee übercho.

D Uni Lausanne het sibe Fakultäte:



</doc>
<doc id="78229" url="https://als.wikipedia.org/wiki?curid=78229" title="Gunilla Marxer-Kranz">
Gunilla Marxer-Kranz

D Gunilla Marxer-Kranz (* 28. Mai 1972 z Walestadt SG as "Gunilla Kranz", haimetberäächtigt z Stäihuuse ZG un z Vadoz) isch e liachtaschtaanischi Bolitikeri (VU). Syter anne 2017 isch si Abgoordneti im liachtaschtaanische Landdaag.

D Gunila Marxer-Kranz isch e Doochter vum Leerer Arno Kranz un syre Frau Marie-Louise, geb. Meyer. S het no ne Schweschter un isch z Tresa ufgwagse. 

Vu 1984 bis 1992 isch si uf s Laichtaschtaanisch Gimnasium z Vaduz gange un het no dr Matura vu 1992 bis 1993 e gstalterischi Grunduusbildig an dr Schuel fir Beruef un Wyterbildig z Romanshorngmacht. Derno het si an dr Universiteet Friburg i. Ü. vu 1993 bis 1998 Räächtswisseschafte studiert un mit em Lic. iur. utr. abgschlosse. Anne 2002 het si di liachtaschtaanisch Räächtsaawaltsbriefig gmacht.

Vu 2002 bis 2007 isch si Stellverdrätteri vum Landdaagssekreteer gsii, zueständig fir d Finanz- und Gschäftsbriefigskummissioon un fir Teemene rund um EWR/EFTA un OSZE. Vu 2008 bis 2010 het si as Legal Adviser in dr Finanzdienschtlaischtigsbransche z Vadoz gschafft. Ab 2010 isch si in Elterezyt gsii. Syter anne 2014 schafft si as Jurischti bi dr Wiirtschaftschammere vu Liachtaschtaa. 

Am 31. Juli 2009 het si dr Philipp Marxer (* 1973) ghyroote, wu as chaufmännische Aagstellte schafft. Si hän zwai Chinder un lääbe z Nendla. Fir e halb Joor isch si z Kolumbie gsii un het deert in eme Chinderhoort un in ere psichiatrische Aastalt gschafft.

Bi dr Landdaagswaal 2017 isch si fdir di Vaterländisch Union in Landdaag gweelt woore. Vor ire Waal isch si nit bolitisch aktiv gsii. Im Landdaag isch si Landdaagsvizebresidänti un Mitgliid vum Landdaagsbresidium.

Syter anne 2017 isch si Mitgliid vum Barteibresidium vu ire Bartei un vum Vorstand vu dr VU-Oortsgruppe Escha/Nendla.



</doc>
<doc id="78236" url="https://als.wikipedia.org/wiki?curid=78236" title="Universität Rennes">
Universität Rennes

D Uni Rennes isch die früenrigi Uni vo der französische Stadt Rennes gsi.

Si isch us der Akademy, wo der Herzog Franz vo der Bretagne anne 1461 z Nantes gründet het, choo. 1735 het me d Fakultäät für Rächtswüsseschaft vo Nantes uf Rennes verleit. Bi der französische Revoluzioon isch anne 1793 au d Uni vo der Bretagne zuetoo worde. Wo der Napoleon der Erscht im Land 1806 die kaiserlichen Universitääte ygfüert het, isch z Rennes wider en Uni für Rächtswüsseschaft gsi. 1810 isch d Sprooche-Fakultät und 1840 d Fakultät für Naturwüsseschafte derzuechoo.

Im Joor 1968 het me d Uni Rennes ufglööst und druus zwoo nöji Universitääte gmacht: "Rennes 1" und "Rennes 2."


</doc>
<doc id="78240" url="https://als.wikipedia.org/wiki?curid=78240" title="Académie française">
Académie française

D Académie française – uf Dütsch: «Französischi Akademy» – isch e französischi Organisazioon vo Wüsseschaftler und Intellektuelle.

D Gsellschaft isch z Paris dihei, sid 1801 im Huus "Collège des Quatre-Nations" am Ufer vo der Seine.

Si isch entstande, wo der König Ludwig der Drizääti anne 1635 emene Grüppli vo Dichter mit eme königlichen Edikt der offiziell Status gää het. Di königlichi Gselschaft, wo me vieredryssg Lüüt dry ufgnoo het, lueget für d Pflääg vo der französische Sprooch. Es isch drum ggange, im Königrych als Vercheerssprooch und für alles Gschribnigen en einheitlichi Standardsprooch z haa. Do drfüür stellt d Akademy es verbindlichs Wörterbuech vom Französischen uuf. S erschte Mol het si iire "Dictionnaire de l’Académie" scho anne 1637 usebrocht, und mit der Zyt ht’s immer nöji Uflaage gää. I der hütige Gägewart schaffe d Sproochforscher a der nüünte Fassig.

Aber scho im sibzääte Joorhundert het me die scharff hochsproochlichi Normierig vom Französische i der Form vo der Langues d’oïl vo der Regioon Paris kritisiert. D Akademy, wo im ene konservatyve Gäischt mäint über die «rächti Sprooch» chönne wache, het nüüt welle wüsse vo der Umgangssprooch, de regionale Variante vom Französische und eerscht rächt nid vo den andere grossen und chlyne Sproochen im Land wie öppen em Okzitanische, em Frankoprovänzalischen oder em Bretoonische. S Patois het me sistematisch schlächt gmacht. Und um die französische Umgangssprooche i anderne Länder wie öppen ider Wälschschwiiz het me sech nit kümmeret.

Di Französischi Akademy gitt all Joor es paar Pryys für Literatur uff Französisch.

Hütt het di Französischi Akademy vierzg Mitgliider. Wemme i die tradizioonsrychi Gselschaft ufgnoo wird, blybt me drby bis zu sym Läbensändi. 1980 isch di eerschti Frau i das Greemium choo.

Mit der internazionale Wirtschaft sid der früene Nöizyt het me wältwyt i diväärse Regioone uf fasch allne Kontinänt s Französisch als Umgangssprooch agnoo, wenn au nit immer i der klassische hochsproochliche Form, sondern als eigeständigi Varietääte. D Akademy het für Schriftsteller usserhalb vo Frankrych 1986 der "Grand Prix de la Francophonie de l’Académie Française" ygfürt.




</doc>
<doc id="78241" url="https://als.wikipedia.org/wiki?curid=78241" title="Französisches Etymologisches Wörterbuch">
Französisches Etymologisches Wörterbuch

S Französischen Etymologische Wörterbuech isch es sproochgschichtlichs Wörterbuech vo de galloromanische Sprooche.

Der Schwiizer Sproochwüsseschaftler Walther von Wartburg (1888–1971) het mit däm Projäkt agfange und s Buech zäme mit anderne Fachlüüt redigiert. Es isch vo 1922 bis 1967 und mit wytere Teil bos 2002 usechoo. Der Schwiizerisch Nazionalfonds het sid 1952 ghulfe d Chöschte trääge.

S FEW samlet alli galloromanische Wörter, au die i de Dialäkt, und erkläärt iiri Gschicht und iiri Härkumft us de alte sproochliche Wurzle, wo sie me s bi der Etimology macht.

Zu der Gruppe vo de galloromanische Sprooche rächnet me bi däm Projäkt: s Französisch oder gnöier d "Langues d’oïl" mit em Franc-comtois wo men au i m Schwiizer Kanton Jura Jura redt, s Wallonisch, s Okzitanisch vo Südfrankrych und s Frankoprovänzalisch, wo z Südoschtfrankrych, im gröschte Teil vo der Wälschschwiiz und im iteliänischen Augschttal die tradizionelli Mundart isch.

S ganze Wäärch het zwöiezwänzg Bänd. Es isch uf tüütsch gschribe.

Sid anne 2011 isch der Nöieburger Romanischt Yan Greub der Diräkter vom FEW.




</doc>
<doc id="78242" url="https://als.wikipedia.org/wiki?curid=78242" title="Liste von alemannischen Mundartwettbewerben">
Liste von alemannischen Mundartwettbewerben

In dr Lischt vu alemannische Dialäktwettbewäärb wäre Wettbewärb ufgfiert, wu äxtra fir alemannischi Dialäkt uusgschriibe gsii sin oder wu mer mit eme Täxt oder eme Lied in eme alemannische Dialäkt het chenne dailnee.



</doc>
<doc id="78246" url="https://als.wikipedia.org/wiki?curid=78246" title="Flurin Camathias">
Flurin Camathias

Der Flurin Camathias, wo am 6. März 1871 z Laax uf d Wält cho isch und am 3. Februar 1946 au döört gstorben isch, isch e Bündner Dichter und Übersetzer gsi.

Der Flurin Camathias isch der Soon vom Johann Christian Camathias und vo der Maria Anna geb. Arpagaus gsi. Er isch uf Disentis und uf Fryburg is Gimnasium gange und het de z Chur Theology studiert Er isch Pfaarer z Brigels z Andiast un z Siat gsi und Domherr z Chur.

Als Dichter vo der Surselva het der Camathias es paar Wäärch uf Romanisch gschribe. I sym Värsepos "Ils Retoromans" het er d Gschicht vom Bärgvolch verarbeitet. I syne Stück chöme Saage und Määrli us der Gägend vor. Ufs Joor 1924 isch sys Feschtspiil "La Ligia grischa" fürs Jubileeum 500 Joor vom Graue Bund entstande; zu däm Wäärch het der Duri Sialm d Musig gsetzt; s Stück isch z Truns zeigt worde.

Vom Camathias git’s vil wältlichi und geischtlichi Lieder. Em Camathias sind Gedicht us em südfranzösische Sproochpiet öppis wichtigs gsi; er het Stück us em Provänzalischen und em Kataloonische is Bünderromanischen übertreit. Und er het au Gedicht us andere Sprooche wie öppen em Dütschen übersetzt.

1971 het der Alfons Maissen für d Gmeind Laax em Camathias syni Wäärch hundert Joor nach em Dichter sym Geburstag nöi usegää.

Vil vo syne Gedicht het der Hans Erni vertoont. Uf eis vo sine Gedicht het der Komponischt Gion Balzer Casanova (*1938) s Lied "La sera sper il lag" – uf Dütsch: «Am Obe bim See» – gmacht, wo anne 2009 in ere Sändig vo der Radiotelevisiun Svizra Rumantscha zum beliebtischte Gsangstück vom Bünderromanische gwählt worden isch. Me seit däm Chorlied au öppe «d Hymne vo de Romaane», und s beliebte Stück chame i verschidene Versioone uf YouTube go lose. Wo am 17. Augschte 20019 d Lia Rumantscha z Zuoz iires Hundertjoorjubileeum gfyret het, isch bim Feschtkonzärt mit Offnigem Singe au s "La sera sper il lag" uf em Programm gsi.




</doc>
<doc id="78248" url="https://als.wikipedia.org/wiki?curid=78248" title="Johann Ignaz von Felbiger">
Johann Ignaz von Felbiger

Der Johann Ignaz Felbiger, wo am 6. Jänner 1724 z Glogau uf d Wält cho und am 17. Mai 1788 z Pressburg gstorben isch, isch en öschtrychische Abt und Pädagoog gsi.

Anne 1754 isch er der Vorsteher vom Auguschtiner-Chorherrestift Sagan worde. Zum syni Chlooschterschuel verbessere, isch er go nöji Büecher zum Schuelwääse studiere und e vorbildlichi Schuel uuf Berlin go aluege. Er het die zu säbere Zyt modärni Idee vom Schuelgää und vo der Lehrerusbildig imene eigete Lehrbuech beschribe, wonner au verlangt het, d Lehrer müssten imene Seminar uf iire Prueff vorbereitet wärde. 

Es isch under der Kaiserin Maria Theresia gsi, wo me der Schuelreformer us Schleesie anne 1774 uf Wien gholt het zum am Hof s Amt vom Generaldiräkter vo de Schuelen im öschtrychische Staat z übernää. Sys Methodebuech het men e Zyt lang im Piet vo der Habsburgermonarchy als Richtschnuer vo der Schuelreform aglueget; es isch d Grundlaag gsi für die theresianischi "Allgemeini Schuelornig" vo 1774. Öppis won em Felbiger au wichtig gsi isch: me sell Sorg haa zu der Schuelschrift.

Em Felbiger syni Schuelreform het men au i de habsburgische Vorland und bsunders im aargauische Fricktal umgsetzt.



</doc>
<doc id="78254" url="https://als.wikipedia.org/wiki?curid=78254" title="Franz Xaver Wagner">
Franz Xaver Wagner

Der Franz Xaver Wagner, wo am 28. Februar 1809 z Lauffeburg uf d Wält cho und am zääte Jänner 1879 gstorben isch, isch e Schwiizer Jurischt, Dichter und Politiker gsi.

Nach em Studium z Fryburg und z Tübinge, dört näben andere au bim Ludwig Uhland, isch er 1832 Sekretäär vo der aargauische Regierig woorde. Und er isch au der Sekretär vom aargauische katholische Chileroot gsi.

Sid synere Zyt z Tübinge het er under em Psöidonüm Wagner von Laufenburg Gedicht gschribe. Es sind chürzeri Väärs und au lengeri Ballaade. Sys Stück "Der Laufengeiger" isch wytume bekant woorde. Em Wagner syni Gedicht het men in divärse Zytschrifte chönne lääse, öpen i den «Alpenrosen».

1844 isch er der Rootsschryber z Aarau worde, und me het ii nau in Groossrot gwählt, und 1850 isch er in Chly Root, wie d Kantonsregierig zu säbere Zyt gheisse het, cho. Vo dämm Ampt isch er scho zwöi Joor spöter wider zruggträtte, zum meh Zyt z ha für s Dichte. 



</doc>
<doc id="78263" url="https://als.wikipedia.org/wiki?curid=78263" title="Dichyonire du patué dë Banye">
Dichyonire du patué dë Banye

Der Dichyonire du patué dë Banye isch es Wörterbuech vo der Mundart i der Walliser Gmeind Bagnes.

Dää wälsch Naame vom Wäärch heisst uf Düütsch: «Mundartwörterbuech vo Bangis». S Wort "dichyonire" entspricht em französische "dictionnaire".

Bagnes, wo uf Düütsch "Bangis" heisst, lyt im öschtliche Dransetal im Underwallis. Es isch eini vo de flächemässig gröschte Gmeinde vo der Schwiiz, und es het im längzogne Tal es paar Döörffer und Wyyler; d Gmeindverwaltig isch z "Le Châble".

I däm abglägne Bärgtal, wo druus kän guete Pass in es anders Tal übere lauft (d Stross zum Gross Bärnhardspass uf Itaalie lyt im Nochbertal), het sich der alt wälsch Dialäkt, won e Variante vom Frankoprovänzalischen isch, bis is zwänzigschte Joorhundert no als läbigi Umgangssprooch chönne hebe. D Sproochkönner säge, es sig en bsunders altertümliche Dialäkt vo der frankoprovänzalische Sproochgruppe vo de Savoier Mundarte. Das basst zu der Gschicht, wo s Dransetal bis anne 1475 zum savojische Chlooschter Saint-Maurice ghöört het. Die französischi Minderheitesprooch "Savoyard" het me scho sit em 19. Joorhundert zimli guet erforscht.

Der Walliser Wörterbuechmaa Maurice Casanova (1925-1995), sälber au eine vo Bangis, het d Idee für das Lexikon gha, er het in joorelanger Arbet die öppe füfzgtuusig Zedel, wo me ganz am Afang vom zwänzigschte Joorhundert für s Wälschschwiizer Mundartwörterbuechprojäkt "Glossaire des patois de la Suisse romande" druff d Wörter vom lokale Patois ufgschribe het, duregluegt und nöi sortiert. Bi de gueten Informante füre Louis Gauchat und s "Glossaire" vor meh weder hundert Joor, de "patoisants Bagnards," sind gsi: der Maurice Perraudin (1872–1949), der Lehrer Maurice Charvoz (1865–1954), der Schurnalischt Louis Courthion (1858–1922) und bsunders der Lehrer, Schurnalischt, Schriftsteller und Volchskuntler Maurice Gabbud (1885–1932). Tank iirere grosse Hilf isch bim "Glossaire" d Mundart us däm Walliser Tal schynts die am beschte dokumäntierti Regionalsprooch; kes Wunder, het’s praktisch i allnen Artikle vom "Glossaire" au Beleeg vo döört.

Und drüü Sprochwüsseschaftler vo der Uni Nöieburg, d "Glossaire"-Redakter Raphaël Maître us em Wallis und Eric Flückiger vo Nöieburg und d Gisèle Pannatier us Evolène, sind vierzää Joor lang dra gsi, em Casanova sys Material wüsseschaftlich azluege und für d Redakzioon z büschele. Vo der Uni uus isch d Verantwortig für die grossi Sach bim Andres Kristol und der Federica Diémoz glääge. Me het z Nöieburg s ganze Wortmaterial in e EDV-Datebank ufgnoo; bi dämm Teilprojäkt sin dr Raphaël Maître, der Jean-Claude Bliss un d Dorothée Aquino derby gsi. Anne 2019 isch s ticke Buech vom "Dichyonire" truckt usecho.

Es bringt uf meh weder tuusigzwöihundert Syte Informazioone zu öppe füffzäätuusig Mundartwörter und Baniser Fluernääme. D Wörter wärde uf Französisch und nach iirere Härkumft etimologisch erkläärt; es het Hiwys uf die bassende Artikel bim "Glossaire des patois de la Suisse romande" und bim Französischen etimologische Wörterbuech.

D Lüüt vom Mundartverein im Banistal, wo "Y Fayerou" heisst, händ de Nöieburger Redaktoore ghulfe; es sind der Roger Besse vo "Sarreyer," der Léon Bruchez vo "Lourtier" und der Francis Baillifard vo "Bruson" und no anderi gsi. S nötige Gält füre Truck isch dank der Gmeind und em Kanton Wallis zämechoo.

Im Buech het’s näbe de yläitende Woort vom Bangiser Gmeindpresidänt Eloi Rossier, em emeritierte Nöieburger Profässer Andres Kristol, em "Glossaire"-Diräkter Yan Greub, em Jean-Pierre Deslarzes und de Redaktoore es Kapitel zum Lääbe vo de Lüüt, wo früener für s Projäkt öppis sind go mache, und im Hauptteil s Lexikon Patois-Französisch und no wyteri Abschnitt zu der Bangiser Mundart und iirere Grammatik. Vo verschidene Sache het’s Bilder i däm Band.

Der gannz Titel vom Buech isch:




</doc>
<doc id="78280" url="https://als.wikipedia.org/wiki?curid=78280" title="Alexi Decurtins">
Alexi Decurtins

Der Alexi Decurtins, wo am 20. Novämber 1923 z Truns uf d Wält cho isch, isch e Schwiizer Romanischt und Wörterbuechredakter.

Sy Vatter isch us der Surselva gsi und sy Muetter us em Surmeir. Er isch z Disentis ufs Gimnasium gange un het de z Züri, z Perugia un z Paris die Romanischi Filology studiert. 1958 het er s Dokterexame gmacht. Drufabe het der Decurtins z’eerscht a der Bündner Kanti z Chur Schuel ggää. Dernäbe het er mit synere Forschigsarbet zu der bündnerromanische Sprooch agfange, und scho gly isch er zum romanische Wörterbuech Dicziunari Rumantsch Grischun cho, won er 1955 bim Andrea Schorta als Redakter gschaffet het und 1975 sälber Scheffredakter worden isch.

1957 bis 1988 het er a der Uni Fryburg Rätoromanisch glehrt.

1962 und 1975 isch i zwöi Bänd s Surselvisch-Dütsche Wörterbuech usecho, wo der Decurtins mit em Ramun Vieli synere Hilf gmacht het. Wo der Alexi Decurtins 1988 bim Dicziunari pensioniert worden isch, het er de s "Nöie Surselvisch-Dütsche Wörterbuech" zämegstellt. D Lia Rumantscha, wo am Afang no für das Projäkt gsi isch, het sech de schynts nümme dra beteiliget, wil si sech uf die nöji bündnerromanischi Standardsprooch Rumantsch Grischun het welle fokussiere. Em Decurtins sys Wörterbuech isch aber einewäg usecho und het sech guet verchauft.

Iim sys nöchschte Wäärch isch s "Lexicon Romontsch Cumparativ", won er zäme mit der Societad Retorumantscha gmacht het. Do drinn tuet er d Wörter vo de verschidene romanischen Idioon verglyche.

Der Alexi Decurtins het mängen Artikel über d Bündner Sprooch und Literatur gschribe. 1991 het men em der Bündner Kulturprys gää.




</doc>
<doc id="78285" url="https://als.wikipedia.org/wiki?curid=78285" title="Rangierbahnhof Limmattal">
Rangierbahnhof Limmattal

Der Rangschierbaanhof Limettaal isch e grossi technischi Alaag vo der SBB im Limettaal. Das technische Sischteem, wo bis anne 1978 bout worden isch, gilt wyt über d Schwiiz use als eine vo de grööschte Rangschierbaanhööf vo Öiropa.

Däm Baanwäärch sys riisige Gleisfäld lyt uf em Bode vo de Gmeinde Spreitebach im Kanton Aargau und Dietiken im Kanton Züri. Es bruucht öppe ei ganze Kwadratkilometer. Drüü Gwässer flüssen under de Gleis dure: d Reppisch, der Spreitebacher Dorfbach und der Bach, wo us em Dietiker Niderfäld chunt und bi Silbere in Spreiteibacher Dorfbach ymündet. Für d Gleis het d SBB töörffe d Sptreitebacher Underzälg und d Middelzälg und s Dietiker Moos verboue. Wäg em Bou vom Güeterbaanhoof und vo der Verbindigsstrooss vo der Hauptstross im Limettaal zu der Autobaanuuffaart uff d A 1 und uff Ötwil übere, het me d Kantonsgränze im Fäld usse ganz nöi usgrichtet.

Bi de Baanhööf vo Kilwange-Spreitebach und vo Dietike zweige d Gleis zum Rangschierbaanhof vo der Baanlinie durs Limettaal ab. S Gleisfäld isch grad uf der Süüdsyte vo dere bedüütende Ysebaanlinie, wo d Züüg vo Basel und Bäärn uff Züri drüberfaare.

Uf em Rangschierbaanhof lueget d Division "Infrastruktur" vo der SBB füre gsamt Betriib, und d SBB-Dochterfirma SBB Cargo macht der Rangschiervercheer. Uf em Hauptfäld, wo vieresächzg Gleis näbenand het, wärde d Güeterzüüg zämegstellt, wo je nach Zyyl gäge Weschten und gägen Oschten us em Baanhof usefaare. Für d Stüürig vom Betriib het der Baanhof zwöi Stellwäärch.

I der nöischte Zyt gits bi der SBB Plään, bim grosse Baanhoof au no en Umschlagplatz für Kontäiner hiiztue.


</doc>
<doc id="78288" url="https://als.wikipedia.org/wiki?curid=78288" title="Xaver Wiederkehr">
Xaver Wiederkehr

Der Xaver Widercheer, wo am sibeten Augschte anne 1817 z Spreitebach im Bezirk Baaden uf d Wält choo und am 29. Februar 1868 z Määre gstoorben isch, isch en aargauische Dichter, Zytigsredakter und Revoluzzer gsi.

Er isch der Soon vom Spreitebacher Wirt Melchior Widercheer und vo der Genoveva Widercheer, wo vo ledig Zeender gheisse het, gsi. Er isch uf d Chlooschterschuel z Wettigen unde und het derno z Würzburg Rächtswüsseschaft studiert. Er schynt als Dichter bekant gsi z sy, vo iim isch em Schwiizerische Studänteverein sys Bundeslied.

Anne 1840 het der Widercheer ghulfen e katolischi Jugendorganisazioon füren Aargau gründe, und drüü Joor spööter isch er in aargauisch Groossroot gwäält woorde, wo’s für d Katolike als Minderheit schwäär gsi isch. Es isch die strubi Zyt gsi, wo die liberaali Kantonsregierig mit em Sääge vom Groossroot d Chlööschter im Kanton het lo ufhebe; au der Konvänt vo Wettigen isch anne 1841 wägg choo; der «Aargauer Chlooschterstriit» isch e herte Komflikt am Ändi vo der alte Schwiiz gsi.

Der Widercheer isch uf der Syte vo de Gägner vom nöie Sischteem gstanden und het anne 1844 als Nachfolger vom demokratische Politiker und Redakter Johann Nepomuk Schleuniger (1810-1874) vo Chlingnau fürs Parteiblatt «Stimme von der Limmat» agfange schryybe. Er het sich gäge d Spanisch-Bröötli-Baan gweert, wo de Puuren i sym Doorff vil Land wägggnoo het. Und anne 1847 isch er als yteilte Lütnant vo der eidgnössischen Armee bin ere Schaar vom Sonderbund derby gsi, wo vo Luzäärn uus s aargauische Freiamt isch go agryyffe. Dää Kampf isch füre Sonderbund verloore ggange, d Aargauer Revoluzzer sind im Amtsblatt vom Kanton zum Verhaften usgschribe woorde, und der Xaver Widercheer isch uff Öschtryych gflüchtet; es aargauischs Gricht het ne zum Tod verurteilt und sogar im Ussland het men en gsuecht; i der «Dütsche Zytig» vom 29. März 1848 z Frankfurt und in anderne dütsche Bletter isch es Inseraat vom aargauische Chriegsgricht trukt woorde, der Widercheer wäärdi «des militärischen Verbrechens der Desertion mit Uebertritt zum Feinde» für schuldig agluegt, und die ussländischi Polizei sell en in Aargau lo bringe. Das het aber nüüt gnützt, und es paar Joor lang het der Spreitebacher als Söldneroffizier z Öschtryych-Ungarn gläbt.

Wo der nöi schwiizerisch Bundesstaaat entstanden isch, het der Aargau die schwääre Stroofen ufghobe, und der Xaver Widercheer het 1852 chönnen i d Heimet zrugg choo. Scho glyy isch er wider id Frömdi ggangen und anne 1868 im habsburgische Määre mit Einefüfzgi gstoorbe.



</doc>
<doc id="78299" url="https://als.wikipedia.org/wiki?curid=78299" title="Maria Aurèlia Capmany">
Maria Aurèlia Capmany

D Maria Capmany, wo am dritten Augschte 1918 z Barcelona uf d Wält cho und am zwöiten Oktober 1991 gstoorben isch, isch e katalanischi Schriftstelleri, Politikeri und Feminischti gsi.

Si isch d Dochter vom Volchskuntler und Autor Aureli Capmany gsi. Nach iirem Studium vo der Filosofy z Barcelona het si in iirere Stadt am Inschtitut "Albéniz" Schuel ggää.

D Capmany isch als vilsytegi Autoori bekant woorde. Si het Romään, Verzelligen, Essay, Chinderbüecher, Memoire, Theater und Dräibüecher für s Radio und s Färnsee gschribe. 1959 het si d Theaterschuel "Escola d’Art Dramàtic Adrià Gual" gründet. In es paar vo iirne Wäärch goots um d Stadt Barcelona, und i vilnen andere ums Lääbe vo de Fraue.

Si het vil Schriften us anderne Sprooche is Katalanischen übertreit.

Anne 1976 isch si derby gsi, wo me die politischi Partei "Partit Socialista de Catalunya" gründet het.

D Maria Capmany isch e Zyt lang d Presidänti vom P.E.N.-Klub vo Kataloonie gsi.




</doc>
<doc id="78301" url="https://als.wikipedia.org/wiki?curid=78301" title="Emanuel Stickelberger">
Emanuel Stickelberger

Der Emanuel Stickelbärger, wo am 13. März 1884 z Alassio, Liguurie, uf d Wält choo und am 16. Jänner 1962 z Sanggalle gstoorben isch, isch e Schwiizer Undernäämer und Schriftsteller gsii.

Er isch z Locarno ufs Gimnasium un derno z Bellinzona un z Nöieburg uuf d Handelsschuel. Anne 1900 het er bi der «Gesellschaft für Chemische Industrie» agfange schaffe. 1909 het er z Basel un z Haltingen eigeni chemischi Fabrigge gründet.

Sit 1926 het der Stickelbärger als Schriftsteller gläbt. Er het Romään, Verzellige, Gedicht und Theater gschribe. Er het 1932 ghulfe der Düütschschwiizer PEN-Klub gründen und isch au däm siin erscht Presidänt gsi. Für die schwiizerischi Bibliophile-Gselschaft het er d Zytschrift "Stultifera Navis" redigiert.

Anne 1957 het s Minischterium für Wüseschafd, Foorschig und Kunschd Baade-Würdebäärg em Stickelbärger der Johann-Peter-Hebel-Preis gää.

Wo der Emanuel Stickelbärger gstoorben isch, het men en uf em Friedhof am Hörnli z Basel beärdiget.

Es Mundartstück vo iim mit ere Geischtergschicht vom Basler Münschter het der Georg Thürer i die alemannischi Blüetelääsi «Holderbluescht» uufgnoo.



</doc>
<doc id="78309" url="https://als.wikipedia.org/wiki?curid=78309" title="Gluri-Suter-Huus">
Gluri-Suter-Huus

S Gluri-Suter-Huus isch es alts Huus z Wettige.

Es isch us em 18. Joorhundert, ufgrichtet het me s anne 1741. S Huus stoot im alte Doorffchäärn vo Wettigen und es ghöört der Gmeind.

Es isch es schööns, grosses Rigelhuus i der Art vo de Züri Underländer-Hüüser us der säbe Zyt.

Anne 1963 het der Kanton Aargau s Gluri-Suter-Huus under Tänkmoolschutz gstellt.



</doc>
<doc id="78316" url="https://als.wikipedia.org/wiki?curid=78316" title="Industriekulturpfad Limmat–Wasserschloss">
Industriekulturpfad Limmat–Wasserschloss

Der Induschtrykulturpfad Limmet–Wasserschloss isch e Wanderwääg im Kanton Aargau, wo me draa vil schöni und inträssanti Sache vo der Technik und dr Wirtschaft cha go aluege.

Di marggierti und im Internet beschribeni Wäägstrecki foot bim Baanhof z Wettigen aa und goot bis uff Brugg. Andersch als me s em Naame noo chönt dänke bringt eim der Wääg nid nume dur d Landschaft a der Limet bis is «Wasserschloss», nei, er goot vo döört no wyter es Stückli der Rüüss und der Aare noo z’duruff.

Me gseht am Wääg alti Fabrigge, Chraftwäärch und Brugge und no s eint und andere meh.

Die eigets aazeiegete Objäkt:



</doc>
<doc id="78317" url="https://als.wikipedia.org/wiki?curid=78317" title="Peter Schmid (Abt)">
Peter Schmid (Abt)

Der Peter Schmid, wo anne 1559 z Baar im Kanton Zug uf d Wält cho und am 16. Septämber 1633 z Wettige gstorben isch, isch Abt vom Chlooschter Wettige gsi.

Me luegt ne als der bedütendscht Wettiger Abt vo der jüngere Chlooschtergschicht sit em 16. Joorhundert aa. D Chlooschterchronischte säge vonnem, er sig so wie der zwöit Gründer vo der Abtei "Marisstella" z Wettige gsi.

Der Schmid, e Soon vom Baarer Amme Gotthardt Schmid, isch anne 1574 mit füffzääni is Chlooschter Wettige gange, 1577 isch er Diakon worde und 1580 het er nach em Noviziat d Prieschterweih übercho. 1581 isch er uff Paris a d Sorbonne go d Theology studiere und isch döört bis 1588 blibe.

Im Wettiger Konvänt isch er gly der Prior under em Abt Christoph Silberysen worde, und 1593 het men iin als Nochfolger vom Christoph Silberysen zum nöie Abt gwählt. Er het für ne besseri Oornig im Chlooschterläbe glueget. Und als Vorsteher vom Konvänt isch s em glunge, guet für d Chlooschterwirtschaft und d Pfarrchile, wo s Chlooschter drüber s Patronatsrächt gha het, z luege; so isch es zu synere Zyt möglech woorde, a de Hüüser vom Chlooschter vil lo z verbessere. Em Abt Peter isch d Verschönerig vo der Chlooschterchile z verdanke, wo sit der grosse Brunscht vom Chlooschter anne 1507 immer no im ene schlächte Zuestand gsi isch. Jetz het men es nöis gschnitzlets Chorgschtüel mit ryche Renaissance-Forme, Chiletürm und e grösseri Sakrischtei lo mache; d Oorgle isch verschöneret worde, und i der Chile und em Chrüüzgang sind schööni Verzierigen us Stuck härechoo. Under em Abt Peter isch zu der wärtvolle groosse Gruppe vo farbig gmoolete Glasschyyben im Chrüüzgang no en schööni Reihe vo nöie Wappeschybe derzue choo; der Abt het die Gleser, wo vo Gönner derfür s Gält gää worden isch, bim Glasmooler Christoph Brandenberg vo Zug lo mache.

1624 het der Abt im Chlooschter für d Mönch en eigeti Filosofy- und Theologyschuel ygrichtet.

Mit den Äbt vom Chlooschter Santurben und es paar eidgnössischen Oort het der Abt Peter Schmid gueti Beziehige pflägt. Vo iim sym ganze Würke weiss me zimli vill us de Dokumänt, wo i diväärsen Archyv ligge.

Wo der alt Abt am 16. Septämber 1633 i sym vierzigschte Regierigsjoor gstoorben isch, het me nen i der Aposchtelchappele bi der Chlooschterchile begraabe. A der Wand über sym Grab isch e monumäntali Bildgruppe us Stuckplastik, wo der Gstoorbnig und bi iim der Heilig Bernhard, wo der Zisterziänseroorde gründet het, en Ängel, d Drüüfaltikäit und d Muettergottes als Patronin vom Chlooschter zeigt.




</doc>
<doc id="78328" url="https://als.wikipedia.org/wiki?curid=78328" title="Johannes Kaiser (Autor)">
Johannes Kaiser (Autor)

Dr Johannes Kaiser (* 28. Novämber 1958 z Löörech) isch e dytsche Lehrer un Autor.

Dr Kaiser isch z Birdef im Hotzewald un z Steine im Wisedal ufgwachse. Noch em Abitur het er vu 1978 bis 1984 an dr Universitet Fryburg Germanischtik un Kadoolischi Theology studiert. An Schuele z Brysach un z Gundelfinge het er sy Referendariat gmacht. Syter 1986 unterrichtet är an dr St. Ursula-Schuele z Villinge, zytwys mit eme Daildeputat z Kennigsfeld, syter anne 2006 isch er Diräkter vu d St. Ursula-Schuel. Är wohnt mit syre Frau z Villinge.

Dr Kaiser schrybt Gedicht, Lieder un Prosa uf Alemannisch un Dytsch, derzue het er au scho Theaterstuck un Heerspiil gschriibe. Im Wettbewärb „aktion junge mundart“ vum „Alemannische Gesprächskreis im Regierungspräsidium Freiburg“ anne 1976 het er, no as Schueler, en erschte Bryys fir syni Gedicht iberchuu. Syterhär duet er mit alemannische un hochdytsche Gedicht un Gschichte ufdrätte. Zytwys isch er mit sym jingere Brueder Magnus as „Kaiser & Kaiser“ ufdrätte.

Iber d Grind, wurum er au im Dialäkt schrybt, het er anne 1983 gsait 
Iber syni Gschichteband „Geisterzug“ schrybt dr Stefan Pflaum:
Anne 1998 het er dr Arbetskrais „Mundart in der Schule“ mitgrindet. 

Wu dr Südkurier Konschtanz un dr Egmont Ehapa Verlag Stuegert anne 2000 e Wettbewäärb fir e alemannischi Asterix-Ibersetzig uusgschriibe hän, het dr Kaiser dr 1. Bryys gwunne un derno zäme mit em Heinz Ehret un em Klaus Poppen zwee Asterix-Heftli ibersetzt, nämli d Bänd „Tour durchs Ländli“ un „De Hüslibau“.

Dr Kaiser isch Mitglid im "Verband deutscher Schriftsteller (VS)" un in dr "Muettersproch-Gsellschaft."












</doc>
<doc id="78330" url="https://als.wikipedia.org/wiki?curid=78330" title="Bergsteigen">
Bergsteigen

S Bärgschtyyge – oder mit em Fachbegriff: der Alpinismus – isch e Sport, wo d Lüüt im Gebirge uf ganz verschideni Aarten en Tour mache.

Derzue ghööre s Chläddere im Felsen am ene Bärg oder uf ere Kreete, s Lauffen uf Gletscher und über Schnee und Firn uf de Bärgen obe und au s Wandere mit Schy und Schneeschue uf de Hööchine.

Zum Chläddere bruucht me nid uf ganz hööchi Bäärge z goo, es git au Felswänd a vilne chlynere Bärgen und Höger und i Bachtobel. Bim "Bouldere" chlädderet men uf einzelni Schteine, und au s «Indoor»-Chläddere a Chlädderwänd i Turnhalle isch wyt ume beliebt; das zellt den eigentlich nit zum «Bärgschtyyge», es chan aber guet sy zum Üeben und Treniere für d Touren i de Bäärge. Spektakulär zum aluege isch s Yschchlätteren a gfroorene Wasserfäll.

Me tuet s «alpyne Wandere», wo me a schwirigeren Oort duregoot, underscheide vom eifachere Lauffe uf gwöönliche, guet boute Wanderwääg.

Für alpyni Toure bruucht men e gueti Ruschtig, öppe d Hilfsmittel zum sech bim Ufeschtyygen und au bim Abechoo i jedem Fall z sichere, und grad au für Notfäll. Meischtens macht me so schwirigi Usflüüg mit Gruppe vo Lüüt oder wenigschtens z zwöite. Für schwääri Toure cha men usbildeti Fachlüüt mitnää, das sind d Bärgfüerer.

Mit em Bärgschtyyge hanget e ganzi Infrastruktur zäme, bsunders zum Übernachte i de Bärge, und au für d Sicherheit vo de Alpinischte. D Fachverein luegen au für en Schutz vo der Umwält und füre Naturschutz bim Bärgschtyyge.

Im Walliser Doorff Zaniglaas isch im spoote nünzääte Joorhundert s Bärgschtyge für immer wie meh Lüüt iire Prueff worde. Es het im Oort es paar Bärgfüerer gää, wo als eerschti modärni Alpinischte uf vil Bärgen i den Alpe gsi sind. Sit anne 2000 isch z Zaniglaas s Bärgfüerermuseum.

Anne 1789 isch der Bündner Benediktinerpater Placidus a Spescha vo Disentis als eerschten uf s Rhywaldhorn.

Vil vo den erschte Bärgschtyger, wo d Walliser Bärgfüerer ne sind go hälfe, sind vo Ängland cho.

Anne 1850 isch dr Johann Wilhelm Coaz als eerschte ufe Piz Bernina.

1863 het me der Schwiizer Alpeklub gründet.

1865 isch s erschte Mol öpper uf em Matterhorn gsi, 1889 s erschte Mol öpper uf em Kilimandscharo und 1953 uf em Mount Everest.

1907 het me z Münche s "Alpyne Museum" ygrichtet.

1932 isch d UIAA, d "Union Internationale des Associations d’Alpinisme," entstande, wo der Sitz z Bäärn het, und 1948 die Internazionali Kommission für s Hälfe bi Notfäll a de Bärge.

Anne 2017 isch z Münche d "European Union of Mountaineering Associations" "EUMA" gründet woorde.

Im Joor 2019 het d UNESCO d Kultur vom «Alpinismus» mit allem Drumundraa i d Lischte vom Immaterielle Wältkultureerb inegschribe. Do drfüür isch anne 2009 e Vorschlag vo Frankryych mit der Hilf vo der Schwiiz und vo Itaalie choo; vo vilne Syte hets gheisse, es sig s der Wäärt, öppe vo der UIAA, vo de Alpeklüb und de nazionale Bärgfüererverein, und au d Oort Chamonix-Mont-Blanc, Courmayeur une Orsières, der Kanton Wallis un d Uni gämf sind cho hälfe, und so het s UNESCO-Komitee uff synere Versammlig z Bogotá am 11. Dezämber 2019 bschlosse: s Bärgschtyyge sell uf die repräsentativi Lischte vom immaterielle Kultureerb vo der Mönschheit choo, und de drüü Länder, wo der Vorschlag vonne gsi isch, sell me do drfüür danke. Do derzue basst au d Entscheidig vo der UNESCO anne 2018, d Erfahrig vo de Mönschen im Alperuum mit de Lawyne zum Immaterielle Kultureerb z zelle.





</doc>
<doc id="78335" url="https://als.wikipedia.org/wiki?curid=78335" title="Adolf Frey">
Adolf Frey

Der Adolf Frey, wo am 18. Februar 1855 z Chüddigen uf d Wält choo und am 12. Februar 1920 z Züri gstorben isch, isch e Schwiizer Schriftsteller und Filoloog gsi.

Er isch der Soon vom Schriftsteller Jakob Frey (1825–1875) gsi. Er het Germanistik studiert und anne 1878 a der Uni Bärn s Dokterexame gmacht. Es paar Joor het er de a der Kanti z Aarau Schuel ggää, der Jost Winteler isch e Zyt lang e Kolleeg vo iim gsi, und eine vo syne Schüeler isch der Hermann Blattner gsi. 1898 isch der Frey als Nochfolger vom Jakob Baechtold Profässer für Dütschi Literatur a der Uni Züri woorde. Der Lehrer und Dialäktoloog Jacques M. Bächtold, d Germanischtin Elise Wipf, der Schurnalischt Eduard Korrodi und der Aargauer Dichter Paul Haller sind bi syne Studänte gsi. Er isch nach em Baechtold eine vo den eerschte gsi, wo über d Gschicht vo der Schwiizer Literatur gforschet het. I synen Arbete het er öppe vom Lääben und Wäärch vom Albrecht von Haller, em Gottfriid Chäller, em Conrad Ferdinand Meyer, em Salomon Gessner und em Dichter Johann Gaudenz von Salis-Seewis gschribe. Der Literaturhistoriker August Sauer het vom Frey synere Schrift übere Conrad Ferdinand Meyer gseit, die sig grad eigentlich die «klassischi Biografy vom ene modärne Dichter». Mit em Buech "Schweizer Dichter" het dr Frey en Überblick vo der Literatur im Land botte.

Im Joor 1883 het der Adolf Frey d Lina Berger ghürootet, e düütschi Gschichtsforscherin, wo vo 1853 bis 1942 gläbt het. Und zwöi Joor spöter het er sym Vatter Jakob Frey syni Wäärch in ere füüfbändigen Uusgab nöi zämegstellt.

Der Frey het sälber au literarischi Sache gschribe. Es sind Gedicht, Ballaade, Feschtspiil und Romään. Zun es paar vom Frey sne Gedicht sind vo bekante Komponischte Noote derzue gsetzt worde; so Vertoonige git’s öppe vom Johannes Brahms, am Hans Huber, em Friedrich Niggli, em Carl Arthur Richter und em Friedrich Hegar.

Anne 1891 het er die früeni Samlig vo Schwiizer Mundartgedicht "Duss und underm Rafe" usegää. E Hampfele Gedicht vom Frey isch i der Mundartantology "Schwyzer Meie" mit abtrukt, wo der Adolf Guggebüel zäme mit em Georg Thürer 1938 useprocht het; zwöi vonnem het der Thürer i die «alemannischi» Blüetelääsi «Holderbluescht» uufgnoo.

1901 het der Adolf Frey es Fäschtspiil für d Zürcher Zümft gschribe, uf Hochdüütsch mit es paar Passaasche im Dialäkt drin, wo den aber nid ufgfüert worden isch, wil’s de Zümfter nid glungen isch s Gält derfüür ufztrybe.





</doc>
<doc id="78339" url="https://als.wikipedia.org/wiki?curid=78339" title="Johannes Kaiser">
Johannes Kaiser

Johannes Kaiser isch de Name vo däne Persone:



</doc>
<doc id="78340" url="https://als.wikipedia.org/wiki?curid=78340" title="Peter Schmid">
Peter Schmid

Peter Schmid heisse die Lüüt:



</doc>
<doc id="78350" url="https://als.wikipedia.org/wiki?curid=78350" title="Christoph Silberysen">
Christoph Silberysen

Dr Christoph Silberyse, wo anne 1541 z Baaden uf d Wält choo und anne 1608 z Weddige gstoorben isch, isch en Apt vom Chlooschter Weddigen i der alte Grafschaft Baade und e Chronischt gsi. 

Dr Apt Christoph het s Chlooschter i der Zyt churz nach der Reformazioon gleitet. Er isch anne 1563 zum Vorsteher gwählt woorden und het der Konvänt bis 1594 regiert. Syn Nochfolger isch der Apt Peter gsii.

Im Christoph Silberyse synere Zyt sind z Weddige schööni Gschichtsbüecher gschribe woorde, bsunders bekant isch em Apt syni drüübändige Schwiizerchronik. Und s Chlooschter het bi de Raparatuure nach dr schwääre Brunscht vo anne 1507 no wyteri Wappeschyben übercho.



</doc>
<doc id="78353" url="https://als.wikipedia.org/wiki?curid=78353" title="Nine Gees">
Nine Gees

D Janine Gerspach (* 3. Juni 1993 z Bad Säckige) isch e dytschi Musikeri un Sozialarbaiteri. Mer chännt si in dr Region vor allem unter irem Chinschtlername Nine Gees.

D Gerspach isch z Säckige ufgwachse un uf d Schuel gange. Noch em Abitur het si z Villinge un z Köln Sozialarbet studiert. Si schafft bim Landkrais as Sozialarbaiter. Aafangs het si z Löörech gwoont, syt em Summer 2019 läbt si z Schopfe.

Wu si anne 2016 uf eme Mittelalterfestival Irish Folk chänneglehrt het, het si mit em Gyygespiile aagfange. Anne 2017 het si z Basel d Band „The Green Goblins“ mitgrindet. Si hän in dr Region Kunzärt gee un Stroßemusik gmacht. Mit dt Goblins hetd Gerspach dr Stroßemusikerbryys „Emmendinger Flöte“ gwunne. Speter isch si Mitglid vu dr „Spielleute Skadefryd“ wore, wu 2013 z Säckige grindet woore sin. 2018 hän si dr Publikumsbryys „Der güldene Trompeter“ gwunne. Derzue spiilt si as Gaschtmusikeri in verschidene Folk- un Mittelalter-Ensemble. Syter 2019 duet d Gerspach au Gyyge unterichte. Näbe Gyyge spiilt d Gerspach mänkmol au Whistle un Bodhran.



</doc>
<doc id="78354" url="https://als.wikipedia.org/wiki?curid=78354" title="Edwin Röttele">
Edwin Röttele

Dr Edwin Röttele (* 4. Juli 1928 z Wyhl; † 13. Februar 2017 z Markdorf) isch e dytsche Lehrer un Haimetautor gsii.

Dr Röttele isch di erschte Johr z Wyhl ufgwagse un derno ab 1940 uf s Gimnasium z Konschtanz. In dr letschte Johr vum Zweete Wältchrieg, 1944/45 het er as Luftwaffehälfer z Friedrichhafe un z Manching bi Ingolstadt mieße diene. Noch em Chrieg isch er wider uf d Schuel un het anne 1947 s Abitur gmacht. Derno het er an dr Universitet Fryburg Klassischi Filology, Germanischtik un Filosofy studiert un anne 1952 mit em erschte Staatsexame abgschlosse. Ab 1954 isch er im Schueldienscht gstande, aafangs z Kähl, speter am Gymnasium Schloss Overhagen z Lippstadt, Westfalen, ab 1963 isch er dert Schuellaiter gsii. Anne 1973 isch er retuur chuu an Bodesee un isch Schuellaiter z Markdorf wore. Vu 1978 bis zue syre Pensionierig 1990 isch er Schueldiräkter vum Droste-Hülshoff-Gimnasium z Meersburg gsii.

Är isch ghyrote gsii mit dr Mechthild geb. Pieper. Mit syre Frau un dr gmainsame Chinder het er z Markdorf gläbt. Am 13. Februar 2017 het er syni Auge fir immer zuegmacht.

Är het Gedicht im alemannische Dialäkt vu Wyhl gschribe un derzue verschideni Publikation zue dr regionale Gschicht un Kultur vu Wyhl un vum Bodesee.

Derzue het er syter 1991 fir s "Jahrbuch des Landkreises Emmendingen" verschideni Ufsätz zue dr Gschicht vu Wyhl gschribe. 



</doc>
<doc id="78356" url="https://als.wikipedia.org/wiki?curid=78356" title="Alpilles">
Alpilles

D Alpille sind e Bäärgchetti i der Provence.

Uf Französisch heisst die Bärgreihe "Massif des Alpilles". Das bedüütet eigentlich «die chlyne Alpe». Nid wyt wägg vo den Alpille gseht men uf der Oschtsyte d Uuslöifer vo de südfranzösische Voralpe.

D Bärggruppe isch öppe dryssg Kilometer läng. Si lyt südlech vo Avignon. Iiri hööchschte Bärge sind so um die füüfhundert Meter hööch. Der Felse isch us Chalchschtei.

Sit 2007 isch die Bärgregioon e regionale Naturpark.



</doc>
<doc id="78357" url="https://als.wikipedia.org/wiki?curid=78357" title="Léaz">
Léaz

Léaz isch e Gmeind im französische Departemänt Ain. Si ghöört zu der Regioon Pays de Gex.

D Ortschaft lyt öppe 24 Kilometer weschtlich vo Gämf im Jura. Si isch uf ere Gländterrasse hööch über der Schlucht vo der Rhone döört, wo die vom Gämfersee häär und us der Schwiiz das Gebirge in ere Kluus durbricht. Me seit dere Juraschlucht uff Französisch "Défilé de l’Écluse".

Rings ums Doorff het’s vil Wald. Uf der Nordsyte vo der Ortschaft isch der letscht hööch Bäärg vom Jura, der "Grand Crêt d’Eau." Grad näbem Doorff verby goot d Hauptstrooss D 1206 "Route de Genève" vo Gämf und Collonges uff Bellegarde und Lyon. D Ysebaan vo Gämf uf Lyon goot bi Léaz dur nes Tunäll under em Bärg dure.

Der Gmeindbann vo Léaz isch im Regionale Naturpark Haut-Jura.

Im Doorff, wo i der Gschicht s erschte Mool innere Urkunde vo anne 1272 öppis dervo ufgschriben isch, woone hüt öppe sibehundert Lüüt.



</doc>
<doc id="78367" url="https://als.wikipedia.org/wiki?curid=78367" title="Immaterialität">
Immaterialität

Der Begriff vom Nit-materielle het verschideni Bedüütige.

S Adjektiv "immateriell" chunt als Frömdwort vom latynischen "immaterialis," wo uf Düütsch "nit-stofflich, nit-körperlich" oder au "geischtig" heisst.

I de grosse Fachberych bruucht me der Begriff für underschiidlechi Sache; es paar Bischpiil:

Für d Kultur isch s de grad öppis Inträssants zluege, wo und wurum ass me für viil Sache, wo ebe «nit-materiell» funkzioniere, de einewääg so Gägestand macht und suecht, wo me chan aluege und alänge: Mit der Schrift und i de Büecher tuet me die gredti Sprooch feschthebe; bi de meischte Religioone het me «heiligi Objäkt», wo eigentlich uf öppis Übernatüürlichs hiiwyse und wo me doo und döört halt doch dänkt, es sig idäntisch mit eme hööchere Wääse; und was es nit alls für Kultgägeständ und für Simbool git, wo men au bi wältliche rituelle Handlige bruucht! Sit den eltischte Zyyte vo der Zivilisazioon goot’s nit ooni Simbool und «Insignie» vo Rächt und Macht, wie de Chroone vo Kaiser, Könige, Päpscht und Fürschte und vilnen andere Amtstreeger. Au die prächtig verzierte öfentliche Hüüser zeige öppis Algemeins aa, grad wenn’s dra staalichi Simbol het; speziell isch d Idee, ass me zum a öppis maane wo me jo scho weiss Tänkmööler ufstellt; und was isch mit de choschtbaare Sache, wome nume het wil’s guet isch für s Prestysch; und wie wichtig sind nit so soziali Zeiche wie öppe d Fääne und d Chleidig!



</doc>
<doc id="78386" url="https://als.wikipedia.org/wiki?curid=78386" title="Immaterielles Kulturerbe">
Immaterielles Kulturerbe

S nit-materielle Kulturerb – uf Änglisch seit men em "intangible cultural heritage" – meint jedi Art vo Sachen i der Kultur, wo tradizionell, also über d Gänerazioone übere bi de Lüüt vorchöme und wo men als nit-materielli Objäkt im Gägesatz zu de Hüüser und andere feschten Yrichtigen und de bewegliche Gägestand und Gräät nit chan alänge.

Das meint öppe d Sache, wo me weiss und cha und wo me meischtens nume mündlich a die Junge wytergit, und d Brüüch und Gwoonete mit allem, was si de Mönsche vonnere Gmeinschaft bedüüte.

Und jetz het d UNESCO gmerkt, ass au die riisegi Gruppe vo kulturelle Forme öppis ganz Wichtigs und Wärtvolls isch, wo me derzue muess luege. Drum het si e Lischte, wo druff stoot, was es bi de Völker und i de Länder alls für so nit-materielli Kulturgüeter git. Und d UNESCO seit, me müess scho au gseh, ass me für die meischte söttige Sache sit langem Hilfsmittel und Gägeständ und Simbol bruucht, und alli die materielli Ruschtig, wo eso diräkt mit ere nit-materielle Traidzioon verchnüpft isch, nääm men au als Teil dervo uf d Lischte, mit der Meinig, s Ganze müsst im Inträssi vo der Mönscheit wyter erhalten und pflägt wärde.

Es bsunders Fäld vo de nit-materielle Kulturgüeter sin d Sprooche mit iirne Varianten und Mundarte, de Wortgschichte, de Saagen und Määrli und au mit de nit ufgschribene und de gschribene Arte vo der Literatur.




</doc>
<doc id="78396" url="https://als.wikipedia.org/wiki?curid=78396" title="Katrin Schütz">
Katrin Schütz

D Katrin Schütz (* 20. Meerz 1967 z Ettlinge) isch e dytschi Bolitikeri (CDU). Si isch vu 2006 bis 2016 Mitglid vum Landdag vu Bade-Wirttebärg gsii un vu April 2014 bis Juni 2016 Generalsekreteeri vu dr CDU Bade-Wirttebärg. Syter Mai 2016 isch si Staatssekreteeri im Wirtschaftsminischterium vu Bade-Wirttebärg.

D Schütz isch as eltschs vu acht Gschwischtrig ufgwachse. Si het di mittler Ryfi gmacht un derno Dameschnyderi glehrt. Vu 1988 bis 1991 het si as Yychaiferi un Abdailigslaiteri gschafft un vu 1991 bis 2006 isch si Gschäftsfiereri vu dr Firma Sport Schütz z Charlsrue gsii. In ihrer Freizyt duet d Schütz Langstreckine laufe, si isch scho ne baar Mol bi Marathon un Halbmarathon mitglofe, unter anderem z Paris, z Berlin un z New York.

Si isch kadolisch un het zwee Sihn (* 1991 un 1994).

Anne 2005 isch d Schütz stellverdrättendi Chraisvorsitzeri vu dr Fraue-Union z Charlsrue wore un 2009 Bezirksvorsitzeri vu dr Fraue-Union Nordbade. Im nämlige Johr isch si Mitglid vum Landesvorstand vu dr CDU Bade-Wirttebärg un Stellverdrättendi Landesvorsitzeri vu dr Fraue-Union Bade-Wirttebärg wore. Anne 2011 het si s CDU-Projäkt "Frauen im Fokus" initiiert, wu s Zyyl het, mit Fraue z discpetiere un si fir d CDU z ginne.

Am 14. April 2014 isch d Schütz kummissarischi Generalsekreteeri vu dr CDU Bade-Wirttebärg wore, uf em 66. Landesbarteidag am 24. Jänner 2015 z Ulm isch si in däm Amt bstetigt wore.

Bi dr Landdagswahl 2006 het si s Diräktmandat im Wahlkrais II Charlsrue gwunne un isch derno bis anne 2016 Mitglid vum Landdag gsii. Im Landdag isch si 2006 bis 2011 stellverdrättendi Vorsitzeri vum Uusschuss fir Wisseschaft, Forschig un Chunscht gsii un Mitglid im Uusschuss fir Finanze un Wirtschaft, derzue vu 2009 bis 2010 Mitglid vu dr Enquetekommission „Fit fürs Leben in der Wissensgesellschaft – berufliche Schulen, Aus- und Weiterbildung“ gsii. Vu 2011 bis 2016 isch si Vorsitzeri vum Uusschuss fir Integration un Mitglid vum Uusschuss fir Wisseschaft, Forschig un Chunscht un im Uusschuss fir Finanze un Wirtschaft, derzue 2012 bis 2014 au Mitglid im Untersuechigsuusschuss „Ankauf der EnBW-Anteile der Électricité de France (EdF) durch das Land Baden-Württemberg und seine Folgen (EnBW-Deal)“.




</doc>
<doc id="78401" url="https://als.wikipedia.org/wiki?curid=78401" title="Boris Johnson">
Boris Johnson

Dr Alexander Boris de Pfeffel Johnson (* 19. Juni 1964 z New York City, USA) isch e britische Publizischt, Bolitiker vu dr Conservative Party un syt em 24. Juli 2019 Premierminischter vum Verainigte Chenigrych. Vu 1999 bis Dezämber 2005 het dr Johnson s konservativ Nochrichtemagazin "The Spectator" uusegee. Syter 2015 verdritt er dr Wahlchrais Uxbridge and South Ruislip im Weschte vu Greater London im Unterhuus, wun er vu 2001 bis 2008 scho fir dr Wahlchrais Henley aagheert ghaa het. Vu Mai 2008 bis Mai 2016 isch er Burgermaischter vu London un vu Juli 2016 bis Juli 2018 britische Usseminischter gsii.

Dr Johnson het d Kampagne fir e EU-Uusdritt vum Verainigte Chenigrych vor em Referändum am 23. Juni 2016 aagfiert un het dodmol as ain vu dr Favorite fir d Noofolg vum Premier David Cameron gulte. Noch em Rugdritt vu dr Theresa May isch er am 23. Juli 2019 zum Barteifierer vu dr Conservative Party gweelt woore. Ai Dag speter het er s Amt as Premierminischter ibernuu. In dr vorzogne Wahle vum Underhuus vum 12. Dezämber 2019 hed er e großi Mehrheit überchoo.

Dr Johnson isch au Vorsitzer vum Commonwealth of Nations.




</doc>
<doc id="78402" url="https://als.wikipedia.org/wiki?curid=78402" title="Liste der lebendigen Traditionen in der Schweiz">
Liste der lebendigen Traditionen in der Schweiz

Uff dr Lischte vo de läbige Tradizioone vo dr Schwiiz het’s 199 usgwäälti Arte vo der läbige Kultur i der Schwiiz.

Es paar vo dene Sache ghööre au scho zu der Lischte vom nit-materielle Wälterb vo dr UNESCO.

Wäge der plaanete wältwyte UNESCO-Dokumäntazioon het d Schwiiz wie alli Länder z’eerscht für sich sälber gluegt, was me so für «nit-materiells Kulturguet» het; do drfüür het jede Kantoon ufzellt, was es i sym Gebiet für tradizionelli Kulturforme git, zu vilne sind au früener scho volchskuntlichi Arbete gschribe worde; und us dene Vorschleeg het d Bundesverwaltig öppis gnoo für uf die nazionali Lischte, wo de s eerschte Mol anne 2012 usecho isch. Es het drby es paar Sache, wo i mee as eim Kantoon vorchöme.

Zu allne dene usgwäälte Brüüch het’s uf der Websyte vom schwiizerische Bundesamt für Kultur e churzi Beschryybig, und dr Bund het drzue es paar Büecher usegää.

Es isch drzue z sääge: Bi allem isch es nume chly kurioos – eso eifach us der Sicht vom Mundartlexikon – , ass men i die so wie zuefellig zämegstifleti Ufzellig fascht nüüt vo der ryychen und vilfältige Schwiizer Sproochlandschaft mit all dene Dialäkt und Idioom und Patois und au nume ganz weneli doo und dört vo der bedüütende Verzelltradizioon i de Landesteil gnoo het. Wo die erschti Lischte mit 167 «läbige Tradizioonen» usecho isch, het’s einewääg zimli Kritik gää derwäge, wie si entstanden isch und was druufchoo isch und was nit, und scho gly drufabe het me eifach non es par anderi Sache drzuetoo. I teil Regioone het me de eigeti Büecher gmacht vo den yheimische Kulturforme, wo gwüssi drvo i der nazionale Lischte fääle.





</doc>
<doc id="78405" url="https://als.wikipedia.org/wiki?curid=78405" title="Gabriela Hug">
Gabriela Hug

D Gabriela Hug-Glanzmann (* 22. Juni 1979 z Bade) isch e Schwyzer Eläktroinschenieeri. Si isch Brofässeri fir Informationstächnology un Eläktroinschenieerwääse an dr Aidgnessische Tächnische Hochschuel Züri.

Vu 1986 bis 1988 isch d Gabriela Hug z Würlinge uf d Primarschuel gange un derno bis 1991 uf d Primarschuel z Söuze. Ab 1991 isch si uf d Kantonsschuel z Soledurn un het dert anne 1999 d Matura gmacht. 1996/1997 isch si im Rame vun eme Schueleruusdusch fir ai Johr an d Delano High School, Minnesota, USA. Vu 1999 bis 2004 het si an dr ETH Züri Informationstächnology un Eläktroinschenieerwääse studiert un derno ab 2004 as Wisseschaftligi Assischtanti an dr ETH am "Power Systems Laboratory" gschafft. Anne 2008 het si dert bim Göran Andersson iber "Coordinated Power Flow Control to Enhance Steady-State Security in Power Systems" promoviert. Parallel zue dr Promotion het si Pedagoogik und Diadaktik an dr ETH studiert. Anne 2008 het si bim Unternäme Hydro One fir ai Johr as "Assistant Network Management Engineer" gschafft. Ab 2009 bis 2015 isch si "Assistant Professor" am "College of Engineering" vu dr Carnegie-Mellon University z Pittsburgh (USA) gsii. Syter anne 2015 isch si Brofässeri am "Power Systems Laboratory" vu dr ETH Züri.



</doc>
<doc id="78406" url="https://als.wikipedia.org/wiki?curid=78406" title="Bachfischet">
Bachfischet

De Bachfischet isch en Bruuch vo de Stadt Aarau.

Er isch all Joor im Septämber voor de Herbschtfeerie. Me kännt de Bachfischet scho sit Joorhunderte. Wämmen äeinisch im Joor de Stadtbach, wo vo de Suure heer chunt, abgschlage hät zum ne chönne putze und wänn druufaben am Oobig s Wasser wider chunt, so waartet d Schuelchind und die Chlyyne vo de Chindsgi uf em Wääg näbetem Bach mit iirne Latäärne a de Stäcken uff d Papyyrschiffli, wo d Suurer Chind uf em Bach i d Stadt abelönd.

Dänn lauffen alli dur d Gasse vo de verdunklete Stadt. Zletscht chunt der Zuug in Schachen abe, wos es schööns Füürwäärch git. Uf em Wääg rüeffet d Klassen i de Stadt de Väärs:

<poem>
«De Bach isch do, de Bach isch do.
Sind alli mini Buebe do?
Jo, jo, jo!
De Bach isch do, de Bach isch do.
Sind alli mini Mäitli do?
Jo, jo, jo!
Füürio, de Bach brönnt.
D Suurer händ ne’n aazündt!
D Aarauer händ ne glösche.
D Chüddiger, d Chüddiger,
Riitet uff de Frösche.»
</poem>




</doc>
<doc id="78407" url="https://als.wikipedia.org/wiki?curid=78407" title="Abbayes vaudoises">
Abbayes vaudoises

D Abbayes vaudoises ("Wadtländer Abteie") sind e spezielli Form vo Verein oder private Gsellschaften i gwüssne Wälschschwiizer Kantöön.

Es git se bsunders im Wadtland und im Nöieburgische.

Es sind Schützegsellschafte, und me könnt iiri Gschicht sit em Mittelalter. Der eltischt vo dene Verein, wo me von em öppis i der Gschicht weiss, isch d "milice bourgeoise de Grandcour;" die isch schon anne 1381 im ene Dokumänt erwäänt. Die meischte "abbayes" üebe s Schiesse mit de Gweer, es git aber au no anderi, wo mit dr Ambruscht schiesse.

Me bruucht der Name "abbaye" de au für es Volchsfäscht, wo vo sonnere Schützegsellschaft i de Döörffer organisiert wird.

D "Abbayes vaudoises" sind uf de Lischte vo de läbige Tradizioone vo dr Schwiiz.




</doc>
<doc id="78411" url="https://als.wikipedia.org/wiki?curid=78411" title="Albanifest">
Albanifest

S Albanifäscht isch s Stadtfäscht vo Winterthur.

Der Naame chunt vom Häiligen Alban, eim vo de drüü Winterthurer Stadthäilige zäme mit em Loränz und em Pankraz.

Es gaat uf es Eräignis im Drizääte Jaarhundert zrugg: De Graf Ruedolf vo Habsburg hät anne 1264 de Winterthurer s Stadträcht gää, es isch am 22. Juni gsii, und wägedämm hät me sider all Jaar am 21. Juni s «Albanimaal» ghalte und vorhèèr de Schultheiss und de Stadtraat gwäält. Das isch eso ggange bis anne 1874; dänn hät me demit uufghöört.

Eerscht sit 1971 gits s Albanifäscht wider. Es gaat drei Täg, und me chan i de Altstadt, im Stadtpark und bim Stadthuus bi meh weder hundert Fäschtwirtschafte, i de Fäschtzält, bi de Ständ vo Veräin und vo Määrtfahrer und uff de Chilbibaane öppis go erlääbe. Es chömet schynts immer öppe hunderttuusig Lüüt a das Fäscht.

S Albanifäscht isch uf de Lischte vo de läbige Tradizioone vo de Schwiz.




</doc>
<doc id="78412" url="https://als.wikipedia.org/wiki?curid=78412" title="Büchel (Musikinstrument)">
Büchel (Musikinstrument)

Der Büchel isch es Bloosinstrumänt, wo me tradizionell i teil Bärglandschafte vo der Schwiiz spiilt. Es ghöört zu der Familie vo de Naturtrumpeete.

Er isch vo der Konstrukzioon häär verwandt mit em Alphorn. Er het aber e bogeni Rööre, fascht wie nes zämegleits Alphorn, und drum isch er chüürzer und me chan en i de Händ hebe wie nen Signaltrumpeeten und muess ne nit a Bode stelle wie s Alphorn.

Meischtens macht me der Büchel us Holz, tiypologisch zellt men en aber doch zu de Bläächbloosintrumänt.



</doc>
<doc id="78413" url="https://als.wikipedia.org/wiki?curid=78413" title="Torrée">
Torrée

D Torrée isch e tradizionelle Bruuch im Kanton Nöieburg.

Es isch es Füür, wo me früener im Herbscht nach em Rüüte uf de Fälder mit de abgschnittene Pflanzeteili azündet. Uf em Füür tuet me Saucisson, da sind Rohwürscht, wo typisch sind i de Romandie, und Härdöpfel bröötle. Dezue gits Brot, Salat und e Gläsli Wii. Hüt isch es zum e Familiefescht oder eme Fescht under Fründ worde. Der Aalass isch für d Region so populär und bedütigsvoll worde, as d Stadt Le Locle all Johr für d Neuzuezüger e grossi Torrée durefüert und so di neue Iiwohner für d Wirkig vom ene söttige Grillfäscht, wo identitätsstiftend isch, sensibilisiere möcht.




</doc>
<doc id="78420" url="https://als.wikipedia.org/wiki?curid=78420" title="Karlfrieder Elsner">
Karlfrieder Elsner

Dr Karlfrieder Elsner (* 30. Meerz 1925 z Efrige-Chilche; † 6. Jänner 2014 z Wyyl) isch e dytsche Zaandokter un alemannische Dialäktautor gsii.

Dr Elsner isch z Efrige-Chilche ufgwachse. No dr Schuel het er an dr Universiteet Fryburg Zaanmedizin studiert. Syter anne 1954 het er z Wyyl gläbt un do 30 Joor lang e Zaandokterpraxis gfiert. Anne 1989 isch er mit 64 Joor in Ränte gange. Är isch langi Joor Mitglid vum Briefigsuuschuss vu dr IHK gsii, zytwys au as Vorsitzer. Zäme mit em Dieter Buchheimer het er z Wyyl e Stammdisch fir Zaandekter grindet go dr Uusdusch ferdere.

Fir d Weiler Zeitung het er 35 Joor lang bis 2010 unter em Pseudonym „Öbber vo Neume“ all Wuche d Mundartkolumne „Guckehuus“ gschriibe (Markgreflerisch). Är isch Mitgliid bi dr Muettersproch-Gsellschaft gsii.

Syter anne 1961 isch dr Elsner Mitgliid vu dr Naarezumft "Wiler Zipfel" gsii. Är het iber 50 Joor lang Täxt gschriibe fir d Zumft, unter anderem fir d "Rotssuppe" am Faasnetsmeendig im „Lachefass“.

In syre Freizyt het dr Elsner au Aquaräll gmoolt, vor allem mit Motiv us em Markgreflerland. Dernäbe het er Musik gmacht, het Klavier un Akkordeon gspiilt.

Är isch ghyrote gsii un het mit syre Frau zwai Chinder ghaa, e Suun un e Dochter. Am 6. Jänner 2014 het er syni Auge fir immer zuegmacht.

In eme Noochruef schrybt dr Hans Brunner 2014:



</doc>
<doc id="78446" url="https://als.wikipedia.org/wiki?curid=78446" title="Hugo Schuchardt">
Hugo Schuchardt

Der Hugo Schuchardt, wo am 4. Februar 1842 z Gotha uf d Wält cho und am 21. April 1927 z Graz gstorben isch, isch e düütsch-öschtrychische Romanischt gsi.

Er het z Jena un Bonn Filology studiert und 1864 mit der Arbet "De sermonis Romani plebei vocalibus" s Dokterexame gmacht. Die Schrift isch es paar Joor spöter uf düütsch mit em Titel "Der Vokalismus des Vulgärlateins" im Truk usecho. Der Schuchardt het es Wyli i der Wälschschwiiz gläbt, anne 1870 het er sech a der Uni z Leipzig mit eren Undersuechig über s Bünderromanische habilitiert. Er isch de 1873 z Halle Profässer woorde und isch 1876 a d Uni Graz. Er het die romanische Sprooche, s Baskische und verschideni Mischsproochen erforscht.

Em Schuchardt syni Arbet isch öppis Wichtigs gsi zum besser verstoo, wie usem Volchslatyn die romanische Sprooche usecho sind. Er het dänkt, me müess bsunders d Gschicht vo de Wörter aluege, wemme wott wüsse, wie das mit der Sproochentwicklig ggangen isch. Un derby töörff me nit vergässe, ass d Wörter und d Sache zämeghööre. Und so isch sys Würke für en Afang vo der Dialäktology und vo der Sproochgeografy zu synere Zyt ganz wärtvoll gsi.

Er het mit vil anderne Sproochforscher z tue gha, i der Schwiiz öppe mit em Louis Gauchat und em Jakob Jud.




</doc>
<doc id="78447" url="https://als.wikipedia.org/wiki?curid=78447" title="Fritz Holder">
Fritz Holder

Dor Fritz Holder (* 7. April 1932 enn Dibenga; † 6. September 1996) isch a deitscher Journalist ond schwäbischer Dialektdichter gwäa.

Er isch am 7. April 1932 enn Dibenga uff d Wäld komma ond dord enn dor Bachgass uffgwaggsa. Är isch uffs „Raupegymnasium“ (Uhland- und Silcherschule) ganga. Glärnd hådd-or dor Beruf vom-a Schrifdsetzor. Ănna 1959 isch-or als Volontär zom Schwäbischen Tagblatt gwäggsled ond dord nå Redakteer wårda. Zuasdendich isch-or fir dor Lokaldåel Raodaburg gwäa. 

Dor Holder hådd eddliche Liador ond Chansons gschriiba, vo saem Sõ Christian Holder efdors uffgfiird, ond a baar Heersbill firs Radio. Saene Biachla „Raupeviertel“ ond „Gôgenmusik“ zaeged a guad formulirds Zendralschwäbisch, wia-s d aldaegsässene Leid en Dibenga gschwäzzd hend, ond zomm Dåel haed noo schwäzzed. Saene Biachla send älle emm Vorlag vom Schwäbischen Tagblatt enn Dibenga rausgaä wårda. 




</doc>
<doc id="78448" url="https://als.wikipedia.org/wiki?curid=78448" title="Stromschnelle">
Stromschnelle

E Lauffe isch en Oort amene Fluss, wo s Wasser uf emene churze oder lengere Wägstück zimli staarch und schnäll abegheit; das bassiert döört, wo der felsig Boden i der Landschaft bsunders hert isch und vom Fluss nit so eifach cha wäggerodiert wäärde. Oben und undedraa flüsst s Wasser rueiger durs Land. S Wort «Lauffe» chunt vom althochdüütsche "loufa," wo au scho so s glyche, nämli e wildi Stell im Fluss bedüütet het, es schynt hüt bsunders als Örtlichkeitsnaamen im alemannische Sproochruum vorzchoo.

D Forme vom Felsgrund imene Lauffe sind wäge der Arbet vom Wasser ganz unregelmässig, es het grossi Schteine und mängisch ganzi Felschöpf, wo zum Wasser uusluege, im Flussbett unden sind töifi Löcher und Schründ und Grääben und der Fluss cha ganz schmaali Stelle und änggi Schluchten und Insle haa. Und s Wasser isch wild und ruuschet, schuumet und sprützt, eerscht rächt wenn s hööch chunt. Es isch schön zum zueluegen und drum sind immer wider Mooler die spektakulärschte Plätz go zeichne, wäär e Reis macht i die Gägend muess dörthii goo, und me macht äxtra Sache für die frömde Bsuecher wie d Bootsfahrten und d Ussichtspünkt bim Rhyfall, em grööschte Lauffe am Rhy.

Vom Naame vo dene Naturfänomeen chöme d Ortsnääme von es paar Sidlige, wo näbe so Vercheershindernis entstande sind: Lauffen am Neckar, Lauffen a der Eyach, Lauffen am Kocher, Lauffen-Uewise am Rhy, wo s Schloss Lauffe stoot, Lauffen im Lauffetal, d Nochberstedt Lauffeburg im Baadischen und Lauffeburg im Aargau, und au "Birelauff," wie Schinznach-Bad a der Aare früener gheisse het.

Am Hochrhy, wo vom Bodesee bis uff Basel fasch hundertfüfzg Meter abechunt, cha me grad es paar Lauffe go aluege, die grössere sin dr "Rhyfall" unden a Schaffuuse, der "middler Lauffe" bi Choblänz und Ettikon und de no dr "Under oder dritt oder chlyy Lauffe" vo Lauffeburg. D Rüüss chunt bi Brämgarten am "Yselauff" verby.

Wenn der Felsbode, wo e Fluss oder e Bach drüber goot, ganz stotzig und zimli hööch isch und s Wasser wyt abegheit, redt me nümme vom ene Lauffe, es isch den i der Umgangssprooch e Wasserfall. De ganz grosse Lauffe vo de gröschte Flüss säge d Geograafe «Katarakt», und si bruuche sächs verschideni Kategorie je nachdämm wie schwirig oder gfäärlech s Durefaare mit Schiff wäär.

Bi de nit bsunders hööche Lauffe chame mit de chlynere Schiff abefahre, wemme uufbasst und der richtig Wääg ufem Wasser verwütscht, so wie bim middlere Lauffe am Rhy. Über die grosse Lauffe wien em Rhyfall isch das ganz unmüglich. Wägem hüüffige Schiffvercheer am gfäärliche Lauffe z Lauffeburg isch im Mittelalter e spezielle Prueff entstande, d "Lauffechnächt," wo d Weidlig sind über s Hindernis go abeloo. Au für d Flöösser isch e Lauffen öppis Schwirigs, bi de grosse wie ebe z Lauffeburg het me obedraa d Flööss usenandgnoo und d Trämel äinzel dürabbgloo; wenn die uff de Felse sind blybe hocke isch es de Lauffechnächt iiri gfäärlechi Uufgaab gsi, se wider go z lööse. Unden am wilde Wasser het me s Holz wider usegfischet und nöi zämepunde.

En andere mundartliche Naame für Lauffen und Wasserfäll isch der «Schuss». Im Bäärner Oberland git’s der "Gälteschuss" un dr "Dungelschuss". Bim Schwiizerischen Idiotikon findet me no meh alti, hüt chuum me bruuchti Dialäktwörter für die uffelligi Sach. Dört stoot im Artikel «Laufen» grad am Afang es Zitat vom Johann Rudolf Wyss vo 1816, wo s drin heisst, me sägi de Wasserfäll schwiizerdüütsch «Giesse», «Laufe» oder «Tschur».

De ruuche Felsbänk unden a Basel bim Yschteiner Chlotz seit me nid Lauffe, es sin die breite Yschteiner Schwelle, wo s nit wyt abegoot und drfüür s Wasser vom Rhy i der grossen Auelandschaft nume wenig töif isch, es het bi hööchem Wasser immer wider anderi Flusslöif und nöji Grien gää, so wie s Yschteiner Tootegrien, und für d Schiff und d Flööss isch der guet Wääg nit immer eifach z finde gsi voor em Tulla synere Rhykorrekzioon.

Es git au künschtlich gmachti «Ruuschine»; das sind d Überfäll vo de Wuor, wo s Wasser zum Teil uf es Wasserwäärch ableite. Vilicht het no niemmer uf Alemannisch schööner beschribe, wie’s bi dene künschtliche Wasserfäll usgseht und töönt – und a de natürliche Lauffe isch es ganz äänlech –, weder der Wiisetaler Mundartdichter Hermann Burte vor hundert Joor i sym länge Väärs vom Wuor am Rhy in der Nacht, won er an äinere Stell seit:

<poem>
«… Wie’s in der Gumpe-n-abedoost,
wie’s beutscht un geutscht un schlacht,
un witerschießt – me stoht und loost:
Wie’s Wuehr bruuscht in der Nacht.»
</poem>


</doc>
<doc id="78459" url="https://als.wikipedia.org/wiki?curid=78459" title="Sebastian Fahrländer">
Sebastian Fahrländer

Der Sebastian Fahrländer, wo am 17. Jänner 1768 z Ättene i der Ortenau uf d Wält choo und am 19. Februar 1841 z Aarau gstorben isch, isch e Schwiizer Arzt und Politiker gsi.

Er het z Wien Medizin und Filosofy studiert. 1792 isch er z Waldshuet "Stadtphysicus" woorde.

Wo anne 1797 s Fricktal vo Vorderöschtrych wäggnoo und Frankreich agschlosse woorden isch, het sech der Fahrländer z Münchwile lo ypürgere. 1801 isch s Fricktal zu der Helvetische Republik choo; es isch der Fahrländer gsi, wo s durebroocht het, ass das Gebiet en eigete Kanton wäärdi: der Kanton Fricktal, und der Fahrländer isch grad der helvetisch Statthalter vom Kanton woorde. Er isch aber als vehemänte Verfächter vo der nöie Staatsornig bi teil Lüüt im Fricktal gar nit beliebt gsi, und änds 1802 het men iin z Rhyfälden is Chefi too und am 2. Jänner 1803 usem Kanton furtgjagt.

Der Fahrländer het de z Aarau als Dokter gschaffet und isch im nöie Kanton Aargau nach 1803 wider als Politiker aktiv gsi; s Aargauer Volch het en zum Groossroot und de au id Regierig gwählt.



</doc>
<doc id="78463" url="https://als.wikipedia.org/wiki?curid=78463" title="D Hailiecher">
D Hailiecher

D Hailiecher isch e Anthology mit alemannischer Dialäktliteratur, wu anne 1987 vum Markus Manfred Jung im Name vu dr Muettersproch-Gsellschaft im Morstadt-Verlag uusgee woren isch.

S Buech versammlet die 14 Autorne un Autore, wu anne 1985 bim Dialäkt-Wettbewärb „Junge Mundart“, wu dr Arbeitskreis Alemannische Heimat zäme mit dr Muetterspoch-Gsellschaft duregfiert het, premiert wore sin.

Noch eme Vorwort vum Klaus Poppen un em Gedicht „D Hailicher“ vum Rolf Asal (lueg Hailiecher) as Widmig chunnt en Essay vum Markus Manfred Jung iber d Situation vum Alemannisch z Sidbade aafangs 1980er Johr. Derno cheme alfabetisch ufzellt Gedicht un churzi Verzellige vu dr Autor*ne, d Bydreg vum Jung sälber stehn ganz am Änd.

Verdrätte sin dr Rolf Asal, dr Uli Führe, dr Lutz Götzmann, dr Kalle Jung, dr Johannes Kaiser zäme mit sym Brueder Magnus Kaiser, dr Michael Koschmider, dr Rolf Lorenz, d Susanne Preuß, dr Martin Schley, d Angelika Schmider, dr Michael Schneider, dr Wendelinus Wurth un ebe dr Markus Manfred Jung. Es jedes Kapitel fangt aa mit eme Schwarz-Wyss-Foto vum Autor/vu dr Autori un ere churze, sälber gschribeni Vorstellig un het derno drei bis acht Syte mit Gedicht, Liedtäxt un Verzellige.

D Hailiecher isch di dritt Anthology mit Dialäktliteratur gsii, wu d Muettersproch-Gsellschaft useegee het, no „Alemannische Geschichten“, zämegstellt vum Richard Gäng un „S lebig Wort“, zämegstellt vum Karl Kurrus. Mit dr "Hailiecher" het mer doodmool dr jingere Autorne un Autore e Forum welle biete. Si sin zwische 1950 un 1967 uf d Wält chuu, dodermit zwische 18 un 35 Johr alt gsii.



</doc>
<doc id="78466" url="https://als.wikipedia.org/wiki?curid=78466" title="Tanja Gönner">
Tanja Gönner

D Tanja Gönner (* 23. Juli 1969 z Semmerenga) isch e dytschi Bolitikeri (CDU). Si isch vu 2004 bis 2005 Sozialminischteri un vu 2005 bis 2011 Umwältminischteri vum Land Baade-Wiirtebäärg gsii, derzue vu 2010 bis 2011 zuesätzli au Verchehrsminischteri.

Syt em 1. Juli 2012 isch si Vorstandssprächeri vu dr Dytsche Gsellschaft fir Internazionali Zämenaarbet.

D Gönner isch mit drei Gschwischtrig, ere eltere Schweschter, ere jingere Schweschter un eme jingere Brueder, z Bingen bi Semmerenga ufgwachse. Si isch z Bingen uf Grundschuel gange un derno z Semmerenga uf d Liebfraue-Schuel, e kadoolischi Maidlischuel, wu si anne 1989 s Abitur gmacht het. No dr Schuel het si Räächtspfläägeri gleert un 1992 mit em Diplom abgschlosse. 

Vu 1992 bis 1995 het si in eme Bedriibsberootigsbiroo gschafft mit Schwäärpunkt Insolvänzräächt, ab 1996 het si mit em glyche Schwäärpunkt in ere Räächtsaawaltskanzlei gschafft.

Dernääbe het si anne 1993 an dr Universiteet Dibenga aafange Räächtswisseschaft studiere. Noch em eerschte juristische Staatsexaame 1997 un eme Referendariat am Landgriicht Raveschburg het si 1999 s zwait Staatsexaame gmacht. Si isch as Aawälti zuegloo woore un het derno vu 1999 bis 2004 as Partneri in ere Aawaltskanzlei as Insolvänzverwalteri gschafft.

D Gönner isch kadoolisch un leedig.

Anne 1986 isch d Gönner Mitgliid vu dr Junge Union woore im neigrindetet Ortsverband z Bingen. Vu 1987 bis 1992 isch si Gschäftsfiereri vum Kraisverband Semmerenga gsii un ab 1992 drei Joor lang nääbeamtligi Gschäftsfiereri im Bezirksverband Wirttebärg-Hauezollre. Ab 1994 het si drei Joor lang em Landesvorstand z Bade-Wirttebärg aagheert un ab 1996 isch si Byysitzeri im Bundesvorstand gsii. Vu 1998 bis 2002 isch si stellverdrättendi Bundesvorsitzeri vu dr Junge Union gsii.

Anne 1987 isch si in d CDU yydrätte. Si isch zwai Joor lang Mitglid im Vorstand vum Ortsverband z Bingen gsii un vier Joor Prässesprächeri vum Kraisverband Semmerenga. Anne 2001 isch si zur Vorsitzeri vun Kraisverband gweelt woore. Anne 2013 het si nimi kandidiert, ire Noofolger isch dr Klaus Burger wore.

Ab 1994 isch d Gönner Mitglid im CDU-Bundesfachuusschuss Sport gsii, ab 1999 im Bundesfachuusschuss Familie un Juged un ab 2005 in der Kommission „Eltern, Kinder, Beruf“ un em Bundesfachuusschuss Umwält. Vu 2006 bis Ändi 2007 isch si Mitglid vu dr CDU-Grundsatzprogrammkummission gsii. 2007 isch si zur stellverdrättende Vorsitzeri vu dr Kumission "Bewahrung der Schöpfung" wore.

Im April 2000 isch d Gönner in Bundesvorstand vu dr CDU gweelt wore. Ab 2005 isch si Mitglid vum Landesvorstand vu dr CDU Bade-Wirttebärg gsii. 

No dr Landdagswahl 2011, wu dr Minischterbresidänt Stefan Mappus kai Meehait me iberchuu het, het d Gänner as uussichtsrychi Kandidati fir dr Vorsitz vu dr CDU Bade-Wirttebärg gulte, Wu si bi dr Wahl fir dr Fraktionsvorsitz im Landdag geg dr Peter Hauk verlore het, het si iri Kandidatur aber zrugzoge. Au bi dr Wahl zum Vorsitz im CDU-Bezirk Wirttebärg-Hauezollre isch fählgschlaa, am 22. Oktober 2011 het si dert geg dr Thomas Bareiß verlore.

Noch em Wächsel zue GIZ im Summer 2012 het si bim Barteidag im Dezämber nimi fir dr CDU-Bundesvorstand kandidiert.

Bi dr Bundesdagswahl 2002 het si mit 54,1 % vu dr Erschtstimme s Dirältmandat im Wahlkrais Zollrealb – Semmerenga (Wahlkrais 295) gwunne un isch dodermit in Dytsche Bundesdag gwehlt wore. Wu si zur Minischteri z Bade-Wiirttebärg ernännt woren isch, het si ire Bundesdagsmandat zum 13. Juli 2004 niderglait.

E Mandat im Landdag het si zerscht kais ghaa. Bi dr Landdagswahl im Merz 2011 het si derno s Mandat im Landdagswahlkrais Semmerenga gwunne. Zum 30. Juni 2012 het si s Landdagsmandat niderglait un isch us dr Bolitik uusgschide.

Am 14. Juli 2004 isch d Tanja Gönner vum bade-wirttebärgische Minischterbresidänt Erwin Teufel as Sozialminischteri in d Landesregierig gruefe wore. Derzue isch si au Behindertebeufdraiti vu dr Landesregierig wore.

E dreiviertel Johr speter, am 27. April 2005, isch si vum neie Minischterbresidänt Günther Oettinger zur Umwältminischteri gmacht wore. Am 23. Februar 2010 het dr Minischterbresidänt Stefan Mappus si zuesätzl au no zur Verchehrsminischteri gruefe un us dr Minischterie fi Umwält un Vechehr ai Minischterium gmacht.

D Gönner isch as Verchehrsminischteri bi dr Schlichtigsgspräch zue Stuttgart 21, wu vum Heiner Geißler moderiert wore sin, aini vu dr sibe Verdrätter*ne gsii, wu fir des Projäkt gsii sin.

No dr Landdagswahl 2011 isch im Mai e Koalition us Griene un dr SPD unter em Minischterbresidänt Winfried Kretschmann bildet wore, dodermit isch d Gönner us em Amt gschide.





</doc>
<doc id="78467" url="https://als.wikipedia.org/wiki?curid=78467" title="Gemeiner Efeu">
Gemeiner Efeu

Dr Abhöi oder wie me nöier seit dr Efföi ("Hedera helix" L.; alemannischi Näme) isch e Pflanzenaart und grad au no der Name von ere grössere Gruppe, ere Gattig vo Pflanze, wo me zu der biologische Familie vo den "Araliaceae" zellt.

Der Carl von Linné het däre Pflanze der latynisch Name "Hedera helix" gää, und uf Hoochdüütsch heisst si ussert eifach "Efeu" au no gnöier "Gemeiner Efeu" oder "Gewöhnlicher Efeu."

Es git vonnere verschideni alemannischi Mundartnäme, zum Byspil:

Di hoochtüütsch Schrybig und Uussprooch "Efeu," wo hütt au i de Mundaart hüüffig voorchunt, isch äigetli faltsch: S "p-h" i früenöihoochtüütsch "Ebheu, Epheu" het mer ab em 17. Joorhundert as e Schrybig für de Luut "f" interpretiert und drum aafoo "Efföi" säge. Di alt Uussprooch "Abhöi, Äbhöi, Ebhöi" usw. läbt aber wytumen i der Alemannia wyter. S Woort goot zrugg uf althoochtüütsch "ebihouwi," e Zämesätzig oder eener en umtüüteti Schy-Zämesetzig vomene nid rächt klaare "eb-" mit "Höi". S Abhöi hät me nämli au zum Füetere vom Vee pruucht, bsunders wenns suscht nid gnueg Fueter ggää het. S Schwyzerisch Idiotikon het zu Mundartvariante und der Wortgschicht gnaui Informazioone.

Es isch es Gwächs mit Bletter, wo immer, also au im Winter draablybe, und es ghört zu de «immergrüene» Pflanze. Bi junge Bletter gseet d Form no chly uus fasch wien e Hand, d Form vo den eltere Bletter isch eener rundlich oder eiförmig. Dr Abhöi wachst gäärn im Schatten under de Böim.

Wenn er chly isch, macht dr Abhöi scho längi Triib, wo übere Bode schnoogge, und so chan er grossi Flechine zueteke; do drby chöme die Uuslöifer a vilnen Oorte wider früschi Wurzlen über, so dass der Efföi döört nöi aawachst und sech no mee cha verbreite. Wenn jetz so en Efföizwiig nöimen an en Schtei, e Baum, en Haag oder e Felswand oder au e Huusmuur chunt, so chan er gäbig und wyyt draan ufechläddere, er macht de nämli grad so eigeti Wurzle, won er sech drmit a dene herte Sache cha hebe; d Biolooge säge dämm «Haftwurzle». Drum ghöört d Efföipflanzen i dr botanische Sistematik zu de «Wurzlechlädderer», und es isch schynts grad der einzig vo dene, wo z Middelöiropa vorchunt.

D Chlädderwurzle hebe so guet, ass me bi Hüüser und a Muure wo me dr Efföi drvoo wägggnoo het, no denen iiri Füess gseht wo bim Abryyssen a dr Muur blybe chlääbe.

Alti Escht wärde mit de Joore immer tiker und hölzig, fasch wie Baumschtämm.

Grossi Efföipflanze mache Blueschtständ mit vilne ganz chlyne grüentschelige Blüete dra, wo für Beji, Wäschpi und Flöige guet sind: nach em Verblüeje git’s druus glänzigi schwarzi Früchtli; d Biolooge sägene Beeri. I jedere Frucht het’s es paar Soome drinn.

Bi den Alte isch s Abhöi e Pflanze gsi vo de Götter, bsunders vom Osiris, em Dionys, em Hephaistos und em Bacchus, und Chränz us syne Bletter het me scho bi de Grieche vilne Lüüt als Pryys für verschideni gueti Leischtige fyrlech gschänkt. Für die eerschte Chrischte isch die Pflanzen es Zäiche vo dr Unstärblichkeit gsi. Und me het sen als Simbol für d Tröji agluegt. Sider und bis hütt bruucht men iiri Zwiig als Dekorazioon für fyyrlechi Momänt.

Die ganzi Pflanzen isch giftig, me cha sen aber wemmen uufbasst für gwüssi xundheitlechi Sache bruuche.

S Abhöi chunt au inere Puureregle voor: Chömed d «Trüübli» vo der Frucht vom Abhöi guet, so gilt das au für d Wytruube im Joor drufabe; falled aber d «Beeri» über de Winter ab, so isch das es Zeiche für en gringe Wy.



</doc>
<doc id="78469" url="https://als.wikipedia.org/wiki?curid=78469" title="Peter-Huchel-Preis">
Peter-Huchel-Preis

Dr Peter-Huchel-Bryys (dt. "Peter-Huchel-Preis") isch e Literaturbryys fir Lyrik, wu syter anne 1984 all Joor vum SWF, ab 1999 vum SWR, un vum Land Baade-Wirtebäärg vergee wird. Uuszaichnet wääre in Maanig an Peter Huchel (1903–1981) rusraagendi Gedichtbänd, wu zue dr Entwicklig vu dr Lyrik im dytsche Sproochruum byydraage. D Uuszaichnig isch mit 10.000 Euro dotiert (Stand 2019) un wird all Joor am. April, em Huchel sym Geburtsdaag, z Staufe vergee.




</doc>
<doc id="78492" url="https://als.wikipedia.org/wiki?curid=78492" title="Gabriel">
Gabriel

Gabriel isch e Naame.








</doc>
<doc id="78493" url="https://als.wikipedia.org/wiki?curid=78493" title="Gabriel (Name)">
Gabriel (Name)

Gabriel isch e Personename. Es isch e männliche Vornamen und au e Familiename. Die wyblichi Form isch im Düütsche "Gabriele" oder "Gabriela."

Er chunt vom Hebräische: der Name גַּבְרִיאֵל heisst uf düütsch öppe „vo Gott chunt mini Chraft“. Er chunt scho i der Bible voor.




</doc>
<doc id="78495" url="https://als.wikipedia.org/wiki?curid=78495" title="Name">
Name

E Naame isch es sproochlichs Elemänt und e Wortart, wo me dermit e Mönsch oder es anders Läbewääse oder en Oort oder irgend e Sach wott idäntifiziere und aarede. Im Prinzip sött e Naame hälfe es bestimmts und einzelns Individuum z bezeichne. Will das aber nit i jedem Fall goot und s eifach vill z vill einzelni Sachen und Läbewääse git bruucht me mängisch no Zuenääme und au vil Gattigsnääme, wo für ne chlyni oder au e ganz e groossi Gruppe vo Sache gälte.

D Nääme sind scho immer e wichtige Teil vo de Sprooche gsi, und drum isch iiri Gschicht und Etimology öppis ganz vilfältigs und bedüütends und au e Grund für vill soziali und politischi Striit. Inträssant isch no, ass me für gwüssi Sachen i verschidene Sprooch ganz anderi Nääme bruucht. Zum d Näämen erforsche schaffet d Naamekund mit anderne Fächer wie öppe der Gschichtsforschig zäme.

S Fach, wo sech um d Nääme kümmeret, isch d Naamekund oder Onomastik. Dä Begriff chunt vom griechische ὄνομα "ónoma," wo uff Düütsch „Name“ bedüütet. D Onomastik isch e teil vo dr Sproochwüsseschaft. Vo de Nääme macht men i vilne Fächer möglichscht gnaui Lischte; das sind d "Naamebüecher". Es Bischpiil isch s Rätische Namebuech.

I vilne Kultuure isch dä Taag, women öpperem oder öppisem e Naame git, e wichtegi Sach; me seit däm d Dauffi und me macht druus meischtens es fyyrlechs Ereignis und me git e Götti oder e Gotte drzue. Der Naamenspatroon isch es Wääse, wo eim im Lääbe hilft, und bi ganz vilnen Oortschafte het me der Ortsnaame grad von ere vereerte Persoon gnoo, wo eim döört wichtig isch wie öppe bi dr Stadt Sanggalle, wo iire Naame vom Heilige Gallus het.

Wemme vo öpperem, zum Bischpiil vom Autor oder dr Autorin vom ene Wäärch, nit weiss wien er heisst, seit men er sig «anonym».

Mä underscheidet allgemein:







</doc>
<doc id="78510" url="https://als.wikipedia.org/wiki?curid=78510" title="Tupolew">
Tupolew

Ds russische Unternähme Tupolew (russisch Открытое акционерное общество „Туполев“/"Otkrytoje akzionernoje obschtschestwo „Tupolew“", änglisch: Tupolev Public Stock Company; früher OKB Tupolew) mit Sitz z Moskau, isch eine vo de eltischte Flugzüügbouer vo der Wält u het mal zu de wichtigschte Härsteller vo Flugzüüg ghört. Sit Ändi 2006 ghört Tupolew zum neu gründete russische Luftfahrtkonsortium OAK.

Der Andrei Nikolajewitsch Tupolew wo zäme mit em Nikolai Jegorowitsch Schukowski ds ZAGI gründet het, isch ou em sowjetische staatleche Usschuss zur Untersuechig vo der Verwändig vo Metall im Flugzüügbou vorgstande. Am 22. Oktober 1922 het är du sys eigete Konschtrutkitonsbüro ygrichtet. Das het der Name OKB Tupolew treit.

Insgesamt sy bishär über 300 Flugzüügprojekt entstande, us dene het’s öppe 90 Prototype gäh. Meh als 40 Flugzüügtype hei d Serieproduktion erreicht. 18.000 zivil u militärischi Tupolew-Flugzüüg sy produziert worde. Aber nur wenigi Hundert Exemplar dervo sy Exportiert worde. E technologische Usnahmestellig nimmt derby ds Überschallverchersflugzüüg Tu-144 y.

Im Jahr 2000 isch d OKB in ne Aktiegsellschaft umgwandlet worde, wo näbe de Alage z Moskau ou über ne Produktionsstett z Uljanowsk verfüegt. 2006 isch d OKB under em Dach vo der OAK faktisch wider verstaatlechet worde.

I der Produktion, ds meischte der vo z Kasan, sy zurzyt ds Mittelstreckeflugzüüg Tu-204/Tu-214. I der Entwicklig befindet sech ds Transportflugzüüg Tu-330 u ds Regionalverchersflugzüüg Tu-324/Tu-414. Elteri Modäll wi d Tu-134 u Tu-154 sy bis zu der Usmuschterig vo dene Flugzüüg vilfach im Heimwärch umgrüschtet oder mit neue Triibwärch usgrüschtet worde.

Näbe de zivile Boureihe wird der militärisch Langstrecke-Überschallbomber Tupolew Tu-160 unterhalte. Vo däm söll’s e neui Version gä. Lut ere Absicht us em Jahr 2015 sölle d Luftstrytchreft vo der Russische Föderation ab 2023 50 Stück dervo übercho.

Für di eltere Modäll, wi der Schwänkflügelbomber Tu-22M oder der Turboprop-Langstreckebomber Tu-95/Tu-142, wärde Umrüschtige u Reperature vorgno. D Produktion isch aber ygstellt worde.

D Flugzüüg ANT-1 bis ANT-6 sy nid z verächsle mit sächs Propällerschlitte mit glychem Name, wo äbefalls vo OKB Tupolew zwische 1922 bis 1924 sy boue worde, mit dene Versueche für e Übergang vo der Holz zur Ganzmetallbouwys i der sowjetische Luftfahrt düregfüehrt worde sy.

D Tupolew A-3 isch e Amphibiefahrzüüg.



</doc>
<doc id="78537" url="https://als.wikipedia.org/wiki?curid=78537" title="Flugzeugkollision in der Luft">
Flugzeugkollision in der Luft

E Flugzüügkollision i der Luft (änglisch: "mid-air collision") isch e Flugunfall, wo nes Flugzüüg mit em ne andere Flugzüüg I der Luft zämestosst. So ne Kollision füehrt praktisch immer zum Absturz vo eim beteiligte Flugzüüg. Es chunnt aber nid sälte vor, das grad beidi Flugzüüg Abstürze. E Zämestoss i der Luft, gilt i der Luftfahrt als eis vo de schlimmste Unfallereigniss wo’s git, da bim Verluscht vo beidne Flugzüüg e gwaltigi Azahl a Todesopfer z bechlage sy. D Wahrschinlechkeit das es bi so mene Unglück überläbendi git isch sehr chly.

We sech di beide Flugzüüg no rächtzytig gseh, isch es de meischte Pilote no müglech uszwyche. D Manöver wo d Pilote i so mene Fall müesse flüüge sy relativ heftig u sy ou i der Passagierkabine spürbar. So Uswychmanöver glinge allerdings nur bi gueter Sicht u gnüegender Reaktionszyt für beidi Pilote.

D Gründ für ne Flugzüügkollision i der Luft chöi Underschidlech sy.


I de 1950er Jahre het’s e ganzi Reihe vo Zämmestöss i der Luft gä. Drum het me ab 1956 ds Traffic Alert and Collision Avoidance System entwicklet. Ds TCAS stellt mit hilf vom Transponder d Position vom Flugzüüg fescht u we sech zwöi Flugzüüg z naach chöme, de kommuniziere di beide System mitenand u gäbe wenn nötig Awysige zum ne Uswychmanöver. Ändi de 1980er Jahr het me das System z erscht mal i der USA ygfüehrt. In zwüsche isch ds TCAS uf der ganze Wält im Ysatz u het einigi Kollisione i der Luft verhinderet. Es chunnt allerdings hüt no zu Kollisione i der Luft.




</doc>
<doc id="78587" url="https://als.wikipedia.org/wiki?curid=78587" title="Thurnen">
Thurnen

Thurnen chan eini vo däne Bedütige ha:
Lueg au:


</doc>
<doc id="78588" url="https://als.wikipedia.org/wiki?curid=78588" title="Thurnen BE">
Thurnen BE

Tuurne (amtlech "Thurnen") isch e Ywonergmeind im Verwautigschreis Bärn-Mittuland vom Kanton Bärn ir Schwiz.

Tuurne ligt im mittlere Gürbetau, dört, wos uf Riggisbäärg uechi geit. Nachbergmeinde si (im Weschte aagfange u denn im Uhrzeigersinn desume); Riggisbäärg, Rümmlige, Chuiterf u ganz im Süüde no Burgistei, wa scho zum Verwautigskreis Thun ghört.

Uf en 1. Jänner 2020 hei di bishärige Ywonergmeinde Chiuchetuurne, Looschterf u Mületurne zur neue Gmeind mit em Name "Thurnen" fusioniert. Dä Name het Chiuchetuurne bis 1860 treit u bi Mületurne isch er im Name drinne. S Wappe vor Gmeind het de Chiuchetuurm vo Chiuchetuurne drinne, wo scho i de aute Wappe vo Chiuchetuurne und vo Mületurne drinne gsii isch. S Müliraad us em Wappe vo Mületurne chunnt chli angersch gstauted unge drahäre. Us em Wappe vo Looschterf isch de Taler, wo i de ungere Mitti vom neue Wappe platziert wird.

D Bewohner vor Gmeind si mehrheitlech evangelisch-reformiert, nume weni si römisch-katholisch. Di reformierti Chilegmeind, wo scho lenger "Thurnen" heesst, betröit näbe de drei Dörfer vo Tuurne ou no die Glöibige us Choufderf, Rümmlige u Burgistei.

De Dialäkt vo Tuurne ghört zum Hochalemannisch.

De erscht Gmeindspresidänt vo Tuurne isch de Christian Kneubühl (SVP). Er isch de bishärig Gmeindspresidänt vo Mületurne gsi. D Gmeindspresidäntinne vo de beede angerne Gmeinde, d Dora Haslebacher (parteilos) vo Looschterf u d Barbara Zürcher (parteilos) vo Chiuchetuurne, wärde de bishärig Gmeindrat vo Mületurne ergänze. Ab em Jahr 2022 wirds z Tuurne de wider e neue, sibechöpfige Gmeindrat gää.

Z Mületurne gits sit 1920 e Bahnhof ar Gürbetalbahn, wo äbefaus "Thurnen" heesst. Vo hie fahrt es Poschtouto uf Riggisbäärg. Näben em Bahnhof steit e Landi, di auti Mühli u d Fabrigg, wo Surchrut macht.



</doc>
<doc id="78634" url="https://als.wikipedia.org/wiki?curid=78634" title="A3 (Schweiz)">
A3 (Schweiz)

D Autobaan A 3 isch e Schwiizer Autobaan und e Haupt-Vercheersaggse vo der Nordweschtschwiiz und der Oschtschwiiz.

Si goot vo Baasel über Rhyfälden dure Jura uff Brugg, isch vom Birrfäld bis weschtlich vo Züri zäme mit der A 1 und chunt de vom Limettaaler Chruüüz uus über d Weschtumfaarig durs Üetlibärgtunäll is Syltaal übere. Nocher got’s em Zürisee noo is Linthgebiet und wyter am Walesee verby bis uf Sargans.

Me het die einzelnen Abschnitt vo der A 3 vo 1967 bis 2009 bout.


</doc>
<doc id="78636" url="https://als.wikipedia.org/wiki?curid=78636" title="Arvigo">
Arvigo

Arvigo isch es Dorf im Calancatal, wo im Süde vom Bündnerland liit.

Bis anne 2014 isch es en eigeti Gmeind gsi; uf 2015 het sech die mit Braggio, Cauco und Selma zämetoo, und das het die nöji Gmeind Calanca ggää.

S Dorf lyt im undere Calancataal am Bach "Rià d’Arvigo". Es isch der Hauptort vom Taal. Uff meh weder der Helfti vom ehmolige Gmeindbann het’s Wald, und oben a de Bärge sind Mäiesäss und Alpe. Die gröschte sind d Alp "Stabveder" un d Alp "di Rossiglion".

Der Wyler "Landarenca" lyt hööch uff ere chlyne Terrassen am Bärghang under em "Forcel".

Die vilen alte Fluernääme sind schööni Zügnis vo der alte Mundart vom Alpinlombardische.

S erschte Mol list men öppis vom Dorf im ene Dokumänt vom Joor 1453. Anne 1496 isch Arvigo zum Graue Bund cho. D Pfarrchile het der Heilig Loränz zum Patroon. Hüt lääben im Dorf nume no weniger weder hundert Lüüt.

Z Arvigo goot en eleganti alti Schteibrugg übere Taalfluss, d "Calancasca".




</doc>
<doc id="78645" url="https://als.wikipedia.org/wiki?curid=78645" title="Muzzano">
Muzzano

Muzzano isch de Name vo däne Ortschafte:


</doc>
<doc id="78654" url="https://als.wikipedia.org/wiki?curid=78654" title="2020">
2020

In dr chinesische Stadt Wuhan bricht die wältwyti Coronavirus-Pandemy 2019/2020 uus, wu dur SARS-CoV-2 verursacht wird.




</doc>
<doc id="78658" url="https://als.wikipedia.org/wiki?curid=78658" title="Martin Bundi">
Martin Bundi

Dr Martin Bundi (* 19. Oktober 1932 z Sagogn, † 1. Jänner 2020 z Chur) isch e Schwiizer Hischtoriker und Politiker gsi.

Er isch nach em Seminaar a d Uni Züri go studiere. 1963 het er döört s Dokteraxame gmacht. 1965 isch er z Chur Lehrer worde.

Anne 1972 het men iin in Gmeindroot vo Chur gwählt und 1975 zum Nationalroot.

Dr Bundi het vill too für s Rätoromanische. Er isch der Presidänt vom reformierte Sproochverein "Renania" i der Surselva gsi, het bim Forum Helveticum mitgmacht und es paar Joor bim Lexicon istoric retic (LIR) als Redakter gschaffet.


</doc>
<doc id="78660" url="https://als.wikipedia.org/wiki?curid=78660" title="Heinrich Meng (Lehrer)">
Heinrich Meng (Lehrer)

Der Heinrich Meng, wo vo 1908 bis 1994 gläbt het, isch e Schwiizer Lehrer und Mundartforscher gsi.

Er isch vo Oberfrick im aargauische Fricktal gsi und im Glarnerland ufgwachse. 1948 isch er Lehrer am aargauische Seminar z Wettige woorde, won er Tüütsch und Latyn gää het. 1965 het men en in kantonale Erziehigsroot gwählt. Er het z Wettige gwoont.

Mit sym Wüsse vo der Kultur und vo der Gschicht und der konsekwänten und fantasyvollen Aart vom Schuelgää isch er zu synere Zyt schynts am Leerereseminar im alte Chlooschter Wettigen e bedütendi Figuur gsi, wie der Karl Hueber schrybt. Und er heig bsunders für die argauischi Bezirkssschuel glueget.

Der Meng het es paar Sache zu der regionale Gschicht und es Wörterbuech vo der Baadebieter Mundart gschribe. Als Mundartforscher isch er anne 1968 au is Fricktal mit de Lüüt go rede; d Gsprööch het er mit em Toonband uufgnoo; d Originalbänder sind bim Fonogrammarchyv Züri.




</doc>
<doc id="78665" url="https://als.wikipedia.org/wiki?curid=78665" title="Atlas linguistique audiovisuel des dialectes francoprovençaux du Valais romand">
Atlas linguistique audiovisuel des dialectes francoprovençaux du Valais romand

Der Atlas linguistique audiovisuel des dialectes francoprovençaux du Valais romand , abgchürzt "ALAVAL", isch e Sproochatlas vo de Wälschwalliser Mundarte.

Uff Tüütsch heisst dää Name vom Projäkt öppe so: «Sproochatlas mit Bild und Toon vo de Wälschwalliser Mundarte».

Der Nöieburger Uniprofässer und Dialäktoloog Andres Kristol het anne 1994 mit syne Studänte agfange mit de Uufnahme für das Projäkt. Er isch zu de Lüüt in es paar Underwalliser Oort ggange, wo me vonne gwüsst het, si rede no guet s alte lokale Patois. D Gsprööch het men mit Bild und Toon ufgnoo, und us däne audiovisuelle Dokumänt isch a der Uni Nöieburg der Sproochatlas zämegstellt worde. Der Schwiizerisch Nazionalfonds het ghulfe d Arbet vo de letschte Joore z zahle.

Ane 2019 isch s Wäärch bim Nöieburger Forschigszäntrum für Dialäktology und s Regionalfranzösisch usecho. Es isch e digitalisierti Daatebank, und me cha se über s Internet go aluege. Si zeigt eim d Eigehäite vo de verschiden Mundarte, wie me d Sprooch gredt het, me cha sech Sache lo übersetze und no mee vernää.

D Projäktsprooch isch Französisch.

Der Kristol seit, es sig hööchschti Zyt gsi, wo si dermit agfange händ: sid de 1990er Joore sind schon es paar vo de letschte guete "Patoisants" i de Dörffer gstoorbe, es gäb chuum me Lüüt wo die ganz verschidene lokale Dialäkt vo der Frankoprovänzalische Sprooch no als Muettersprooch rede, und me müess halt gseh, dass die Sproochgruppe mit iirne ryche Variante so wie’s d UNESCO dänkt akut scho sehr gfäärdet isch und gwüss gly chönt uusstärbe; es sig jetz nume no drum ggange, s Aadänke a die schööni Kultur no möglichscht guet ufzbhalte.

Me het zum Verglyych über d Kantonsgränzen use Sproochdokumänt vo Lüüt an es paar Oort z Savoien und im Augschttaal is Projäkt mit uufgnoo, wo grad ännet der Landesgränze vo der Schwiiz liged.

D Gmeinde oder Döörffer, won em Kristol syni Forschergruppe isch go d Mundart ufnää sind: Arbaz, Bionaz (It), Chalais, Chamoson, Conthey, Evolène, Fully, Hérémence, Isérables, La Chapelle-d’Abondance (F), Lens, Les Marécottes, Liddes, Lourtier, Miège, Montana, Nendaz, Orsières, Saint-Jean, Savièse, Sixt (F), Torgnon (It), Troistorrents, Val-d’Illiez, Vouvry.

Die wälschi Mundartzytschrift L’Ami du Patois het anne 2006 mit Uuskümpft vo der Nöieburger Dialäktoloogin Federica Diémoz über das grosse Projäkt informiert, und si het au d Nääme vo de Lüüt uf em Land, wo me mit ne isch go rede, ufgschribe..




</doc>
<doc id="78666" url="https://als.wikipedia.org/wiki?curid=78666" title="Evangelisch-reformierte Kirche Schweiz">
Evangelisch-reformierte Kirche Schweiz

Di Evangelisch-reformierti Chile Schwiiz isch e uf de 1. Jänner 2020 gründeti Nochfolgeorganisation vom Schwiizerische Evangelische Chilebund, wo aber ned wi bisher numme en Zämmeschluss zwüsche de verschidnige Kantonalchilene und de EMK isch, sondern sich selber au als Chile verstoht.



</doc>
<doc id="78675" url="https://als.wikipedia.org/wiki?curid=78675" title="Walter Bigler">
Walter Bigler

Der Walter Bigler, wo am 20. März 1926 uf d Wält cho isch, isch e Schwiizer Prokurischt, Mundartforscher, Schriftsteller und Volchskundler.

Er isch in ere Puurefmailie im aargauischen Oftrige uf d Wält cho und als Verdingbueb ufgwachse. Er isch de Prokurischt z Zofige worde.

Er het sech für s Lääben uf em Land i synere Gägend, em undere Wiggertaal, für die tradizionelli Musig und d Mundart inträssiert. Er isch e Zyt lang der Zäntralpresidänt vom Äiggnössische Jodlerverband gsi.

Vom Bigler git’s es paar Schriften übere Dialäkt vom Weschtaargau. Sys eerschte Buech het er no uf Hoochtüütsch gschribe, und de het iim, wie d Chantal Bigler verzellt, der Mundartfachmaa Christian Schmid schynts gseit, er söll doch bitte i sym Dialäkt schrybe, und das het der Bigler de gmacht.

Am 11. April 2013 het s Schwiizer Radio e Sändig «Herzblut» übere Walter Bigler broocht.




</doc>
<doc id="78677" url="https://als.wikipedia.org/wiki?curid=78677" title="Zorn (Fluss)">
Zorn (Fluss)

D Zorn ìsch a Fluss ìn da Département Unterelsàss un Moselle. Ìhra Qualla ìsch ìn da Vogesa, ìm Gmeinagebììt vu Walscheid. Sa ìsch a Züefluss vu dr Moder, wo salbscht a Züefluss vum Rhii ìsch.

Ursprunglig ìsch dr Nàmma vum Fluss „Sorn“ gsìì. As kummt vu'ma vorkeltisch Wort „Sur“, wo fliaßa „bedittet“. Nooch àn Dabo kämma zwei Flìss zamma, dia zwei Flìss sìn ìm àlta Dialekt vu da Vogesa „Sorr“ bezeichnet gsìì, un dia zwei Flìss zamma sìn mìt em Wort ìm Pluràl, „Sorn“, bezeichnet worra. Derzüe han d Elsasser dr Àrtìkel „d“ derzüe gsajt: „d Sorn“, un phonetisch hàt dàs d hìttiga Schrìft „Zorn“ gaa.

D Zorn ìsch 96,72 km làng. Àm Enteneck, 295 m hoch, nooch àn Dabo, kämma zwei Flìss, d wissa Zorn un d gaala Zorn, zamma; dàs gìtt d Zorn.

S Izugsgebììt vu dr Zorn ìsch 757,2 km² groß.

D Zorn hàt mehrera Züeflìss:

D greeschta Städta uf ìhra Strecka sìn Zàwera un Bröömt.

D Zorn kummt ìn d Moder z Rohrweiler, àn'ra Heecha vu 120 m.

Àm And vu ìhra Stecka (dàs heißt, wo d Zorn ìn d Moder kummt), hàs sa a Mìttlera Àbflussmenga (MQ) vu 5,91 m³/s. Ìn'ma Johr, hàt dia Àbflussmenga a Durschnìtt vu 5,39 m³/s. Ìm Wìnter ìsch sa àm Heechschta.

Z Wàltne ìsch d Àbflussmenga vu dr Zorn zwìscha d Johra 1916 un 2009 gmasse worra.
Mìttlera Àbflussmenga (MQ) pro Monet vu dr Zorn ìn m³/s, gmassa àn dr hydrologischa Stàtion vu Wàltne<br>Dàta üs da Warta vu da Johra 1916 – 2009


</doc>
<doc id="78685" url="https://als.wikipedia.org/wiki?curid=78685" title="La Chapelle-d’Abondance">
La Chapelle-d’Abondance

La Chapelle-d’Abondance isch e französischi Gmeind im Departemänt Haute-Savoie.

S Doorff lyt im Abondance-Tal am Fluss Dranse d’Abondance i de Savoier Alpe.

Uff der Oschtsyte goot dr Gmeindbann bis a d Landesgränze zu der Schwiiz ufe.

I der Gmeind sind d Wyler "Passengué", "La Pantiaz" und "La Ville du Nant".

Der Ortsname chunt s erschte Mol im ene Dokumänt vo anne 1219 vor. 

Hüt redt men im Dorf Französisch. Der alt lokal Dialäkt isch e Mundart vom Frankoprovänzalosche gsi. Er isch im Mundartatlas "Atlas linguistique audiovisuel des dialectes francoprovençaux du Valais romand" dokumäntiert.


</doc>
<doc id="78703" url="https://als.wikipedia.org/wiki?curid=78703" title="Rein">
Rein

Rei isch es toplets Doorff und en ehemoligi Gmeind im Kanton Aargau.

S Gebiet vom Hof Rei het sit 727 em elsässische Chlooschter Murbach ghört, wo dänk scho i säbere Zyt im Dorff e Chile het lo boue. Rei sälber isch im ene Dokumänt usem Joor 1175 s erschte Mol erwäänt. Rei isch e grossi alti refermierti Chilegmeind; zu iire ghööre bis hüt die refermierte Lüüt vo den Ortschafte Lauffohr, Rüfenach, Remige, Station Siggetal, Viligen und Würelinge. 1898 isch d Gmeind Rei mit der Gmeind Rüfenach zämegleit worde.

Der Name chunt dervo, ass döört d Landstrooss ume Bruggerbäärg ume zimli stotzig ufegoot. 

Gnau gnoo het Rein zwöi Ortschafte: Hinderrei und Vorderrei. Vorderrei isch grad näbe Lauffohr, emene Stadtteil vo Brugg. Z Vorderrei stoot zusserscht uf eme Bödeli vom Bäärg, hööch über der Aare, d Pfarrchile, wo anne 1864 bout worden isch. Im Pfarrhuus näbedraa het der Dichter Paul Haller (1882–1920), der Soon vom Pfaarer Erwin Friedrich Haller (1840–1911), i synere Jugendzyt gläbt.

Uf der Flechi nördlech vo Vorderrei stoot a der Landstrooss s Tänkmool vo der schwiizerische Füüfte Divisioon, wo eim a d Arbet vo de Soldaaten im Jura bim Zweite Wältchrieg tuet maane. Bi Rei isch d Verteidigungsstellig «Rein-Roost» gsi, e bsunders wichtegi Aalaag im Weschte vo der «Limmatlinie». Me gseht no hüt vill vo dene militärische Bouwäärch z Rei, und si gälte als militärhistorischs Tänkmool, wo nazionali Bedütig het.



</doc>
<doc id="78704" url="https://als.wikipedia.org/wiki?curid=78704" title="Rein (Begriffsklärung)">
Rein (Begriffsklärung)

Rein bedüütet:

Rein isch e Familiename:


</doc>
<doc id="78713" url="https://als.wikipedia.org/wiki?curid=78713" title="Büblikon">
Büblikon

Büblike isch en Ortschaft i der Gmeind Wooleschwyl im Kanton Aargau.

Früener isch es au en eigeti Gmeind gsi, wo de ufe 1. Jänner 1906 mit der Nochbergmeind Wooleschwyl zämegleit worden isch.

S Doorff lyt i der Nööchi vo Melige. Es chunt im ene Dokumänt vo anne 924 s eerschte Mol vor. Vo 1415 bis 1798 isch s i der Gmeine Herrschaft Freie Ämter gsi, 1803 isch s en aargauischi Gmeind worde.


</doc>
<doc id="78717" url="https://als.wikipedia.org/wiki?curid=78717" title="Reussgletscher">
Reussgletscher

Dr Rüüssgletscher isch e Gletscher, wo vor langer Zyt im Tal vo der Rüüss i de Schwiizer Zäntralalpe gläägen isch und bi den Yschzyten e grossi Flechi vornen a den Alpe zuetekt het.

Hüt git’s en scho lang nümm als grosse Talgletscher. Er isch scho vor es paar tuusig Joor fasch ganz verschwunde, und nume die paar munzige Gletscher- und Firnfälder z’oberscht a de Bäärge im Urseretal sind dervo no übrig blibe: me gseht hüt no chlyni Räschte vom Tüüffegletscher und em Sidelegletscher nördlich vom Furkapass, vom Muttegletscher und em Witewasseregletscher süüdlech vo Realp, vom Sankt-Annafirn und em Gurschefiorn ob Andermatt und em Oberschatzgletscher am Nordhang vom Pizzo Centrale. Si wäärden aber jetz wo s Klima uff der Äärden immer wie wermer wird geng wie chlyner.

S Urseretal isch s Land vo de Qellflüss vo der Rüüss im Kanton Uri, die heisse Gotthardrüüss, Oberalprüüss, Underalprüüss, Witewassererüüss, Mutterüüss ond Furkarüüss, und unden a der Schöllene chunt no d Göschenerrüüss derzue und bi Wasse d Meierüüss. Im alpine Teil vom Rüüss-Yzugsgebiet chame no hüt zun es paar schööne Gletscher goo: Im Göschenertal hange non es paar gröösseri am Bäärg, zhinderscht im Maderanertal lyt der Hüüfifirn, wo immer no öppe zwölf Kwadratkilometer gross und bi wytem der grööscht Gletscher i de Bäärge rund umen Oberlauf vo der Rüüss isch, und au am Urirotstock und em Titlis het’s no chlyni Yschflechine.

D Geolooge, wo der Boden undersueche, un d Glaziolooge, wo d Gletscher aluege, wüsse, ass es vor hunderttuusige vo Joor mindeschtens vier Mol d Yschzyte gää het, und die hüttigi Landschaft am nördlichen Alperand und im Mittelland isch vo dene riisige Yschströöm starch veränderet woorde. Wenn s mol für langi Zyt so richtig chalt worden isch, so sin döört oben im Urseretall und i den andere Sytetääler wyter unde so starchi Gletscher gwachse, ass s Ysch bis wyt is Mittelland abechoo isch. Bi der letschte Yschzyt, der «Würm-Yschzyt», isch d Flechi vom Rüüssgletscher öppe drüütuusig Kwadratkilometer grooss gsi. I der früenere «Riss-Yschzyt» isch er no vil wyter gäge Norde cho, sogar über d Bärge vom Jura übere.

D Tääler und d Bäärgforme wie öppen a der Rigi, d Seeè wie der Ländersee un dr Zugersee verdanken em grossen alte Rüüssgletscher iiri Form. Öppis berüemts zum go aluege isch der «Gletschergaarte» z Luzäärn, wo me gseht, wie s Ysch und s Gletscherwasser am Felsbode schaffe. Und no bis in Aargau abe het me grossi und chlyni Spuure vom Rüüssgletscher: das sin d Moräänen und d Chiisflechinen im Wiggertal, im Suuretal, em Wynetaal, a der Bünz und im aargauische Rüüsstaal und teils no im Limettaal, der Sämpacher-, der Baldegger- un dr Hallwylerssee, chlyni Ried und Weiher wie im Wauwilermoos und ganz vill Findling bis uf Länzbrg abe und no i vilnen andere Gmeinde, so wie d Ärdmannlischtei bi Woole.

Rächts vom Rüüssgletscher isch der mächtig Rhygletscher zäme mit em chlynere Linthgletscher fürechoo und uf dr lingge Syte der Roonegletscher. Zum sääge, woo gwüss der Rüüssgletscher hiichoo isch, luege d Geolooge wo ass so Schteine ligge, wo numen a de Bäärge vom Rüüssgebiet vorchöme. Die beschti Sorte do derfüür isch der grüen Quarzporphyr vo de Windgälle.




</doc>
<doc id="78721" url="https://als.wikipedia.org/wiki?curid=78721" title="Fischbach">
Fischbach

Fischbach isch de Name vo Persone, Ortschafte, Geböi und Gwässer.


Lueg au:


</doc>
<doc id="78725" url="https://als.wikipedia.org/wiki?curid=78725" title="Rodelinda">
Rodelinda

D Rodelind isch im sibete Joorhundert e Königin vo de Langobarde gsi.

Iire Maa isch der König Bertari gsi, wo s Langobarderych zerscht vo 661 bis 662 und de wider vo 671 bis 688 regiert het. I de Joore zwüschedrin isch en Usurpator, der Graf Grimoald, ad Macht choo und het der Bertari verjagt; iim syni Frou, d Rodelind, het dr Grimoald gfange gnoo und uff syni Burg z Benevent gschickt.

Em Bertari un dr Rodelind iire Königssitz isch z Mediolanum, im hütige Mailand, gsii. Der Bertari isch dää König, wo bi de Langobarde, wo früener die arianischi Religion gha händ, der katolisch Glaube duregsetzt het. D Rodelind het bi der Stadt "Ticinum," em hütige Pavia, e Chile für d Muettergottes lo boue.

Wohäär ass me das alles weiss? Der langobardisch Mönch und Gschichtschryber Paulus Diaconus het’s im achte Joorhundert i sym Buech vo der Langobardegschicht ufgschribe.

S Aadänken ad Rodelind isch dank den Oopere "Rodelinda, regina de’ Longobardi" vom Georg Friedrich Händel und "Flavius Bertaridus, König der Longobarden" von Georg Philipp Telemann läbig.

Me taarf se nit verwächsle mit der Königin "Rodelind" vo de Langobarde us em sächste Joorhundert.


</doc>
<doc id="78727" url="https://als.wikipedia.org/wiki?curid=78727" title="Taubenmoos">
Taubenmoos

S Nadurschutzgebièt Duubèmoos lyt im Bann vo dè Gmaind Bernau im Hochschwarzwald, im nördlichschtè Zipfel vum Landchrais Waldshuèt.

S Nadurschutzgebièt isch vum Regyrungsbräsidium Fryburg am 16. Septembèr 2007 mit èrè Voordnung uusgwisè worrè. S Areal hèt è Größi vo öppè 205 Hektar. S wörd unter dè Schutzgebiètsnummèrè 3.276 gfüürt. Dè CDDA-Code für s Nadurschutzgebièt lutet 378370 un isch glych wiè d WDPA-ID.

S Naturschutzgebièt lyt öppè 1,5 km südlich vo Bernau/Obberlehè un gòt übber dè Dalgrund un diè Haalè, wo südlich vum Rönischbächle ligèd, sowiè d Mattè vum Schönègrund. S Nadurschutzgebièt gòt vom Nordoschtè gu Weschtè vom Gwann „Grüèni Blätz“, „Uff dè Rain“, „Duubèmoos“, „Hexèbüèl“, „Fäldmoos“ zuè dè Gwann „Hinterwäldemle“, „Neusauè“ bis zuè dè „Küènzishüttè“ und im Südoschtè uff Flèggè „Schönègrund“ bis „Kirchèblatz“.
S isch è tǜpisches boschtglazials Dal vo dè Schwarzwälder Hochflächèlandschaft un dè büèrlich brägtè Kulturlandschaft mit Wisè, Weidè, Wälder un Moor. S umfasst è Mosaik uss unterschydlichè, landeswit bedütsamè Moor, Wälder, Borschtgrasrasè, Magerwisè un andrè Läbbensrüüm.
S Duubèmoos wörd als Chältepol vu Baddè-Württèbärg aagluègèt, well s dört sèlbscht im Summer übber dè Daag durrè zuè Froscht chò ka .

1. Schutzzwèck vum Nadurschutzgebièt isch s Erhaaltè un d Entwigglung vum Gebièt

2. Schutzzwèck isch au dè Witterbeschtand vo söttigè Läbbensrüüm un Artè, wo dè FFH-Richtlinniè sowiè dè Vogelschutzrichtlinniè bsunders entschprèchèd. Nõch dè dörtigè Aaforderungè chömmèd im Schutzgebièt bsunders folgendi Läbbensrüüm un Artè vor:

Läbbensrüüm:<br>

artèrychi Borschtgraswisè (brioritär), bärgig füchti Hochschtuudèhääg, Bärg-Maïwisè, nadurnòch läbbèndi Hochmoor (brioritär), gschädigti Hochmoor, Übbergangs- un Schwingwisèmoor, kalchrychi Niddermoor, Moorwälder, Erlè- un Eschèwälder (brioritär) a Flǜeßgwässer, bodèsuuri Fichtèwälder.
<br>

Arté:<br>

Nüüdöter ("Lanius collurio"), Schwarzschpächt ("Dryocopus martius")





</doc>
<doc id="78735" url="https://als.wikipedia.org/wiki?curid=78735" title="Rodelinde">
Rodelinde

D Rodelind isch e Königin vo de Langobarde im sächste Joorhundert gsi.

Si isch öppe 510 uf d Wält choo und isch scho jung d Frou vom König Audoin woorde, wo öppe i der Zyt vo 515 bis 560 gläbt het. Iire Soon isch der spööter Langobardekönig Alboin gsi. Zu säbere Zyt het s Volch vo de Langobarde no im Land a dr Donau gläbt.

Me weiss suscht fasch nüüt vo dr Rodelind iirem Lääbe; leider grad nume no, ass iire Maa, dr König Audoin, se spööter furtgjagt het, will er uf Wunsch vom römische Kaiser Justinian statt iire het welle e Tochter vom Herminfrid, em König vo de Tüüringer, hüroote.

Me taarf se nit verwächsle mit der Königin "Rodelind" vo de Langobarde us em sibete Joorhundert.


</doc>
<doc id="78736" url="https://als.wikipedia.org/wiki?curid=78736" title="Villaz FR">
Villaz FR

Villaz isch a politischi Gmiin im Glanebezirk vam Kanton Friburg.

S Gebiet va dr Gmiin Villaz ligt am Flüssli Glane, wa en Näbefluss va dr Saane isch. Im Süde isch aagränzend grad s Städtli Romont. Es git kes Dorf wa Villaz heest. Di gröscht Ortschaft isch Villaz-Saint-Pierre (), im Südweschte isch Lussy () u im Norde ligt uf ere chline Aahöchi Villarimboud ().

Villaz isch uf en 1. Jänner 2020 us de bishärige Gmiine Villaz-Saint-Pierre u La Folliaz entstande. Am ursprüngliche Fusionsprojekt he sich zuesätzlech d Gmiine Châtonnaye u Torny ono beteeligt.


</doc>
<doc id="78737" url="https://als.wikipedia.org/wiki?curid=78737" title="Walderada">
Walderada

D Walderada, wo anne 530 uf d Wält cho isch, isch am Ändi vo der spootantike Zyt e langobardischi Prinzässin, fränkischi Königin und bairischi Herzogin gsi.

Si isch d Dochter vom König Wacho vo de Langobarde gsi. Iires Volch het i säbere Zyt z Pannoonien a dr Donau gläbt.

Anne 554 isch d Walderada d Frou vom merowingische König Theudebald vo de Franke woorde, wo do eerscht öppe sibezääni gsi isch. S Herrschaftszäntrum vo iine isch z Metz gsi. Eis Joor spööter isch dr Theudebald scho gstoorbe, und jetz het se dr nöi Frankekönig Chlotar ghürootet (oder welle hüroote) zum em Theudebald sy Nochfolger z wärde. Wil dr Chlotar aber scho anderi Froue gha het, isch d Chile mit dere nöie Verbindig nit yverstande gsi – der Gregor vo Tours brichtet das –, und so het dr Chlotar de druff verzichtet. Das isch i der Zyt vom Papscht Vigilius gsi.

Dr Frankekönig het de d Walderada em Herzog Garibald vo de Baiuwaare gää. Das muess für iin, wo der eerscht bekannt Herzog vom alte bairische Herzogtum isch, e grossi Eer gsi sy; me het em mängisch au «König vo de Baiern» gseit, und eso wäär d Walderada au die eerschti Baiernkönigin.

Em Garibald und dr Walderada iiri Chinder sin gsi:


</doc>
<doc id="78738" url="https://als.wikipedia.org/wiki?curid=78738" title="Villaz">
Villaz

Villaz isch de Name oder en Namesteil vo däne geografischen Objekt:


</doc>
<doc id="78739" url="https://als.wikipedia.org/wiki?curid=78739" title="Edelweiss Air">
Edelweiss Air

Edelweiss Air isch e Schweizer Fluggesellschaft mit Sitz ds Chlote und Basis ufem Flughafe Züri. Edelweiss isch e Tochtergesellschaft vo de Lufthansa und dermit au e Schwestergesellschaft Vo de Swiss International Air Lines und seit dem 1. November 2008 Teil der Lufthansa Group.

D Fluggesellschaft isch am 19. Oktober 1995 ds Züri durch de Reisekonzärn Kuoni und der griechisch "Venus Air" (d Muettergesellschaft vo der Venus Airlines) gründet worde. Abem 10. Februar 1996 sind d erste Flüg vo der Edelweiss Air Durchgfüehrt worde mit zwei McDonnell Douglas MD-83, eme damals sehr verbreitete Muster für Charterflüg im Kurz- und Mittelstreckenbereich. Im Frühjahr 1997 chauft Edelweiss Air e weiteri MD-83.

Ende vo de 1990er-Jahr entscheidet sich d Edelweiss Air für de Ufbau vore Flotte vo Airbus-Flugzüg und het am 4. Februar 2000 der erst von zunächst drei Airbus A320-200 chöne überneh. Endi November 2000 isch e Airbus A330-200 für d Langstreckenflüg derzuecho. D Chündigung und Neuushandlig vom Leasingvertrag für de A330 im Jahr 2004 verleitet d Medie zer Spekulation, dass d Edelweiss ds Flugzüg het welle abge.

Am 8. Februar 2008 isch der Zämmeschluss vo der Gschellschaft mit derSwiss bekanntgä worde, welle im Zug vore strategische Partnerschaft zwische de bishärige Eigetümer Kuoni und Swiss stattgfunde het. D Fluggschellschaft wird sälbständih mit eigener Geschäftsleitig, eigener Flotte und Crew weiterbetribe, äbeso isch d Marke «Edelweiss Air» beibehalte worde. D Übernahm isch per 1. November 2008 vollzoge worde.

Im September 2013 isch d Ifüehrig vore neue Business-Klasse mit vollständig flache Bett sowie erschtmal Premium-Economy-Klasse uf de Langstreckeflüg akündigt worde.
Im November 2015 stellt d Edelweiss e liecht verändertI Flugzügbemalig vor; d Beschriftig vo de Flugzüg isch derbi um «Switzerland» ergänzt worde. 2016 Bei der Ifüehrig vom erschte Flugzüg vom Typ A340 sind nach 21 Jahr neui Uniforme igfüehrt worde.

D Edelweiss flügt vo Züri us zahlrichi europäischi und interkontinentali Ferieziel a. Si bedient derbi 68 Ziel in 33 Länder.
Im Nordamerikanische Bereich bedient d Airline Las Vegas, San Diego, Tampa, Orlando, Vancouver, Calgary und Denver. In Mittel- und Südamerika bedient d Airline Punta Cana, San Jose, Havana, Cancun, Buenos Aires und Varadero. Ufem afrikanische Kontinänt wärde Marrakesch, Kapstadt, Port Louis uf Mauritius, Sharm-el-Sheik, Hurghada, Marsa Alam und die Seychellen agfloge. In Asien flügt d Airline uf Phuket, Male, Colombo und Ho Chi Minh City. D meiste Langstreckeziel wärde saisonal und eis- bis zweimal wuchentlich bedient.

Mit Stand Mai 2019 bsteit d Flotte vo der Edelweiss us 16 Flugzüg miteme Durchschnittsalter vo 14,8 Jahre:
10x Airbus A320-214

Sitzplätz: Business 12, Eco 156 = 168.

Durchschnitsalter: 16,3 Jahr.
2x Airbus A330-300

Sitzplätz: Business 27, Eco+ 56, Eco 232= 315.

Durchschnitsalter: 5,8 Jahr.
4x Airbus A340-313

Sitzplätz: Business 27, Eco+ 76, Eco 211= 314.
Durchschnitsalter: 15,6 Jahr.

2x Airbus A330-200
3x McDonnell Douglas MD-83




</doc>
<doc id="78742" url="https://als.wikipedia.org/wiki?curid=78742" title="Theidlind">
Theidlind

D Theidlind, wo öppen ums Joor 570, vilicht z Rägeschburg, uf d Wält cho und – wie me tänkt – am 22. Januar anne 627 z Monza gstoorben isch, isch e bajuwarischi Prinzässin und e langobardischi Königin gsi. I de latynische Kwellen us em Mittelalter het men iire Name Theodelinda oder äänlich gschribe.

Es isch bi den Iteliäner e berüemti Frau us säbere Zyt, wo die antiki Wält umme gsi isch und s Mittelalter agfange het. Me seit ere au öppe die «erschti Königin vo Itaalie».

Si het für d Kunscht und d Politik vom Lombarderych glueget und im Chilekomflikt zwüsche de Arianer un de Katolike ghulfe vermittle.

D Theidlind isch d Dochter vom erschte baiuwarische Herzog Garibald, wo öppe vo 530 bis 590 gläbt het, und vo däm synere Frau Walderada gsi. Iiri Mueter isch d Dochter vom Langobardekönig Wacho und e Zyt lang fränkischi Königin gsi, bevor si zu de Baiuware choo isch. Iiren eint Brueder isch der zwöit bairisch Herzog Tassilo. Gwoont het d Herzogsfamilie meischtens z Rägeschburg, i dere alte römische Stadt.

Die jungi Frau isch zäme mit iirem Brueder Gundoald wägem Striit vo iirere Familie mit em fränkische König Childebert em Zwöite uf Itaalie ggange. S Land vom Friaul bis is Piemont isch früener lang vo den Oschtgoote regiert und eerscht i dr Middi vom sächste Joorhundert vo den Oschtröömer zruggeroberet worde, und jetz het der König Alboin i de 1560er und 1570er Joor s Volch vo de Langobarde dörthii gfüert; das isch s letschte grosse Ereignis vo dr öiropäische Völkerwanderig gsi. Der Gundoald isch bi de Langobarde scho gly Herzog vo dr Stadt Asti im Piemont a der Gränze zum Piet vo de Franke woorde und dr Theidlind iiri zwöi Schwöschtere d Herzoginne vo Trient im Etschtal und vom Friaul im Oschte vom langobardische Rych. Zu säbere Zyt het’s es staarchs gsellschaftlichs Band über d Alpe zwüsche de Baiuwaaren un de Langobarde gää.

D Theidling het am 15. Mai 589 z Verona dr König Authari vo de Langobarde ghürootet. Dää isch scho gly gstorben, und drufabe het se anne 590 der nöi König Agilulf zur Frou gnoo. Iim isch es i synere füüfezwänzgjöörige Regierigszyt glunge, nach der chaotische Afangszyt s iteliänische Langobarderych fescht z etabliere, bis uf Süditalie z vergrössere und gäge d Agriff vo den Oschtröömer und de Franke z hebe. S Herrschaftszäntrum isch meischtens z Pavia am Fluss Tessin gsi. S Rych het nach iine duuret bis is achte Joorhundert, wo’s 773 und 774 vo de Karolinger eroberet worden isch.

I der alte römische Oortschaft "Modicia", em hütige Monza am Fluss Lambro, öppe zwänzg Kilometer vo Mailand wägg a dr alte Strooss "Via Aurea" an Comersee und über Splüügepass uf Räzie und is Land vo de Baiuware, het d Königin e Burg ass Summerresidänz un dr Johannesdom lo boue, wo si de au iires Grab übercho het.

D Theilind het i der Rychspolitik mitgredt, erscht rächt wo iire Maa, dr König Agilulf, anne 615 gstorben isch und si für iire Soon Adaloald (602–626), wo als Chind scho König worden isch, für öppe zää Joor lang d Regäntschaft gha het. E wichtigi Rolle het d Königin im Religionskampf vo säbere Zyt gspiilt. So het si öppen au em Papscht Gregor em Grosse Briefe lo schrybe, und mit em Papscht Adeodatus het si au z tue gha. Es isch iire, ere katolische Ahängerin vo der Leer vo dr Drüüfaltikäit, glunge dr Komflikt zwüsche den arianische Langobarden un dr Papschtchile z entscheerffe. Si het dr Prinz Adaloald uff die katolischi Art lo taufe; e katolische Mönch und Abt vom Chlooschter Non, dr Sekundus vo Trient, het die Zeremonie gleitet; und er isch au dr Königin iire Berooter gsi und het vo iirere Zyt es Gschichtsbuech gschribe. Katolischi Bischöf, wo früener usem Land gjagt worde sind, het me wider zruggholt. Und d Theidling het em irische Missionaar Columban ghulfe, won er us em Land vo den Alemanne choo isch, s Chlooschter Bobbio im Weschte vom Langobarderych, südlich vo Pavia, yrichte.

Em Authari un dr Thedling iri Chinder sind dr Adaloald (602–626), wo 615 König vo e Langobarde woorden isch, und d Gundeperga (591–öppe 653) gsi, wo der Herzog vo Turin und nochfolgendi König Arioald († 636) ghürootet het.

Im spoote Mittelalter het die erfolgrychi Frau i dr Gründigsgschicht vo der Lombardei und vo Italie e zäntrali Rollen übercho. Me seit vo der Bajuwaarin, si sig e schööni Frau gsi. Es Bild us Schtei vom ene Frauechopf i der Altertümersammlig vom Sforza-Schloss z Mailand luegt men als es Porträt vo iiren aa. S Relief vo iiren höch oben a der Fassaade vom gotische Dom z Monza isch eerscht us em drizääte Joorhundert. D Theidlind heig vill Guets too für d Lüüt im langobardische Rych; au no vill spööter het me sech z Itaalie gäärn Gschichten und Sage vo der guete Königin «Teodolinda» verzellt. In es paar Stedt i dr Lombardei säge d Lüüt, d Königin heig bi iine öppis Bsunders gmacht; so sig öppe z "Castello di Brianza" iiri Burg gsi, un z "Lomello" heig si d Stadtchile vor ere Katastroofe grettet. Bis hütt isch d Lombardekönigin z Monza und an anderen Orte vo dr Lombardei e wichtegi Figuur vo der Gschichtskultur und vo der Wärbig füre Frömdevercheer. Z Monza treit es Theater und am Comersee es elegants Hotäll iire Name

Es isch em Abt Sekundus z verdanke, ass me hütt no so vill vo der bedüütende Königin und iirere Zyt weiss. Sys langobardische Gschichtsbuech isch zwar hüt nümmen ume, will der Paulus Diakonus i synere Langobardegschicht hundert Joor spööter vill vom Sekund gnoo het, isch s Lääbe vo der Theudlind doch nit vergässe. Der Paulus seit diräkt, er heig d Informazioone us em Sekund synere Schrift. I vilne spötere Schrifte über d Gschicht vo der Halbinsle chunt d Theildlind vil Platz über, zum Bischpiil im Carlo Troya sym Buech "Storia d’Italie del medio-evo." Anne 2015 isch es ufem Zwöite internazionale Kongräss vo dr Langobardeforschig um d Figuur und d Bedüütig vo dr Königin gange.

D Theidling luegt men i dr katolische Chilen ass e Seeligi aa, iire Maantag isch der 22. Jänner, wie s im alte Tootebuech vom Domkapitel z Monza stoot. Der Theoloog und Publizischt Natale Benazzi (* 1961) stellt iires Lääbe i synere Reihe vo de hundert wichtigschte chilegschichtliche Persoone zwüsche dr Papscht Greogr dr Gross un dr fränkisch Kaiser Karl dr Gross.

Ufem Platz vo dr alte Johannes-Basilika und em Teodelind-Palascht z Monza isch im 13. und vierzääte Joorhundert e grossi nöji Chile hiicho, die gootischi Kathedraale vo Monza. S Adänken a die populääri Königin het de nöie Herzög vo Mailand, de Visconti, für iiri Herrschaftspropaganda basst. Es git i dr Theidlind-Chappele näbem Hauptchoor vom Dom e grosse Bilderziklus vo iirem Lääbe, es isch schynts die grööschti spootgotischi Bildergschicht vo Italie. Die prächtige Wandbilder us dr Mitti vom füffzääte Joorhundert mit 45 Szeene vom Authari, der Teodolinda und em Agilulf sind s Meischterwäärch vo dr Künschtlerfamilie Zavattari vo Mailand. Vo 2008 bis 2015 isch die monumäntaali Wandmoolerei vo dr Restauratoorin Anna Lucchini mit dr Hilf vom "World Monument Found" und andere Instituzioone uufgfrüscht woorde.

S Grab vo der Königin isch bim Bou vom nöie Dom vo Monza im vierzääte Joorhundert usegnoo worde, und me het für se anne 1308 e grosse Sarkofaag us Schtei gmacht, wo hüt i der Sytechappele stoot. Anne 1941 het me d Schteichischten uftoo und gluegt, was drinnen isch: me het ussert es paar Chnoche nume no Räschte vo guldigem Schmuck, vo farbigem Glaus und vo Tüecher und ysige Sache gfunde, wo men i d Zyt vom sächsten und sibete Joorhundert het chönne datiere.

I dr Schatzchammere bim Dom z Monza het’s es paar Sache vo dr kunschtsinnige Königin, ganz wärtvolli und sälteni Gägeständ us dere alte Zyt: es isch fasch es Wunder, ass dr königlich Schatz alli spötere Joorhundert mit de vile Komflikt überläbt het. Scho dr Paulus Diakonus het gschribe, d Theidlind heig em Dom z Monza vil wärtvolli Gschänkt gmacht. Me gseht no hüt öppen es «Enkolpion», e Relikwiechapslen in Chrüüzform, es guldigs Chrüüz mit Edelschteini draa und s choschtbaare «Teudlind-Bättbuech», won ere alles der Papscht Gregor gschänkt het. E bizantinischi Guldschmiidarbet isch d Platte mit em Huen und sibe Hüenli, wo au us em Bsitz vo dr Langobardekönigin törft cho. Es paar Bleifläschli het d Königin vo Paläschtina mit Ööl vo de Lampe bi de heiligen Oort lo cho und em Dom gschänkt. Au die fyyni Chroone vo dr Königin cha me go aluege, so wie au die wärtvolli Ysigi Chroone vo de Langobarden us dr Theidlind iirere Zyt. Sii isch s bedüütende Simbol vo der Herrschaft über Norditaalie; für es paar römisch-tüütschi Kaiser im Mittelalter und au no füre Napoleon anne 1805 isch es wichtig gsi, sich drmit go z zeige zum Zeiche für iiri Herrschaft über Itaalie, und bi den iteliänische Machtkämpf im nüünzääte Joorhundert isch die Ysigi Chroonen e wichtigi Trofäe gsi, es paar Joor lang het me sen au mol z Wien bim Rychsschatz ufbewahrt. Me luegt d Chroonen übrigens au as e chrischtlechi Relikwien aa, wil si mit emene Nagel vom Chrüüz vo Jesus Chrischtus gmacht isch.

Vom Königspalascht z Monza, wo eis vo den eltischte langobardische Bouwäärch z Italie gsi isch, git’s i dr Bougruppe vom Johannesdom no en Turm. Me gseht, ass bi de germanische Langobarde i däm Land d Bachschteiarchitektur vo de Röömer wytergangen isch. Es paar gueti königlichi Bouwäärch us em früene Langobarderych sind sit 2011 zäme als Gruppe, wo "I Longobardi in italia. I luoghi del potere (568 d.C.–774 d.C.)" heisst, uf der Lischte vom UNESCO-Wälteerb.

Im Tänkmool Walhalla oben a dr Donau het men e Schriftdafele ufghänkt, wo eim a die berüemti bairisch-langobardischi Königin usem früene Mittelalter maanet.

D Gschicht vo dr "Teodelinda" wird z Italie immer wider nöi verzellt. Vom Friedrich de la Motte Fouqué, em Detlev von Liliencron und em Ernst Anton Zündt git’s literarischi Wäärch über d Königin.




</doc>
<doc id="78749" url="https://als.wikipedia.org/wiki?curid=78749" title="Liste von Fluggesellschaften">
Liste von Fluggesellschaften

Dies isch e Liste von aktive Fluggesellschaften. E Fluggesellschaft (auch: "Luftverkehrsgesellschaft", "Fluglinie" oder "Airline") isch es Unternehmen, das Persone oder Frachtguet gäge Bezahlig transportiert. Si bsitzt (im Eigentum oder gemietet) Flugzeuge, mit denen der Transport ermöglicht wird. Besunders Forme vo de Fluggschellschafte sind d Billigfluggesellschaften und d Charter-Fluggesellschaften.


Wenn e genaui Iordnig ned möglich isch → P




</doc>
<doc id="78750" url="https://als.wikipedia.org/wiki?curid=78750" title="Liste ehemaliger Fluggesellschaften">
Liste ehemaliger Fluggesellschaften


</doc>
<doc id="78751" url="https://als.wikipedia.org/wiki?curid=78751" title="Royal Jordanian">
Royal Jordanian

Royal Jordanian (zuvor "ALIA", ) isch d national Fluggesellschaft vo Jordanie mit Sitz ds Amman und Basis ufwm Queen Alia International Airport. Si isch Mitglied vo der Arab Air Carriers Organization und der Luftfahrtallianz oneworld.

Di im Dezember 1963 gegründet staatliche "ALIA" het vo der in wirtschaftliche Schwierigkeite grate Jordan Airways, ere private und selbständig operierend Tochtergschellschaft voMiddle East Airlines, ds Streckenetz und d us zwei Douglas DC-7B bestehend Flotte überno.

Für de Isatz uf Churzstrecke beschafft me zwei Handley Page H.P.R. 7 "Dart Herald", wo bis zur Ablösig durch Sud Aviation Caravelle im Jahr 1965 igsetzt worde sind. Mit der Verfüegbarkeit vo der Caravelle als vielseitigem Fluggrät abem 28. Juli 1965 chan d ALIA ihres Streckenetz au zu weiter entfärnte Ziel wie Rom und Paris usdehne. Als Understützig für d Caravelle mietet d ALIA zwische November 1966 und März 1967 einigi viermotorigi Vickers Viscount, wo aschliessend vo de äbefalls gemietete Fokker F-27 abgelöst worde sind.

Im Februar 1968 hed d ALIA ihri erschte eigene F-27 becho. Mit der witer Expansion vom Streckenetzes zu entfärntere Ziel ufem indischen Subkontinent beschafft d ALIA zwei Boeing 707-320, von dene d erscht Maschine am 26. Januar 1971 übergä worde isch. Die Flugzüg folge am 30. November 1972 d erschte, vo Lufthansa us zweiter Hand erworbene Boeing 720-030B. Nachfolgeri vo de Caravelle uf de Mittelstrecke isch d Boeing 727-200 gsi, ds erschti vo däne Flugzüg het d ALIA am 8. Juli 1974 becho.

D für de Isatz uf Route nach Westeuropa und Fernost beschafft und ab 13. April 1977 usglieferte Boeing 747-200B erwiese sich als unwirtschaftlich, wäge dem aben 11. September 1981 d chlinere Lockheed L-1011-500 TriStar zur Flotte gstosse sind.

Nachdem der bishärige stadtnah Heimatflughafe Amman-Marka z chli wirde isch, het d Alia im Jahr 1983 ide neu gebaut Queen Alia International Airport chäne umziehe.

Als erschti Transatlantikziel wärde ab 1984 New York City und Los Angeles, jeweils via Frankfurt am Main oder London agfloge. Ds Jahr 1986 leitet de Beginn vore umfassende Unternähmensneuerig ii, was sich im Dezember vo dem Jahr ime neue Corporate Design inklusive der Bemalig vo de Flugzüg und der Änderig vom Firmennamen vo ALIA in "Royal Jordanian Airlines" widerspiegelt.

Mit der Übernahm vom erschte Airbus A310 fangt bim Unternehme de Wächsel zure reine Airbus-Flotte a. Nachfolgemuschter vo der Boeing 727-200 isch der Airbus A320-200, d erschte beide Maschine sind im Frühjahr 1990 usgliefert worde. Infolg vom Zweiten Golfkrieges het d Royal Jordanian schwäri finanzielli Verlust müesse verchrafte, wägedem e Großteil vo der Flotte entwädee fremdvermietet oder stillgleit worde isch.

Im März 1996 verlaht d letzti Boeing 727 d Flotte, gefolgt vo de TriStar im Jahr 1999. Im August 2000 het d Royal Jordanien ihri erschti vo fün Airbus A340-200 bercho, dises Muster bildete sither de Rückgrat vo der Langstreckeflotte und wird erst 2014 durch Boeing 787-8 abglöst.

Im Februar 2001 erfolgt d Umwandlig der Royal Jordanian ine Aktiengesellschaft und alli Unternähmensateil wärde im Hinblick ufe Teilprivatisierig an d neu gründet staatlich Holding "Royal Jordanian Investments" ("RJI") übertrage. Im Dezember 2007 sind 71 Prozent vo de Anteil vo der Fluggschellschaft an d Börse bracht worde. 29 Prozent vo de Anteil verblibe bi verschidene Organisatione der jordanisch Regierig, witeri bi de Mitarbeiter. Ds Unernähme isch dermit d erschrj Fluggschellschaft vo de Levante, wo in so grossem Umfang privatisiert worde isch.

Sitem April 2007 isch Royal Jordanian Vollmitglied vo der Luftfahrtallianz oneworld.

Royal Jordanian bedient näbe Ziel im Nahen Osten vorrangig europäische sowie zahlrichi deutschsprachige Ziel. D Tochtergschellschaft Royal Wings füert ergänzend Regional- und Zuebringerflüg für Royal Jordanian durch. Royal Jordanian isch nahzue d einzig Fluggschellschaft usem arabische Rum, wo uf Israel fligt. Nur d Egyptair als weiteri Fluggschellschaft usem arabische Rum bedient mit der Tochtergschellschaft Air Sinai das Ziel äbefalls. Das iscg durch de israelisch-jordanischen Friedensvertrag möglich worde.

Royal Jordanian unerhaltet Codeshare-Abkommen mit Aeroflot, Air Canada, Iberia, Malaysia Airlines, SriLankan Airlines, Syrian Arab Airlines, Thai Airways International und Etihad Airways.

Mit Stand August 2019 bsteit d Flotte vo der Royal Jordanian us 25 Flugzüg mit eme Durchschnittsalter vo 9,4 Jahre:

1x Airbus A310-300F
5x Airbus A319-100

Sitzplätze: Business 14, Eco 96 = 110
6x Airbus A320-200

Sitzplätze: Business 16, Eco 120 = 136
2x Airbus A321-200

Sitzplätze: Business 20, Eco 148 = 168

7x Boeing 787-8

Sitzplätze: Business 24, Eco 247 = 271

2x Embraer 175

Sitzplätze: Business 12, Eco 60 = 72
2x Embraer 195

Sitzplätze: Business 12, Eco 88 = 100
Früecher het d ALIA bzw. Royal Jordanian au folgendi Flugzügtype betribe:


Bi ALIA bzw. Royal Jordanian isch es vo 1965 bis November 2018 zu siebe Totalschäde vo Flugzüg cho. Bi vier dervo sind insgesamt 463 Mänsche ums Läbe cho. Ide Jahr 1973 und 1975 ereigne sich mit Maschine vom Typ Boeing 707 zwei Unfäll mit 176 und 188 Tote, wo bis in d Gägewart d beidi schwärschte Zwischefäll mit der Baureihe blibe sind. Der Zwischefall vo 1973 isch sinerzit sogar der schwärschti Flugunfall wältwit gsi, bis im Folgejahr mitem Absturz vore McDonnell Douglas DC-10 ufem Turkish-Airlines-Flug 981 ubertroffe worde isch. Beispiele:








</doc>
<doc id="78768" url="https://als.wikipedia.org/wiki?curid=78768" title="Etsch">
Etsch

D Etsch, wo uff iteliänisch "Adige" und uff ladinisch "Adesc" heisst, isch e Fluss z Itaalie. Bi de Röömer het der Fluss "Athesis" gheisse.

Si isch 415 Kilometer läng un dr zwöitlengscht Fluss vo Itaalie. Si chunt vom Vintschgau hööch i den Alpe obenabe und laufft näbe dr Laguune vo Venedig bi Porto Fossone id Adria.

D Kwelle vom Hauptfluss isch am Reschepass obe. Er chunt bi Glurns, Meran, Booze, Rovereto und Trient verby und laufft dur d Schlucht vo dr "Bäärner Chluus" im Tal näbem Gardasee us de Voralpen use uf Verona. Vo döört aa isch d Etsch i der wyte Poebeni. Si laufft öppe hundert Kilometer wyt linggs vom Po, numen öppe füffzää Kilometer näbedra, gägen Oschten em Meer zue.

Vo Verona bis zu dr Adria und dr Lagune vo Venedig het’s es Sischteem vo Kanääl für chlyni Schiff näbe dr Etsch, mit Schlöise, we me dr Stand vom Wasser cha uusglyche.



</doc>
<doc id="78770" url="https://als.wikipedia.org/wiki?curid=78770" title="Belalp">
Belalp

D Belalp isch en Alp und Ferijusidlig iner politisch Gemeind Naters im Bezirk Brig im Kanton Wallis iner Schweiz.

D Belalp ligt füf Kilometer nördlich vo Natersch, aner Südflanga vom Unterbächhoru () und Sparrhoru (), ufra Gländeterass.

Am 13. Dezember 2001 isch vo der UNESCO mim Gebiet Jungfrau-Aletsch-Bietschhorn eu d Belalp ins Welterbe üfgnu wordu.

D Massaschlucht isch en 6,5 Kilometer lengi Schlucht, wa zu Blatten bei Naters kehrt und wa d Staumüra Gebidem ligt. D Felsulandschaft isch uber Jahrtüsig durch Isch und Schmelzwasser gschaffu word. D Höhedifferenz vo der Schlucht betreit insgesamt 600 Meter. 1385 wird d Suone Riederi, wa durch d Massaschlucht fiehrt, z erscht mal urkundlich erwähnt. Z Wasser isch hölzernu Kännel um d Felswänd gleitut wordu. Der Bau und Unerhalt vo de Suone isch lebensgefährlich gsi und het immer wieder Todesopfer gfordrut. Hittu isch d Massaschlucht es Üsflugsziil fer Wanderer und Abenteuerluschtigi. Näbum Massawäg hoch uber der Schlucht chamu d Schlucht beim Canyoning durchstigu.

Wa mu friener der Aletschgletscher z Füess uberquert het, steit nu en Hängebrigga. Der fortleufund Klimawandel het der Aletschgletscher la schmelzu. Durch de Gletscherrückgang vo jährlich bis zu 30 m isch sit lengerum en Uberquerig an discher Stell unmögli wordu. Der alt Wanderwäg isch wieder saniert wordu und d Düür vo der Uberquerig dermit vo acht uf füf Stunde reduziert wordu. D Verbindig zer Riederalp wird durch di Hängebrigga sichergestellt. Der Wäg fiert embri ins «Aletschji», vo da ine «Leng Acker» und na der Brigga via Grünsee zer Riederfurka.

Äbufalls hed mu wägu der Gletscherschmelzi der Wäg zer Oberaletschhitta neu miessu buwu. Vo der Seilbahnstation Belalp fiert östlich en Sandstrass embrüf zum Aletschbord. Da steit z Hotel Belalp, en Üssichtsplattform ufum Aletschgletscher und en Kapälla, wa 1883/84 als anglikanischi Chircha erbut wordu isch und sit 1941 als katholischi Kapälla dient. D Routa fiert vo da zerst steil abwärts uber d «Steigglen» und uber de alt Wäg. Witer geiz am Hang entlang uf d südlich alt Moräna vom Oberaletschgletscher, bis embri in d Schlucht. Nach der Uberquerig vo der Brigga stigt mu anschliessund embrüf uf d nördlich, alt Situmoräna. Vo hie fiert der Wäg uber d Moräna embrüf bis an ihres Endi und de steiler embrüf bis uf ca. 2600 m. ü. M. Nach rund füf Stunde uber dum neuiu Wäg (2005 eröffnut) erreicht mu d Oberaletschhitta. Mitti vom UNESCO Welterbes Jungfrau Aletsch, uf 2640 m. ü. M., bietut schich en Üsblick uf d Walliser Alpe.

Vo Blatten bei Naters () fiert en Luftseilbahn uf d Belalp. Schi überwindut bira schrägu Lengi vo 1767 Meter en vertikali Hechi vo 763 Meter und cha maximal 740 Persone pro Stund befördru.

Jedes Jahr Endi Öigstu finut z Schäferwuchenend Schäful statt, es Fäscht alässlich vom Alpabtrieb vo de Schaf.

Z Skigebiet erstreckt schich vo 1300 m. ü. M. bis 3112 m. ü. M. und umfasst dri Sässelbahne und füf Skilifta. Vo der Bergstation vom Hohstock-Lift chunt mu durch en Skitünnel zer Pista. Uber en Talabfahrt, wa glichzitig als Schlittelwäg dient, chunt mu vo der Belalp wieder embri zer Talstation z Blattu. Jedes Jahr im Januar finut d Hexenabfahrt statt, es Schwizer Volks-Skirennu.

D Alpa wird durch en Senntum bewirtschaftut.



</doc>
<doc id="78778" url="https://als.wikipedia.org/wiki?curid=78778" title="EasyJet Switzerland">
EasyJet Switzerland

easyJet Switzerland SA isch e Schweizer Fluggesellschaft mit Sitz ds Meyrin und Basis ufe Flughäfe Basel-Mülhausen und Genf.

Easyjet Switzerland entsteit üs der Schwizer Fluggschellschaft TEA Switzerland, wo easyJet 1999 en Beteiligung erworbe het. Durch d bilateral vereinbart Friheite vo der Luft hätti d britisch Müettergschellschaft sust kei Flüg vo der Schwiz in d andru Nit-EU-Länder durchgfüehrt wärdu chänu.

easyJet haltet 49 % vo d eeasyJet-Switzerland-Ateila und e Option uf d verbliebene 51 % zume symbolischu Pris. D andere Aktionäre bechäme zudem kei Dividende, so dass ds Unernähme praktisch durch easyJet beherrscht wird.

EasyJet Switzerland fligt im Streckenetz vo der Muettergschellschaft EasyJet.

Mit Stand Januar 2020 bsteit d Flotte vo EasyJet Switzerland us 29 Flugzüg mitene Durchschnittsalter vo 6,2 Jahre:

7x Airbus A319-100

Sitzplätz: 156

Durchschnittsalter: 7,9 Jahr
22x (10 dervo mit Winglets) Airbus A320-200

Sitzplätz: 186

Durchschnittsalter: 5,6 Jahr



</doc>
<doc id="78779" url="https://als.wikipedia.org/wiki?curid=78779" title="Sulz AG">
Sulz AG

Sulz isch e Gruppe vo Döörffer und en ehemoligi Gmeind im Aargau.

Dr alt Gmeindbann ghört sit anne 2010 zu dr Stadt Lauffeburg.

S Doorff Sulz lyt im Taal vom Sulzerbach, wo i de Bäärge vom öschtliche Jura a der Ampferehööchi afoot und bim Doorff Rhysulz in Rhy mündet. Im Taal sin d Döörffer und Wyyler Sulzerbäärg, Obersulz, Sulz (oder "Mittelsulz"), Bütz, Roos, Lediken und Rhysulz.

Der Ortsname "Sulze" chunt s erschte Mol inneren Urkunden usem Joor 1260 voor. Im Sulzertaal woone chly mee weder tuusig Lüüt.

Es git z Sulz en speziellen, alte Bruuch: dr Pfingschtsprüzlig.


</doc>
<doc id="78780" url="https://als.wikipedia.org/wiki?curid=78780" title="Air Zermatt">
Air Zermatt

D Air Zermatt AG isch en Schwizer Fluggesellschaft und Flugschule mit Sitz z Zermatt. Z Unernähmu het im Kanton Wallis es Büro am Flughafu Sittu und je en Basis z Gampel, Raron und Zermatt. Äs beschäftigt ca. 65 Mitarbeiter.

D Air Zermatt isch 1968 gigründut wordu. 

1973 fiert d Air Zermatt d Medikalisatio iner Helikopterrettig ii. Als erschts Rettigsunernähmu iner Schwiz beschäftigts feschtagstellti Ärzt und Anästhesiepfleger, wa d Helikopterbesatzige uf ihre Rettigsisätz begleitunt.

Ab 2017 chänunt d Notärzt vo der Air Zermatt, als erschti Heli-Luftretter im Alpurüm, Schwärschtverletzti mit hochum Blüetverluscgr scho währund dum Transporte Universalspenderblüet vo der Blüetgruppa „Null negativ“ transfundieru. Bi lenge Flig zu Spezialklinike wie Bäru oder Lausanne het der Patient so en hecheri Uberläbunschance. Z Spitalzentrum Oberwallis (SZO) stellt am Standort Visp d Blüetkonzärve bereit und cha schi bi Bedarf uf der Landeplattform vom Spital an z Rettigsteam vo der Air Zermatt ubergä.

D Air Zermatt fiehrt mit ihre Helikopter Rettigs-, Transport- und Turisteflig (u. a. Heliskiing) durch und isch als Partner vo der Kantonal Walliser Rettungs-Organisation (KWRO) fer d Luftrettig im Oberwallis züeständig. Mit zwei Ambulanze wird zudem der bodugebundu Rettigsdienscht im inneru Mattertal abgideckt.

Weiterhin chämunt d Helikopter voner Air Zermatt bi Naturkatastrofe im Wallis wie zum Bispil bi de Unwetter im Herbst 2000 zum Isatz.

D Air Zermatt het 9 Helikopter iner Flotta:


Zwei weiteri Aérospatiale SA-315 B Lama sind jahrelang fer Transport-, Rettigs- und Rundflug gnützt wordu und 2015 & 2016 üs Chostegrind vercheuft und durch Maschine vom Typ AS 350 ersetzt wordu.

Im März 2016 isch bekannt gigä wordu, dass d Air Zermatt zu de Erschtchunde vom Kopter SH09 kehrunt und schich an ihrer Entwicklig mit ihrer uber 45-jährigu Erfahrig beteiligunt.

Bsunderi Üfmerksamkeit ine Medie erreichunt d Isätz vo der Air Zermatt im Rahmu vom Bärgrutsch z Gondo am 14. Oktober 2000 und bim Waldbrand oberhalb vo Leuk im August 2003.

D Air Zermatt leischtut durch Material- und Personutransport eu en grosse Bitrag zum Bau vo der Luftseilbahn ufs Chli Matterhoru.

Nach diverse Iebige im Jahr 1970 glingt dum Air-Zermatt-Pilot Günther Amann 1971 als erschtes en Direktrettig mit Hilf vora Seilwinde üs der gefährlichu Eiger-Nordwand. Är isch dafer aschliessund iner USA üsgizeichnut wordu.

Im November 2005 leischtut d Air Zermatt weiteri Pionierarbeite. Im Rahmu vom A1 GP z Dubai sind havarierti Fahrzig am Seili voma Lama giborgu wordu.
Am 8. März 2011 berchunt der Air-Zermatt-Pilot Daniel Aufdenblatten und Bergretter Richard Lehner fer d Rettig von dri Alpinistu im Annapurna-Gibiet im April 2010 der Heroism Award fer d bis jetz hechst Bärgrettig in 7'000 Metern Hechi mit ema Helikopter. Als letztes het der Chesley B. Sullenberger der Pris fer d sicher Notlandug vom US-Airways-Flug 1549 bercho. Aufdenblatten und Lehner sind im April 2010 fer en Rettigschüelig vo der Air Zermatt z Nepal gsi, wa schi en Notrüef bercho heint. Schi chämunt de Alpinistu zer Hilf, obwohl bis de unklar gsi isch, ob en Rettig in so grosser Hechi mitma Helikopter uberheupt megli isch.

Nach massiven Schneefäll und Lawinenabgäng wa sowohl d Bahn- als eu d Strassenverbindig unerbrochu het, het z Unernähmu Endi Januar 2018 meh als 2.000 Mänschu und ca. 67 Tonne Material in 90 Rotatione üs dum abgeschnittu Zermatt üsgflogu.

Im Mai 2018 ischs bima Iebigsflug mitma Firleschsystem zuma Zwischufall cho. Bi der Üfnahm vom Wasser üsma Baggersee isch es Kabel touchiert wordu. Nach der Notlandig im Wasser het schich der Pilot selbstständig üsum Wrack chänu befrie und isch mit leichte Verletzige ine Spital igliefrut wordu.

Vo Juli bis August 2006 het der Schweizer Fernsehen DRS en Doku-Serie namens „Die Bergretter – unerwägs mit der Air Zermatt“ uber z Unernähmu und schini Mitarbeiter gidräht. D siebeteilig Serie isch ab Mai 2007 üsgstrahlt wordu. Im Winter 2007/2008 folgt en Fortsetzig wa im Februar 2007 als „Winterstaffel“ gidräht wordu isch.

En witeri Dokumentatio vom SRF treit der Titel „Die Bergretter im Himalaya“ und berichtut uber de Üfbau vora Helikopter-Rettungsbasis z Nepal. Im Januar 2017 isch uf ServusTV Rettige üs jünger Verganguheit gezeigt wordu.

Der ehemalig Pilot vo der Air Zermatt Siegfried Stangier, het es Büech mit dum Titel "Retter, die vom Himmel kommen" (Veröffentlichung 1986), das en Iblick in d Tätigkeit der Air Zermatt ine 1970er bis Mitti vo de 80er Jahr git. D vo ihm 1972 vorgestellt ""-Rettigsmethoda (es bis zu 220 Meter lengs Seili am Helikopter) rettut unzählige in Not gratenu z Lübu.

2016 erschint uf Netflix d Serie "The Horn", wa näbu der Arbeitsweis vom Unernähmu einzelni Mitarbeiter und Isätz necher beleuchtut.





</doc>
<doc id="78781" url="https://als.wikipedia.org/wiki?curid=78781" title="Agnes von Ungarn">
Agnes von Ungarn

D Agnes vo Ungarn, wo öppen im Joor 1281 uf d Wält cho und am elfte Juli 1364 z Chönigsfälden im Aargau gstoorben isch, isch e habsburgischi Prinzässin, Königin vo Ungarn und d Leiterin vom Chlooschter Chönigsfälde gsi.

Si isch d Dochter vom Habsburger König Albrächt und däm synere Frou Elisabeth gsi. Anne 1296 het si dr ungaarisch König Andreas ghürootet, wo aber scho füüf Joor drufabe gstorben isch.

Anne 1308 isch iire Vater, dr König Albrächt, i der Nööchi vo dr Rüüss und em Doorff Windisch tötet woorde. D Königinwitwe Elisabeth het dodrufabe ufem Fäld zwüsche Windisch un dr Stadt Brugg, im habsburgischen «Eigeamt», es Chlooschter lo boue, zum Aadänken a König Albrächt, iire Maa.

D Agnes isch anne 1317 i das Chlooschter bi Windisch choo. Si isch nit sälber Chlooschterfrou woorde, me het sen aber als Leiterin vom ganze Konvänt und em Chlooschterbetriib lo schaffe. D Habsburgerin het d Gschäft vom Chlooschter guet gfüert, es het e bedüütendi Grundherrschaft im Aargau gha; s «Eigenamt» mit de Döörffer ringsume isch in Bsitz vom Chlooschter cho.

Under dr Agnes isch die gootischi Chlooschterchile mit de prächtige Bildfäischter gmacht worde.

I der Schwiizer Gschicht dänkt me gäärn a d Agnes vo Chönigsfälde, will si als gschydi Frou au bi den Äiggnosse öppis gulte het; wenn s bi dene wider mol Striit gää het, was immer wider vorchoo isch, isch me zu säbere Zyt gäärn uf Chönigsfälde bi dr Habsburger Chlooschtervorsteherin go Root hole.



</doc>
<doc id="78784" url="https://als.wikipedia.org/wiki?curid=78784" title="Ostergau LU">
Ostergau LU

S Oschtergau isch en Ortschaft und e Landschaft und en ehemoligi Gmeind im Kanton Luzern.

Sit anne 1803 het die alti Doorffgmeind zu dr luzärnische Gmeind "Willisau-Land" ghöört, wo sich 2006 mit Willisau-Stadt zu dr nöie grosse Gmeind Willisau zämetoo het.

Der Luzärner Volchskundler Josef Zihlmann het der Ortsname so erklärt: es isch vo der Stadt Willisau uus gseh s «Piet uf dr Oschtsyte». S alte Wort "Gau" oder au "Gäu" bedüütet e Landschaft, wo gross oder chly cha sy; me findet drzue vil Erkläärige bim schwiizerdüütsche Mundartwörterbuech "Idiotikon". Dr Martin Geiger erklärt dr Name au no als e Form vom Grundwort «Au». S Piet vom Kanton Luzärn im Mittelland heisst bi de Luzärner algemein au "Gäu".

Dur s Doorff Oschtergau cha men uff dr Strooss vo Willisau uf Groosswange, wo die öschtlichi Nochbergmeind vo dr Stadt isch. Und döört duure goot dr Abschnitt vom Jakobswääg zwüsche Wertheschtei und Willisau.

S Oschtergau, wie me dr Naturlandschaft zwüsche Willisau und Groosswange seit, isch e Naturlandschaft, wo i dr Schwiiz e nazionali Bedüütig het. Es isch es chlyses, breits Tääli, wo zwüsche Zylete vo Randmorääne vom yschzytliche Rüüssgletscher entstanden isch. Durs Tal lauft d Root derduur, wo vo Buholz, Geiss und Wüschiswil chunt und undedra id Seewaag mündet. Im flache Tal het’s sit 1965 es grosses kantonals Naturschutzgebiet mit es paar chlyne Seeli, wo’s gää het, wo men im Zwänzigschte Joorhundert uff ere groose Flechi Tuurben abbout het. Das Gebiet het e rychi Pflanzewält und isch wichtig für d Populazioon vo den Amphibie, wo döört lääbe.



</doc>
<doc id="78785" url="https://als.wikipedia.org/wiki?curid=78785" title="Ostergau">
Ostergau

Ostergau isch:



</doc>
<doc id="78786" url="https://als.wikipedia.org/wiki?curid=78786" title="Josef Zihlmann">
Josef Zihlmann

Dr Josef Zihlmann, wo am 19. März 1914 z Hergiswil bi Willisau im Kanton Luzärn uf d Wält cho und am 10. Jänner 1990 z Willisau gstoorben isch, isch e Schwiizer Volchskundler, Nameforscher, Mundartautor und Theaterschryber gsi.

Er isch wytume mit em Name «Seppi a de Wiggere» bekannt gsi.

Em Josef sy Vatter, wo auf Josef gheisse het, isch e Handwärcher gsi, d Muetter isch d Elisa Koch gsi. D Familie het z Hergiswil, em Doorff im Tal vo dr Änziwiggere südweschtlich vo Willisau, gläbt. Zäme mit der Buechwiggere un dr Seewag git das bi Willisau die grossi Wiggere, wo gäge Norde in Aargau abeflüsst und bi Aarburg id Aare ymündet. Dr ufgweckt Schüeler het s Gymnasium z Willisau unde bsuecht, drno isch er aber nit go studiere; das wäär für die eifachi Familie nit ggange. Vo Prueff isch er Chauffme und dr Leiter vomene Usego-Laade gsi, und bi dr schwiizerische Gnosseschaft Usego het er e Zyt lang Küürs für Vrchöifer gää. Döört drfüür het dr Zihlmann sälber es paar praktische Lehrbüecher gschribe.

Sid 1967 het dr Josef Zihlmann bi dr bio-familia z Sachslä gschaffet. Ane 1940 het er d Caroline Fischer (1911–2001) ghürootet. Vo iirne sächs Chind isch der Josef (* 1926) anne 1976 Redakter unud spöter Scheffredakter vom Willisauer Bot worde.

Dr Josef Zihlmann het breit und vilsytig über d Gschicht, d Volchskund und speziell dr Volchsglaube im katolische Luzärner Hinderland gforschet. Dr Kulturhischtoriker und Seminardiäkter Lothar Kaiser (* 1934), won em Zihlmann ghulfe het d Büecher usegää (es paar Mol mit em Comenius-Verlag z Hitzchirch), seit vonnem, niemmer i dr Innerschwiiz heig so grüntlich wie äär die althärbrochte religiööse Brüüch von ere Kulturlandschaft agluegt. Syni gsamlete Dokumänt und Schrifte sind im Staatsarchyv Luzärn und syni grossi volchskuntlichi Sammlig isch sit 1984 im Historische Museum Luzärn; dr äxtra pildet «Verein Sammlung Josef Zihlmann» luegt drzue.

Em Zihlmann isch dr Dialäkt vo synere Gägend öpis Wichtigs gsi. Eine vo synen eerschte Artikel, won er anne 1942 scho under em Pseudonym «Seppi a de Wiggere» het lo truke, het "Üsi Muetersproch" gheisse. Und er het über d Mundart vo döört immer wider öppis gschribe. Bsunders s Buech "Mund-Art. Die Sprache der Luzerner Hinterländer," wo 1994 usecho isch, wird bi de Dialäktolooge gschetzt. Für d Sproochgeografy isch d Gägend vom obere Wiggertal inträssant, wil döört quer dure, grad zwüsche Hergiswil und Willisau, d Gränze vom Luzärner Mittellandtüütsch und em Dialäkt vom Hinterland weschtlich drvo duregoot. Es isch d Kontaktregioon vom weschtlichen und em öschtliche Schwiizerdtüütsch, wo wyter im Norde der ganz Aargau durabb wytergoot. Dr Name «Luzärner Hinterland» isch i dr Stadt Luzärn scho vill früecher uufcho; me het drmit d Gägend ganz oben im Nordweschte, hinder Willisau, gmeint. Und der Josef Zihlmann het guet erkläärt, wie d Lüüt döört rede.

Er het d Fluernääme von es paar Döörffer rund um Willisau zämegstellt und d Näme vo de Bäärgen uf dr Nordsyte vom Napf erforscht, er isch d Kulturlandschaft i de Täler vo Hergiswil und vo Luutere weschtlich drvoo gnau go aluegen und het au d Nääme vo de Lüüt ufgschribe; usserhalb vo synere Willisauer Landschaft isch er au uf Gettnau, uf Ohmstal, wo hüt zu Schötz ghört, und bis uf Pfaffnau, das Doorff ganz im nordweschtlichen Egge vom Kanton Luzärn, go Nameforschig mache. So het er d Namelandschaft vom Luzärner Hinterland vo zunderscht, bim Chlooschter Santurbe, bis zoberscht im Luuterebad und am "Änzi" könnt. Und de het er über die Sache, won er usegfunde het, es paar Schriften usegää. Es git vo iim Büecher über d Näme und d Volchskultur, Mundartgschichten und Theaterstuck, und füre Film het er au gschaffet. Er het öppe füre "Willisauer Bot" gschriben un für d Zytschrift "Heimatkunde des Wiggertales". Gäärn het me dr «Seppi a de Wiggere» bim Schwiizer Radio, em «Radio Beromünschter», gholt zum vo synere Gägend z verzelle.

Dr Lothar Kaiser het anne 1983 e Schallplatten und e Kassette mit zwöi vom «Seppi a de Wiggere» syne Mundarttegscht usegää. und 1995 über iim sys s Lääben und Schaffe e Radiosändig gmacht. Für syni Schrifte het dr Zihlmann mit es paar Künschtler und Grafiker zämegschaffet (öppe mit em Bruno Gentinetta und em Paul Nussbaumer).

Vo dr Uni Fryburg het für sys Schaffe 1978 dr Eeredokter übercho. Und 1978 het men iim vo dr Zäntralschwiizer Kulturstiftig dr Innerschwiizer Kulturpryys gää. Grad von es paar Gmeinde i synere Heimet isch dr Josef Zihlmann Eerebürger woorde (z Hergisiwl anne 1979). Im Joor 2014 het d Gmeind Hergiswil iirem bekante Bürger zum Aadänke en Josef-Zihlmann-Brunne ufgstellt, wo dr Künschtler Bruno Zihlmann gmacht het.





</doc>
<doc id="78788" url="https://als.wikipedia.org/wiki?curid=78788" title="Zihlmann">
Zihlmann

Zihlmann – mundartlech wär das au: Zylme – isch der Familiename vo deene Lüüt:



</doc>
<doc id="78799" url="https://als.wikipedia.org/wiki?curid=78799" title="Chair Airlines">
Chair Airlines

Chair Airlines isch en Schweizer Fluggesellschaft und d Weiterentwicklig vo der "Germania Flug AG". Am 5. September 2019 het d Airline ihri Firmierung offiziell vo Germania Flug AG zu Chair Airlines AG gwächslet. Chair Airlines het de Sitz in Opfikon (Kanton Zürich) und Basis ufem Flughafe Züri.

Chair Airlines isch im August 2014 unerem Name Germania Flug als Aktiengesellschaft durch Schwizer Investore (60 %) und der dütsch Germania Fluggesellschaft (40 %) gründet worde.

Nachem Erstflug am 26. März 2015 flügt d Germania Flug für de Schwizer Reisekonzärn Hotelplan Suisse im Sommerflugplan 2015 zu 13 Badeferienziel in Europa und Nordafrika. Druber us flügt d Airline für Air Prishtina uf Pristina und Skopje.
Endi August 2015 isch bekannt worde, dass Hotelplan d Zämmearbeit mit der Germania Flug zum 31. Oktober 2015 kündigt het. Der annulliert Vertrag gältet bis ischliesslich Winter 2015/2016. Infolg vo dem leitet d Germania Flug gerichtlichi Schritt gäge d ihrer Meinig na vertragswidrig Kündigung ii. Schliesslich isch d Beschwerde im Mai 2018 vom Bundesgericht abgewise worde.

Im Oktober 2015 isch e Airbus A321 vo der dütsche Germania überno worde, wo under anderem für d Air Prishtina uf der Strecki zwische Pristina und Skopje igsetzt worde isch.
Ab Summer 2016 sind Linieflüg zu 20 underschidliche europäische Destinatione plant. Im Mai 2018 het Germania Flug bekannt gä, ihri Flotte durch e Airbus A319-100 vo de Bulgarian Eagle z verstärche. Im Oktober 2018 isch bekanntgä worde, dass me im Summer 2019 witer expandiere will und derfür d Flotte uf insgesamt füf Maschine vergrössre wird.

Endi 2018 chunt d dütsch Germania in finanzielli Schwierigkeite, will Hotelplan Suisse d Sitzplatzbuechige im Januar 2019 bi der Germania Flug igstellt het. Na der Erklärig vo der Insolvenz vo der dütsch Geschellschaft Anfang Februar 2019 cha d Schwizer Geschellschaft witerflüge. Mitti Februar übernimmt d Air-Prishtina-Chefin Leyla Ibrahimi-Salahi mit ihrer Beteiligungsgschellschaft Albex Aviation Germania Flug vollständig, inklusive der bislang vo der gmeinsame Muettergschellschaft "Germania Beteiligungsgesellschaft" ghaltene Anteil. Als Teil vo der Neuusrichtig isch zu dem Zitpunkt au e Markewächsel agsträbt worde.

Ursprünglich isch plant gsi, dass Germania Flug im Summer 2019 mit vier Flugzüg operiere sötti, dervo sötti e Maschine durch Bulgarian Eagle im Wetlease betriebe wärde. Der Airbus A321-200 miter Registrierig "HB-JOI" isch im März 2019 wäge Schwierigkeite bi der Umschreibig vo de Leasingverträg zrüggä worde und durch en Airbus A319-100 us de Beständ vo der Germania ersetzt. Ufgrund vo der Insolvenz vo der Bulgarian Eagle und der schwirig Situation ufem Wetlease-Markt nach dem Grounding der Boeing 737 MAX 8 chäne jedoch kei vierti Maschine gmietet wärde, sodass der Summerflugplan churzfristig uf dri Maschine umplant wärde müesse.

Am 3. Mai 2019 isch bekannt gä worde, dass sich d polnische Charterfluggesellschaft Enter Air mit 49,9 Prozent ader Germania Flug beteilige wölle. D restliche 50,1 Prozent wärde weiterhin vo der Beteiligungsgschellschaft Albex Aviation gehalte.
Germania Flug vermäldet am 11. Juni 2019, dass sich d Fluggschellschaft in Chair Airlines umbenennt.

De Summerflugplan 2019 bstaht us Flüg vom Zürich zu Ziel ide Balkanregion und andere Ferieort am Mittelmeer, wie zum Beispiel Palma de Mallorca.

Afangs September 2019 isch bekannt worde, dass d Germania Flug AG in Chair Airlines AG umbennent worde isch.

Mit Stand August 2019 bstaht d Flotte vo der Chair Airlines us drei Flugzüg und ere Bschtellig mit eme Durchschnittsalter von 11,4 Jahren.

3x Airbus A319-100

1x Airbus A321-200



</doc>
<doc id="78802" url="https://als.wikipedia.org/wiki?curid=78802" title="Ohmstal">
Ohmstal

Oomstu isch es Doorff und en ehemoligi Gmeind im Kanton Luzärn.

Sit 2013 isch es en Ortsteil vo Schööz.

D Ortschaft lyt im undere Luutertal, s Doorff isch entstande, wo mit dr Zyt die drüü alte Wyler "Groosslörzge, Underi Bachmatt" und "Bachmatt" zämegwachse sind; und drzue ghört au no "Niderwyl". Anne 2004 sy chly mee weder drüühundert Lüüt i dr Gmeind gwoont.

Dr Ortsname chunt s erschte Mol anne 1160 im Buech "Acta Murensia" vor. De Ort wird gnennt um 1150 as "Omistal", vom 15. bis 17. Johrhundert au as "Amanstal".



</doc>
<doc id="78805" url="https://als.wikipedia.org/wiki?curid=78805" title="Bernhard Sowinski">
Bernhard Sowinski

Dr Bernhard Sowinski, wo am 30. März 1931 z Hergisdorf uf d Wält cho und am 5. Juli 2005 gstorben isch, isch e düütsche Germanischt gsi.

Er het vo 1951 bis 1958 z Halle und z Köln studiert und drno zerscht als Gimnasiallehrer gschaffet. Sit 1966 het er a dr Uni Köln glehrt. 1981 isch er habilitiert worde, vo 1982 aa het er a de Uni Köln als ordentliche Profässer glehrt.

Dr Sowinski het es grosses Läxikon zu de Mundartautooren und -autoorinne vo de düütschsproochige Länder zämegstellt. Zäme mit em Reinhard Meurer het er d Seri "Oldenbourg-Interpretationen" uusegää.




</doc>
<doc id="78809" url="https://als.wikipedia.org/wiki?curid=78809" title="TAP Portugal">
TAP Portugal

TAP Air Portugal () isch e halbstaatlichi und d gröchst portugiesische Fluggesellschaft mit Sitz ds Lissabon und Drähchrüz ufem dortige Flughafen Humberto Delgado Lissabon sowie Mitglied vo der Luftfahrtallianz Star Alliance.

Am 14. März 1945 isch d "Transportes Aéreos Portugueses" (Portugiesischer Lufttransport) ds Lissabon gründet worde. No im gliche Jahr het d Gschellschaft Gesellschaft zwei Douglas DC-3 kauft. De erscht kommerziell Flug führt si am 19. September 1946 zwüsche Lissabon und Madrid durch. Am 31. Dezember 1946 wird d Verbindig zwüsche Lissabon–Luanda (Angola)–Lourenço-Marques (Mosambik) eröffnet. D Reisezeit het hin und zrüg 15 Tage duret, het 12 Zwüschelandige brucht und isch damals mit 24.540 km der längsti Linieflug gsi, wo e DC-3 durchgfüehrt het.

Innerhalb vo wenige Jahr wachst d Fluggschellschaft, 1948 isch si Mitglied vo der IATA worde. Au ds Streckenetz isch witer gwachse, so chäme europäischi Ziel wie Paris (1948) und London (1949) dezue, wo mitere Douglas C-54 (DC-4) bedient worde sind, und Sevilla (1948), wo mitre DC-3 bedient worde isch.

Für weiteri vorwiegend langi Streckene ohni Zwüschestopp bediene zu chöne, isch 1955 die erschti Lockheed Super Constellation in Betrieb gno worde. Im Jahr 1960 isch d TAP drufhib als eini vo de wenige Fluggschellschafte vo Europa nach Rio de Janeiro gfloge. Im Juli 1962 het d TAP d erschte Caravelle VI-R bercho, wo sie ins Jet-Zitalter istige. In der Folg nimmt ds Unernähme weiteri Ziel i de Flugplan uf, drunter au Las Palmas de Gran Canaria und Santa Maria uf de Azoren (1962), München und Frankfurt am Main (1963), Genf und Faro (1965) sowie witere europäische Flugziel. Ab 1967 flügt d TAP nur no mit strahlgetriebene Flugzüg vo de Type Caravelle, Boeing 727-100 und Boeing 707. D Flotte wird ide 1970er-Jahren mit Boeing 747-200 und Boeing 727-200 erwitert. Ab Afangs 1980er-Jahre firmiert ds Undernähmf unerem Name "TAP Air Portugal". Parallel dezue stellt d Gschellschaft ihri erschte Boeing 737-200 sowie Langstreckeflugzüg vom Typ Lockheed L-1011-500 in Dienst, wo d Boeing 707 und Boeing 747 ersetzte.

Im Jahr 1985 isch d Tochtergschellschaft Air Atlantis gründet worde, wo de Charterflugvercher vo der TAP ubernoh het. Durch de ahaltend Fortschritt ide 1980er und 1990er Jahr isch d Fluggschellschaft witer gwachse: So ordere me zunächst d Type Boeing 737-300 und Airbus A310-300 sowie Afangs de 1990er-Jahr au Airbus A320-200 und Airbus A340-300, wo d ältere Flugzüg abglöst hei.

Afangs 21. Jahrhundert isch der bisherig Name "TAP Air Portugal" in "TAP Portugal" gändert worde. Zitgleich sind d erschte Flugzüg vom Typ Airbus A330 in Betrieb gno wirde. Sitem 14. März 2005 isch d TAP zudem Mitglied vo der Star Alliance.

Im Dezember 2006 kündigte TAP d Übernahm vome Anteil vo 99,8 % an der portugiesisch Regionalfluggschellschaft PGA Portugália Airlines aa.

Im Lauf vom Jahr 2011 kündigt d portugiesisch Regierig d Privatisierung vom Undernähme aa. Das gilt als Teil vom 87 Mrd. Euro umfassende Rettigspacket der EU. Nach mehrere Alauf scheitert im Dezember 2012 de letzti Versuech Vo der Privatisierig, die bis 2015 vertagt worde isch. Im Frühling 2015 verbliebe no zwei Bieter: Avianca und Azul Linhas Aéreas. Drufhin verchauft der portugiesisch Staat 61 % vo der TAP Portugal an den Azul-Gründer David Neeleman und de portugiesisch Undernähmer Humberto Pedrosa, Eigentümer vo der Gruppe Barraqueiro für ungefähr 350 Millione Euro.

Sit Mai 2016 ghöre wieder 50 % der Fluggschellschaft em Staat Portugal. Atlantic Gateway reduziert sini Beteiligung uf 45 %, wobi d Geschäftsleitig privat blibt; d restliche 5 % vo de Anteil sind für Mitarbeiter reserviert. Vorgsää isch zudem, dass die chinesisch HNA mit ihre Hainan Airlines bim Konsortium istigt und indirekt bis zu 20 % bi der TAP erwirbt.

Im September 2017 isch d Gschellschaft erneut in TAP Air Portugal umbenennt worde. 2018 übernimmt d Antonoaldo Grangeon Trancoso Neves de Vorstandsvorsitz vo Fernando Pinto, wo d Position vorher 17 Jahre innehet gha.

Uf de Churz- und Mittelstrecke löhnd sich d Sitz in der Economy Class ide Airbus-Flotte ned zrügstelle. Uf alle Flüg wird mindestens e chline Snack abote. Uf de Langstrecke sind alli Sitz mit persönlichem In-Flight-Entertainment-System Usgstattet, Ässe und Getränke sind im Flugpris enthalte.
Uf de Churz- und Mittelstrecke chan gäge Ufpris e Sitzplatzreservierig im vordere Teil vom Flugzeugs buecht wärde. Ide Airbus-Flotte sind hie Sitz installiert, wo im Gägesatz zu de Sitze witer hinde im Flugzüg über en erhöhte Sitzabstand und über e verstellbari Chopfstützi verfüge. Userdem sind d Sitz mitme Tablet-Halter und eme Stromanschluss usgstattet. Äbefalls wärde d Mahlzeite ider Economy "Xtra" überarbeitet, es wird zu bestimmte Zite es warms Ässe abote.
Uf de Langstrecki wird in dene Klasse e erhöhte Sitzabstand abote und d Sitz löhnd sich chli witer zrügklappe. Ab Januar 2020 isch es Priority-Boarding enthalte.
Uf de Churz- und Mittelstrecke wärde hie ide Airbus-Flotte d gleiche Sitz wie ide Economy Xtra brucht. Es git es besseres Agebot a Spise und Getränk. Uf de Langstrecke werde ide meischte Flugzüg Full-Flat Sitz abote.

Mit Stand Januar 2020 bstaht d Flotte us 106 Flugzüg miteme Durchschnittsalter vo 9,4 Jahr:

Vo de 53 bstellte Flugzüg sind d ursprünglich bstellte 12 Airbus A350 in 14 Airbus A330neo umgwandlet worde. Das isch am 13. November 2015 vom Konsortium Gateway, der neu Miteigetümer vo der TAP Portugal, bekannt gä worde.

Im Lauf vo ihrem Bestah setzt d TAP au folgendi Flugzügtype ii:


Bi der TAP ereigne sich sit 1945 bi TAP bzw. TAP Air Portugal insgesamt vier Totalverlust vo Flugzüg; zwei dervo hei Todesopfer zur Folg gha. Allerdings ereignete sich drei vo de vier Totalschäde im Jahr 1948:





Infolg under anderem wäge dem Unfall isch d Piste zwischezitlich mittels ere ufwändige Stelzekonstruktion dütlich verlängert worde.




</doc>
<doc id="78811" url="https://als.wikipedia.org/wiki?curid=78811" title="Amalafrida">
Amalafrida

D Amalafrid, wo öppen i dr Zyt vo 460 bis 525 nach Chrischtus gläbt het, isch e Frau und e Prinzässin vom Volch vo den Oschtgoote gsi.

Si isch vermuetlich d Dochter vom König Thiudimir, und iire Brueder isch dr König Theoderich der Gross gsi, eini vo de wichtige Herrscherpersoonen i der Zyt vo dr Völkerwanderig, e Gäneraal vo den Oschtröömer; am Ändi vom füüfte Joorhundert het er nach schwääre Kämpf mit dr Armee vom weschtrömische König Odoaker e grosse Teil vom Land Italien eroberet, wo s Oschtgooterych de für mee weder es halbs Joorhundert gsi isch.

D Amalafrid isch zeerscht mit emene Oschtgoot ghüroote gsi und mit dämm het si zwöi Chind gha, dr Theodahad, wo noch em Theoderich für churzi Zyt König vo den Oschtgoote gis isch, und d Amalaberg, wo d Frou vom Tüüringerkönig Herminafrid gsi isch.

Wo iire eerscht Maa gstorben isch, isch d Amalafrid anne 500 d Frou vom König Thrasamund vo de Wandaale woorde. So isch si zu iim uf Afrika ggange. Im Joor 523 isch dr König gstorben, und jetz het däm syn Nochfolger, dr Hilderich, sii lo yspeere und de lo tööde.



</doc>
<doc id="78812" url="https://als.wikipedia.org/wiki?curid=78812" title="Amalafrid">
Amalafrid

Dr Amalafrid, wo öppen am Afang vom sächste Joorhundert uf d Wält cho und anne 552 gstorben isch, isch e Prinz vom Volch vo de Tüüringer gsi.

Si Vatter isch dr tüüringisch König Herminfrid gsi, und syni Muetter d Amalaberga. Syni Schwöschter, wo me dr Name vonnere nit könnt, isch d Frau vom Langobardekönig Audoin gsi.

Anne 531 isch s mit em Königrych vo de Tüüringer umme gsi. Do isch dr Amalafrid zu den Oschtgoote uf Ravenna is Exil. Wo die oschtrömischi Armee under am Gäneraal Belisar em Oschtgooterych es Ändi gmacht het, isch dr Amalfrid uf Konstantinopel choo. Döört het er im oschtrömische Militäär Karriere gmacht und isch sogar sälber e Heermeischter worde. Er isch mit ere oschtrömische Kampfgruppe em Langobardekönig Audoin im Chrieg gäge d Gepiide go hälfe; bi dene Kämpf isch er de ums Lääbe cho.

Vom Amalafrid brichte d Büecher vo de Gschichtschryber:


</doc>
<doc id="78813" url="https://als.wikipedia.org/wiki?curid=78813" title="Fricktaler Museum">
Fricktaler Museum

S Fricktaler Museum ish es Stadt- und Regionalmuseum im aargauische Rhyfälde.

Es isch sit 1934 im Huus «zur Sunne» i dr Altstadt vo Rhyfälde. Das Huus stoot a dr Määrtgass, grad näbem Roothuus.

S Museum het e schööni Sammlig vo Sachen us dr Stadt und em Fricktal. Das alles isch zäme als Kulturguet, wo regionale Bedüütig het, definiert.

Anne 1878 isch d Altertumskommissioon vo Rhyfälde gründet woorde, wo gly drufabe agfange het Sachen und Kulturgüeter us dr Stadt samle. 1883 sin die Sachen ad Stadt choo, und z’eerscht isch alls im Huugefäldschuelhuus usgstellt gsi und spööter de im Roothuus. 1934 isch s nöie Museum i dr «Sunne», wo früener e Wirtschaft gsi isch, uufggange.



</doc>
<doc id="78814" url="https://als.wikipedia.org/wiki?curid=78814" title="Schweizerisches Inventar der Kulturgüter von nationaler und regionaler Bedeutung">
Schweizerisches Inventar der Kulturgüter von nationaler und regionaler Bedeutung

S Schwiizerischen Inväntaar vo de Kulturgüter, wo nazionali oder regionali Bedüütig händ, isch e Lischte vo Sache, wo me zu de wichtigere Kulturgüeter vom Land zellt.

Aagfange het me mit däm nazionale Projäkt anne 1988.

Es git i dr Schwiiz öppe sächsehalbtuusig Objäkt, wo me für d Architektur und d Kultur vo de Regioone als bsunders wichtig aluegt, und mee weder drüütuusig Objäkt, wo gmäss däm Vrzäichniss als bsunders wichtig im nazionaale Vrglyych gälte.

S meischte sind historischi Bouwäärch, und drzue ane het men au Sammlige vo Museeèn und vo Archyv und gwüssi archäologischi Oort uf d Lischte gnoo.

Die regionali Kategory isch nach de Kantöön ggordnet, also gnöier: für jede Kantoon git’s dört drvo en eigeti Lischte. Dr Begriff vo dr «regionale Bedüütig» meint öppe s glyyche wie «kantonali Bedüütig», eifach im Gägesatz zu dääne Sache, wo me nach Bschlüss vo de zueständige Kommissioone als so wichtig aluegt, ass me sen uf die gsamtschwiizerischi, ebe die «nazionali» Lischte too het. Über die Yteilig het’s bi de Fachlüüt und Arbetsgruppen und Politiker mängisch zimlechi Kontroväärse gää. S fertig usdischgerierte Inväntaar wird vom Bundesroot für gültig erchläärt.

Und au bi dr undere Kagegory vo dr kulturelle Bedüütig isch s wider äänlich gsii: es git bi de Kantöön au no die Objäkt, wo me nen e «lokali Bedüütig» zueschrybt. Es git öppe sächzg- bis sibezgtuusig vo deene. Die sind gänerell pro Gmeind zämegstellt, und für die luegt z’eerscht mol d Gmeind sälber, aber scho au meischtens mit dr Hilf vo dr kantonale Tänkmolpflääg.

Weli Sache zu welere vo dene drüü Kategorie ghööre, schynt – abgseh notüürli vo de Top-Objäkt wie öppe den Objäkt vom UNESCO-Wälteerb und de grössere Magneet füre Frömdevercheer – i vilne Fäll zimli zuefellig z sy.



</doc>
<doc id="78834" url="https://als.wikipedia.org/wiki?curid=78834" title="Erdmännchen (Begriffsklärung)">
Erdmännchen (Begriffsklärung)

Ärdmänndli oder Härdmänndli bedüütet:


</doc>
<doc id="78837" url="https://als.wikipedia.org/wiki?curid=78837" title="Erdmännlein (Sagengestalt)">
Erdmännlein (Sagengestalt)

Härdmänndli sind es Volch vo chline Lüütli, wo de Möntsche chöme cho hälfe, wenn si s bruuche und wenn si s verdiene.

Me seit nen au öppe Härdlüütli. Und es lääben au Härdwybli. 

I dr Innerschwiiz und de Zäntralalpe au suscht heisse si eender Wildlüütli. Und si glyche au de "Bärglüütli," wo i gwüsse Piet vorchöme.

Es git drvoo alti Gschichte, wo sech vill Lüüt bsunders im alemannische Sproochgebiet und vill sältener au i andere Gägende gäärn verzelle – Es isch guet, doo drvo chly meh ghööre sääge.

Es isch emol esoo gsi, do het men a vilnen Oorten öppedie gmerkt, ass eim d Härdmänndli, und mängisch isch eben au d Reed vo de Härdwyybli, öppis Guets sind cho tue. Es müesse zimli gschyydi und au rächt früntlechi Wääse sy, si meerke wemme se bruucht, und gschaffig sind si au, wemme dänkt, wie vill ass si mögen id Oornig bringen und verwäärche, wenn öpperem alls übere Chopf wachst.

Si schaffen aber nit immer glych; mängisch erledige si öppis, won e Möntsch nit het chönne, ooni dass me se gseht; vo däm häär sind d Lüüt doundöört druuf cho, iine «Huusgeischter» z sääge. De aber chunt sones Härdmanndli au moll zu eim id Wäärchstatt und luegt zu der Sach, alls goot besser wenn s doo isch, nume muess me schynts schampar uufbasse, au wenn s eim wunder nimmt joo nit mit em z rede, das hätt s de gar nit gäärn und s chiemt nümme!

Will se doundöört eben öpper mol gseh het, wüsse mer au rächt guet Bscheid von iirem Uusgseh: Härdmänndli chöme je nachdämm mit schwarze, grüene, wyssen oder roote Mänteli drhäär.

Ganz inträssant isch z wüsse: i dr Schwiiz ässe d Härdmänndli für s Lääbe gäärn Ziberlischtuurm, wie men usegfunde het. Au dr Schwiizer Schriftsteller Stefan Ineichen weiss das, grad so wie d Luzärner Gschichteverzellerin Jolanda Steiner.

Es git Oorte, wo me no hütt cha go luege, wo das guete Völkli gwoont het. Im aargauische Freiamt stoot dr «Härdmanndlischtei», e Gruppe von uuralte Gletscherfindlinge vom Rüüssgletscher mit chly Platz drunder, wo’s drby muess e Hööli vo de Härdmänndli haa. Für d Lüüt döört umenand isch das so en gheimnisvollen Platz, der Härdmanndlischtei het nen au as Chindlischtei ggulte. Nooch drby im Härdmanndliwald git’s sogar äxtra en eigeti Haltstell vo dr Woole-Brämgarte-Bahn. Und i der Gägend rundume isch sit 2010 der Freiämter Sagewääg.

Im Kanton Zug weiss me, ass d Härdmänndli uff dr Baarburg und i de Felse vo der Walchwilerallmein woone, im Thurgau sind si am Immebäärg bi Lommis und Stettfurt und au bi Schönholzerswyle bezüügt, wo si no bis öppen im achzääte Joorhundert i dr "Heidehööli" gsi sige. Im Toggeburg isch am Seluun obe s «Wildmanndlisloch», wo hütt e Bärgwanderwääg hiigoot. Bim züürcherische Bachs gseht men am Sanzebärg e zimli en grüümigi Hööli vo den Äärdmänndli, me seit ere s «Härdmännliloch». Vom Baselbiet wüsse d Barbara Saladin un d Kathrin Horn Sache vo den "Ärdwybli" un de "Räägemänndli" z verzelle. Z Magden im Aargau sind d Bärglüütli vo dr Hagleschtä zu de Müllerslüüt bim Doorff cho go schaffe; und a der Fullerhaldä bi Gippigen zunderscht im Aargauer Jura, chly über der Aare, isch no en anderi Hööli, wo früener so Wääse gsi sind.

Rächts vom Rhy könnt men oben a Hasel bi Schopfen im südweschtliche Schwarzwald e Hööli, wo si drinn gläbt händ: d Erdmännlehööli; das isch jetz im Vrglych zu dene andere emol e ganz e grossi Hööli, wil d Erdmännle sit Urzyte so vill dra sind go schaffe; und si isch für üüs Mönsche guet zwäggmacht zum se go aluege. Und au im Schwoobeland verzellt me sech Sache vo dene Lüütli, wie mer spöter no gseh; das stoot au im Artikel Schwäbische Sagen und Märchen.

Hütt chunt s leider bi üüs chuum me vor, ass die Härdmänndli öpperem uf iiri gwoonti Aart hälfe; d Möntsche sind halt mit dene Lüütli nit guet gsi, und es paar händ ne schynts sogar zleid gwäärchet; wider anderi sind iirem Ghäimniss noo ggange und sind s go uusplaudere, was si nit töörfft hätte. So säge s eim die alte Gschichte, wo me doo und döört weiss und wo au hüt nonig ganz vergässe sind.

D Härdmänndli woonen gäärn a versteckten Oorten i dr Natuur, bsunders i chlynen und sälten au i grosse Hööline im Wald oder amene Bärg, wie mr obe grad gseh händ. Under em Bode mache si au e teil vo iireren Arbet, wenn si nit grad zu de Möntsche use chöme. Die Hööline sind meischtens gar nit so wyt ewägg vo de Hüüser i de Döörffer. Me cha sech aber dänke: i der hütige Kulturlandschaft mit em Betriib und em Lärm allenoorten isch es vilecht dämm Völkli eifach nümme ghüür. Wie chönt s suscht sy, ass me vonne i de letschte Joorzäänt fasch nüüt me ghöört het. Drby chönt men iiri Hilf gwüss hütt au no bruuche. Wo sind si ächt au hii?

Öpper, wo die Gschicht guet verzellt het, isch d Aargauer Mundartdichterin Sophie Haemmerli-Marti. Si het derzue e Väärs gmacht, dää goot eso:

<poem>
D Härdmanndli

«Lue di Bärge,
Dinn hets Zwärge,
Gueti, flißigi Ärdegeischter,
Sind do obe Herr und Meischter,
Schaffe lislig über Nacht,
Und am Tag isch alles gmacht:

S Gras isch gmeiht,
D Rüebli sind gseit,
D Garbe sind gfüert,
De Mischt isch verrüert,
S Heu isch gschöchlet,
De Bappe isch gchöchlet,
De Sennbueb juchset a d Felsewand:
Juhe d Härdmanndli sind wider im Land!»
</poem>

Es isch no z sääge: Me tarff d Härdmänndli joo nit öppe verwächsle mit de Zwäärgen oder de Kobold, wo ganz öppis anders sind und au en andere Charakter zeige; es git ebe ganz vill Aarte bi de wyt verbreitete «elfische» Völker. Zu dene andere ghöört dänk au s "Doggeli" im Bärnbiet. Um sonen anderi Zwärgefiguur goot’s öppen au bi der Verzellig im Gschichtebuech vo de Brüeder Jakob und Wilhelm Grimm mit der Nummere ATU 301, wo «s Ärdmänndli» heisst. Döört drzue chame go lääse, wie dr Berliner Literaturwüsseschaftler Johannes Bolte(1858–1937) un dr tschechisch Slawischt Georg Polivka (1858–1933) d Grimm-Määrli erklääre.

Und es isch au e ganz en anderi Gschicht weder die vo de "Wilde Lüüt", wo ganz verschide sind zum aluege und au nid s glyyche mache. Zu dene ghööre öppe die unghoblete "Wildllüüt" vo der Kanisflue im vorarlbärgische Bregänzerwald. Und die Gstalte chömen am Oberrhy scho uff grosse Basler und Stroossburger Bildteppech usem Mittelalter vor. Bim Vogel Gryff z Basel cha men all Joor änds Winter sone «Wilde Maa» go aluege. Mit deene Lüüt het meh d Wüsseschaft vo der Simbolforschig z tue.

Drgääge glyche üsi Härdlüütli in iirere ganzen Aart teils chly de Wichteli, wo men im Düütsche könnt, und au de Häinzelmänndli, wo z Köln lääbe. D Härdmänndli machen aber nid so leschtigi Gspäss wie die Wääse.

Z Frysland läbe d Erdmantjes; der Name und was si mache isch öppis vo dr plattdüütsche Sprooch. Eis vo dene frysischen "Erdmantjes", wo "Plietje" heisst, isch s Maskotli vo dr oschtfrysische Stadt Leer a dr Ems.

Goot me de bi de Romanische Sprooche go luege, so gseht me: De Häärdlüütli iiri Verwandte im Französische sind d "Lutin" un d "Lutines," wo’s bsunders z Nordfrankrych git, und in anderne Piet findet me d "Korrigan", das sind chlyni keltischi Wääse, wo i dr Bretagne lääben und schaffe; es git der "Gripet" i dr Provence, und de wider ganz nooch bim alemannische Sproochruum d "Servan", wo im Wadtland und z Savoie de Lüüt im Huus und bim Hüete vom Vee hälfe. Denen iire Name "Servan" chunt us em Patois, em Dialäkt vo dr alte frankoprovänzalische Sprooch vo döört. Und do drzue basst no d Gschicht us em bündnerische Münschtertal und em Underengadin, wo me gwüssne chlyne Hööline a de Bärge im Romanische "Fora da las dialas" seit, was uf Düütsch «Hööli vo de Bärgwybli» bedüütet; au die romanische "dialas" sind chlyni Lüütli, also fasch immer Fraueli, wo zu de Mönsche dört obe guet sind. Was me vo dene alles weiss und wohäär iire schöön Name chunt, het dr Alexi Decurtins im bündnerromanische Wörterbuech Dicziunari Rumantsch Grischun prezys ufgschribe. Vo de "Diale" isch bekannt, ass si sech öppe hinder Wasserfäll verstecke; gspässig, au im baadische Alderiet isch s eso: döört lääbe die wysse Erdwybli im ene Wasserfall. Es git au setigi, wo zu de Kwelle luege, nöime heisst so en Oort grad "Erdmannlisbrunne."

Im Bünderland redt men i de dütschsproochige Tääler vo de "Fänggemanndli" oder eifach de "Fänke", wie au bi de Walser. Im Wallis ääne säge si dene Lüütli anders, döört sin das d "Gotwäärgi" oder "Gogwerchi". Nit alli vo dene lääbe so wie d Härdlüütli vo dr «Üsserschwiiz», aber e teil drvo isch scho deene verwandt, uf all Fäll git s au derigi bi de "Gotwäärgi", wo de Mönschen im Wallis gäärn chöme cho bi dr Arbet hälfe. Zügnis vo dene alte Walliser Lüütli sind im Saastal dr «Gotwergischtei» uff Biele und s «Gotwergiloch» bi dr Hannigalp oben a Grääche. Bi Fiesch stoot s «Gotwergi-Türnli», wie dr Theodor Vernaleken gwüsst het. Vom Tuurtmetal bi Leuk cha me im Jegerlehner sym Oberwalliser Gschichtebuech, wo bi dr Schwiizerische Gselschaft für Volchskund usechoo isch, öppis von ere ganze Gotwerginifamilie lääse, eme Vatter, ere Muetter und iirem Döchterli; me zeigt no hüt d Gotwerginihööli. Emene Frömde sig s gglunge, d Fründschaft vo de Doorfflüüt mit iine kabut z mache.

Im Elsass läbt es "Herdwybli" bi Märnà im Sundgau, zimli noch bi dr Schwiizer Gränze, und s chlyne "Mikerle" het i de Vogeesetäler under em Grosse Bölche, wemme de alte Gschichte taarff glaube, mängisch äänlich wie d Härdlüütli de Mönsche ghulfe; me weiss aber nit, wo s gwoont het. Wie me ghöört, heig s speziell uff die abglägne Hüüser ufbasst. Dr Lehrer und Dichter Emile Storck (1899–1973) vo Gawiller im Bluemetal, wo au Sachen uf Elsaassisch gschribe het, verzellt is drvo; und au dr Oberelsässer Dichter und Gschichteverzeller Gérard Leser (* 1951) vo Mìnschter weiss öppis drvo z sääge.

Wohär as me das alles weiss?

Es isch bi de spezialisierte Fachlüüt es grosses Theema und es eigets Gebiet, wo zu der Wält vo der Volchskund ghöört und au mit dr Disziplin vo dr Mitology öppis z tue het. I de früene Büecher vo dr tüütsche Volchskund git men em dr nötig Platz, so wie i däm vom Indogermanischt Elard Hugo Meyer (1837–1908) oder bim Germanischt Ulrich Jahn (1861–1900), wo bi beede d Häärdlüütli zäme mit den andere chlyne Völkli vorchöme. Vo allne Gsichtspünkt uus isch s Lääbe vo de Häärdlüütli im Bäschlin sym langen Artikel i dr Volchskund vom Basler Eduard Hoffmann-Krayer (1864–1936) und em Schaffuuser Hanns Bächtold-Stäubli (1886–1941) usglüüchtet.

Au d Stiftig für Määrli un d Verzellkultur cha guet drüber Uskumft ggää. Au dr Ruedi Müller het vo de Härdmänndli mol Gschichte ghöört verzellen, und er schrybt drvoo i sym Buech vo anne 1842.

S schwiizerdüütsche Mundartwörterbuech Idiotikon het bi de Stichwörter «Erdlütli» und «Erd- oder Hërdmannli» vill gschichtlichi und sproochlichi Beleeg sit em sächzääte Joorhundert. Jä, und au der Name «Fänk» isch döärt erklärt, und me list, er chunt vom ene eltere romanische Wort! Und au zu de Walliser "Gotwärgi" weiss s Idiotikon öppis. Vo dene chly wilde Walliser Lüütli het dr Josef Guntern vill gueti Sache brichtet.

Em dütsche Jurischt und Aarauer Dütschlehrer Ernst Ludwig Rochholz (1809–1892), wo zu de Lüüt im Aargau isch go den alte Gschichte zuelose, verdanke mer s meischte, wo me vo de Häärdlüütli i dr Düütschschwiiz weiss. Er het i sym ticke Buech "Schwiizergschichten usem Aargau" es ganzes Kapitel den Ärdlüütli und andere vrglychbaare Figuure gää, und au dr Bäschlin het vill vo iim. Bim Rochholz list me, wo me die chlyne Persoone beobachtet het; er könnt die Plätz, wo wyter obe scho vonne d Reed gsi isch, und er schrybt au no öppe vom Bärg Stryche bi Oberhof im Jura, wo d Härdlüütli tüüf drininne woone. Im nöchschten Abschnitt wyter unde cha me d Gschicht vo dene Härdlüütli am Stryche lääse, so wie se dr Rochholz für üüs ufgschribe het.

Dr Rochholz het au ghört, wie me z Efigen im Fricktal gseit het, im Saagemülitääli, wo hüt d Autobaan A 3 dureruuschet, heige früener d Äärdwyybli bsunders de arme Lüt ghulfe und de Meitli vom Doorff bim Äbbeeriablääse; i dr Hööli vo dene Froueli het me is Rochholz synere Zyt sogar no Sache vo iirere Huushaltig gseh. Und de weiss er au no vo so Beobachtige bi Underändige, bim Schloss Troschtburg und au vo Chilchlerb. Z Ryke bi Murgete heig me ne "Heidemänndli" gseit.

Vo Luzärn isch dr Grichtschryber Johann Leopold Cysat (1601–1663) gsi, iim sy Vatter het Renward Cysat (1545–1614) gheisse, und dää het au scho vill über Land und Lüüt ufgschribe und denn scho beduuret, d Härdlüütli chönn me wägem unguete Tue vo de Mönsche weniger gseh. Und jetz het dr Johann Leopold Cysat i sym Buech über d Gägend vom Ländersee au wider vom Pilatus brichtet; döört obe, so het er gwüsst, lääbe doch no d "Bärglüütli," wo zu de Gämschi luege und au de Jeeger im schwirige Gländ chöme cho hälfe, ussert dene wo frävle. Au der bekant Obwaldner Landamme Heiri Immlin het s gwüsst, un dr Undervogt Hans Buecher vo Malters au, un dr dütsch Dichter und Gschichtesamler Ludwig Bechstein (1801–1860) het alles vo dene Bärglüütleni vom Pilatus i sym Dütsche Gschichtebuech ufgschribe.

Es anders Buech vom sächzääte Joorhundert, wo öppis vo de Härdmänndli drin stoot, isch die Zimmerischi Chronik, wo dr Froben Christoph von Zimmern (1519–1566) uf em Zimmereschloss bim württebärgische Mässkirch gschribe het. Es heisst döört au scho, me müessi besser zu de "Erdmännle" luege.

E gueti Imformantin isch d Elisabeth Fröhlich vo Lommis im Tuurgi: si het sälber d Härdmänndli i de Höölenen am Immebärg no gseh, wie dr Lomiser Gmeindroot Josef Schönebärger brichtet het. Und au dr vertrauenswürdig Tuurgauer Gschichtschryber Johann Adam Pupikofer (1797–1882) het ghört sääge, d Lüüt i dr Gägend vo Schönholzerswyle heige no vor nit langer Zyt mit de Härdlüütli im "Heideloch" im Ytobel gäge Hagewyl zue z tue gha.

Dr Autor Fritz Ineiche (1913–2012) vo Gersau verzellt is vo de verschidene settige Völker us de Bäärge i sinere Schrift "Zwäärg und Wildmannli vo den Alpe." D Wildlüütli sige bsunders gschickt gsi bim Wildhöie.

Der Schwyzer Dichter Meinrad Lienert (1865–1933) het es ganzes Buech mit Verzelligen usegää, wo dr Titel «d Wildlüüt» het. Au der Schwyzer Gschichteverzeller Hans Steinegger (* 1945) het vill vo de Wildlüütli usegfunde.

Vom Meinrad Inglin (1893–1971) isch d Gschicht "Der Schatz in den Bergen." Er het s anne 1958 gschribe, und es loont sech au hütt no zum se lääse.

D Musigwälle vom Schwiizer Radio het scho vo de Äärdlüütli us em Aargau brichtet: d Sändig het "Märchen und Sagen aus dem Kanton Aargau" gheisse.

D Pro Natura Aargau het gseit, bi de rätselhafte tüüffe Löcher, wo s bi Heliken im Bode chürzlech gää het, chönn me jetz mol ine Wonig vo de Härdmänndli abeluege! Vo dämm het sogar s Schwiizer Färnsee prichtet: "Helliker Löcher im Schweizer Fernsehen, CH-aktuell."

Im Französische sind die wälsche Härdmännli es Volch vom «Petit peuple», im änglische Kulturkreis heisse si «Little people». Ufe französisch Schriftsteller Pierre Dubois (* 1945) goot d Wüsseschaft vo der Elfikology zrugg, wo au d Gschicht un d Kultur vo de Härdmänndli tuet erforsche; dr Dubois seit, es sig für d Fachlüüt vo dere Richtig zimli schwäär, die alte Völker gnau z beschrybe un z underscheide.

Für üüs doo im Mundartlexikon isch es vill wärt, ass dr Ernst Ludwig Rochholz es paar Gschichte grad i dr Sprooch wien er se vo de Lüüt gha het im Buech het lo abtruke. Au d Gschicht vo de Härdlüütli am Stryche isch i dr Mundart, und so, wie se der Lehrer Lenzin em Rochholz im Oberhofer Dialäkt isch cho sääge und wie där sen ufgschribe het, wäämer se jetz doch grad emol lose:

«d’Härdwîbli am Strihä.<br>
Mä g’hört nüt meh vo de Härdwîblenä. d’lüt si affäh gar fûl und sît s’enä äschä g’sträüt häigä, sîgä si nümmä cho. Das si au lüt gsî, wedder nummä chlîligi, und häi ne mänschefuäss und e gäüsfuäss gha. Si häigä de lütä ghulfä z’acher fahra; do derfür häig n’enä d’lüt, eb si ab em feld hei sîge, wäijä ûf e pflug gleit, und wenn si wieder anä cho sîge, se häigä si gold drûf gha. im Ifang sîgä sibä hüser gsî und dörthi sîge d’Härdlüt ammä z’liächt. derno häig es Härdwîbli inerä frau d’rîstä a’gleit und häig gsait, si söll’s niäm sägä, und ûs der glîchä rîstä häig si drü johr chönne spinnä. ihre g’vatteri häig si mängist gfrogt, wiä si’s au mach, si spinn alää wîl und häig immer diä glîchlig rîstä? z’letzt het si’s der g’vatteri gsait: es häigerä si ’nes Härdwîbli a’gleit. derno häig si aber numme no zweü hüfli chönne drûs spinnä und sîg demit abgsi. Allwäg het si ’ringer g’schwigä.»
All Joor im usgänte Winter cha me rund ume Schwarzwald a vilnen Oorte am heitere Tag go d «Erdmännle» luege, und me merkt de grad: es isch die ganz eigetüümlechi Schwööbisch-Alemanneschi Fasnecht, wo ebe d «Erdmännle» e groossi Rolle spiile.

Die alte "Erdmännle" könnt men im Baadischen und im Württebärgischen a vilne Plätz. Si hälfe bsunders bim z’Acherfahre und im Stall und i dr Müüli. Bim Chlooschter Hirschau het emol e Handwärcher verzellt, er heig einisch mit someme Männle z Mitag gässe.

Vo dr Stadt Bualich git’s e sältene Bricht: Döört het me gseh, es git i dere Gägend zwöi Soorte vo Erdmännle, die einte sind wyss, und die andere händ e schwarzi Huut! Speziell isch au, was vo Huzebach gseit wird, wo men i de Seeè zwüsche de Höger rundume s Volch vo de "Seemännli" un de "Seewybli" könnt; das isch doch öppis eiges. Die Seelüütli sind zu de Möntsche so guet wie i anderne Piet d Härdlüütli oder ebe d Erdmännle. Meischtens isch es aber so gsi wie bi Rötebärg, das isch en Ortschaft bi Alpirsbach, wo’s bsunders vil Erdmännle gha het und wo alli sin de Lüüt im Doorff i dr Nacht go hälfe ooni ass me se gseh het; sid ere gwüsse Zyt sind si jetz scho furt, und niemmer weiss wohii.

Das alls isch de Möntschen am Schwarzwald vill wäärt bis hüt, und me vermisst die liebe Lüütli und au wie si öppe de Möntsche mit iirne Tänz sind cho Fröid mache, wie dr Bäschlin seit, und drum macht me zum iine das zeige und zum üüs a se maane die Tääg mit de Fasnechtsfiguure. Die wo das guet chönne sind es paar Naarezümft: öppe d "Naarezumft Erdmännle Sickingen e. V.", dr "Naareverein Mössingen e. V. "Erdmännle & Andeck-Hexa"" und d "Naarezumft Tiengener Erdmännle e. V."


</doc>
<doc id="78844" url="https://als.wikipedia.org/wiki?curid=78844" title="Ulrike Ebert">
Ulrike Ebert

D Ulrike Ebert (mer chännt si au unter em Name Ulrike Ebert-Wirminghaus; * 1955 z Löörech) isch e dytschi Musikpedagoogi un alemannischi Autoori.

D Ebert isch z Löörech ufgwachse un het no dr Schuel an dr Musikhochschuel z Fryburg Schuelmusik, Rhythmik un Klavier studiert. Si schafft as Musik- und Rhythmikleereri an dr Kadoolische Fachschuel fir Sozialpedadoogik z Fryburg.

Si het mit ire Familie langi Joor z Niederweiler bei Müllheim gwoont, mittlerwyli läbt si z Fryburg.

D Ebert schrybt im Löörecher Alemannisch un uf Hoochdytsch. Anne 2006 isch im Drey-Verlag ire eerscht Buech mit alemannische Gediicht uusechuu. Im Joor 2018 het si mit "Warmlaute vom Trag" ire Prosadebüt uusebroocht.

D Dorothee Philipp het im Oberbadische Volksblatt iber ire Gediichtband gschriibe:
D Ulrike Derndinger schrybt:
D Ebert isch syt 2005 Mitgliid bi dr Muettersproch-Gsellschaft. Anne 2008 isch si aini vu dr Dailnämer*ne bi dr Schopfemer Mund-Art Literatur-Wärchstatt gsii.




</doc>
<doc id="78848" url="https://als.wikipedia.org/wiki?curid=78848" title="Roland Frauchiger">
Roland Frauchiger

De Roland Frauchiger (* 1960) isch en Schwizer Politiker vo de EVP. Er isch Mitgliid vom Grosse Rot vom Kanton Aargau und Co-Präsident vo de Kantonalpartei. 

De Frauchiger isch politisch und au bi de reformierte Chile engagierd. Er isch Gmeindamme vo Thale und isch dete au einigi Johr Präsident vo de Chilepfläg gsi. Zudem het er i de Legislaturperiode 2015–2018 d Synode vo de Reformierte Chile Aargau präsidierd. Er isch au Mitgliid vo verschidnige Stiftigsröt.

Sit em 18. November 2014 isch er Mitgliid vom aargauische Grosse Rot. Dete isch er de Nochfolger vom Sämi Richner worde.



</doc>
<doc id="78852" url="https://als.wikipedia.org/wiki?curid=78852" title="Territorialabtei Wettingen-Mehrerau">
Territorialabtei Wettingen-Mehrerau

Wettige-Mehrerau isch es Zischterziänserchlooster bi Bregänz im Vorarlbärg.

Der offiziell latynisch Name vom Chlooschter isch "Abbatia territorialis Beatae Mariae Virginis de Maris Stella et de Augia Maiore."

Der Graf Ulrich dr Zääti vo Bregänz het s "Chlooschter Mehrerau" "(Augia Maior)" im elfte Joorhundert gründet. Der Name chunt drvo, ass dr Platz nooch bim Bodesee isch. Anne 1097 isch dr Bischof Gebhard vo Konstanz d Chile "Sankt Peter und Paul" cho weihe. Wo Bregänz im Joor 1805 zum Königrych Bayern cho isch, het d Regierig s Chlooschter ufghobe.

Es halbs Joorhundert drufabe het s Chlooschter wider nöi agfange. Im Kanton Aargau het di radikaali Regierig anne 1841 d Chlööschter ufglööst, au s alte Zischterziänserchlooschter Wettige. Und jetz sind d Mönch vo däm Chlooschter a dr Limet uf Bregänz choo, und dr öschtrychisch-ungarisch Kaiser Franz Joseph het nen erloubt, im alte Chlooschter am Bodesee iire Konvänt yzrichte.

Am 18. Oktober 1854 het s Lääbe vo Wettige-Mehrerau agfange. Dä Konvänt gilt als diräkte Nochfolger vo beidne früenere Chlööschter, däm vo dr Mehrerau und däm bi Wettige, wo "Maris stella («Meerstäärn»)" gheisse het.

Das Bodeseechlooschter isch wichtig gsi für die jüngeri Gschicht vom Oorde vo de Zischterziänser. Ihm ghört au d 
Wallfahrtschile Birnau.




</doc>
<doc id="78864" url="https://als.wikipedia.org/wiki?curid=78864" title="Wildenmannlisloch">
Wildenmannlisloch

S Wildmannlisloch isch e Hööli im Doggeburg.

Si isch uf dr Nordsyte vom Selun, eim vo de Chuurfirschte, am ene Felshoger näbe der Breitenalp. Dr Platz vo dr Hööli isch uf 1635 Meter über Meer.

D Hööli goot öppe hundertfüfzg Meter wyt i Bäärg ine. 

Me list vonnere s eerschte Mol öppis im Buech vom Pfaarer Heiri Scherrer vo anne 1716. Sit em Joor 1816 isch dr Naame "Wildmannlisloch" bezüügt. Das het mit dr alte Gschicht z tue, es heige döört früener Wildlüütli gläbt.



</doc>
<doc id="78873" url="https://als.wikipedia.org/wiki?curid=78873" title="Klingenthal (Bas-Rhin)">
Klingenthal (Bas-Rhin)

Klingedol (IPA: ) (frz. "Klingenthal", ditsch "Klingenthal)" ìsch e frànzeesch Dorf ìm Unterelsàss ìn dr Region Grand Est (bìs 2015 Region Elsàss). ’S Dorf ghert zu d’ Gmeine Bersch und Ottrott, zem Kanton Molse un zem Arrondissement Molse.

Klingedol ìsch zem erschte Mol gnannt worre ànne 1731.

Vun 1871 bìs 1918 hàt ’s Dorf zem ditsche Richslànd Elsàss-Lothringe ghert.

Bekànnt isch ’s Dorf fir sini Manufacture zerscht fir Chriegswàffe un speter fir làndwirtschàftlichs Warchziig, ggrìndet vum Louis XV. Hìt isch im frienriga Schüelhüs e Museüm.

Dr elsassisch Dialekt vun Klingedol ghert zem Owerrhinàlemànnisch.



</doc>
<doc id="78884" url="https://als.wikipedia.org/wiki?curid=78884" title="Das Erdmännchen">
Das Erdmännchen

«Das Erdmännchen» isch es Määrli im "Düütsche Määrlibuech" vo de Brüeder Jakob und Wilhelm Grimm.

Das Määrli het im Wäärch vo de Brüeder Grimm d Nummere ATU 301. Si bringes in iirem Buech in ere niderdüütsche Fassig.

Um was goot’s i dere Gschicht?

Es isch e ryche König gsi, dä het en Öpfelboum gha. Äär het gseit, wäär vo däm Boum es Öpfeli numti, sig grad vrwunsche. Do het emol iim sys jüngschte Döchterli dänkt, dää Fluech gälte gwüss für iins nit, und so het s en Öpfel gnoo und syne beede Schwöschtere drvo gää. Und lueg, grad het se d Äärde vrschlückt.

Jetz het dr König vrchündet: Wär se fungti, däm guub er eini zur Frou.

Drüü Jeegerspurschte sin zum König ufs Schloss choo, und me het se uf d Suechi gschickt. Im ene Huus git’s für se en Prüeffig am ene verzouberete Tisch vom ene chlyne Männdli, und nume dr jüngscht vo de Brüedere gwünnt dr Kampf mitem. Und drum zeigt s Männdli iim dr Wääg dur en Brunnen abe is Geischterrych. Dr Puurscht gwünnt döört au gäge drüü Traache, wo d Prinzässinne hüete.

Oben am Brunne mache sich de beiden eltere Brüedere ellei mit de grettete Mäitli uuf zum Schloss und verroote der jüngscht, wo no under dr Äärden isch. Dää cha siich mit ere vrzouberete Flööte rette, und wonn er spööter zum König chunt, merkt dää was bassiert isch. Die beide bööse Purschte wärden uufghänkt und em dritte git me die jüngschti Prinzässin zur Frou.






</doc>
<doc id="78890" url="https://als.wikipedia.org/wiki?curid=78890" title="Sage">
Sage

E Saag isch e Gschicht, wo me sech immer wider verzellt ooni z wüsse wohäär ass si chunt und wär se siich s eerschte Mol uustänkt het.

Dr Begriff zeigt, ass er vom althochtüütsche "saga" häär chunt, wo bedüütet het: «das wo gseit isch». Es chunt eifach vom Wort "sääge".

Früener isch es so gsi: bi fasch allne Lüüt het’s nume Gschichte gää, wo me sech verzellt het; s Lääsen und Schrybe het me meischtens gar nit bruucht. Und d Saage sind e sone Sach vo dr müntlichen Überliferig. Es git Gschichte vo woore Sachen und sozialen und politische Reglen und den Erläbnis vo de Lüüt und au vo dene vo früener, das git s gmeinsame Aadänken a d Gschicht, me seit dämm s "kolektyve Gedächtnis".

Meh oder weniger nooch bi dr würkliche Vergangeheit vo de Gsellschaften isch d "Heldesaag," wo Sachen us dr Gschicht mit staarche Figuuren und unerhörte, mängisch au tragische Gschichte vrchnüpft. Es wichtigs Stück isch s Lied vo de Nibelunge.

A vilnen Oorte könnt me so Saage, wo eim e bestimmti erstuunlichi Sach vo früener loot lo verstoo, so wie öppe bi dr Tüüfelsbrugg oben a Göschenen im Kanton Uri. Bi de "Gründigssaage" ghöört me, wie öppis agfange het. Vo dr Wallfahrtschile vo Todtmoos wird gseit, d Muettergottes sälber sig anne 1225 cho zeige, wo me die sell boue. Wie d Stadt Bäärn gründet worden isch, het men us dr mündliche Gschicht gwüsst: Im vierzääte Joorhundert het dr Schryber vom Joorzytebuech bim Bäärner Münschter ufgschribe: «Me verzellt, Bäärn sig anne 1191 vom Herzog Berchtold gründet woorde.» Und dr Chronischt Konrad Justinger weiss de im füüfzääte Joorhundert z brichte, wie das ggange sig: em Herzog Berchtold sig bi dr Jagd a dr Aare e Bäär begägnet, drum heig die nöi Stadt de dr Name «Bäärn» übercho.

Anderi Saage erkläären es ächts Erläbnis mit fantasyvollem Drumundra, zu wie zum Bischpiil bim gfäärliche Fahren uf em Rhy bim Felse vo dr Loreley, wo dr Clemens Brentano zu den alte Saage no e nöji Verzellig gmacht het.

Immer isch das, wo innere Saag gseit wird, öppis fantastischs, öppis wo nit zu dr gwöönlichen Erfahrig vo de Möntsche basst. Wemmes ghöört, so töönts wie öppis Erfundnigs. So eifach isch es aber nit. Dr uralt Chäärn vo vilne Gschichte chunt drvo, wie d Möntsche emol das wo um sen umeen isch probiert hän z vrstoo. Es git bi de meischte Völker uf dr Äärde mythologischi Verzellige wo sääge, wie d Wält ganz am Afang entstanden isch. D Natur mit de Bäärgen und Gwässer und em Wätter, d Sunnen un d Stäärne het me sech als mächtigi Wääse vorgstellt wo s Lääbe vo de Mönsche vonne abhanget; und so isch die vilfältigi Götterwält vo de grosse Kulturen entstande und s farbigen Univärsum vo de frömde Gstalte wie d Riise, de Zwäärgen und Kobold, de Feeè und Härdmänndli, de Geischter und vil andere Figuure.

D "Saag" isch verwandt mit em Määrli, wie me se bi de Brüeder Grimm cha lääse, und au chly mit em historische Lied, grad wenn s döört drin um Helde goot. Zu allne Zyte het me die alte Gschichte de au gäärn ufgschribe zum se anderne Lüüt wider gnau chönne verzelle oder zum Lääse gää, so wird druus au e Sach vo der Literatur. Für d Saagen inträssiere sech drzue au d Volchskund, d Gschicht und au d Psichology.




</doc>
<doc id="78906" url="https://als.wikipedia.org/wiki?curid=78906" title="Raureif">
Raureif

Biecht isch e Form vo Ysch, wo sich uf feschte Gägeständ uus dr Luftfiöchtikäit bildet, wenn s zimmli chalt isch.

S Wort bruucht men i den alemannische Dialäkt, und bim schwiizerdütsche Mundartwörterbuech Idiotikon cha me drzue es paar Sache go lääse, au wie s bim Meinrad Lienert und em Gotthälf vorchunt.

Es anders Wort drfüür isch Ryffe. Es chunt au öppe no im Rhynische Wörterbuech vor, und au s Idiotikon bringt s, im Band 6.

Es wachse uf herte Sache chlyni Yschkristall, wenn s relatyv gsee vill Wasserdampf i der Luft het und deren iiri Tämperatuur under minus acht Grad Celsius gheit. Me seit dämm füsikalische Prozäss i dr Fachsprooch «Resublimazioon». Wenn drby no dr Luft chly bloost, bilde siich länglichi Yschkristall i dr Richtig em Wind zue.

Längi Yschforme git’s döört, wo lengeri Zyt Näbel stoot und bsunders vill Fiöchtikäit bringt.

De ganz schöne, grosse Biechtkristall seit men «Yschblueme».

Dr Ryffe i chalte Nächt isch gfäärlech für Gwächskultuure – und au für d Autofahrer: wenn men e Waage in ere ganz chalte Nacht dusse loot lo stoo und am Morge der Ryffe nit rächt wäggchratzt, git’s e Buess.





</doc>
<doc id="78925" url="https://als.wikipedia.org/wiki?curid=78925" title="Hochwald">
Hochwald

Hochwald chan eini vo däne Bedütige ha:

Hochwald isch de Name vo däne geografische Objekt:

Ort:

Bärg und Bärgzüüg:

und au:
Hochwald isch de Familiename vo däne Persone:
Hochwald cha au bedüte:
Lueg au:


</doc>
<doc id="78926" url="https://als.wikipedia.org/wiki?curid=78926" title="Zentralafrika">
Zentralafrika

Zäntralafrika isch e Teil vom Kontinänt Afrika.

Me rächnet bi dr UNO die Länder zu däre Regioon:



</doc>
<doc id="78927" url="https://als.wikipedia.org/wiki?curid=78927" title="Hohwald">
Hohwald

Hohwald isch de Name vo däne geografische Objekt:

Lueg au:


</doc>
<doc id="78928" url="https://als.wikipedia.org/wiki?curid=78928" title="Violenbach">
Violenbach

Dr Violebach isch e Bach vo dr Nordweschtschwiiz.

Er isch acht Kilometer lang und es Gwässer im Yzugspiet vom Rhy.

Syni Kwelle isch i dr aargauische Gmeind Olsberg AG, und dr Bach mündet Augscht und Kaiseraugscht vo rächts häär in d Ergolz, wo gly drufabe in Rhy use laufft. D Kwelle vom Bach isch öppe 190 Meter hööcher als d Mündig.

Bi Kaiseraugscht laufft dr Bach dur s Stadtpiet vom antike "Augusta Raurica.


</doc>
<doc id="78945" url="https://als.wikipedia.org/wiki?curid=78945" title="Peter Zihlmann">
Peter Zihlmann

Peter Zihlmann isch de Name vo däne Persone:
<onlyinclude>* Peter Zihlmann (Maler) (1874–1941), en dütsche Mooler


</doc>
<doc id="78965" url="https://als.wikipedia.org/wiki?curid=78965" title="Hauensteinpass">
Hauensteinpass

Haueschtei seit me zwöine Päss im Jura.

Beidi ghöre zu Stroosse, wo us der Gägend vo Basel und Lieschtel über d Jürachöttine is Aaretal im schwiizerische Mittelland lauffe. Dr Name vo de Päss chunt vo dene Passaasche, wo men im Mittelalter churzi Teil vom Wääg usem Chalchfelse vo de Jurabärgen useghaue het.

Der äint isch dr Ober Haueschtei. Dä lyt im Gmeindbann vo Langebruck im Baselbiet. Über dä Pass goot d Schwiizer Hauptstroosse nummero 12.

Der ander isch dr Unter Haueschtei. D Passhööchi isch uff dr Gränze zwüsche de Gmeinde Läuffelfinge und Haueschtei, wo grad au d Kantonsgränze zwüschem Baselbiet und em Kanton Soledurn isch. Es isch d Hauptstrooss 2, wo döört drüber goot.

Vom Name vom Pass chunt dr Ortsname vom Doorff Haueschtei, wo grad oben a der useghauene Stell vom Undere Haueschteipass bi dr Chäppeliflue lyt.



</doc>
<doc id="78968" url="https://als.wikipedia.org/wiki?curid=78968" title="Hauenstein">
Hauenstein

Dr Name Haueschtäi bruucht men:

i dr Geografy für:

für Burge und Ruine:

als Familiename für:

i dr Vercheersgeografii:


</doc>
<doc id="78971" url="https://als.wikipedia.org/wiki?curid=78971" title="Radegundis">
Radegundis

Die heiligi Radegund isch e tüüringischi Prinzässin, die letschti läbigi Persoon vom tüüringische Königshuus, e fränkischi Königin und e wytume berüemti Chlooschterfrau gsi. Si mues öppen ums Joor 520 uf d Wält cho sii, i dr Landschaft vo de Tüüringer, wo zu säbere Zyt im Nordoschte vo den Alemanne gsi isch, und si isch am 13. Augschte anne 587 i dr akwitanische Stadt "Pictavium," em hütige Poitiers z Weschtfrankrych, gstorbe.

Si isch e Näbepatroonin vo Frankrych.

D Radegund isch d Dochter vom tüüringische König Berthachar gsi; dr Name vo iirere Muetter könnt me nit. Als jungi Frau het si bi de Lüüt vom letschte Tüüringerkönig Herminafried, wo iire Unggle gsi isch, und däm sinere Frou Amalaberga gläbt. Anne 531 isch für d Tüüringer dr Chrieg gäge d Franke, wo se sind cho agryffe, verloore ggangen und mit iirem eigete Rych isch es umme gsi, es paar vo iine sind zu den Oschtgooten uf Italien is Exil gange. Do isch d Radegund vo de Franke gfangen und mitgnoo worde. Si het jetz i dr fränkische Ortschaft Adtheias gläbt, wo si Latyn gleert het und e Chrischtin worden isch.

Anne 540 het dr Frankekönig Chlothar sii zur Frau gnoo; das het dr Radegund nit basst, er het nämli scho drüü Fraue gha und isch als grobe Maa bekant gsi, und er het de au no welle die langobardischi Prinzässin Walderada hüroote. D Büecher mit iirere Läbensgschicht sääge, d Radegund heig au als Königin ganz eifach gläbt und guet für armi und chranki Lüüt gluegt.

Wo dr König iire Unggle het lo tööde, sig d Radegund vom Königshof furtgloffe, so wird no verzellt. Si isch uf "Noviomagus" im Norde vom Rych ggange, is hütige "Noyon", wo se dr Bischof Medard als Diakonin bi dr Chile agnoo het. Als Pilgerin het si so wichtigi Oorte bsuecht wie s Doorff Condate, wo dr Heilig Martin anne 397 gstorben isch, und en Einsidelei bi Chonen. Vo döört isch si uf "Pictavium". Em Bischof German vo Paris zlieb het dr König am Änd d Radegund dört in Ruei gloo, und er het ere au ghulfe s Frauechlooschter "Muettergottes ussen a de Muure" gründe. Das isch anne 552 gsi. Dr Bischof Pientius un dr Herzog Austrapius sind ere uf em König sys Gheiss z Hilf choo bim Boue. Das isch s erschte Frauechlooschter vo Öiropa gsi.

S Chlooschter isch under dr alte Stadt "Pictavium" am Ufer vom Fluss "Clain" gstande. D Radegund het im Chlooschter nume ganz eifachi Arbete ghulfe mache. D Äptissin isch iiri Adoptivdochter Agnes worde. Anne 569 het dr oschtrömisch Kaiser Justin dr Radegund iirem Chlooschter es Stückli vom Heilige Chrüüz gschickt; sider het das Huus der name "Chlooschter vom Heilige Chrüüz" gha. Im Uuftragg vo dr Radegund isch dr fromm Maa Reoval uf Jerusalem dr Patriarch go wäge Relikwie vom heilige Mamet für iires Chlooschter frooge.

Wo die mächtigi Herrscherin vo Akwitanie und änglischi Königin Alienor im zwölfte Joorhundert e wyti und steercheri Muur um d Stadt "Pictavium," d Hauptstadt vo iirem Land, het lo boue, het me s Radegund-Chlooschter vom heilige Chrüüz id Stadt inegnoo. Der Alienor isch d Chlooschtergründerin und ehemoligi Königin wichtig gsi: uf iirere Burg "Chinon" isch d Burgkapälle dr Radegund gweit. Und au spöter het bi de weschtfranzösische Landesfürschten iires Aadänken vill ggulte.

D Chlooschterfroue het men i dr Französische Refoluzioon us em alte Chlooschter verjagt und si lääbe sit em zwänzigschte Joorhundert im ene Huus chly usserhalb vo Poitiers, die alti Chlooschterchile us em Mittelalter mit dr Radegund iirem Grab cha men aber no hüt im Zäntrum vo dr modärne Stadt go aluege, si heisst hüt "Radegund-Chile".

Wo die frommi und wytume bekanti Chlooschterfrau gstorben isch, het me dr Bischof Gregor vo Tours gholt, wo se guet könnt het, und mit iim isch e grossi Totefyyr für d Radegund gsi.
D Radegund het dr gross fränkisch Bischof Gregor vo Tuur und dr oschtgotisch Prieschter un Dichter Venantius Fortunatus, wo zwänzg Joor lang z Poitiers gläbt het, guet könnt.

Me weiss no hüt so vill vo iirere Gschicht, wil se z’erscht der Fortunatus grad wo d Radegund gstorben isch zämegstellt und chly spöter d Gschichtschryberin und Chlooschterfrau Baudonivia vo Heiligchrüüz non e prezyyseri und vilsytigeri Verzellig vo der Chlooschtergründerin ufgschribe het. Me het drum e würkliche Pricht vo iirem Läbe und nit numen e Legände wie bi vilnen eltere chrischtliche Heilige. Im fränkische Rych het me d Tüüringerin gly zäntume als heilegi Persoon vereert. Im nüünte Joorhundert isch si vo dr Chile formell zu n ere Heilige erkläärt worde. I vilne Länder git’s Chilene, wo men iire gweiht het.

D Radegund luegt men au no als d Schutzpatronin vom Heiligchrüüz-Chlooschter und vo dr Stadt Poitiers a, und de no vo de Wääber und Wääberinnen und vo de Hafner und Hafnerinne. Iire Maantag isch bi de Katoliken und de Refermierte dr 13. Augschte.

Bis hütt isch dr Radegund iires Grab z Poitiers en Oort, wo vill Lüt e Pilgerreis hii mache.





</doc>
<doc id="78973" url="https://als.wikipedia.org/wiki?curid=78973" title="Sankt Radegund">
Sankt Radegund

Sankt Radegund oder uf düütsch Heiligi Radegund bedüütet:



</doc>
<doc id="78974" url="https://als.wikipedia.org/wiki?curid=78974" title="Baudonivia">
Baudonivia

D Baudonivia isch im früene Mittelalter e fränkischi Chlooschterfrau und Gschichtschryberin im Heiligchrüüzchlooschter bi dr Stadt "Pictavium," em hütige Poitiers, gsi.

Si het i dr Zyt vom spoote sächste bis zum früene sibete Joorhundert gläbt, gnauer weiss me s nit. Si isch d Priorin vom Chlooschter gsi, wo vo der heilige Radegund gründet worden isch. D Baudonivia het als jungi Chlooschterfrau die berüemti Persoon no leere könne.

Vo dr Baudonivia git’s Büecher, wo si gschribe het; si isch drmit eini vo den eerschte Chlooschterfraue, wo me vonne literarischi Wäärch het. Die bekantischti vo iirne Schrifte isch d Läbensgschicht vo dr Radegund, wo si drin uf Gheiss vo dr Äptissin Dedimia em Venantius Fortunatus sini erschti Schrift über die bedütendi Frau wyterfüert und prezisieert. Dr Baudonivia vrdanke mer s meischte, wo me vo dr Radegund iirere Leischtig fürs Heiligchrüüzchlooschter weiss.

Anderi Sache het si für d Schuel gschribe, öppen e nöji Fassig vom Isidor vo Sevilla sym Lexikon "Etymologiae" und au en Abschrift vom Euklid synen "Elemänt". D Chlooschterfrau vo "Pictavium" isch eini vo dene Persoone, wo me ne im Land Akwitanie no s Wyterläbe vo der antike Kultur verdankt het.

Bi de Sproochforscher het men usegfunde, ass die guet usbildeti Chlooschterfrau im dozmol aktuelle wyter entwicklete Latyn mit scho richtig romanische Wändige, also vilicht mit Forme im Dialäkt vo iirere Region gschribe het und sech au ür die keltischi Sprooch inträssiert het. Dr Roger-Xavier Lantéri seit vonnere: "«Baudonivie peut donc être fêtée vraiment comme la doyenne des écrivaines françaises,»" is Dütschen übertreit: «D Baudonivia cha me würklech als erschti französischi Autoorin fyyre.»

Der fränkische Chlooschterfrau iire Name chunt au uf em berüemte frauegschichtliche Kunschtwäärch "The Dinner Party" vo dr Judy Chicago im Brooklyn Museum z Nöi York vor.




</doc>
<doc id="78980" url="https://als.wikipedia.org/wiki?curid=78980" title="Magnus Kaiser">
Magnus Kaiser

Dr Magnus Kaiser (* 1964 z Waldshuet) isch e dytsche Physiker un Badäntaawalt. Mer chännt en z Siidbade as Folk- un Bluessänger, unter anderem zäme mit sym eltere Brueder Johannes im Duo Kaiser & Kaiser.

Dr Kaiser isch z Birdef im Hotzewald un z Steine im Wisedal ufgwachse. Är isch z Schopfe uf d Schuel gange. Noch em Abitur het er bis 1990 Universitet Fryburg Fysik studiert.

Vu 1989 bis 1992 het er z Fryburg as Wisseschaftlige Mitarbaiter am Fraunhofer-Institut für solare Energiesysteme gschafft. Syni Schäärpinkt deert sin Halblaitertächnology, Feschtkeerperfysik, Optik, Mässtächnik, Verfaarestächnik, Leisertächnik, Oberflechetächnik un Elektroonik gsii.

Syter anne 1992 schafft er im gwäärblige Räächtschutz un het nääbehäär Badäntaawalt gleert. S Batäntassessorexaame het er anne 1995 gmacht un isch anne 1996 z Dytschland un bim Europäische Maarkeamt as Badäntaawalt zuegloo woore un 1997 derno bim Europäische Badäntamt. Syter 2000 schafft er as Badäntaawalt bi dr dr Chanzlei „Lemcke, Brommer & Partner“ z Chaarlsrue.

In syre Freizyt macht er Musik im Beryych Blues, Folk un Rock, är spiilt Gitarre un duet singe. Är het in verschiidene Band gspiilt (z. B. Influence, Soulutions) un isch au scho as Gaschtmusiker mit verschiidene regionaale Band ufdrätte, zem Byschpel mit dr Fryburger Blues Association (FBA). Mit unterschiidlige Musiker dritt er unter em Name „Magnus Kaiser Band“ uf.

Mit sym Brueder Johannes isch er langi Joor as Duo Kaiser & Kaiser ufdrätte. Si hän Blues- un Folklieder uf Alemannisch gsunge. Anne 1985 het dr Magnus Kaiser bim Wettbewärb Junge Mundart vum Arbeitskreis Alemannische Heimat, Fryburg mitgmacht. Gedicht vun em uf Alemannisch sin unter anderem in dr Anthology D Hailiecher uusechuu.




</doc>
<doc id="78984" url="https://als.wikipedia.org/wiki?curid=78984" title="Urs Egger">
Urs Egger

Dr Urs Egger (* 1953 z Bärn; † 18. Jänner 2020 z Berlin) isch e Schwyzer Film- un Fäärnseereschiseer gsii.

No dr Schuel isch dr Urs Egger in d USA gange un het deert an dr University of California z Los Angeles studiert. Vu 1975 bis 1977 het er as Film-Korreschpondänt vu Los Angeles fir d "Züri-Zytig", d "Cinema Papers" (Sydney) un anderi Publikazioone briichtet.

Är het e Reschy-Uusbildig as Director Fellow am American Film Institute z Los Angeles gmacht. Ab 1993 het er vor allem z Berlin gläbt. Syt dr 1990er-Joor Egger e Hufe Fäärnseeprodukzioone fir s effetli-räächtli Fäärnsee inszeniert, wu unter anderem mit drei Grimme-Bryys uuszaichnet woorte sin. ÄR isch im Jänner 2020 im Alter vu 66 Joor noch ere lengere Chranket z Berlin gstoorbe.

Zwische 1978 un 1985 isch er as Reschyassischtänt unter anderem bi däne Film engaschiert gsii:





</doc>
<doc id="78987" url="https://als.wikipedia.org/wiki?curid=78987" title="Régions et peuples solidaires">
Régions et peuples solidaires

Régions et Peuples Solidaires – was uf Düütsch öppe heisst: "Regioone und Völker hebe zäme" – isch e Gruppierig vo Parteie us es paar Piet vo Frankrych.

Dä Bund isch anne 1994 vo Lüüt us divärsi Regionalorganisazioone z Aix-en-Provence plaanet und anne 1995 z Rennes gründet worde. Er wott z Frankrych de föderalistische Chreft hälfe und öpis gäge Zäntralismus vo Paris mache, und er isch für die vill Forme vo dr Kultur und luegt für die kulturelle Wärt vo de Regioone. Uf internazionaaler Äbeni schaffet er mit dr Tachorganisazioon Europäischi Freji Allianz zäme.

Es git es paar Lüüt vo dene Parteie i dr französische Nazionalversamlig, und au es paar im Parlamänt vo Öiropa.

Anne 2005 het d Liga verlangt, Frankrych sell d Europäischa Chàrta vu da Regionàl- oder Mìnderheitasprocha underschrybe.

Bi dr Gruppe mache mit:

Früener sind emol drby gsi:




</doc>
<doc id="78994" url="https://als.wikipedia.org/wiki?curid=78994" title="Kulturelle Vielfalt">
Kulturelle Vielfalt

Mit de vile verschidene Forme vo dr Kultur het d Kulturpolitik z tue.

Im Standarddütsch seit me dämm "Kulturelle Vielfalt" und i dr Fachsprooch au öppe "Soziodiversität".

Me meint drmit, me müess guet zu de ganz verschidene Läbensforme und Kulture vo de vile mönschliche Gsellschafte luege. Das isch es schwirigs Politikum wäge de staarche zäntralistische Chreft bi de Regierige vo vilne Länder uf dr Wält. Sogar au z Europa cha me gseh, wie schwäär s Überlääbe vo regionale Kulture in es paar Länder isch. Öppis bsunders wichtig wäär s Wyterlääbe vo de chlynere Sprooche; me seit nen au Minderhäitesprooche.

D UNO het es Papiir "Allgemeine Erklärung zur kulturellen Vielfalt" agnoo; es git d "UNESCO-Konvention zum Schutz der kulturellen Vielfalt" und au Bschlüss i dere Sache vo der EU, öppe die "Öiropäischi Charta vo de Regional- und Minderheitesprooche" sit 1992.

All Joor isch am 21. Mai der internazionaal Maantag füre Schatz vo de vile Kulture.




</doc>
<doc id="78997" url="https://als.wikipedia.org/wiki?curid=78997" title="Huwil">
Huwil

Huwil isch es Doorff i dr Gmeind Römerswil im Kanton Luzärn.

Es lyt zwöi Kilometer weschtlich vom Bezirkshauptort Hooftere und i der Middi zwüsche Hooftere und em Doorff Römerswil. Bi Huwil laufft der Sagibach vom Bärghang a dr Erloose is Tal vom Ronbach use.

Der Ortsname vo der Sidlig chunt scho anne 1101 im ene historische Dokumänt vor, er heisst döört "Hueneweilare".

Im Mittelalter isch es e chlyni Herrschaft vo de Ritter vo Huwil gsi; uf alte Chaarte gseht me no dene iiri früeneri Burg.

Bi Huwil isch e grossi Lättgruebe, wo d Ziegelei Hooftere früener dr Lätt für iiri Bachschtei und Ziegel isch go hole. Sid d Ziegelei anne 2013 ufghöört het mit Brönne bruucht si die Gruebe als Depony für alts Material.

Vo Huwil chunt dr wyt verbreitet Familiename vo de Huwyler.


</doc>
<doc id="79001" url="https://als.wikipedia.org/wiki?curid=79001" title="Böhler (Pass)">
Böhler (Pass)

Dr Bööler isch e Bärgübergang im Kanton Aargau.

Dööört drüber goot e Strooss vo Schöftle im Suureetal uf Chulm im Wynetal. Zwüsche de beede Tääler lyt e langi Reihe vo Höger. Nid wyt wägg vom Bööler isch dr Hoger "Hochwacht".

Dr höchscht Punkt vo dr Strooss isch uf 611 Meter über Meer.


</doc>
<doc id="79006" url="https://als.wikipedia.org/wiki?curid=79006" title="Hermann Heidegger">
Hermann Heidegger

Dr Hermann Heidegger (* 20. Augschte 1920 z Fryburg; † 13. Jänner 2020 z Stääge) isch e dytsche Hischtooriker un Offizier gsii un Noolossverwalter vum Filosoof Martin Heidegger, sym Stiefvater.

Anne 2005 het dr Hermann Heidegger im Noochwoort vu dr Briefsammlig "»Mein liebes Seelchen!« Briefe Martin Heideggers an seine Frau Elfride", zum eerschte Mool effetli gmacht, ass dr Martin Heidegger nit sy lyyblige Vater isch, derfir dr Dokter Friedrich Caesar, e Juugedfrynd vu dr Elfride, wu anne 1946 gstoorben isch. Dr Martin Heidegger un d Elfride geb. Petri sin syter anne 1917 ghyroote gsii, dr Heidegger het d Vaterschaft akzeptiert ghaa.

Dr Hermann Heidegger het as beurlaubte Faanejunker zwai Semeschter Filosofy, Gschiicht, Räächtswisseschaft un Foorschtwiirtschaft studiert. Im Zweete Wältchrieg isch er as Infanteryoffizier viermool verwundet woore. Ab em Spootjoor 1941 het er zwai Joor lang as Rekonvaleszänt z Fryburg verbroocht, un het drei Vorlääsige un e Seminaar vu sym Stiefvater bsuecht. Anne 1945 isch er zum Oberleutnant befeerderet woore un Bataillonskommandeur in ere Volksgrenadier-Division. No dr Ruggcheer us dr sowjetische Chriegsgfangeschaft 1947 het er vu 1948 bis 1952 Gschiicht un Pedagoogik studiert un het derno bis 1955 as Volksschuelleerer gschafft. Anne 1953 het er bim Gerhard Ritter mit ere Dissertation iber s Theema "Die deutsche Sozialdemokratie und der nationale Staat" promoviert.

Im Joor 1955 isch dr Heidegger von Wolf Graf Baudissin as Hauptmann in s Verdaidigungsminischterium ghoolt woore, wun er an dr eerschte vier Bänd vum bolitisch-historische Handbuech "Schicksalsfragen der Gegenwart" gschafft het. Är isch au Mitgrinder vum dr Moonetsschrift "Information für die Truppe" gsii un het in e baar Generaalstaabs- un Druppekommandeursverwändige dient. Sy Abschiid het er anne 1979 as Ooberscht kriegt.

Noch em Dood vum Martin Heidegger anne 1976 isch er sällem sy Noolossverwalter woore un het no dr Gsamtuusgaab vum Filosoof gluegt. Är isch au ne Expert fir s Entziffere vu dr Manuskript vu sym Stiefvater gsii, wu in dytscher Kurräntschrift ghalte sin. Syter 2014 wird dr Nooloss vu s Hermann Heideggers Suun Arnulf Heidegger verwaltet.

Vu 1985 bis 2015 isch er Vorsitzer vum Kuratorium vu dr Martin-Heidegger-Gsellschaft gsii. Är isch Mitgliid u. a. vu dr Ranke-Gsellschaft, dr Clausewitz-Gsellschaft un dr Dytsche Schillergsellschaft gsii.




</doc>
<doc id="79010" url="https://als.wikipedia.org/wiki?curid=79010" title="Ibikon">
Ibikon

Ibike isch e Wyler i dr Gmeind Risch im Kanton Zug.

D Ortschaft ligt am nördlichen Ändi vom Rooterbärg, a der Strooss vom Doorff Rootchrüüz uf Meierschappel und is Doorff Risch.

D Sidlig isch vo den Alemanne im früene Mittelalter gründet worde, wie me wägem Ortsname cha dänke. Anne 1189 chunt dr Name "Ipinchon" in ere Urkunde zum erschte Mol vor, wo drmit öppis Land a dämm Oort vo de Habsburger em Chlooschter Muri gschänkt wird.

S Wirtshuus z Ipinchon isch vo de Habsburger a s Stift z Luzärn choo, und e Puurehof as Chlooschter Ängelbärg. D Stadt Luzärn het dä Hof und s Wirtshuus anne 1406 gchauft und drum dänkt, Ipinchon ghöri jetz ganz zu synere Herrschaft. S Piet ringsume isch aber scho bi der Stadt Zug gsi, und bim Striit zwüsche de beeden eidgenössische Stedt het e Delegazioon vo den andere alten Oort müesse cho entscheide, und so isch Ibike zuugerisch blibe.

1798 isch dr Wyler dr Gmeind Risch zueteilt worde.



</doc>
<doc id="79018" url="https://als.wikipedia.org/wiki?curid=79018" title="Nathalie Barthoulot">
Nathalie Barthoulot

D Nathalie Barthoulot, wo am 31. Augschte 1968 uf d Wält cho isch, isch e Schwiizer Politikerin.

Si isch vo Goumois und d Dochter vom Yvan Siegenthaler und vo dr Marie-Laure Barthoulot geb. Haegeli. Iire Maa isch dr Claude Barthoulot. A dr Uni Nöieburg het si Wirtschaftswüsseschaft studiert. Vo Prueff isch si Chauffrau und Lehrerin a dr Handelsfachschuel vom Kanton Jura gsi.

Anne 1990 isch si der SP vom Kanton Jura biiträtte, und sid 1998 isch si für die im Parlamänt vom Kanton gsi. Für s Joor 2007 het me se zu däm synere Presidäntin gwäählt.

2008 isch si d Kopresidäntin vo dr Volchshochschuel Jura woorde.

Anne 2009 het d Barthoulot bim kantonale Bildigsdepartemänt agfange schaffe. Döört isch si gsi, bis se s Volch vom Kanton Jura am 8. Novämber 2015 id Kantonsregierig gwählt het. Sid em eerschte Jänner 2016 isch si d Vorsteherin vom Innedepartemänt vom Kanton.



</doc>
<doc id="79019" url="https://als.wikipedia.org/wiki?curid=79019" title="Uli Führe">
Uli Führe

Dr Ulrich „Uli“ Führe (* 22. Meerz 1957 z Löörech) isch e dytsche Kumpenischt un Musiker. Z Siidbaade chänt mer en vor allem as alemannische Sänger un Liedermacher.

Dr Uli Führe isch z Haage, z Chränzech, z Löörech, z Fryburg un z Kilchzaarte ufgwagse. Noch em Abituur anne 1978 het er Zivyldienscht glaischtet im hailpedagoogische Chinderhaim Tüllinger Höhe un derno vu 1980 bis 1985 Schuelmusik (Hauptfach Gyyge, Laischtigsfach Gsang) un Popularmusik (Hauptfach Gitarre) z Stuttgart studiert. Anne 1987 het er s Zwait Staatsexaame fir Schuelmusik gmacht.

Är schafft as freie Kurslaiter in dr Berych Stimmbildig fir Choorlaiter*ne un -sänger*ne, Musikerzieher*ne un Liedpedagaogik fir Erzieher*ne un Leerer*ne.

Vu 1982 bis 1998 het er Leerufdreeg fir Musikpedagoogik z Stuegart, z Fryburg un z Baasel ghaa. Vu 1997 bis 2014 het er an dr Musikhooschschuel Fryburg Improvisation unterriichtet. Im Joor 2014 het er e Brofässuur an dr Musikhoochschuel Robert-Schumann z Düsseldorf ghaa.

Är läbt z Buechebach / Unteribental.

Syter anne 1976 dritt er mit alemannische Lieder uf, vor allem z Bade-Wirttebärg, im Elsass un dr Schwyz. Är dritt ellai uf, zum Dail au im Trio mit em Michael Summ – Keyboard un dr Monika Ecker – Cello. Är schrybt aigeni, vylmol ironischi Lieder, het aber au scho Gediicht vu alemannische Dialäktautoore vertoont, zem Byschpel vum Markus Manfred Jung, em Manfred Marquardt un em Johann Peter Hebel.

Anne 1983 het er iber syni Lieder gsait:
Im Wettbewärb „aktion junge mundart“ vum „Alemannische Gesprächskreis im Regierungspräsidium Freiburg“ anne 1976 het er en erschte Bryys fir syni Lieder iberchuu. Anne 1987 het er e Chlaichunschtbryys vum Land Bade-Wirttebäärg iberchuu, 1996 d Hebelplakette vu dr Stadt Singen, 2007 e Jooresbryys vu dr dytsche Schallplattekritik, 2010 dr Hebeldank un 2016 d Johann-Peter-Hebel-Plakette.

Vu 1987 bis 1999 het er as freie Autor fir dr SWF bzw. dr SWR gschafft, unter anderem as „Ernst Hirnholzer“, speeter as „Hubertus Mooskopf“. Är isch Mitgliid vum Fryburger Rundfunkkabarett gsii.

Dr Führe spiilt syt vyl Joor au in Band. Anne 1976 het er d Folkgruppe "Kum Geselle Min" grindet mit em Bernd Siegele un dr Beate Wohlleber, wu Lieder vum Mittelalter iber historischi Mundartlieder bis zue neie dytschsproochige Lieder gsunge het.

Vu 1982 bis 1985 isch er Mitgliid im Ensemble "Musicantica Viva" gsii (Susanne Peter – Blockfleete; Jochen Woll – Tenor; Carmen Ehinger – Taschteinschtrumänt; Uli Führe – Bariton, Gambe un Lut), wu si in dr Hauptsach uf dr Friebarock kunzäntriert het. Nääbe Programm mit Schütz, Schein un Scheidt het s Ensemble au fir e SWF-Produzioon d Neikumpesizioon vu s Uli Führes "A98" no Täxt vum Johannes Kaiser gspiilt.

Anne 1985 het er s Ensemble Trisam grindet, wu vor allem Folk un alti Musik gspiilt het, aber au Kumpesizioone vum Uli Führe. Mitgliider sin gsii: Susanne Peter – Blockfleete; Ulrike Winkler – Gyyge, Blockfleete; Ro Kuijpers – Percussion; Armin Bereuter – Gambe, Bass; Uli Führe – Gsang, Gitarre, Gyyge, Harpfe, Gambe, Dulcimer.

Iber sy umfangryych Wäärch het dr Markus Manfred Jung in dr Laudatio zue dr Verleijig vu dr Johann-Peter-Hebel-Plakette 2016 gsait:
Dr Führe isch ghyroote gsii mit dr Susanne Peter, si hän zäme zwai Chinder, e Doochter un e Suun. Mittlerwyli sin dr Führe un d Peter gschiide.








vum Uli Führe, em Hugo Rendler un em Michael Summ





</doc>
<doc id="79020" url="https://als.wikipedia.org/wiki?curid=79020" title="445">
445




</doc>
<doc id="79021" url="https://als.wikipedia.org/wiki?curid=79021" title="Alfred Huggenberger">
Alfred Huggenberger

Dr Alfred Huggebäärger, wo am 26. Dezämber 1867 im züürcherische Bertschiken uf d Wält choo und am 14. Februar 1960 z Tiessehofe gstoorben isch, isch e Schwiizer Schriftsteller und Mundartautoor gsi.

Er isch dr Soon vom Puur und Fabriggler Salomoo Huggebäärger (1828–1869) und vo dr Margarete geb. Büchi (1839–1911) gsi. Anne 1903 het er d Berta Schmid, wo de bis 1967 gläbt het, ghürootet. Iiri Dochter isch d Martha Büchi-Huggebärger. Dr Alfred Huggebäärger het sim Vater sin Puurebetriib z Bertschike i dr Nööchi vo Winterthur wyter gha und no zimli vergröösseret, 1897 het er im Huus füre Suntig e chlyni Wirtschaft ygrichtet. 1908 isch er is tuurgauische Geerlike, öppe föif Kilometer vo Bertschike wägg und nooch bi Frauefäld, gon es nöis Huus boue, won er wyters als Puur und Schriftsteller gläbt het.

Dr Huggebäärger het drnäbet vill glääse und mit dr Zyt sälber agfange öppis uufschryybe. Me het vo iim Gedicht, Romään, Verzelligen und Theaterstück, und syni Sache, bsunders die hochdütsche Gedicht im Buech "Hinterm Pflug" vo anne 1907, sind au bi bekante Schriftsteller wien em Hermann Hesse und em Ludwig Thoma und im ganze dütschsproochige Ruum guet achoo. Er isch us syne Wäärch go vorlääse, öppen au bim Hottiger Lääsezirkel z Züri unde und bim Läsezirkel z Winterthur, und syni Theater het men au bim Dramatische Veräin Züri chönne go luege. Me luegt iin als eine vo de populäärschte Schwiizer Autoore vom früene zwänzigschte Joorhundert aa. Bi sine meh weder hundert Schrifte het’s au es paar i dr Mundart.

Scho 1908 het er dr Prys vo dr Schwiizerische Schillerstiftig überchoo; 1937 het iim d Regierig vo Baade dr Johann Peter Hebel-Pryys gää, und 1942 het er vor dr Uni Fryburg dr "Erwin vo Steibach-Pryys" überchoo. Grad die beede letschten öfentlichen Eerige het me spöter teils gnoo, zum em Huggebäärger e z groossi Nööchi zum Gedankeguet vom düütsche Nazionalsozialismus vorzwäärffe. Dr Walter Schmid het i sim kritischen Uufsatz vo 2003 mit dere Meinig welen ufruume, aber i dr wüsseschaftleche Wäärchbiografy, wo under de Germanischtin Rea Brändle und em Hischtoriker Mario König gschribe worden isch, heissts denn scho, dr Huggebäärger sei düütschfrüntlech gsy und sis Gidankeguet nooch zum «Völkische».

S Fonogrammarchyv Züri het mit em Huggebäärger und vilnen anderen Autoore us dr ganze Schwiiz anne 1939 e Serie vo Schallplatte für d Landi z Züri gmacht.

Stuck vom Huggebärger het men i d Blüetelääsine vo schwyzerdüütsche Mundartwäärch «Schwizer Schnabelweid» und «Schwyzer Meie» ufgnoo, und au im Georg Thürer sym wytgfasste Sammelband vo alemannischer Dialäktliteratur "Holderbluescht" isch öppis vo iim: dr schöön Tegscht "De Dorfheiri," wo au i dr Mundartzytschrift Schwzerlüt vo 1942 abtrukt isch.

Mängs vom Huggebäärger sine Gedicht isch vo Komponischte verdoont worde; das heige meh weder hundert Musiker gmacht, seit d Alfred-Huggebäärger-Gsellschaft. Teils sind die Stück zu nöie Volchslieder woorde.

Vill Schrifte, Papiier und anderi Sachen us em Nochlass vom Dichter het iim sini Familie em Thurgauer Staatsarchyv, dr Kantonsbibliothek und em Historische Museum z Fraufäld gää.





</doc>
<doc id="79030" url="https://als.wikipedia.org/wiki?curid=79030" title="Moder">
Moder

D Moder ìsch a Fluss ìm Département Unterelsàss. Ìhra Qualla ìsch ìn da Nordvogesa, z Zìttersche, ìm „Moderfeld“. Sa ìsch a Züefluss vum Rhii.

Dr Nàmma vum Fluss kummt vu dr Gàllischa Gättin vu da Flìss „Matrae“.

D Moder ìsch 82,1 km làng.

S Izugsgebììt vu dr Moder ìsch 1720 km² groß.

D Moder hàt mehrera Züeflìss:
Bi da 31 Städta uf em Wag vu dr Moder sìn zum Beispiil Wìnge, Ìngwiller, Ohlunge, Schweighüse, Hàwenàu, Ewerhoffe, Bìschwiller, Harelse, Säsem.

D Moder kummt ìn dr Rhii z Bänem.


</doc>
<doc id="79031" url="https://als.wikipedia.org/wiki?curid=79031" title="Anna Reinhart">
Anna Reinhart

D Anna Reinhart, wo öppen anne 1484 z Züri uf d Wält choo und am 24. Dezämber 1538 au döört gstoorben isch, isch e Züürcher Bürgersfrau gsii. Me kännt si hüt bsunders na, wil si d Frau vom Reformator Zwingli woorden isch.

Sii isch d Dochter vom Wirt Oswald Reinhart und demm synere Frau Elisabeth gsii. Anne 1504 hät si de Hans Meyer vo Knonau ghüraate, wo im 1517ni gstoorben isch. D Anna hät im Huus zum Hööfli bim Groossmöischter gwoont. D Famlie Knonau hät drüü Chind gha: d Margreet, d Agat un de Gerold.

Im Jaar 1519 hät si de Ueli Zwingli gleert känne, wo sid em Jänner vo demm Jaar z Züri gsi isch, er hät de Poschte vom Lüütprieschter am Groosmöischter gha. Won er wäge der Päscht chrank woorden isch, hät sii en gsund pflägt, und sid 1522 händ si dänn zäme gwoont. Die Zwingli hät em Bischof z Konstanz usse gschribe, me well iin doch usem Zölibaat entlaa, was natürlii nöd so eifach ggangen ischt. Es isch dänn au nümme drufaa choo, wil z Züri de grad d Räformazioon gsii isch.

Ane 1524 händ de Zwingli un d Anna Reinhart ghüraate. Iiri chind sind d Regula, de Wilhälm, de Huldrich un d Anna gsii. wo die alli na chly gsii sind, isch iire Vatter bi de Schlacht z Chappel obe änet em Albis am 11. Oktober 1531 ums Lääbe cho. Au iire eltischt soon us der eerschten Ee, de Gerold, isch deete gstorbe.

D Anna Zwingli hät na es Zytli bim Theoloog und Schriftsteller Heiri Bulinger, em Ueli Zwingli sim Nachfolger als Züürcher Antistes, gläbt, bis si anne 1538 gstoorben isch.

Anne 1999 hät d Züürcher Zouft "Gselschaft vom Fraumöischter" zum Aadänken a d Anna Reinhart bim Sächsilüüte a die Züürcherin, wo vor föifhundert Jaar gläbt hät, gmaanet und änet de Limet a de Schiffländi en Dafele, wo vo iirem Lääbe verzellt, aagmacht.




</doc>
<doc id="79057" url="https://als.wikipedia.org/wiki?curid=79057" title="Fritz Hans Schweingruber">
Fritz Hans Schweingruber

Dr Fritz Hans Schweingruber (* 29. Februar 1936 z Chrouchtu, BE; † 7. Jänner 2020 z Biirmischtoorf, ZH) isch e Schwyzer Dendrochronoloog un Brofässer fir Walddynamik un Dendrowisseschafte gsii.

Dr Fritz Schweingruber isch zeerscht Primarleerer un Organischt gsii. Bis anne 1965 het er nyyn Joor lang an Schuele im Ämmitau unterriichtet. Derno het er Botaanik, Zoology, Geology un Ur- un Friegschiicht an dr Universiteet Bärn studiert un derno Holzbiology an der ETH Züri. Wun er dr eseschtryychisch Botaniker Bruno Huber chännegleert het, het des sy Inträssi gweckt fir di dendrochronoloogisch Foorschig. 1972 het er in sischtemaatischer Pflanzesoziology promoviert.

Noch ere Zyt as Biologyleerer am Gimnasium Köniz bi Bärn un an dr Privaatschuel Dr. Feusi het er ab 1971 an dr Aidgnessische Foorschigsaaschtalt fir Wald, Schnee un Landschaft WSL z Biirmischtoorf gschafft. Deert het er d Foorschigsgruppe Dendrochronology ufböue. Anne 1976 het er e usseroordeligi Brofässuur an dr Universiteet Baasel mit dr Habilitation «Prähistorisches Holz» iberchuu.

An dr WSL het dr Schweingruber s Noordhemisphärisch dendroklimatoloogisch Daatenetz in Zämenaarbet mit em Keith Briffa (Climatic Research Unit Norwich), em Jewgeni Waganow (Sibiirischi Federaal Universiteet Krasnojarsk) un em Stepan Schijatow (Uraalischi Federaal Universitet Jekaterinenburg ufböue. Doderzue het er Expedizioone uf Weschteuropa, USA, Kanada un Sibiirie organisiert. Är het Studänt*ine vu dr Universiteete Baasel. Züri, Bärn, Stuegert, Grenoble, Marseille, Teheran un Abakan uusbildet. Är het di «Internazionaale dendro-ekoloogische Fäldwuche» (ab 1986) un di «Internazionaale dendro-anatoomische Wuche» (ab 2001) ins Lääbe grufe un het die bis anne 2019 glaitet.

Zue syne Publikazioone gheere d Leerbiecher "Der Jahrring", "Dendroökologie", "Wood Structure and Environment", "Mikroskopische Holzanatomie", "Europäische Holzanatomie" un "The Plant Stem".

Syt syre Emeritierig 2001 het het e Gaschträächt an dr WSL ghaa un het wyter gfoorscht mit drSchwäärpinkt Taxonoomisch-anatoomisch-dendrochronoloogischi Analys vu Chryter un Zwäärgstryycher. E zäntraal Projäkt isch dooderbyy d Altersbstimmig un Anatomy vu Hoochgebiirgspflanze in dr Alpe un em Himalaya gsii.





</doc>
<doc id="79058" url="https://als.wikipedia.org/wiki?curid=79058" title="Elisabeth Feller">
Elisabeth Feller

D Elisabeth Feller, wo am 3. April 1910 z Horgen uf d Wält choo und am 12. Jänner 1973 au döört gstorben isch, isch e Schwiizer Undernäämerin gsi.

Si isch d Dochter vo dr Emma Feller geb. Richi und em Adolf Feller, wo d Firma Feller AG gründet het. Die het elektrotechnischi Sache härgstellt.

Dr Adolf Feller isch anne 1931 gstorbe, und jetz isch es a sinere Frau und der eerscht einezwänzgjöörige Elisabeth, wo Geografy und Wirtschaft studiert het, glääge, s Undernääme wyterzfüere. De beede Scheffinne isch es öppis wichtigs gsi, bsunders für d Situazioon vo den im Gschäft agstellte Fraue z luege. Drum het si verlangt, i dr Schwiiz sell me mee Chinderchrippe yrichte.

D Elisabeth Feller het sich au im ganze Land bi der Frauebewegig engaschiert. Si het ghulfe der schwiizerisch Verband vo de Gschäftsfraue gründe und ischdämm sini eerschti Presidäntin gsi. Au bi der International Federation of Business and Professional Women isch si d Presidäntin woorde, und bim Bund vo de schwiizerische Frauenverein het si au mitgmacht.

Derzue ane isch si i dr schwiizerische UNESCO-Kommission gsi.

D Schriften us iirem Nochlass sind bi der Goschteli-Stiftig.

Anne 2012 het d Gselschaft zu Fraumöischter z Züri am Sächsilüüte a die bedüütendi Gschäftsfrau gmaanet.



</doc>
<doc id="79059" url="https://als.wikipedia.org/wiki?curid=79059" title="Gotthard-Scheiteltunnel">
Gotthard-Scheiteltunnel

Dè Gottharddunnel (), wo übber 100 Johre aalt isch, hèt mò als Schiteldunnel unter dè Gipfel vum Gotthardmassyv in Nord-Süd-Richtig baut. Er isch s zentrale Bauwärch vo dè Gotthardbaan i dè Schwyz. Dè 15'003 Meter lange Ysèbaadunnel bschtòt us ènèrè einzelnè, doppelgleisig uusbautè Dunnelröörè zwǜschè dè Ortschaftè Göschènè im Kanton Uri un Airolo im Kanton Tessin. Dè Dunnel isch um 1880 uff èrè Höchi von 1150 Meter übber m Meer borèt un gschprängt worrè. D Zuèfaartsrampè schlänglèd sich durch s Rüüssdal un s Dal vum Ticino bis uff sèbbi Höchi. Dè Dunnel wörd im Mittel vo öppè 1100 Meter Bärgschtogg übberdeggt.

Èn Dunnel mit glychèm Nammè git s z Dütschland uff dè Baanschtrèggi bi Veldè (318 Meter Längi; Bj. 1877).

Churz nõchdèm dè Baanbau im europäischè "Flachland" aagfangè hèt, hèt mò i dè Schwyz un Öschterrych dè Gedank gfasst, Mitteleuropa un Südeuropa durch è Alpèbaan mitnand z vobindè. Schu 1847 hèt dè dõmòlige Obberingenieur vum Kanton Graubündè è Konzession für dè Bau von èrè Lukmanièrbaan vo Chur gu Biasca im Valle Ticino beaadragt. Anno 1853 isch d Konzession vogää worrè un spôter wèg dè Frischt nit bruucht abgloffè. D Lukmanièrbaan isch lang favorisyrt gsi, well Passschtrõss übber dè San Bernadino ganz i dè Nôchi (im Hinterrhydal) vum Lukmanièr als Steilvorlaag schu anno 1822 baut worrè isch, un d Nordzuèfaart vum Lukmanièr zwar vo Züri uus grossi Umwäg erzüügt hèt, abber voglychswys gringi Stygig ghaa hèt un sich wit gègè dè Alpèhauptkamm hyzogè hèt. Trotz dè abgloffènè Konzession hèn diè süddütschè Baangsellschaftè witter yrèn Fokus uff dè Lukmanièr grichtèt, asè hèn diè Schwôbischè Ysèbaanè bim Bau vo dè Schwôbischè Südbaan wèg èm Zulauf zum Lukmanièr so bressyrt, dass si als èrschti Baangsellschaft anno 1850 a s nördliche Boddèseeufer glangèt sin. Als nägschti hèt diè bayrischi Allgäubaan 1853 dè bayrische Obbersee-Abschnitt mit dirèktèm Zuègang zum Rhintel a s bayrische Baannetz aagschlossè. Dè Lukmanièr hèt au indirèkt dõdemit diè Baddischè Staatsbaan so unter Drugg gsetzt, dass d Badener bis 1863 nõch zogè hèn, idèm si iri Hauptbaan bis Konschdanz an Obbersee witter gfüürt hèn. Uff dè Südsitè isch d Zuèfaartssituation entschpannter gsi, well sowoll bi dè Lukmanièr- wiè auch dè Gotthardbaan witgehènd s Dal vum Tessin als Zuèfaart blaant gsi isch.

1852 hèt dè Leiter vum eidgnössischè Ysèbaabüro, dè Koller Gottlièb, è èrschts Brojèkt zum Bau von èrè Ysèbaalinniè durch s Gotthardmassyv vorgschlagè, un am 19. Auguscht 1853 hèt sich è èrschts Gotthardkomitee uus nüü Kantön formyrt. Dè Ingenieur Koller hèt è èrschts Brojèkt für d Strèggi vo Flüèlè a dè Langèsee (123 km) uusgschaffèt. 1861 hèt dè Zürcher Ingenieur Kaspar Wetli d Strèggi vo Ärschtfäld gu Lugano in graad mòl füüf Mönèt blaant, wa au hüt nò als Meischterleischtung vo dè Vomessungstechnig geltè duèt.

Nõch èm rysigè Buff zwǜschè vo dènnè, wo für d Gotthardvariantè gsi sin, un dènnè, wo für diè beidè Bündnerpassvariantè Lukmanièr- un Splügèpass gsi sin, isch 1863 vo dè Ingenieur Wetli un Koller zum èrschtè d Idee von èm Dunnel unter m Gotthard bräsentyrt worrè. Nõchdèm schlièsslich au dè Alfred Escher, dè Bräsident vo dè Schwizerischè Nordoschtbaan (NOB), wo in Züri aasässig gsi isch, d Linnièfüürig übber dè Gotthard bevorzuègt hèt, isch dè Entscheid durrè gsi. «Ich habe schon seit längerer Zeit die Überzeugung gewonnen, dass in Folge der Gestaltung des Eisenbahnnetzes der Schweiz & unserer Nachbarländer eine Eisenbahn über den Gotthard den Interessen Zürich’s & der Nordostbahn viel förderlicher wäre als eine Eisenbahn über einen Bündtnerischen Alpenpaß.»

Am 7. Auguscht 1863 hèn füffzee Kantön un diè beidè Baangsellschaftè Schwizerischi Centralbaan (SCB) un Nordoschtbaan (NOB) dè grosse "Gotthardzämmèschluss" formyrt. Dè Bolitiker und Bankier Alfred Escher, diè yflussrychschte Schwizer Persönlichkeit zu sellèrè Zit, isch Bräsident vum Komitee un dõdemit zum umdrybigschte Vodrètter vo dè Gotthardidee worrè. Dènòch isch ès Brojèkt, wo uff dè Blään vum Wetli un vum Koller fuèsst, vom Anton Beckh un vum baddischè Baaningenieur Robert Gèrwig voraadribbè worrè. Us èm Komitee usè mit dè Basis vom yrèm Vomögè isch 1871 z Lozärn d Gotthardbaan-Gsellschaft (GB) als internationali Aktiègsellschaft gründèt worrè.

A dè Bärner Gotthardkonferènz vom Septembèr 1869 unter m Vorsitz vum Bundesrõt Emil Welti isch feschtghaaltè worrè: S sött è durchgängigi doppelschpurigi Rybigsbaan baut wörrè mit èrè maximalè Stygig vo 26 ‰, in Dunnel 23 ‰ un èm minimalè Kurvèradius vo 300 Meter. Èn Schiteldunnel sött Göschènè un Airolo, also Rüüss- un s Tessinerdal mitnand vobindè. Die Köschtè für d Gotthardschtrèggi söttet 187 Millionè Frankè bedrägè, dõdèvo öppè 60 Millionè für dè Dunnel. Italiè sött 45 Millionè, s neue Dütsche Rych un d Schwiz je 20 Millionè dèvo übbernää, dè Räscht hèt mò am Kapitalmärkt uffdrybè wellè. Dè Dütsch-Französische Chrièg hèt d Unterzeichnig vorèrscht vohinderèt. 1869 hèt d Schwiz un Italiè dè sognènnte Gotthardvodraag un am 28. Oktobèr 1871 schlièsslich auch s Dütsche Rych dèsèll unterschribbè.

Am 6. Dezembèr 1871 isch d Gotthardbaangsellschaft, wo unter m Bräsidium vum Alfred Eschers gschtandè isch, gründèt worrè. Diè finanzièlli Kontrollè übber diè internationali Finanzyrung hèt dè Escher, wo 1856 diè Schwizer Kreditaaschtalt gründèt hèt, welli bi dè Finanzyrig vo dè Gotthardbaan è wichtigi Roll gschpillt hèt. "«Da es sich um die Beschaffung sehr beträchtlichen Privatkapitals handelte, so musste an die ausländische Finanz gelangt werden, wenn auch vorerst die Beteiligung der schweizerischen Finanz mit einer Quote des beizubringenden Privatkapitals, um dem Auslande Zutrauen einzuflößen, zu sichern war. Auch in dieser Richtung waren endlose Unterhandlungen zu pflegen. Die Anschauungen der inländischen und ausländischen Finanzmächte gingen weit auseinander und waren überdies beständigem Wechsel unterworfen. Ein Meer von Schwierigkeiten war zu überwinden, bis es gelang, eine Einigung der verschiedenartigen Elemente zu einem übereinstimmenden Programm herbeizuführen. Nachdem in solcher Weise die Wege und Mittel vorbereitet waren, sah sich der Bundesrat in die Lage gesetzt, eine internationale Konferenz derjenigen Staaten zu veranstalten, welche die Geneigtheit an den Tag gelegt hatten, die Ausführung der Gotthardbahn zu unterstützen.»"

Nõch èrè üsserscht churzè Ygabefrischt vo sechs Wuchè sin sibbè Offärtè ydroffè. Dè Zuèschlag hèt d Gempfer Firma «Entreprise du Grand Tunnel du Gothard» vum Louis Favre übberchò; am 7. Augschtè 1872 isch dè Vodraag unterschribbè worrè, wo vom Escher uffgsetzt worrè isch. Dè gröschte Konkurrènt isch diè italiènischi Firma «Società Italiana di Lavori Pubblici» unter dè Leitig vom Grattoni Severino gsi. Dè Grattoni hèt schu dè dõmòls längschte Dunnel vo dè Wält baut, wo 12 Kilometer lang gsi isch, dè Mont-Cenis-Dunnel. Au mit èm Gotthard hèt er sich beschäftigt, hèt d Geology evaluyrt un au Probeboorungè vorgnõ.

Dè Favre hèt dè Mitkonkurrènt unterbotè, obwoll er bis dört kein Dunnel baut ghaa hèt, wo länger wiè 1000 Meter gsi isch. Dõdèby hèt dè Favre Vodraagsbedingungè akzeptyrt, wo wèg dè Vodraagsbedingungè ruinös gsi isch un hèt è Kaution vo 8 Millionè Stutz deponyrè müèsè. Er hèt è Bauzit vo acht Johr voschprochè, wa wèg dè unbekanntè Geology vum Gotthard-Massyv è riskants Unterfangè gsi isch. Wenn diè voybarti Bauzit übberschrittè worrè würd, het è Pönnalè vo 5000 Stutz bro Daag im èrschté halbè Johr un 10'000 Frankè i dè folgendè Zit droot, im Fall von èrè vorzitigè Fèrtigschtellig isch dè glych Bedraag als Bonus fällig gsi. Wenn dè Dunnel mee wiè è Johr z spòt fèrtig gsi wär, het mò d Kaution ybhaaltè. Dè Favre hèt druff ghofft, d Expertisè bruuchè z chönnè, wo bim Bau vum graad fèrtiggschtelltè Mont-Cenis-Dunnel zschtand chò isch. Ußerdèm hèt er dörtigi Mineur un Ingenieur ygschtellt un s übbrig blibbene Matriaal vum Mont-Cennis-Dunnel uffkauft.

Dè Büèz am Bau hèt bim Südbortal am 13. Septembèr 1872 un am 24. Oktobèr im glychè Johr bim Nordbortal aagfangè. Die beidè Bauequipè hèn sich im Firschtschtollèvofaarè mit dè sognenntè "Belgischè Bauwyys" uffènand zuèbewegt, gschafft worrè isch in drei Schichtè rund um d Uhr.
Bsunders uff dè Südsitè hèt mò schon am Aafang mit grossè technischè Schwyrigkeitè kämpft. D Belaschtigè durch inschtabili Gschtainsschichtè, wo hüfig, mèngmòl alli baar Dutzend Meter, iri Eigèschaftè gwechslèt hèn, sowiè ständigi Wasserybrüch sin enorm gsi un hèn wôrend dè ganzè Bauzeit aaghaltè, zuèdèm isch d Temperadur im Dunnel stellèwys uff 33 °C aagschtygè, spôter uff 40 °C. Ändi vum Johr 1872 isch im Nordè dè Firschtschtollè bis zuè 101 m uusbrochè gsi, im Südè hèt mò in Handarbèt nu 18 Meter Vordryb hèrrè brocht.

Dè Bauunternämmer Louis Favre hèt diè èrschtè Boormaschinnè vum Tǜp Sommelier vum Mont-Cenis-Dunnel übbernõ, well dört zum èrschtè Mòl mit Boormaschinnè d Handarbèt bim Vordryb ersetzt worrè isch. Ußerdèm hèt dè Favre diè wichtigschtè Schlagboormaschinnè uusbrobyrt, wo s dörtzmòl gää hèt. Diè beidè Wärchschtattchefs z Airolo un Göschènè hèn diè vorhandènè Maschinnè witter entwicklèt: d Maschinnè hettèt wènniger reparaduraafällig wörrè söllè un d Schlagboormaschinnè mit ènèm automatischè Vordryb vosää wörrè söllè. Seguin un Ferroux, diè beidè Wärchschtattchefs, hèn èn signifikantè Fortschritt hèrrè brocht: Am Aafang hèn pro Daag drei Maschinnè usgwechslèt wörrè müèsè, gegè Ändi vum Bau nu no ei Maschinnè alli drei Dääg. D Abluft vu dè pneumatischè Schlagboormaschinnè hèt glychzitig dè minimè Belüftig vum Dunnel diènt. Je sèchs Boormaschinnè sin uff è Lafettè montyrt worrè. Mit dè Maschinnè sin Löcher borrèt worrè, wo ein Meter düèf gsi sin, sèlli Löcher sin aaschlièssend mit Dǜnamit gfüllt un gschprèngt worrè. D Nõchfròg nõch Dǜnamit isch bim Dunnelvordryb so gross gsi, dass z Baawä am Urnersee è Sprèngschtofffabrik baut worrè isch. Dè Umgang mit èm Dǜnamit, wo sowiso gfôrli gsi isch, isch bim Bau vu Alpèdunnel durch diè dǜèfè Temperadurè bi dè Bortal-Bauschtellè no heikler gsi, well s Dǜnamit warm si hèt müèsè, dèmit s au subber zündèt hèt. Sèllèwäg hèt mò s Dǜnamit vor Gebruuch im Sprengschtofflager uffwärmè müèsè. Bi beidi Bortal hèt mò d Sprèngschtofflager nõch bim Dunnelmuul un nõch bim Dorf ygrichtet, well au dè Dransport vum Sprèngschtoff gfôrlich gsi isch. Die explosivi Kombination hèt zuè mèngè Dotè unter dè Mineur abber au unter dè Dorfbevölkerig vo Göschènè un Airolo gfüürt. Èrscht nõch zwei Sprèngschtoffuufäll z Göschènè kurz hinterènand hèt dè Favre d Sprèngschoffhüttè witter vum Dorf èwäg widder uffbauè lõ.

È uuzuèreichèndi Lüftig hèt s Atmè im Dunnel schwèr gmacht, well dè Dunnel mit Sprènggas gfüllt gsi isch: wènn s z wènnig Druggluft ghaa hèt, isch d Maschinnè bevorzuègt worrè, d Lüftig hèt also müèsè wartè. Well diè giftigè Dǜnamitdämpf Krankètè i dè Atèmwäg un dè Augè voursacht hèt, isch d Schichtduèr uff füüf Stundè abbègsetzt worrè. Obwoll leischtungsfähigeri Maschinnè us Belgiè ygsetzt worrè sin, isch dè Favre mit sim optimistischè Zitblaan mee un mee in Rüggschtand chò, nõch eim Johr (acht hèt er ghaa) isch nit èmòl ein einzigè vo fuffzee Kilometer im Firschtschtollè fèrtig gsi. Dè Favre hèt dè Vordryb schnèll voraa dribbè un dè Volluusbruch vonõchlässigt. Spôter isch erschwèrend dèzuè chò, dass unter m Bärgdrugg, wo vum Favre unterschätzt worrè isch, sämtlichi Holzschtützè ybrochè sin un jeddè uusbrochene Meter sofort uusgmuèrèt hèt müèsè.

Anno 1873 hèt dè Obberingenieur Robert Gerwig, wo graad frisch bi dè Gotthardbaan-Gsellschaft aagschtellt worrè isch, dè dütsche Bärgingenieur Friedrich Moritz Stapff beuffdragt, alli erforderlichè geologischè Untersuèchungè durrèzfüürè. Zèrscht isch dè Stapff dè Bausektion Airolo zuèdeilt worrè, spôter isch er Vorschtand vom geologisch-montanistischè Department bi dè Zentralbauleitig z Airolo worrè. D Uffgabè vom Stapff hèn d Nōchfüürung vo dè bschtehèndè geologischè Chartè un d Beobachtig vo dè geologischè Vohältniss, wiè d Temperadurvohältnis, Wasserybrüch un Zuèschtand vum Felsè, umfasst, dèmit dè Bau aaschlièssend nicht vozögèrèt worrè wörd. Dè Stapff hèt alli Gschtainsformationè a dè Tunnelachsè nõch uffzeichnèt un d Gschtainsformation mit ènèm Handschtugg katalogisyrt. Eini vo dènnè Sammlungè isch hüt im Vokeershuus z Lozärn deponyrt.

Dè Favre hèt d Zaal vo dè Büèzer toujours uusbaut. In Göschènè hèn maximal 1645, in Airolo 1302 Büèzer gschaffèt, vorwigènd Italièner us dè armè ländlichè Gegèndè vum Piemont un dè Lombardei. D Mineur un Büèzer hèn in dräggigè un übberbelaitè Voschläg ghuusèt un sin finanzièll uusbeutet worrè. Èn Mineur hèt in èrè Achtschtundèschicht uugfäär 3.90 Frankè vodiènt. Zwei Drittel vum Loon isch für s Essè un d Unterkumpft widder abzogè worrè, d Lampè un s Öl dõdèfür – 30 Rappen am Daag – hèt mò vom Loon müèsè abdruggè. Abzogè sin ènè zuèdèm füüf Stutz im Monèt für d Arbètsklamottè un zwei Frankè für d Uffenthaltsgenämigung i dè Schwyz worrè. Èn Deil vum Vodiènscht isch in Coupons uuszaalt worrè, wo nu i dè bedrybseigènè Läddè yglöst wörrè hèn chönnè.

Am 27. Juli 1875 isch es z Göschènè zuè nèm Streik vo dè Mineure chò. D Mineur hèn dè Arbètsblatz volõ un dè Dunnelygang blockyrt. Aaschlièssènd hèn si u. a. èn Frankè mee Loon bro Daag wellè. Um dè Streik bekämpfè z chönnè, isch gschwind è überforderte Bolizeiequipè vo 21 Maa us Altdorf zämmè gschtellt worrè, wo abber vill z chly un sèllèwäg übberforderèt gsi isch. Um s Brobleem z lösè, hèn si i d Mèngi gschossè un dõdeby vyr italiènischi Büèzer ums Läbbè brocht un mèngi schwèr voletzt. 80 Büèzer hèn sich dènõch us èm Staub un übber dè Gotthard rüber gmacht gu "Bella Italia".
Sèll Ereignis isch durch diè Bericht i dè Ziting au übber d Schwiz usè europawitt bekannt worrè. Bsunders d Hintergründ vo dè Uffschtellig vo sèllèrè Bolizeiequipè sin hinterfrògt worrè. Uff Drugg vo dè italiènischè Regyrig hèt dè Bundesrõt dè Bündner Ständerõt Hans Hold mit èrè Untersuchig beuffdragt. Im publizyrtè Bericht hèt dè Hold gschribbè, es hett kein Grund für dè Streik gää, obwoll er diè Zuèschtänd im Dunnel un i dè Unterkümpft bemänglèt. In èm zweitè, lang unter Voschluss blibbènè Deil vum Bericht hèt dè Hold diè kataschtrophalè Arbèts- un Läbbensbedingigè beschribbè, unter dènnè diè faktisch rächtlose Arbèter glittè hèn un d Behördè kritisyrt, wo nüt geg diè Uusbütung gmacht hèn. Nõch ènèrè wittèrè Intervention vo dè italiènischè Regyrig hèt dè Bundesrõt è zweiti Untersuèchig übber d Läbbensbedingigè vo dè Dunnelarbeiter voaalasst. Dè inschpizyrende Arzt Jakob Laurenz Sonderegger hèt i sim Bricht vum 30. März 1876 gschribbè: Er hèt diè schlèchti Luft i dè übberfülltè Rüüm mit yrè stinkendè Öllämple, wo näbbè dè Bettè au kocht wörrè hèt müèsè, d Mangel aa frischem Wasser, dè Drèck un diè miserablè hǜgiènischè Vohältnis. D Büèzer hèn aa Würm, am Schiisser un Tǜphus glittè, un vill hèn è Silikose ghaa, wo si sich im Dunnel durch dè omnibräsènte Granitschtaub zuèzogè hèn. Au zaalrychi Unterkümpft hèn vill Wünsch übbrig glõ, wa dè folgende Uuszug us èm Bricht vum Sonderegger uffzeigè duèt: 

Bedènklichi Zuèschtänd sin asè as Licht chò un besseri Bedingigè gfordèrèt worrè, abber niè realisyrt worrè. Eimòl hèt sich nièmèd zuèschtändig gfüült, anderersits sin d Bauarbètè scho z stark in Vozug gsi. Dè Zwèck hèt widder èmòl d Mittel gheiligt, asè sin d Zuèschtänd mee odder wènniger unvoändèrèt blibbè. Unter sèllè Bedingigè isch im Favre Zitblaan völlig durchènand grõtè. Neui Abklärungè hèn ergää, dass d Köschtè dè Voraaschlag um mee als 100 Millionè Frankè übberschrittè wörrèd. Im Juni 1874 isch an èrè Schlichtigskonferènz z Bärn unter dè Leitig vum Bundesrõt bschtimmt worrè, . Dè Favre hèt sich nit draa ghaltè, dõrum hèt d GB d Zalligè ygschtellt un dè Favre sich mit dè Gotthardbaangsellschaft chräftig gschtrittè hèt. D Kürs vo dè Aktiè sin wèg èm Stritt is Boddèlose gsunkè un dè Bau vum Dunnel isch zitèwys in Fròg gschtellt worrè. D Nõchfinanzyrig isch nu glungè, well sich Italiè un Dütschland nõch èrè wittèrè internationalè Konfèrenz witteri Zaalungè zuègsait hèn. Dè Alfred Escher, wo d Voantwortig für s finanzièlle Debakel vo dè GB drait hèt, hèt wèg èm Drugg vum Bundesrõt zruggdrèttè müèsè. D Finanzyrig isch durch s Alpèbaangsetz gsichèrèt worrè, mit wellèm d Eidgnossèschaft sich vopflichtet hèt, dé Kantön, wo sich aa dè Gotthardbaan bedeiligt ghaa hèn, 4,5 Millionè Franké z zaalè.

Am 19. Juli 1879 isch dè Favre bi nèrè Besichtigung im Dunnel bi Kilometer 3 nit wool gsi un isch è baar Minutè spôter im Aalter vo 53 Johr a Härzvosagè gschtorbè. Technischè Gsamtleiter isch 1879 dè Ernescht vu Stoggalper worrè. Obwoll dè Favre dè Durchschtich nǜmmi erläbbt hèt, isch ym d Ehr zdeil worrè, als Èrschter dè Dunnel z durchquerè: Am 24. Dezembèr 1879 hèn Aaghörigi vu dè nördlichè Bauequipè zum èrschtè Mòl dè Sprènglärm im Südè ghört. Nu nò 422 Meter Fels hèn diè beidè Bauschtellè vonènand drènnt. Am 28. Februar 1880 um dreivyrtel Sibbèni õbends hèt ein Boorer vo Südè hèr diè letscht Felswand abgrummt. Durch sèll Loch hèn d Mineur yrè Kollegè uff dè Nordsitè è Blèchdosè mit èm Bildli vum Favre mit dè Wort übbergää: 

Am Sunntig, èm 29. Februar 1880, churz nõch 11 Uhr, isch s nõch sibbè Johr un füüf Mönèt dè Firschtschtollè vollschtändig durrè gschlaa worrè. Sitlich sin d Dunnelbauer nu 33 Zentimeter un 5 Zentimeter i dè Höchi dènäbbè glègè – è Meischterleischtig vo dè dõmòligè Ingenieur- un Vomessigstechniker gsi. S Ereignis isch i dè europäischè Mediè gfièrèt worrè, vo allem well dè 15 Kilometer lange Dunnel mit 15 Kilometern dörtzmòl dè längschte uff dè Wält gsi isch. 

Nõch èm Änd vum Bau hèt d Gotthardbaan-Gsellschaft vom Favre sim Unternämmè Nõchzallungè in Millionèhöchi als Pönnalè volangt, wa sin Nõchlass ruinyrt hèt. Sit èm Durrèschlaa wär zwar nò è halbs Johr Zit gsi, jetzt hèt s sichs Vonõchlässigè vum Uusbruch vum Sollèschtollè grächt. Sini Döchter hèt abber läbbenslänglich è jöhrlichi Rentè vo 10'000 Stutz chriègt, wo irè hèt möglich machè söllè, yrèn Huushalt nõch guètbürgerlichè Vohältniss yzrichtè.

Diè durchschnittlichi Dagesleischtig hèt sich für diè gsamti Arbètszit uff 4,47 Meter ypendlèt. Im Voglych dèzuè langèds mit modernè Dunnelbaumaschinnè mittlerwyl (2009) für Dagesleischtungè vo 18 Meter, wo byschpillswys bim Uusbruch vo dè Weschtröörè vum GBT realisyrt worrè sin. D Köschtè sin am Schluss uff fascht 227 Millionè Frankè aagschtygè. Durchschnittlich hèn 5472 Mannè uff dè voschiddènè Bauschtellè gschaffèt.

199 Büèzer sin wôrend èm Dunnelbau gschtorbè. Vo dè 171 Dotè, wo i dè Unfalllischtè im Bundesarchiv erwäänt worrè isch, sin 53 Büèzer vo Wägè odder Lokomotyvè voquetscht worrè, 49 vo Waggis erschlagè worrè, 46 durch Dǜnamit ums Läbbè chò. 23 sin uff andri Art gschtorbè, ein vo sellnè isch vosoffè. D Schuld hèt mò offizièll wit vo sich gwisè idèm dè Zuèfall odder dè Vouuglückte sèlbèr schuld gsi isch. Zaalrychi witteri Männer sin allerdings im Lauf vo dè folgendè Johr a dè Spôtfolgè vo Unterernäärung, Krankètè un Voletzungè voschiddè, alles gsundheitlichi Schäddè, wo si sich wôrènd èm Dunnelbau zuèzogè hèn. Schuld an vill Krankètè isch è Infektion mit èm Hòkèwurm "Ancylostoma duodenale" gsi.

Dè Gottharddunnel volauft vom Nordbortal z Göschènè bis churz vor s Südbortal vo Airolo faddègraad, bim Südbortal macht dè Dunnel èn Bogè in Richtig Oschtè. D Trassèfüürig isch mit dè dõmòligè Vomessigsmethodè bi nèrè dirèktè Sichtvobindig am eifachschtè z machè gsi, sèllèwäg isch uff Kurvè im Bärg wèg dè potentièllè Vomessigsfääler vozichtet worrè. Bim Bau isch dè südliche Richtschtollè ooni Bogè uusgfüürt worrè. Dè Bogè isch èrscht bim Volluusbruch entschtandè un diènt dè Aabassig vo dè Linnièfüürig vo dè Baan a s Gelände. Dè südliche Richtschtollè isch spôter i diè milidärischè Dunnelfeschtungè integryrt worrè. Uff dè Dunnel-Nordsitè isch d Strèggi an Dunnel im Freyè un südlichè Vorfäld vum Baanhof Göschènè aabasst worrè.

Dè Dunnel stygt vo Göschènè hèr zèrscht mit 5,82 ‰ Stygig uff èrè Längi vo 7822 Meter aa, bis er zum Schitelpungt chunnt. Dènõch kait dè Dunnel in Richtig Airolo zèrscht uff 2273 Meter Längi mit ènèm Gfälle vo 0,58 ‰, denn mit 2,00 ‰ uff 3793 Meter un zletscht mit 1,00 ‰ uff 770 Meter s Loch abbè.

Dè Firschtschtollè hèt znägscht èn Querschnitt vo oppè 6,7 m², dè fèrtig Dunnel hèt èn Mindeschtquerschnitt vo 45,1 m². D Höchi ab dè Dunnelsollè bedrait 7,1 Meter, d Dunnelbreiti i dè Kämpferhöchi unterhalb vum halbchraisförmigè Gwölbe 8 Meter. Diè blaanti Uusbruchmèngi hèt 672'000 m³ bedrait, us dèrrè widderum è Matriaalmèngi dotal vo öppè 894'000 m³ berèchnèt worrè isch.

Dè ganz Dunnel is uusgmuèrèt worrè, wiè sèll vo dè Gotthardbaan-Gsellschaft urschprünglich gfordèrèt worrè isch. D Dicki vo dè Dunnelwand bedrait im Berych vo dè Druggzonè im Nordschtollè zwǜschè Kilometer 2,789 un 2,814 bis zuè drei Meter. Auch im südlichè Deil vum Dunnel hèt mò bi Kilometer 4,540 è dickè, gmuèrtè Gewölbering ybaut wörrè. I dè standfeschtè Berych isch s Gwölbe zwǜschè 0,4 un 0,7 Meter stark. Wo s möglich gsi isch hèt mò uff è Sollègwölbe vozichtet.

Alli hundert Meter isch i d Wand è Schutznièschi für Streggèläufer un andres Personal im Dunnel ybaut; jeddi zèènti Nièschè isch Chammèrè uusbaut worrè, wo drei Meter dǜèf un drei Meter breit isch.

Dè ganz Dunnel isch als Doppelschpurschtrèggi mit èm Gleismittelabschtand vo 3,8 Meter aaglait. Am Aafang sin Vignol- odder Breitfuèssschinnè mit èm Metergwicht vo 36,75 Kilogramm volait worrè, wo uff Holzschwällè un èm 35 Zentimeter dickè Schotterbett glègè sin. Hüt hèn d Schinnè s UIC-Brofyl 60 (SBB Brofyl VI) mit ènèm Metergwicht vo 60 Kilogramm.

Schu vor dè Yweyung vum Gottharddunnel sin ab Hèrbscht 1881 d Boschtsäck durch dè Gottharddunnel transportyrt worrè, woby dè Tunnel èrscht im Roobau fèrtig gsi isch. Aalässlich vo dè offizièllè Èrschtfaart am 1. Juni 1882 isch dè Zraggè Alois, wo dè Kondukteur vo dè letschtè Postkutschè gsi isch, d Ehr zdeil worrè, wôrènd dè Faart dè èrscht Boschtsack z drägè. Bevor dè brovisorische Baanbedryb Göschènè–Airolo durch dè Dunnel am 1. Januar 1882 uffgnõ wörrè hèt chönnè, sin d Reisendè no mit Schlittèkolonnè übber dè Pass brocht worrè. D Passagè durch dè Dunnel isch am Aafang zwǜschè 17 un 23 Minutè lang gangè. Dè Faarpriis isch uff 2.70 Fr. i dè 1. Klassè, 1.90 Fr. i dè 2. Klassè un 1.35 Fr. i dè 3. Klassè taxyrt gsi.

Vom 22. bis zum 25. Mai 1882 hèt mò mit übber 600 Gäscht us ganz Europa d Segnung vum Dunnel gfièrèt. Dè Escher Alfred hèt a sellrè Fyèr nit deil gnõ. Am 1. Juni 1882 hèt d GB dè durchgängige Vokeer zwǜschè Immèsee un Chiasso uffgnõ.

Im Johr 1888 sin nõch grafischem Faarblaan maximal 32 Züüg pro Daag durch dè Dunnel gfaarè: 6 Schnellzüüg, 8 Personèzüüg, 8 regelmässigi Züüg un bis zuè 10 Fakultativzüüg. Wôrènd dè Nacht hèt s zwei Bedrybspausè vo zämmè 8 Stundè un 10 Minutè gää.

Im Johr 1897 hèn däglich 61 Züüg dè Dunnel bassyrt. Durch dè Rauch vo dè Dampfloks sin die Baanerhaltungsarbètè wesèntlich müèsamer worrè. Dõrum isch è Belüftigssischteem nõchdräglich ybaut worrè, wo bim Nordbortal z Göschènè 1898/99 hèrrè baut worrè isch. D Belüftigsaalaag isch mit Hǜlfi von èrè fescht stationyrtè Lok, wo in èm Schuppè uffgschtellt worrè isch, am 16. März 1899 in Bedryb gangè. Ab 1902 isch d Wasserchraft vo dè Rüüss mit èrè Leischtig vo 800 PS für dè Aadryb vo dè Aalaag bruucht worrè. Mit èm nadürlichè Luftzug hèt mò Luftgschwindigkeitè vo 2,6–3,6 m/s am Nordbortal un 2,2–3,0 m/s am Südbortal hèrrè brocht.

Sit èm 18. Oktobèr 1920 faarèd d Züüg durch dè Dunnel mit elegtrischer Tragtion. Im Johr 1923 hèn durchschnittlich däglich 50 Züüg dè Dunnel frequènyrt: 18 Güterzüüg un 32 Reisezüüg.

Im Johr 1938 dè Dunnel in zwei Bloggabschnitt unterdeilt worrè, um sini Leischtungsfähigkeit stygèrè z chönnè, idèm glychzitig zwei Züüg hinterènand im Dunnel in ei Richtig faarè chönnè. D Freymeldig vum Blogg bassyrt durch Achszeller. 1946 isch è Dunnelschtation mit dopplètem Gleiswechsèl ygrichtet worrè, wo vo dè elegtrischè Integra-Stellwärch z Göschènè uus fèrngstüèrèt wörrèd. Dõdurch cha dè Dunnel in vokeersschwachè Zitè deilwys eigleisig bedribbè wörrè, womit dè Unterhaalt erlychterèt worrè isch, well dè einèwäg dõdefür bruuchte Eischpurabschnitt nǜmmi 15 Kilometer lang, sondern nu nò 7,5 Kilometer lang gsi isch. Im Johr 1938 sin durchschnittlich 74 Züüg däglich dè Tunnel durrè gfaarè.

1954 isch d Station Airolo für dè Autovolaad durch dè Gottharddunnel umbaut worrè, dè Umbau vo dè Station Göschènè isch 1957 gmacht worrè. Dõdefür isch öschtlich vum eksischtyrendè Dunnelbortal è neus Dunnelbortal für dè Aaschluss vo dè Gleis vo dè Autovoladderampè baut worrè, sèlli Gleis gôn nõch 200 m i dè Strèggèdunnel übber.

1960 sin däglich 197 Züge durch dè Dunnel grollt, dòdèvu sin mee wiè 70 Brozént Güèterzüüg gsi sin.

Ab 1962 isch d Signalisyrung un d Gleisaalaag grundlegend umbaut worrè. Aaschtell vo dè Dunnelschtation "Gotthard-Mitti" sin zwei Gleiswechsèl i dè Drittelspüngt aaglait worrè, dè Dunnel isch in 15 Bloggabschnitt unterdeilt un dè Gleiswechselbedryb ygfüürt worrè. Der Umbau isch in Etappè übber d Bünni gangè. Diè èrscht Etappè isch am 12. April 1962 in Bedryb gangè. Sèbbi Etappè hèt d Bloggschtellè 1 bis 5 un 11 bis 15 umfasst, dè mittlere Dunnelabschnitt isch znägscht nò nit umbaut worrè. Au d Dunnelschtation isch im Bedryb blibbè. D Gleiswechsèl a dè Drittelspüngt sin èrst i dè Johr 1977 bis 1980 ybaut worrè.

Nõchdèm dè Gotthard-Strõssèdunnel uff gmacht worrè isch, hèt mò mit èm Autovolaad am 5. September 1980 uffghört, nu nõch èm Brand im Strõssèdunnel 2001 isch er kurzzitig reaktivyrt worrè.

Z Göschènè erinnerèt èn Monumènt uff èm Gottsacker a dè Favre un d Opfer vum Dunnelbau. S bschtòt us èrè Büschtè vum Favre un us èm Mineur, wo vor èm Favre am Boddè hoggt. D Inschrift erinnerèt a d Opfer vom Dunnelbüèz.

Anno 1932 isch wèg èm 50. Johresdaag vum Fèrtigschtellè vum Dunnel s Dènkmòl vum Tessiner Künschtler Vincenzo Vela (1820–1891) z Airolo uffgschtellt worrè. Dè Vela hèt s 1882 us eigènèm Aadryb un ooni Entgält uffgschtellt. S drait dè Titel "Vittime del lavoro" (Opfer vum Büèz) un isch dè Büèzer gwidmèt, wo bim Bau vum Gotthard-Ysèbaadunnel vouuglückt sin. S stòt i dè Nôchi vum Baanhof.

Im Dunnel sèlber sin Uuglücksort dõdurch markyrt, dass a dè Wand mit wysser Schrift Datè un d Nammenschürzel vo dè Opfer vum jewyligè Dodesfall ydrait sin.

Zuè dè Feschtigsaalaage rund um dè Dunnel ghört s Wachhuus z Göschènè un s drǜschtöggige "Artillerywärch Fondo del Bosco" bzw. "Forte Airolo" im Südè, wo i dè Schwyz einzigartig isch. Sini Aalaag folgt im Entwurf vum öschterrychisch-ungarischè Generalgenyinschpèktor Daniel Freihèrr vo Salis-Soglio.

S Wachhuus umfasst èn Kampf- un Unterkumpftstrakt un Flankyrgalèriè. Als Gschütze gegè èn Aagriff vo Südè hèt s znägscht zwei 120-mm-Ringroorkanonè (1882, Friedrich Krupp AG), zwei 120-mm-Kugelmörser (1888, Grusonwerk AG Buckau), füüf 84-mm-Ringroorkanonè (1880, Krupp in voschiddènè Kasemattè), vyr 53-mm-Schnèllfüèrkanonè (1887, Krupp in vosènktè Panzerdürm) un zwölf 84-mm-Bronzekanonè (1871) in drǜ Kaponnièrè. Dõdèzuè sin drei Beobachtigs-Panzerdürmli un èn 1 Kilometèr langè Stollè zuè dè Voteidigungsaalaagè dirèkt am Ygang vum Dunnel.

Dört ghörèd usser èrè Wachè Maschinnègweer-Ständ, Flammèwèrfer un Sprèngkammèrè übber m Dunnel dèzuè. D Sprèngkammèrè sin i dè Yfaartsgalery aaglait, wo usserhalb vum Gebirgsschtogg glègè sin. Flankyrgalèriè sin am Stuei un Infantryaalaagè uff èm Foppahöger baut worrè. Dè Bau isch im April 1887 aagfangè un im Summer 1890 z Ènd brocht worrè.

Im Raamè vum Reduit-Blaans im Zweitè Wältchrièg isch d Feschtung San Carlo un d Feschtung Sasso da Pigna 1942 zuè dè Sicherig vum Dunnel-Südbortal mit Artillery baut worrè. Diè aalt Mannschaftskasärnè Fort Hospiz, wo 1894 baut worrè isch, isch aktivyrt worrè, um Voteidigungsdruppè je nõch Aagriffslaag schnèll voschièbè z chönnè. Dè Armeegeneral Guisan hèt dõdemit dè benõchbòrtè Achsèmächt diè entschlossèni Voteidigung im Fall vum èm Aagriff uff dè wichtige Nõchschubwäg und zeigè wellè. Èrscht 1947 sin diè voaaltete Aalaagè als Fort uffgää worrè un nu nò als Unterkumpft bruucht worrè. Mittlerwyl isch es zuè nèm Museumsobjèkt umgschtaltet worrè.

Luèg au: Feschtungsareal Gotthard

Luèg au: Gotthard-Basisdunnel

Nõch dè faarblanmässigè Inbedrybnaam vum Gotthard-Basisdunnel am 11. Dezembèr 2016 isch diè fèrneri Zuèkumpft vo dè Bärgschtrèggi no offè. Mittelfrischtig faart bis hüt (Stand:Februar 2020) stündlich èn Personèzug vo dè SBB vo Bellinzona am Fuèss vo dè Südrampè bis Èrschtfäld i dè Mitti vum Obberè Rüüssdal mit Halt z Göschènè, Airolo, Faido un Biasca. Die SBB hèt im Johr 2014 è Konzèpt vorglait, um mit stündlichè RegioExprèss-Vobindigè übber d Bärgschtrèggi è attraktivs Baanaagebot für dè Uusflugsvokeer aazbǜètè. Zum Ysatz chömmèd FLIRT-Drybwägè, wo us èm TILO-Rollmatriaal gschtellt wörrèd. Heimètdepot für d TILO-Züüg isch dè Bf Bellinzona. Aaschlüss a dè Fèrnvokeer sin z Èrschtfäld übber èn Interregio vo Züri HB hèr sowiè übber Bellinzona gää. Z Arth-Goldau un z Bellinzona git s diè bescht Möglichkeit, uff d EC z wechslè, wo durch dè GBT durrè vokeerèd.

Längerfrischtig git s Übberlegungè, die Bärgschtrèggi übber dè Gotthardbaan-Schiteldunnel für Güèterzüüg z vowendè un dagsübber nu diè Hochgschwindigkeits-Personèzüüg (200 km/h reschpektyv 250 km/h) via GBT vokeerè z lõ. D Idee chunnt vo dè Trassèkonflikt, wo sich abzeichnè düèn, wo sich wèg èm stündlichè Personèzug un dè mit maximaal 100–120 km/h dütlich langsamer vokeerèndè, schwèrè Güèterzüüg ergäbèd. Wègè dè deilwys fäälèndè Übberholgleis müèn im Basisdunnel (un faktisch au uff dè Zuèlaufschtrèggè) Güèterzugtrassè gopferèt wörrè, wo vor ènèm Personèzug, dèmit mò è Ufflaufè vum Personèzuug uff èn Güèterzug, wo voruus faart, vomidè wörrè cha.

Dè Güètervokeer isch abber uff è hochi Leischtigsfähigkeit aagwisè, um gègè dè Lkw-Güètervokeer beschtò z chönnè. Sèllèwäg isch dè Güètervokeer uff dè Gotthard-Alpètransversalè uff è Tragtion mit èrè Lok für 750 m/1600 t uff dè Flachbaan un dè 4-m-Korridor uusgrichtet. Durch sèll bǜètet sich dè Gebruuch vo dè Bärgschtrèggi für dè Güètervokeer nit wǜrklich aa. Langfrischtig haaltet sich s BAV s Vokeerè vo Güèterzüüg durch dè Gotthard-Schiteldunnel im Hybligg uff witteri Spurè uff dè Zuèfaartslinniè offè. In nôcherer Zuèkumpft chönnt d Gotthardlinniè usserdèm für dè allfälligè Uusbau odder d Sanyrig vum Strõssèdunnel für Matriaaldranspört odder, wiè früèner, für Laschtwagèdranspört ygsetzt wörrè.
Anno 2009 hèn d Kantön Uri un Tessin sowié d SBB è Machbarkeitsschtudiè für s UNESCO Wältärbe-Brojèkt "Verkehrswege Gotthard." publizyrt. D Studiè isch zum Schluss chò, dass d Techniggschichtè un diè dõ erhaaltènè Objäkt sèlli Bärgschtrèggi dischtinguyrt macht. In Zämmèarbèt mit èm Bundesamt für Kultur, wo für d Ygaabè bi dè UNESCO zuèschtändig isch, hèt mò feschtglait, dass d SBB bis zuè dè Schaffig vun èm Dossier d Inventarisyrig vo dè Baanschtrèggi abschlièsst un è denkmòlgrächtes Bedrybskonzèpt vo dè Bärgschtréggi ufflegè söll. D Kantön hèn diè notwèndigè ruumblaanerischè Voruussetzungè gschaffè. 
D Uusarbeitig vu sèllèm Dossier hèn zwei Johr duèrèt, um s Label Wältärbi bis zuè dè Inauguration vum Basisdunnel barat z haa.
Wo s denn abber spruchryyf worrè isch, hèt sich dè Budesrõt im Johr 2016 abber für anderi Vorschlääg entschiddè un d Gotthard-Bärgschtrèggi bis uff witteres zrugg gschtellt.

Diè voschiddènè Längèaagaabè sin zum Deil historisch bedingt:










</doc>
<doc id="79062" url="https://als.wikipedia.org/wiki?curid=79062" title="Forschungsinstitut für biologischen Landbau">
Forschungsinstitut für biologischen Landbau

S Forschigsinstitut für biologische Landbau (FiBL) isch en Organisazioon für d Forschig zu allne Frooge vom biologische Puure.

S Institut isch anne 1973 z Oberwil gründet worden, und es isch sit 1997 z Frick im Kanton Aargau dihei. Es schaffe meh weder hundertfüfzg Lüüt döört. S Gält für d Forschig chunt teils vom "Bundesamt für Landwirtschaft" und vom "Bundesamt für Umwält, Wald und Landschaft", teils no vo andere Stelle vo dr Schwiizer Bundesverwaltig, und de au vo de Kantöön, vo Gmeinde, vo Coop, vo "Bio suisse" und anderne Gältgäber.

S FiBL tuet de Puure, wo natuurnooch schaffe, im Gsprööch und mit spezielle Forschigsprojäkt hälfe. Es het für sini Arbet au Kontakt zu äänlichen Organisazioone im Ussland, bsunders mit em "FiBL Düütschland" und em "FiBL Öschtrych".

Es het au mit Agroscope z tue.



</doc>
<doc id="79063" url="https://als.wikipedia.org/wiki?curid=79063" title="Olifr M. Guz">
Olifr M. Guz

Dr Olifr M. Guz, au "GUZ", buurgerli Oliver Maurmann (* 2. Dezember 1967 z Konschtanz; † 19. Jänner 2020 z Züri), isch e Schwyzer Sänger un Musiker gsii. Mer chänt en as Sänger vu dr Aeronauten.

Dr Maurmann het uf Hoochdytsch, uf Schwyzerdytsch oder au mänkmol uf Änglisch oder Franzeesisch gsunge. Ä hetmit verschiidnige Musikgenres wie Fun-Punk, Soul, Rock-Pop, Ska un Country gspiilt. Är het in dr Musikformazioone „Averells“, „PSOZ“, „Freds Freunde“, „The Hunchbacks“, „Die Aeronauten“, „The Buffalo Ballet“, „Chabis!“, „Raumpatrouille Rimini“, „Freds Freunde Revival Band“ un „Die Zukunft“ mtigmacht. Dr GUZ het au bi diveerse obskuure Rock’n’Roll-Projäkt mitgmacht („Die Zorros“, „Jerry J. Nixon“, „Zeno Tornado“). Mit em 2015 grindeten Elektro-Blues-Duo "Naked in English Class" (Olifr M. Guz un Taranja Wu) isch dr Guz zwische 2017 un 2019 in verschiidene urbaane Schwyzer Club un uf Feschtival ufdrätte ub het bim Zürcher Independent-Label Ikarus Records vier Albe uusebroocht. Au mit dr Aeronaute het dr Guz 2019 zlescht no Kunzäärt gee in dr Schwyz.

Dr Guz het näbe meerere MC un LP vier im aigene Toonstuudio „Star Track“ z Schafuuse produzierti Sooloo-CD uusebroocht.

In dr SRF-Mundart-Serie "Güsel" (2014–2015) het dr Oliver Maurmann an dr Syte vum Gabriel Vetter dr Abfalldetektiv Oli gspiilt.

Uf em Album "Wer mich leiden kann kommt mit" mit dr dytsche Skaband Frau Doktor het s es Lied "Guz e.V.", wu iim gwidmet isc.

Dr Guz isch im Jänner 2020 im Universiteetspitaal Züri im Alter vu 52 Joor an dr Flge vun eme Häärzinfarkt gstoorbe. Är het e baar Joo ruf de Spänderhäärz gwaartet ghaa.





</doc>
<doc id="79069" url="https://als.wikipedia.org/wiki?curid=79069" title="Air Malta">
Air Malta

Air Malta (im Corporate Design au "airmalta") isch d nationale Fluggsellschaft vo Malta mit em Sitz ds Luqa und Basis uf em Flughafe Malta.

D Air Malta isch 1973 nach me Beschluss vom maltesische Parlament gründet worde und het im April 1974 de Flugbetriib ufgno. I de erste Jahr präge Boeing 720B d Flotte.

Vo de frühe 1990er Jahr bis zum Herbst 2004 het e Tochtergsellschaft mit em Name "Malta Air Charter" operiert, zitwis au als "Gozo Wings" bekannt, mit mehrere im Wet-Lease betribene Mil Mi-8-Helikopter e Shuttle-Dienst zur Nachbarinsel Gozo. D Air Malta isch zudem an der Medavia beteiligt, wo mit Turboprop-Maschine überwiegend innerhalb vo Lybie zur Unerstützig vo de Ölindustrii tätig isch.

Sit em Winterflugplan 2006/2007 isch d Air Malta Codeshare-Partner vo der Lufthansa, mit de au gmeinsame Wartigsbasis uf em Flughafen Malta betriebe wird.

Im Juli 2012 hät di Europäisch Kommission es staatlichs Hilfspaket für d Air Malta in Höchi vo 130 Millione Euro gnähmigt. Im gliche Monat stellt d Air Malta ihrs neu Corporate Design vor, das au es vollständig neues Farbschema vo de Flugzüg sowie es neues Logo beinhaltet. Im Rahmen vo ihre Restrukturierig verkchauft d Air Malta im September 2012 ihri britische Reiseveranstalter „Holiday Malta“ an es maltesisches Undernähme.

Im April 2016 git d Alitalia d Absicht bekannt, 49 % vo de Anteil an Air Malta z chaufe. Die Absichtserklärig isch im Januar 2017 zrugzoge worde.

D Air Malta bedient vom Flughafe Malta us wichtigi europäische Städteziil, sowie Abu Dhabi i de Vereinigten Arabischen Emirat. Zuedem bietet d Air Malta au Charterflüg aa.

Im deutschsprachigen Raum wärde Berlin-Tegel, Düsseldorf, Frankfurt am Main, Hannover, Hamburg, Leipzig/Halle, Münche ds Dütschland, Wien ds Österrich sowie Genf und Zürich iner Schwiz aagfloge.

Codesharing

D Air Malta unerhaltet Codeshare-Abkomme mit Aeroflot, Alitalia, Austrian Airlines, Brussels Airlines, Czech Airlines, Emirates, Etihad Airways, KLM, Lufthansa, Ryanair, Meridiana, Swiss und Turkish Airlines.

Mit Stand August 2019 bsteit d Flotte vo der Air Malta us zäh Flugzüg mit eme Durchschnittsalter vo 10,7 Jahr:

1x Airbus A319-100

Sitzplätz: 141
7x Airbus A320-200

Sitzplätz: 180
3x Airbus A320neo

Sitzplätz: 180

I der Vergangeheit het d Air Malta under anderem folgendi Flugzügtype igsetzt:

D Air Malta verzeichnet in ihrer Gschicht zwei grösseri Zwüschefäll:






</doc>
<doc id="79075" url="https://als.wikipedia.org/wiki?curid=79075" title="CAL Cargo Airlines">
CAL Cargo Airlines

CAL Cargo Airlines isch e israelischi Frachtfluggesellschaft mit Sitz ds Tel Aviv und Basis uf em Flughafen Ben Gurion.

CAL Cargo Airlines isch im Juni 1976 als Tochterundernähme vo der El Al mit Beteiligung vo Privatinvestore gründet worde, für Obst und Gemües sowie anderi liecht verderblichk Ware im Bedarfsflugverkehr vo Israel uf Westeuropa z transportiere. D Betriebsufnahm erfolgte am 1. November 1976 mitre Boeing 747-200C, wo zunächst nur für einzelni Flüg vo der El Al gemietet worde isch. Anfangs 1977 leaste CAL e bauglichi Maschine vo der US-amerikanischen Western Airlines und grifft zudem churzzitig uf Frachtflugzüg vo der El Al zrüg. Wil d Uftragslag vo der Gschellschaft starch vo der Erntesaison abhängig isch gsi, chan d CAL d geleaste Maschine ned durhaft uslaschte und git sie nach churzer Isatzdur zrüg. Bis 1999 bsitzt ds Unternähme kei eigeni Flugzüg, sondern mietet bi Bedarf churzfristig Frachtmaschine vo der El Al aa.

CAL het im November 1999 e Boeing 747-200C vo erworbe Atlas Air. E zweiti Maschine vo dem Typ ergänzt im Januar 2001 d Flotte. Hüt transportiert d Gschellschaft über 100.000 Tonnen Fracht jährlich.

Ider CAL-Gruppe existiere mit "LACHS – Liege Air Cargo Handling Services" in Lüttich und "Road Feeder Services" zwei Schwestergschellschafte vo der CAL Cargo Airlines.

CAL Cargo Airlines bedient vo ihrer Heimatbasis ds Tel Aviv sowie vom Drähchrüz Flughafen Lüttich ds Belgien Ziil in Europa und Nordamerika.

Mit Stand April 2019 besteig d Flotte vo der CAL Cargo Airlines us drei Flugzüg miteme Durchschnittsalter vo 16,3 Jahr:

3x Boeing 747-400F

Kapazität: 112 Tonne



</doc>
<doc id="79094" url="https://als.wikipedia.org/wiki?curid=79094" title="Karlheinz Jung">
Karlheinz Jung

Dr Karlheinz „Kalle“ Jung (* 3. Novämber 1952 z Zäll) isch e dytsche Sozialaarbeter, Bedriibswiirt un Verwaltigsdiräkter.

Dr Karlheinz Jung isch isch z Lörrach in dr Haagenerstroß un speter im Obermattweg z Stette bi Lörrach ufgwagse. Syy Vater, Gerhard Jung, isch Oberamtmann bi dr Boscht gsi un derzue e bekannte Schwarzwälder Dialäktdichter, syy Mueter, Klara geb. Wuchner, Huusfrau. Dr Kalle Jung het zwai Gschwischter, e jingere Brueder, Markus Manfred Jung, e Gimnasialleerer un alemannische Dialäktdichter, un e jingeri Schweschter, Sabine verh. Ging, e Musiklehreri.

No dr Schuel het dr Jung vu 1974 bis 1978 han dr kadoolische Fachhochschuel z Fryburg Soziaalaarbet studiert un mit em Diplom abgschlosse. Är het zee Joor in dr Chinder- un Juugedpsychiatry vu dr Universiteetskliinik Fryburg gschafft un isch derno zee Joor Personaalrootsvorsitzer gsii. 

Nääbehäär het er e Uusabildig zum Hochschuelfachökonom Personaalwääse (Abschluss 1997) gmacht un derno vu 1997 bis 1999 an dr Fachhoochschuel AKAD Leipzig Bedriibswiirtschaft studiert un en Abschluss as Diploom-Chaufmann (FH) gmacht. Syni Diploomaarbet het er gschriibe iber Mitarbaiterfierig im Chrankehuusmänätschmänt. Är isch derno in d Verwaltig vum Universiteetskliinikum gwägslet un het in verschiidene Laitgsfunkzioone gschafft, unter anderem as Laiter vum Gschäftsberyych Personal un Wiirtschaft, zletscht as stellverdrättende chaufmännische Diräkter. Im Rame vu syre Aarbet am Universiteetsklinikum isch er au Gschäftsfierer vu zwoo Doochtergsellsychafte gsiis, dr „Gesellschaft für Wissen, Service und Material in der Medizin mbH (WiSMa) und dr „Kongress & Kommunikation gGmbH“. Zwai Joor lang isch er au Mitgliid im Ufsiichtsroot vum Universiteetsklinikum gsii. 

Am Malik Management Zentrum z St. Galle het er e Zuesatzqualifikazioon in Sischteemoriäntiertem Mänätschmänt gmacht. Derzue het er e Uusbildig zum EFQM-Assessor gmacht. 

Dr Karlheinz Jung isch Mitgliid im Uusschuss vum Bundesbildigsminischterium fir d Entwicklig vu dr Beruefsuusbildig zum Chaufmann im Gsundhaitswääse gsii un au Mitgliid im Vorstand vu dr Bedriibschrankechasse. Näbe syre Aarbet het er an dr Kadoolische Hoochschuel un an dr Evangeelische Hoochschuel z Fryburg verschiideni Leerufdreeg ghaa, unter anderem in dr Beryych Pflääg, Soziaalaarbet un Soziaalmänätschmänt. Am Aarbetsgriicht Fryburg het er eerenamtli fimf Joor lang as Aarbetsriichter gschafft.

An dr Leuphana Universiteet z Lüneburg het er anne 2010 bi dr Maria-Eleonora Karsten zum Theemaa „Krankenhäuser brauchen eine integrierte Personalentwicklung. Stand und Perspektiven einer integrierten Personalentwicklung an den Universitätsklinika Deutschlands, Österreichs und der Schweiz“ promoviert.

Vu April 2008 bis Oktober 2012 het er an dr Universiteetsmediziin Göttingen gschafft, zeerscht as Laiter vum Gschäftsberyych Personal, derno ab Mai 2010 as Laiter vum Zäntralberyych Vorstand.

Zum Novämber 2012 isch er as Verwaltigsdiräkter an di Evangeelisch Diakonissechrankehuus z Karlsruhe-Rüppurr gwägslet. No dr Fusioon vu dr Evangeelische Diakonissenaaschtalt mit dr St. Vincentius-Klinike Karlsruhe isch dr Jung Vorstandsmitgliid vu dr nei bildete „ViDia – Christliche Kliniken Karlsruhe“ woore.

Anne 1985 het dr Kalle Jung bim Wettbewärb Junge Mundart vum Arbeitskreis Alemannische Heimat, Fryburg mitgmacht. Gedicht vun em uf Alemannisch sin in dr Anthology D Hailiecher uusechuu. Syterhär isch dr Jung aber im Unterschiid zue sym jingere Brueder nimi as Dialäktautor in Erschyynig drätte.

Dr Kalle Jung isch ghyroote mit dr Ursula Jung, ere Chinderchrankeschweschter, un het mit ire zwee Siin.





</doc>
<doc id="79102" url="https://als.wikipedia.org/wiki?curid=79102" title="Hansfrieder Geugelin">
Hansfrieder Geugelin

Dr Hansfrieder Geugelin (* 29. April 1945 z Hägelberg; † 26. Jänner 2020) isch e dytsche Dialäktautor gsii.

Dr Geugelin isch z Hägelberg uf d Wält chuu, wel sy Mueter in dr letschte Chriegsdääg us Efrige-Chilche het mieße flichte. Wun er dryzee Moonet alt gsii isch, isch sy Mueter gstoorbe, sy Vater isch um des Zyt no in dr franzeesische Chriegsgfangeschaft gsii. Wäge däm isch er bi syne Grooßeltere Sofie un Ernst-Friedrich Bürgin z Efrige-Chilche ufgwagse. Mit drei Joor isch er zum Brueder vu sym Vater uf Hertinge chuu. Wun er zeeni gsii isch, het en dr Vater, wu wider ghyroote ghaa het, zue si ghoolt.

No dr Schuel het er Muurer gleert un mit 24 Joor dr Maischter gmacht. Wu s Böugwärb gsäärblet het, het er anne 1977 umgsattlet un bi dr Roche z Chränzech as Chemyfacharbaiter aagfange, wun er bis zue syre Ränte gschafft het.

Anne 1974 het er ghyroote un isch derno mit syre Frau Elisabeth uf Aimeldinge zooge. Si hän zwee Siin kriegt, Markus un Hanspeter, un e Huus böue, wun er bis zue sym Dood gläbt het.

Vu 1999 bis 2009 isch er fir di Freie Weeler im Gmairoot vu Aimeldinge ghockt, vu 2004 bis 2009 isch er Stellverdrätter vum Buurgermaischter Hansjörg Rupp gsii.

Syt Ändi vu dr 1970er Joor het dr Geugelin Gediicht, Gschiichte un Theaterstuck uf Alemannisch gschriibe, unter anderem het er im Aigeverlaag drei Biechli mit alemannische Gediicht uusegee. E Dail vu syne Gediicht sin vertoont woore, zem Byschpel vum Gerbert Mutter un em Werner Wißner. Unter em Titel "Aus dem Leben eines Markgräflers" het er d Gschiicht vu sym Lääbe ufgschriibe.

Zäme mit em Musiker Werner Wißner un dr Dialäktautori Christa Heimann-Buß het er anne 1999 s Trio Blauewind grindet, wu bis anne 2017 zäme im siidbaadische Ruum ufdrätte sin.

Vum 6. Juni 2010 bis zum 7. Meerz 2017 het dr Geugelin unter em Name „Hage“ d Mundartkolumne „Dr Wiigeischt“ in dr Wyyler Zytig gschriibe. Insgsamt sin rund 200 Kolumne erschiine. Fir dr Lokaaldail vu dr Baadisch Zytig het er ab un zue Artikel iber Aimeldinge gschriibe.

Dr Hansfrieder Geugelin isch aktive Sänger gsii, scho mit 16 Joor isch er in dr Sängerbund Efrige-Chilche yydrätte, syter 2003 het er derno im Aimeldinger Männerchor „Liederkranz“ gsunge, ab 2015 bis zue dr Ufleesig vum Verain anne 2018 isch er Vorsitzer gsii. Au im Hebelbund un dr Hermann-Burte-Gsellschaft isch er Mitglid gsii, derzue im TuS un in dr Fritzenkameradschaft. Bi dr Hebelfrynd z Hertinge het er zue däne gheert, wu dr Hebelschoppe organisiert hän. Derzue isch er au Mitgliid in dr Muettersproch-Gsellschaft gsii.

Dernääbe het er e weng buurt, het Rääbe ghaa un aigene Wyy gmacht un isch z Aimeldinge Räbbammert gsii.

Am 26. Jänner 2020 het dr Hansfrieder Geugelin d Auge fir alliwyl zuegmacht.






</doc>
<doc id="79103" url="https://als.wikipedia.org/wiki?curid=79103" title="Böttsteiner Mühlebach">
Böttsteiner Mühlebach

Der Böötschdener Mülibach isch e Wasserkanal z Böötschde im Kanton Aargau.

S Wasser chunt vom Platz "Nünbrünne" und lauft vo der Weyermatt, wo früener au mol e Weyer gsi isch, imene künschtlech gmachte Graabe em Böötebärg noo zum nöie Müliweyer und zum Wuer füre. Bim Schloss Böötschde verbyy laufft s Wasser im ene hölzige Chänel zu dr guet erhaltene Ööli und dr alte Müli, wo me anne 1973 abgstellt het, und gheit drno über d Schlosshalde wisawi vo dr Beznau id Aare abe.

S erschte Mol list men öppis vo däm Mülibach im ene Buech vom Joor 1615.




</doc>
<doc id="79105" url="https://als.wikipedia.org/wiki?curid=79105" title="Sauriermuseum Frick">
Sauriermuseum Frick

S Sauriermuseum Frick isch es Museum z Frick im Kanton Aargau.

Es isch anne 1991 uufggange. Me cha drinn Chnöche vo Dinosaurier und sogar ganzi Skelett vo settigen usgstorbnige Tier und no anderi Fossilie go aluege.

S meischte drvo sind Fünd us dr Lättgruebe "Gruhalde" vo der Bachschteifabrigg Chäller z Frick.

Berüemt sind die sältene Plateosaurier-Chnöche vo Frick. Anne 1961 het me die erschte drvo gfunde, und sid de 1970er Joore het’s i de Gruebe bi Frick immer wider wüsseschaftlichi Forschige gää, wo me no vill meh vo de Tierräschte us uralte geologische Zyte gfunde het.




</doc>
<doc id="79106" url="https://als.wikipedia.org/wiki?curid=79106" title="Plataforma per la Llengua">
Plataforma per la Llengua

D Plataforma per la Llengua – das isch uf Düütsch «Plattform für d Sprooch» – isch en Organisazioon, wo sech für s Kataloonische engaschiert.

Si isch anne 1993 von es paar Persoone z Kataloonie gründet worde. Der Filosoof Martí Gasull i Roig (1969–2012) isch der wichtigscht vo dene Sproochaktivischte gsi. Anne 2018 het si scho meh weder achtzäätuusig Mitgliider gha. Es het vill bekante Persoone us der Regioon derby.

Es goot dene Lüüt drum, für iiri Landessprooch z luege, öppis z mache ass me s Kataloonische wider meh bruucht und ide Schule glehrt wird; im Alltag selle öppe d Konsumgüeter uf Katalanisch agschribe wärde, und überhaupt selle d Lüüt meh regionali Produkt chauffe. I de Chino müesste d Film Undertitel uf Katalanisch haa. D Organisazioon tuet de Forschigarbete über d Sproochverhältnis hälfe. Und si verlangt, me sell d Ortsnäme vo Kataloonie sproochlich koräkt schrybe. Mit all däm wott si öppis für s sozial Zämehaa im Land mache.

So wie s die Öiropäischi Charta für d Regional- und Minderhäitesprooche seit, wott d "Plataforma" au s Kataloonische ufwäärte; si chlagt, dr spanisch Staat verletzi d Rächt vo de Lüüt, wo Kataloonisch rede, und si möcht, ass die Sprooch en ofizielli Amtssprooch vo der EU wird.

Bin es paar grosse Firme isch es glunge, die katalanischi Sprooch meh z bruuche, öppe bi Apple, Microsoft, Vodafone, Orange, Telefónica, Carrefour, Nokia, Samsung, Siemens, Facebook, Google, Twitter, IKEA und Codorníu.

Dr Hauptsitz vo der Organisazioon isch z Barcelona, und wyteri Büro het si i de verschidene Piet vo Kataloonie. D "Plataforma" schaffet au mit der Region Nordkataloonie, em Piet a de Pyrenäe ganz im Süüde vo Frankrych zäme. Si git all halb Joor iiri Zytschrift "La Corbella" use.

Anne 2008 het d "Plataforma" der Pryys „Premi Nacional de Cultura“ vo der kataloonische Regionalregierig übercho.



</doc>
<doc id="79114" url="https://als.wikipedia.org/wiki?curid=79114" title="Oskar Mangold">
Oskar Mangold

Dr Oswald Mangold (* 6. September 1928) isch e dytsche Viidokter un alemannische Dialäktautor.

Dr Mangold isch z Bolschwiil mit segs Gschwischtrig ufgwagse. Im Zweete Wältchrieg isch er anne 1944 mit 17 Johr as Luftwaffehälfer un im April 1945 no zue dr Wehrmacht yyzooge woore. Är isch bal entloo woore un het ab 1948 derno an dr Dierärztlige Hochschuel Hannover aafange Diermediziin studiere. Anne 1954 het er promoviert un 1956 e Praxis as Viidokter z Schlienge ufgmacht. Scho ai Johr speeter isch er uf Wunsch vu dr Viidekterchammere in s Lohrer Ried uf Ichene gange un het deert gschafft. Wu anne 1977 z Staufe ne Praxis-Noofolger gsuecht wooren isch isch mit dr Familie retuurzooge in Bryysgau un het deert derno, unterstitzt vu syre Frau, di aige Praxis gfiert, bis er anne 1994 in Ruestand gangen isch. Sy Suhn Elmar isch sy Noofolger woore. Dr Oskar Mangold isch au Drichyyner im Stedtische Schlachthoof gsii.

Anne 1957 het er sy Juugedliebi ghyroote, wu au vu Bolschwiil gsii isch. Mit syre Frau Lydia het er segs Chinder iberchuu, fimf Deechtere un e Suhn.

Langi Johr het si dr Oskar Mangold ehrenamtli z Staufe engaschiert. Vu 1985 bis 2000 isch er Mitgliid im Bfaargmairoot vu dr kadoolische Chilchegmai gsii un het 21 Johr lang s Alte- un Seniorewäärch St. Martin glaitet. Ab 1995 isch er fir d CDU im Staufemer Stadtroot gsii.

Dr Oskar Mangold schrybt Gediicht uf Alemannisch. En Uuswahl vu syne Gedicht het er in zwai Biechli uusegee: „Heimetkläng“ (1992) un „Freu di doch“ (1995). Är isch Mitgliid bi dr Muettersproch-Gsellschaft un het si langi Johr engaschiert in dr Regionaalgruppe „Zwische Belche un Rhi“, ab 2003 au im Voorstand vu dr Regionaalgruppe.

Anne 2013 isch er vu dr Stadt Staufe fir sy ehrenamtli Engaschmänt mit dr Buurgermedallie gehrt woore.





</doc>
<doc id="79119" url="https://als.wikipedia.org/wiki?curid=79119" title="Martí Gasull i Roig">
Martí Gasull i Roig

Dr Martí Gasull i Roig, wo am 2. April 1969 z Barcelona uf d Wält cho und am 23. Septämber 2012 z Nepal gstorben isch, isch e katalanische Filosoof, Sproochaktivischt und Bärgstyyger gsi.

Er het a der Autonome Uni Barcelona Filosofy und drno au Betribswirtschaft studiert.

1991 het er zäme mit andere d Kulturgruppe "Esbarzer" gründet, wo sech für d Landessprooch vo Kataloonie engaschiert het. Do druus isch anne 1993 die grösseri Sproochorganisazioon Plataforma per la Llengua worde, wo d Situazioon vom Kataloonische als Minderhäitesprooch z Spanie wott verbessere. Dr Martí Gasull i Roig isch es paar Joor lang dr Vordänker vo dere Bewegig gsi. Er het für se Projäkt gmacht und grundlegendi Schrifte zämegstellt.

Als begeischterete Sportler het dr Martí Gasull i Roig bim Bärgschtyygerverein vo Kataloonie mitgmacht. Er isch uf grossi Tuure uf allne Kontinänt, i den Alpe, won er uf die meischte hööche Gipfel ufeklätteret isch, i den Ande, em Himalaya und andere Gebirge. Am 23. September 2012 het er bim ene Lawineunglück z Nepal s Lääbe verloore.

Noch sym Tod het iim die katalanischi Provinzregierig s Sankt-Georgs-Chrüüz und dr Stadtroot vo Barcelona d Guldmedallie für kulturelli Verdienscht gää.

Für sys Adänke het d "Platforma per la Llengua" der Uszeichnig, wo si verdiente Lüüt git, "Martí Gasull i Roig-Pryys" gseit.


</doc>
<doc id="79122" url="https://als.wikipedia.org/wiki?curid=79122" title="Ludwig Hillenbrand">
Ludwig Hillenbrand

Dr Ludwig Hillenbrand (* 28. Meerz 1939 z Offeburg-Fessebach) isch e dytsche Leerer un Dialäktautor.

Dr Hillenbach isch e Suun vum August Hillenbrand, eme Beck un Gaschtwiirt, un däm syre Frau Hermine. S „Becke“ hän z Fessebach im Gaschthuus »Traube« gwiirtet. Är isch e Kusäng zue dr Brigitte Neidig.

No dr Schuel het dr Ludwig Hillenbrand vu 1958 bis 1963 z Fryburg un z Minche Germanischtik un Anglischtik studiert un isch derno anne 1965 Leerer fir Dytsch un Änglisch am Max-Planck-Gimnasium z Loor woore. Ab 1986 isch er bis zue syre Pänsionierig anne 2003 deert au Schueldiräkter gsii.

Scho in syre Juuged het dr Hillenbrand uf Alemannisch gschriibe, unter anderem Gediicht un Glosse. En Uuswahl het er in drei Biechli uusebroocht. Är isch Mitgliid vum Autorennetzwerk Ortenau un vu dr Muettersproch-Gsellschaft. Bim Dialäktwettbewäärb vu dr Muettersproch-Gsellschaft, dr Badische Zytig un em Sidweschtrundfunk anne 2010 het er in dr Sparte "Lyrik" en zweete Bryys gwunne. Bim Dialäktwettbewäärb Loorer Murre isch er syter 2013 all Joor in dr Bryys-Jury gsii.

Dr Ludwig Hillenbrand isch ghyroote un het mit syre Frau Gudrun e Suhn un e Dochter. Si lääbe zäme z Loor.




</doc>
<doc id="79137" url="https://als.wikipedia.org/wiki?curid=79137" title="AirBridgeCargo">
AirBridgeCargo

AirBridgeCargo Airlines () isch e russischi Frachtfluggesellschaft mit Sitz ds Moskau und Basis ufem Flughafen Moskau-Scheremetjewo. Si isch es Tochterunernähme vo der Volga-Dnepr Airlines und d Fluggschellschaft mit Abstand gröchste Frachtufkomme vo Russland.

Im Jahr 2004 gründet d Volga-Dnepr Airlines e Frachtfluglinie mitem Name AirBridgeCargo, wo ihri Tätigkeit ufem internationale Markt ufgno het. AirBridgeCargo isch d erschti russisch Frachtfluglinie, wo mit Boeing 747-200F Europa mit Asie uber Russland verbinet. Am 27. Januar 2012 bechunt d AirBridgeCargo als eini vo de erste Fluggschellschafte d neu Boeing 747-8F.

2015 isch an der Pariser Luftfahrtschau d Absichtserklärung bekannt worde, dass d Volga-Dnepr Gruppe zu de bereits bestehende sächs Boeing 747-8F 20 weiteri chaufe will und d Gruppe Boeing längerfrischtig e Antonow An-124 vo der Volga-Dnepr Airlines für d logistische Belange vo Boeing mietet.

AirBridgeCargo fligt regelmässig vo Frankfurt am Main, Hahn, Amsterdam, Lüttich und Münche über ds Drächrüz Moskau u. a. uf Shanghai, Peking, Singapur, Tokio und Hongkong. Sit 2007 gits au Transpolarflüg vo Krasnojarsk uf Amerika. In Zämmearbeit mit ATRAN, wo äbefalls e Tochtergschellschaft vo der Volga-Dnepr Airlines isch, wärde sitem 9. Januar 2014 d Flughäfe München und Malmö agfloge. Sit Mai 2014 stürt au AirBridgeCargo de Flughafen Münche viermal wöchentlich mitre Boeing 747-8 direkt aa. Zudem wird au der Flughafen Leipzig/Halle regelmässig agfloge.

Mit Stand April 2019 besteig d Flotte vo der AirBridgeCargo us 18 Flugzüg mit eme Durchschnittsalter vo 6,9 Jahr:

2x Boeing 747-400F

4x Boeing 747-400ERF

12x + 14 bstellt Boeing 747-8F

D Flotte vo der AirBridgeCargo wird in Dütschland vo Volga-Dnepr Technics GmbH am Flughafen Frankfurt am Main und am Flughafen Leipzig/Halle durch d AMTES GmbH ime eigens dafer erbaute Hangar gewartet.




</doc>
<doc id="79141" url="https://als.wikipedia.org/wiki?curid=79141" title="Zement">
Zement

Dr Zimänt isch es Material, wo me bruucht bim Sache boue.

Es isch es fyns graus Pulver, wo me i de Zimäntwäärch us Chalchschtei und Lätt macht. Do drfüür tuet me d Rohstoff us de Schteibrüüch fyn mahle und brönne, das bruucht schampar vill Energy und wäge dämm isch s Mache vo Zimänt es grosses Problem vom Umwältschutz, und bi de riisige Löcher wo s git bim d Schtei us de Bäärge nää het me schwääri Konflikt füre Naturschutz. Wemme de mit em Brönne fertig isch, git das dr Zimäntklinker, wo me druus wider mit Mahle s Zimäntpulver gwünnt.

Dr Jura isch es ganz es gäbigs Gebirge für zum us em Chalchschtei Zimänt z mache. Im Lauffetal git’s sogar e Platz mit em Fluername "Zementfabrik," wie me bi dr Datebank "ortsnamen.ch" cha lääse.

Es git verschideni Sorte vo Zimänt, wo me mit de beede wichtige Rohstoff no anderi Sache wie öppe Sand, Äschen oder Gips usw. mischt.

Dr Zimänt wird fasch nie ellei als Baustoff bruucht. Normalerwys isch er s «Bindemittel», wo me mit gröbere Materialie wie Grien und Sand und mit chly Wasser tuet mische. Das git dr Mörtel und hüüffiger no dr Beton – i dr Mundart seit me däm dr «Betonpfludi». Und dää isch bim modärne Boue eine vo de wichtigschte Stoff. Me cha ne uf de Boustelle früsch mische und en au als flüssigs Material vom Betonwäärch mit spezielle Laschtwääge döörthi bringe. Dr Beton wird i ne Form gläärt, wo me vorhäär gmacht het, meischtens mit Brätter us Holz, me seit däm d "Schaalig;" me muess dr Pfludi stampfe oder modärner fibrieere, ass er d Form schön füllt; und döört drinn tröchnet dr Zimänt, bindet ab und wird langsam hert, und zletscht nimt me d Brätter wägg und s Bouwäärch isch im "Rohzuestand" fertig.

S Wort "Zimänt" chunt vom latyynische «opus caementicium». Das isch bi de Röömer der Name vom feschte Muurwäärch gsi, wo me us Chalchmörtel gmacht het. Is Düütsche isch s Wort als Lehnwort usem Altfranzösische cho, wo s Wort "ciment" eifach dr brochnig Schtei bedüütet het.

Dr Joseph Aspdin (1778–1855) het anne 1824 es Patänt uf e nöji Methode zum Kunschtschtei mache überchoo; er het sym Material „Portland cement“ gseit. 1838 isch z Düütschland die erschti Zimäntfabrigg bout worde.

Anne 1871 het dr Robert Vigier (1842–1884) die erschti Zimäntfabrigg i dr Schwiiz bout; das isch dr Afang vom Boukonzärn Vigier Holding gsi. 1882 isch z Aarau e Zimäntfabrigg entstande, wo druus die hüttigi Jura-Holding woorden isch. Sit anne 1912 git’s z Holderbank im Aargau es Zimäntwäärch. Es het z’eerscht "Aargauische Portlandcementfabrik Holderbank-Wildegg" gheisse. Spöter isch dr Name "HCB" gsi und denn "Holcim," und die Firma het Fabrigge uf dr ganze Wält gha. Anne 2015 het si sech mit der französische "Lafarge" zämetoo zum dr gross Konzärn LafargeHolcim z bilde.

E spezielli Art vo Zimänt bruuche d Zahnärzt zum d Zahnwurzle flicke.




</doc>
<doc id="79143" url="https://als.wikipedia.org/wiki?curid=79143" title="Beton">
Beton

Dr Beton isch es Material, wo me bruucht zum Sache boue.

Me macht nen esoo: Me nimt Grien und Sand und tuet die mit chly Wasser und emene «Bindemittel» mische. Meischtens isch das dr Zimänt. Je nachdäm was me wott boue, cha me no anderi Stoff drymische wie öppe Gips oder au Farbe.

Me seit dere Mischig "Mörtel" oder ebe "Beton" – und i dr Mundart isch das dr «Betonpfludi». Me macht nen uf de Boustelle ganz früsch, oder de chunt er us grosse Betonwäärch mit spezielle Laschtwääge ufe Platz wo me ne bruucht. Staarchi Betonpumpine oder Krään oder sogar Helikopter lüpfe s Material uf de grosse Boustelle a jeden Oort, wo s Beton bruucht.

Dr Beton wird i ne Form gläärt, wo me vorhäär gmacht het, meischtens mit Brätter us Holz, me seit däm d "Schaalig;" me muess dr Pfludi fibrieere oder rüttle ass er d Form schön füllt – i der Afangszyt vor hundert Joor und meh, wo s no keine Rüttelmaschine gää het, het me der Beton müesse stampfe. I der Form tröchnet dr Zimänt, er tuet «abbinde« und der Beton wird langsam hert, und zletscht nimt me d Brätter wägg und s Bouwäärch isch im "Rohzuestand" fertig. So cha der Architekt mit Beton ganz muetigi Forme lo boue, wo früener mit Muurwäärch us Schtei nit möglech gsi wääre.

Für schwirigi Konstrukzioone leit me Ysestange oder Staalseili i Beton, so dass s fertige Huus oder die wyti Brugg au sicher hebt.

I dr Schwiiz isch dr Ingenieur Robert Maillart e Pionier vom Betonbou gsi.


</doc>
<doc id="79154" url="https://als.wikipedia.org/wiki?curid=79154" title="Agathabrot">
Agathabrot

S Agatebröötli isch es Gebäck, wo men am Maantag vo dr Häilige Agate, das isch dr 5. Februar, oder grad vorhäär i dr Chile tuet sägne und de Lüüt mitgää. Es git i de katolische Gägende bsunders i de Regioonen a den Alpe vill Brüüch mit däm Brot; es paar Sache derzue cha me bim schwiizerdüütsche Mundartwörterbuech Idiotikon nochelääse.

S Agathebrot chunt s erschte Mol anne 1466 im ene Rächnigsbuech vom Chlooschter Klingetal z Basel vor.

A vilnen Oorte goot dr Pfaarer zum Beck und weiht s Määl für s Bache vo dene Bröötli, wo me je nach Regioon mit verschidene Forme macht. Es gitt au "Agateringli."

Vo däm spezielle chlyne Broot seit me, es hälfi bi Fieber und andere Chranketen und öppen au no wemme Häiwee het. Bi de Puure het me früener a mängem Oort so Bröötli de Chüe z frässe ggää, wo me mit ne z Alp isch, und dr Senn het eis i dr Alphütte hiigleit; das heig em Vee ghulfe.

S Agatebrot sig au guet für d Hüüser und d Huushaltige: es hälfi gäges Füür, d Agate isch jo d Schutzpatronin vo dr Füürweer, und wäär so nes Bröötli het, dä heig deheime immer gnueg Broot.

S Agatebroot stoot uf dr Lischte vo de tradizionelle Sache zum Ässe vo dr Schwiiz.



</doc>
<doc id="79157" url="https://als.wikipedia.org/wiki?curid=79157" title="Ruth Müri">
Ruth Müri

D Ruth Müri, wo am 22. Dezämber 1970 z Mänzike uf d Wält cho isch, isch e Schwiizer Politikerin.

Si het a dr Uni Züri Geografy studiert und denn a dr Uni, bim ene Ruumplanigsbüro und bi dr Zürcher Kantonalbank gschaffet.

D Müri, wo z Baade-Dättwil woont, isch anne 1994 Ywoonerröötin und anne 2013 Stadtröötin vo Baade woorde. Sit em Joor 2016 isch si im aargauische Groossroot. Si politisiert bi de Grüene.



</doc>
<doc id="79170" url="https://als.wikipedia.org/wiki?curid=79170" title="Augusteische Alpenfeldzüge">
Augusteische Alpenfeldzüge

Dr Chrieg vo de Röömer i den Alpe under em Chaiser Auguschtus isch e strategischi Operazioon vo dr römischen Armee gsi. D Akzioone vo däm Plaan sind vo anne 25 bis 14 vor üserer Zyträchnig ggange.

Es isch für d Röömer under dr Regierig vom Oktavian (63 v. Chr. bis 14 n. Chr.), wo sit em Joor 31 vor üsere Zyt elei dr Herrscher vo Rom gsi isch und sit anne 27 der Naame Auguschtus gha het, wichtig gsi, s Bärgland im Norde von Oberitalie chönne z kontroliere. Vo döört uus isch vorhäär s Chärnland vom Röömische Rych uf dr iteliänische Halbinsle mängisch vo de Kelte, de Rääter un de Germaanen agriffe worde.

Im Weschte isch Gallie scho lengeri Zyt, sit em Caesar, röömisch gsi, und jetz isch au s Alpeland zwüschem Piemont und em Rhonetal is Römische Rych cho. Und derzue het me no zwüsche de röömische Provinzen uf em Balkan a dr undere Donau und em Land am Rhy e diräkti Verbindig welle haa.

Über dää Chrieg brichtet bsunders dr röömisch Gschichtschryber Kassius Dio.

Anne 25 het e röömischi Armee s Augschttal agriffe und döört s Volch vo de Salasser fasch ganz usgrottet; die Lüüt usem Taal, wo dr Kampf überläbt händ, sind vo de Röömer als Sklave verchauft woorde. D Kolony "Augusta Praetoria," s hütige Aosta, isch entstande. Vo döört uus isch der Bärgwääg is Wallis und a Gämfersee übere "Summus Poeninus," wie der Gross Bernhardsbäärg bi de Röömer de gheisse het, offe gsi.

Derno isch vom Rhonetal und vo "Lugdunum," em hütige Lyon, uus s Piet vo de Helvetier sträng romanisiert woorde; jetz het men im Land zwüsche den Alpen und em Jura meh römischi Militärpöschte ygrichtet.

S alte Königrych Noricum öschtlich vo Räzie isch under em Prokonsul Publius Silius Nerva e röömischi Provinz woorde. Und jetz sind d Röömer go d Länder vo de Trumpiliner, de Caminer un de Vennonete im südöschtlichen Alperuum erobere.

Jetz isch nume no s mittlere Alpeland, also öppe d Regioon vo de Rääter, und s Piet vo de Liguurer wyt im Südweschten unde nonig röömisch gsi.

Anne 15 vor üserer Zyt sind em Auguschtus syni Söön, dr Drusus un dr Tiberius, uf eme wyte und guet plaanete Marsch mit zwöi Armeeè vo Itaalien und vo Helvezie uus i die Regioon ggange. Däm seit men i dr Gschicht dr «Alpefäldzug». Em Drusus syni Soldate sind s Etschtal zduruuf übere Brennerpass und vo "Comum," em hütige Como, is Bergell und übere Julier is Alperhytal und bis a Bodesee choo. Vo däm Zuug cha men öppis i dr Gschicht vom Sgartin und em Fermentin lääse.

Em Tiberius syni Armeegruppe het sich z Gallie paraat gmacht und isch vo döört übere Jura uf Vindonissa go s räätische Land am Zürisee und de Voralpe, ännet em Rhy bis an Oberlauf vo dr Donau und vo Weschte häär bis an Bodesee go erobere. A däm See isch s Volk vo de Vindeliker gsi, wo gäge d Röömer chuum e Chance gha het. Der Kassius Dio zellt d Vindeliker au zu de Rääter. Am 1. Auguscht sig e schwääre Kampf zwüsche de Vindeliker und de Röömer gsi, seit dr Horaz, die röömischi Armee het gwunne. S keltischen Oppidum bi Alteburg-Rhynau isch denn kabut gmacht woorde, wie d Archäology usegfunde het. Zum das uufmüpfige Volch vo de rääter schwecher mache heige d Röömer die meischte junge Lüüt us iirem Land furtgfüert, seit der Kassius Dio.

Au s flache Land im Noorde vo den Alpe bis zu de grosse Flüss und an Fuess vom Schwarzwald isch jetz röömisch gsi.

Und jetz het Room d Gränze gäge Germaanie am Hochrhy versteercht. Das isch eine vo de röömische Limes gsi. Bi "Tenedo," em hütige Zuurzach, isch e grosse Poschte ännet em Rhy ygrichtet worde, s Röömerlager Dangstette.

Wo anne 14 vor üserere Zyt, wie der Kassius Dio schrybt, au no s Land vo de Ligurer i de Bäärgen am Mittelmeer röömisch woorden isch, het me nach em Ändi vom ganze groosse Chrieg, anne 7 bis 6 vor üsere Zyt, uf eme Hoger i de süüdlichen Alpe es riisigs Triumpfzäiche als Tänkmool ufgstellt, s "Tropaeum Alpium," wo men uf ere längen Inschrift d Nääme vo dene vilne Völker i den Alpe cha lääse, wo d Röömer jetz d Here über se gsii sind; es sind meh weder vierzg Volksnääme.




</doc>
<doc id="79176" url="https://als.wikipedia.org/wiki?curid=79176" title="Dscharylhatsch">
Dscharylhatsch

Dscharylhatsch isch en Inslen im Schwarze Meer.

Si ghöört zum Land Ukraine und isch eini von es paar Insle vo däm Land am Rand vom Meer. Im Südoschte vonnere isch d Halbinsle Krim.

D Insle isch 56 Kwadratkilometer gross. E Teil drvoo isch en ukrainische Nazionalpark.

Es woont niemmer uf dere Insle.


</doc>
<doc id="79179" url="https://als.wikipedia.org/wiki?curid=79179" title="Cassius Dio">
Cassius Dio

Dr Kassius Dio, wo öppen anne 163 z Nikaia in Bithynie z Chlyasie uf d Wält cho und nach em Joor 229 gstorben isch, isch e römische Politiker und Gschichtschryber gsi. "Dio" isch e Zuename, won er für siich sälber usgwält het.

Er isch vonnere ryche Famlie us em Oschte vom Röömische Rych gsi. Si Vatter het Cassius Apronianus gheisse. Er het Griechisch als Muettersprooch gredt und syni Schriften au i dere Sprooch ufgsetzt, er hat aber au guet d Sprooch vo dr Hauptstadt, s Latynisch chönne; er isch uff Rom gange, won er e schööni politischi Karriere gha het. Er isch Senator, Verwalter vo verschidene Stedt, Prokonsul vo Afrika, Statthalter vo de Provinzen Oberpannoonie und Dalmazien und zwöimol Konsul woorde. Öppen im Alter vo Föifesächzgi isch er is sys Heimetland Bithynie zrugg, won er es paar Joor drufabe gstoorben isch.

Näbe synere prestyschträchtigen Arbet i den öfentlichen Ämter het der Kassius vil Zyt bruucht zum es grosses Gschichtswäärch z schrybe. I däm ryche, usfüerliche Bricht über die Römischi Gschicht, wo im Original uf Griechisch isch, verzellt dr Kassius, was alls bassiert isch vo doo, wo dr Aeneas uf Itaalie choo isch, und de vo däm Momänt, wo me d Stadt Rom gründet het, und bis zu sym Regierigsjoor als Konsul anne 229. Das Wäärch isch ydeilt i achzg Büecher.

Das bedüütende Wäärch isch leider nümme ganz erhalte; die Teili, wo me no könnt, het men i ganz verschidene Schriften us em Mittelalter gfunden und wider zämetreit. Vill Abschnitt vo dämm, wo me hüt no cha lääse, sind aber wichtigi und teils äinzigartigi Kwelle für die Römischi Gschicht bsunders am Ändi vo der Republik und i dr Chaiserzyt. Dr Kassius muess en huuffe elteri Schrifte gha haa zum d Informazioone druus usezie, und er het gwüss au s ryche römische Staatsarchyv bim Forum Romanum chönne bruuche, nume weiss me hüt fasch nüüt me vo dene früenere staatliche Schriften und de private Wäärch.

Es gitt verschideni neui Büecher mit em Kassius Dio synere Römische Gschicht, teils mit em griechische Tegscht und teils mit Übersetzigen i modäärni Sprooche.




</doc>
<doc id="79181" url="https://als.wikipedia.org/wiki?curid=79181" title="Tropaeum Alpium">
Tropaeum Alpium

S Tropäum Alpium isch es groosses Tänkmool vo de Röömer z Südfrankrych.

Es Tropaion isch scho bi den alte Grieche es Zäiche gsi, wemmen en Kampf gwunne het. Für die röömische Chaiser isch das Motyv es wichtigs Herrschaftssymbol woorde.

Es stoot im Doorff "La Turbie" uf em Bäärg grad oben a Monaco. Im Altertum, sid em Ändi vom eerschte vorchrischtliche Joorhundert, isch s Land rundume zeerscht e Militärbezirk und spööter die röömischi Provinz "Alpes Maritimae" – das heisst uf düütsch «Meeralpe» – gsi. Undedra isch die wichtigi röömischi Landstrooss "Via Julia Augusta" vo Gallien uf Itaalie dure gloffe.

I dämm Bärgland isch s uralte Volk vo de Ligurer gwoont; denen iires Land sin d Röömer anne 14 vor üserere Zyträchnig cho erobere. Das isch die letschti Akzioon gsi vom groosse «Chrieg vo de Röömer i den Alpen under em Chaiser Auguschtus. Bi dere ganze mehrjöörige militärischen Operazioon sind die röömische Legioone s Alpeland vo "Noricum" über s Tääler vo de Rääter bis zu de Seealpe go erobere, und im Norde isch au s flache Land bis a d Donau und an Oberrhy röömisch woorde. Der antik Gschichtschryber Kassius Dio brichtet vo dämm Chrieg und au vo dr Underjochig vo de Ligurer.

Öppe sibe Joor nach em Ändi vom Alechrieg het der röömisch Senat zu Eere vom Chaiser Auguschtus das Tänkmool uf däm Platz, wo me vo wytume guet gseht, lo ufstelle. Es isch öppe füfzg Meter hööch gsi. Unde het s e quadratische Sockel gha und obe druff e runde Tämpel mit Süüle und es chegelförmiogs Tach. Z’oberscht druff isch uf em Spitz e riisigi Figuur vom Auguschtus gsi.

An äinere vo de vier Muure vom undere Teil isch e grossi Inschrift. Die isch es ganz es bedüütends Dokumänt für die elteri Gschicht vo den Alpe. Me cha nämmli druff d Nääme vo allne dene Völker vo den Alpe lääse, wo iires Land jetz vo de Röömer eroberet gsi isch; es paar vo dene Schtämm sind bi den Agriff vo de röömische Legioone vernichtet und teils versklavt woorde. Es het öppe 45 Stämm oder Völker uf dere länge Lischte. Es son es gnaus Vrzeichnis vo de Lüüt im früenen Alperuum git’s suscht schynts niene. Dr röömisch Forscher Plinius dr Elter het d Inschrift abgschribe, und drum het me se chönnen am Tänkmool rekonstruiere, au wenn nümen alli Originalschteine umme gsi sind.

D Dafele het i dr Samlig vo de röömischen Inschrifte "Corpus Inscriptionum Latinarum" d Nummere 5,7817.

D Lischte vo den Alpebewohner isch guet für d Urgschicht vo Frankrych, Itaalie, dr Schwiiz, Düütschland und Öschtrych. Drum luege mer mol ääne, weli Völker döört uff dere antike Schrift vorchöme:

D Ligurer chöme nid sälber vor.

Im Mittelalter het men ufem monumäntale Tänkmool e Burg drufbou^. Anne 1705 het die französischi Armee d Alaag id Luft gjagt, und d Räschte sind sider als Schteibruch bruucht woorde. Afangs 20. Joorhundert het men es Täili wider gflickt, bsunders die grossi Inschrift uf dr Syte.

Hüt isch das Wäärch öppis vo de bedüütende Sache, wo men us dr Römerzyt z Südfrankrych cha go aluege.





</doc>
<doc id="79185" url="https://als.wikipedia.org/wiki?curid=79185" title="Duden">
Duden

Der Duude isch es Rächtschrybwörterbuech vo der düütsche Sprooch.

Hüt git’s z Düütschland der "Root für düütschi Rächtschrybig," wo d Richtschnuer spannt für d Redakzioon vo de nöie Uusgabe vom Wörterbuech. Der "Dudenverlag" isch für die Büecher zueständig; er isch bim Verlag "Bibliographisches Institut & F. A. Brockhaus". Sit 2013 schaffet d Redakzioon z Berlin.

Der Schuelleiter Konrad Duden (1829–1911), wo anne 1872 bim Verlag Teubner z Leipzig s Buech "Die deutsche Rechtschreibung" het chönne mache, het uff dere Grundlaag anne 1880 bim "Bibliographische Institut" au z Leipzig sys "Orthographische Wörterbuech" s erschte Mol usegää. Do druus isch mit der Zyt s wichtigschte Wörterbuech für die richtegi Schrybwys vom Düütsche woorde. I der Middi vom 20. Joorhundert het me das sogar als Grundlaag für s richtige Schrybe im amtliche Schriftguet z Düütschland gnoo.

Em Konrad Duden sys "Orthographische Wörterbuech" isch im ganze düütsche Sproochruum vill bruucht worde, und all paar Joor het dr Verlag nöji Uflage trukt. Me het em algemäin nume dr "Duden" gseit; und scho gly isch das der offiziell Churzname vom Buech woorde. Im Düütsche Kaiserrych isch der Duude de s normale Buech für d Rächtschrybig gsi, und sid anne 1892 au i der Schwiiz.

D Redakzioon vom Duude luegt immer der aktuelli läbigi Sproochgebruuch mit abzbilde, und drum chöme bi jedere Uflaag vom Wörterbuech nöji Wörter derzue, anderi wärde als «veraltet» agää, und sötigi, wo chuum me öpper bruucht, verschwinde mit der Zyt us em Buech. Sit der Uflaag vo anne 1893 het men im Duude zu vilne Wöörter no churzi etymologischi Erkläärige gsetzt. D Frömdwöörter sind agää worde. Me het scho i der erschten Uuflag au agfange, bsunderi Wörter oder Wortforme vo der Schwiiz und vo Öschtrych mit in Wortschatz ufnää: me seit dene «Austriazisme» und «Helvetisme». Der Aasprächpartner für schwiizerhoochdüütsche Woortschatz im Duude isch de Schwiizerisch Duudenuusschuss vom Schwiizerische Verein für di düütschi Sprooch (SVDS).

Nach em Zwöite Wältchrieg het’s i der DDR und i der BRD unabhängig vonenand je eigeni Verlääg mit separaten Usgabe vom Wörterbuech gää. Die 20. Usgaab vo 1991 isch der «Einheitsduden» gsi, wo s erschte Mol der oscht- und der weschtdüütschi Duude wider zämegfüert worde sind.

1996 isch z Düütschland d "Reform vo der Rächtschrybig" bschlosse worde; sider isch der Duude nümme s allgemein gültige Reglewäärch für d Orthografy vom Düütsche. Anne 2017 isch die 27. Uusgab vom Wörterbuech usecho.

Näbem Rächtschrybwörterbuech git der Verlag no anderi Hilfsmiddel use: zum Bischpiil der "Duude für Buechtruker," s "Stilwörterbuech," es "Bildwörterbuech," s "Wörterbuech vo de Synonym," s "Frömdwörterbuech" und s "Härkumftswörterbuech" mit etymologischen Informazioone. Au e zääbändigs düütsches Wöörterbuech het de Verlaag useggää.




</doc>
<doc id="79190" url="https://als.wikipedia.org/wiki?curid=79190" title="Pledari Grond">
Pledari Grond

S Pledari Grond isch es modärns Wörterbuech vom Rätoromanische, gnöier vom Bünderromanische. Die nöji Versioon cha men online über s Internet abriöffe.

Der romanisch Buechtitel heisst is Düütschen übertreit «Grosses Wörterbuech». Der Uustruk “pledari” chunt vom Grundwort “pled” (im Sursilvan isch es “plaid”), wo «Wort» heisst (und au no d Bedüütig «s Rede» het); “pledantar” heisst «mit öpperem rede», und im Engadin könnt men au no d Form “plider”. S Romanischen Etymologische Wörterbuech leitet s Wort vom latynische "placitum" häär, wo «Rede vor em Gricht» und äänlechs bedüütet het.

Au in es paar andere romanische Sprooche wie öppen em Katalanische chunt s Wort "plet" mit der äänliche Bedüütig vor. S französische "plaidoyer" isch als juristischs Fachwort sogar in anderi Sprooche wytergwanderet.

Me het mit däm Wäärch anne 1980 agfange. Doo isch me bi der Bündner Kulturgselschaft Lia Rumantscha derzue choo, es bruuchi Lischte vo de teils nonig algemein glöifige Wörter i dr nöie romanische Einheitssprooch Rumantsch Grischun, wo me probiert het als so öppis wien en Tachsprooch oder en nöji Standardsprooch zu de füüf regionaale romanischen Idioom oder Dialäkt vom Bündnerland z etabliere. Die sproochpolitischi Idee wird bis hüt immer no kontroväärs agluegt, bsunders sit anne 2001 in ere Volchsabstimmig s Rumantsch Grischun als Amtssprooch agnoo worden isch und d Kantonsregierig sit anne 2003 hätti welle d Schuelbüecher nume no uf Rumantsch Grischun usegää; mit em Wörterbuech het men aber äinewääg konsekwänt wytergmacht.

A der Datebank vom "Pledari Grond" händ früener gschaffet: der Fryburger Rätoromanischprofässer Georges Darms, d Anna-Alice Dazzi Gross, der Manfred Gross und d Annetta Zini. I der nöiere Zyt sind i der Redakzioon: der Daniel Telli, d Marietta Cathomas Manetsch, d Gabriela Holderegger Pajarola, d Angela Schmed Bass un d Marina Wyss. Für s technische Sischteem het me s Institut für Linguistik vo dr Uni Köln byzoge.

Sit 1993 isch s "Pledari Grond" als trukts Buech usecho, und scho gly het me s meh als Online-Lexikon organisiert. D Lia Rumantscha luegt zäme mit der Bündner Jugendorganisation GiuRu der aktuelli Sproochgebruuch a zum vo Zyt zu Zyt der Wortschatz uszboue. Derzue ghören au Neologisme us der aktuellen Alltagssprooch. Me findt im "Pledari" schynts scho meh weder zwöihunderttuusig Wörter.

Uf der Internet-Syte vom Pledari git d Lia Rumantscha au Link uff d Wörterbüecher vo de füüf tradizionelle bünderromanische Dialäkt.



</doc>
<doc id="79197" url="https://als.wikipedia.org/wiki?curid=79197" title="Flond">
Flond

Flond isch es Doorff i dr Gmeind Obersaxen Mundaun im Kanton Graubünde.

Bis zum Joor 2008 isch Flond en eigeti politischi Gmeind gsi. Ufe eerscht Jänner 2009 het si sech mit dr ehemolige Gmeind Surcuolm zämetoo, und do druus isch di nöji Gmeind Mundaun woorde, wo sälber de ufe eerscht Jänner 2016 mit Obersaxen zäme die hütigi Gmeind Obersaxen Mundaun bildet het.

Der Oort lyt i dr Surselva, bi Obersaxen im Tal vom Vorderrhy. Es woone döört öppe zwöihundert Lüüt.


</doc>
<doc id="79199" url="https://als.wikipedia.org/wiki?curid=79199" title="Schams">
Schams

S Schams () isch es Tal im Kanton Graubünde.

Es isch dr middler Teil vom Hinderrhytal. Es isch under em Rhywald und oben am Domleschg.

Im Schams sind es paar Ortschafte, wo zu de Gmeinde Andeer, Zillis, Donat, Casti-Wergenstein, Lohn und Mathon ghööre. I dr Viamala-Schlucht unden am Schams isch no d Gmeind Ronggelle.

Dur s Tal laufft d Strooss zum Splüügepass und zum Vogelbäärg ufe.


</doc>
<doc id="79203" url="https://als.wikipedia.org/wiki?curid=79203" title="Via Mala">
Via Mala

Via Mala chan eini vo däne Bedütige ha:
Lueg au:


</doc>
<doc id="79216" url="https://als.wikipedia.org/wiki?curid=79216" title="Georges Darms">
Georges Darms

Dr Georges Darms, wo am 20. Dezämber 1946 z Ruschein i dr Surselva uf d Wält choo isch, isch e Schwiizer Indogermanischt und Romanischt.

Er het s Gimnasium z Disentis und zu Gossau im Sanggallische bsuecht und isch denn a der Uni Fryburg z’eerscht go Düütsch, Französisch, Iteliänisch und Rätoromanisch und de spööter no d Indogermanistik und die Germanischi Filology studiere. Mit em Studium isch er anne 1978 fertig gsi, won er s Dokterexamen im Indogermanische gmacht het. Er isch derno uf München und Rägeschburg go wyterstudiere.

Zää Joor lang, vom Oktober 1982 bis anne 1992, het er als dr eerscht Läiter vom ene Projäkt vom Nazionalfonds z Chur a dr nöie bünderromanische Standardsprooch Rumantsch Grischun mitgschaffet, wo der Zürcher Sproochforscher Heinrich Schmid derfüür im Uuftrag vo der Lia Rumantscha die sproochwüsseschaftliche Grundlage zämegstellt gha het. Bi de Gsprööch für das plaanete nöie Projäkt isch d Bäärner Romanischtin Ricarda Liver derby gsi. Dr Georges Drams isch de i der Redakzioon gsi, wo d Wörterlischte für s Rumantsch Grischun-Wörterbuech Pledari Grond zämegstellt het. Au d Engadiner Romanischtin Anna-Alice Dazzi het döört mitgmacht. Uff vilne Gebiet het me dr Wortschatz vo der nöie Sprooch ufgschribe: für s Rächt, d Gschicht, d Wirtschaft, d Medizin, d Wüsseschaft und no anderi Sache. Vo 1984 bis 1992 het dr Darms au dr Sproochdienscht vo dr Lia Rumantscha gläitet.

Spööter, vo 2000 bis anne 2006, het dr Georges Darms nomol es Nazionalfondsprojäkt gläitet, wo s drum gangen isch, die nöij Grammatik für s "Rumantsch Grischun" ufzstelle.

Wo d Uni Fryburg anne 1991 e nöie Lehrstuel für s Rätoromanisch ygrichtet het, isch dr Darms Profässer uf däm Poschte woorde. Er het z Fryburg für d Sprooch und d Literatur vom Romanische bis zu syneren Emeritierig anne 2012 gschaffet. Er het d Gschicht vom Rätoromanischen agluegt, der Kontakt vo dere Sprooch mit em Düütsche undersuecht und vill zu de früene religöse Tegscht i der bündnerromanische Literatur gforschet. Vo 1999 bis 2003 isch dr Darms Vizerekter vo dr Uni Fryburg gsi.

Es anders Nazionalfonds-Projäkt, wo der Darms gläitet het, isch "Basisstandards in Rumantsch Grischun im Rahmen eines multilingualen Kompetenzmodells für Rätoromanen" gsi, wo vo 2011 bis 2014 ggangen isch. Für die dütschi Biographie het dr Darms dr Artikel übere Robert Planta gschribe.

Wo em Georges Darms syni Zyt als Profässer bi dr Uni Fryburg umme gsi isch, isch er zride gsi, wo gly drufabe d Bündner Regierig und Fryburg eis worde sind, me welli au i dr Zuekumft a dr Uni Fryburg e Lehrstuel für s Rätoromanische haa. Dr Bäärner Linguischt Matthias Grünert, wo vorhäär a dr Uni Züri gsi isch und au als Redakter am Dicziunari Rumantsch Grischun gschaffet het, isch sit 2014 noch em Darms dr Fryburger Rätoromanischprofässer.

Dr Georges Darms isch anne 2004 als Nochfolger vom Alexi Decurtins Mitgliid vom Forschigsroot vom Institut für Bündner Kulturforschig woorde, won er speziell für die mehrsproochige Projäkt luegt. Er woont z Domat.


d Websyte vom Seminar für Rätoromanisch vo dr Uni Fryburg


</doc>
<doc id="79217" url="https://als.wikipedia.org/wiki?curid=79217" title="Thomas Kemmerich">
Thomas Kemmerich

Dr Thomas Karl Leonard Kemmerich (* 20. Februar 1965 z Aachen) isch e dytsche Bolitiker (FDP) un vum 5. Februar bis zum 4. Merz 2020 Minischterbresidänt vum Freistaat Thüringen gsii. Är isch syt 2015 Landesvorsitzer vu dr FDP Thüringen un syt 2019 Vorsitzer vu dr FDP-Fraktion im Thüringer Landdaag. Dervor isch er scho vu 2009 bis 2014 Mitgliid vum Thüringer Landdaag un vu 2017 bis 2019 Mitgliid vum Dytsche Bundesdaag gsii.

Sy Wahl het bundeswyt un internazionaal fir Ufsää gsoorgt, wel er mit dr Stimme vu dr AfD ins Amt gweelt wooren un des as Dammbruch un as aktivi Kooperazioon mit Räächtsextreeme yygschetzt wooren isch. No dr massive Kritik het er si ai Daag no syre Waal fir e Neiwaal uusgsproche. Am 8. Februar het er sy Ruggdritt verchindet.

Dr Kemmerich het anne 1984 am Pius-Gimnasium z Aachen Abitur gmacht un derno bis 1987 im Grooß- un Ainzelhandel Chaufmann gleert. Parallel het er an dr Universiteet Bonn Jura studiert un 1989 mit em Eerschte Staatsexaame abgschlosse.

No dr bolitische Wändi isch dr Kemmerich uf Erfurt chuu un het si deert as Unternämeberooter sälbschtständig gmacht. Är het landwiirtschaftligi Bedriib un Unternäme is em Handwäärch beroote. Ab 1991 het dr Kemmerich s Dienschtlaischtigskombinat Bedriibsdail „Friseur & Kosmetik“ und r Produktionsgnosseschaft (PGH) vum Friseerhandwäärch vu Weimar, Rudolstadt, Auerbach un Sömmerda in d "Friseur Masson GmbH" umgwandlet. 2000 isch s Unternäme in dr "Friseur Masson AG" umgwandlet woore, dr Kemmerich isch Vorstandsvorsitzer woore.

Dr Thomas Kemmerich isch dernääbe ain vu zwee Gschäftsfierer vu dr Uhrenwerk Weimar GmbH.

Dr Kemmerich isch reemisch-kadoolisch un ghyroote. Är isch Vater vu segs Chinder, drei Siin un drei Deechtere, un läbt z Erfurt un z Weimar.

Ab Ändi 2006 isch dr Kemmerich Thüringer Landesvorsitzer vu dr FDP-nooche Verainigung Liberaler Mittelstand gsii, wun er syt Novämber 2011 as Bundesvorsitzer vorstoot. Syter 2007 isch er au FDP-Chraisvorsitzer in dr Thüringer Landeshauptstadt Erfurt. Bi dr Kommunalwaale z Thüringen 2009 het er d Bartei retuur in Erfurter Stadtroot gfiert un isch deert Frakzioonsvorsitzer gsii. Bi dr Landdaagswaal 2009 isch er iber Blatz 3 vu dr FDP-Landeslischt au in Landdaag yyzooge un isch deert Wiirtschaftsbolitische Sprächer gsii.

Bi dr Ooberbuurgermaischterwaal z Erfurt am 22. April 2012 isch dr Kemmerich as FDP-Kandidaat aadrätte. Mit 2,6 % vu dr Stimme het er di weenigschte Stimme vu allne siibe Kandidaate iberchuu.

Bi dr Landdaagswaal 2014 isch d FDP wider us em Landdaag uusgschiide, dodermit het au dr Kemmerich, wu uf Blatz 4 vu dr FDP-Landeslischt kandidiert ghaa het, sy Mandat verloore. Är gheert wyter em Erfurter Stadtroot aa un isch deert Mitgliid vun ere gmainsaame Frakzioon vu FDP, Freie Weeler un Pirate. Syter 2019 isch er Frakzioonsvorsitzer vu dr FDP-Frakzioon im Erfurter Stadtroot.

Noch em Ruggdritt vu dr Franka Hitzing as FDP-Landesvorsitzeri isch dr Kemmerich am 29. Novämber 2015 uf eme Sunderbarteidaag z Stadtroda mit 85 vu 143 giltige Stimme (59 Brozänt) zue irem Noofolger gweelt woore.

Zu dr Bundesdaagswaal 2017 isch dr Kemmerich as FDP-Kandidaat im Wahlkrais Erfurt – Weimar – Weimarer Land II un as Spitzekandidaat vu dr FDP-Landeslischt z Thüringen aadrätte un isch in 19. Dytsche Bundesdaag gweelt woore. Deert isch er Mitgliid im Uusschuss fir Wiirtschaft un Energy gsii und im "Unterausschuss Regionale Wirtschaftspolitik und ERP-Wirtschaftspläne" un stellverdrättend Mitgliid im Uusschuss fir Erneerig un Landwiirtschaft.

Im Novämber 2018 isch er z Weimar zum Spitzekandidaat vu dr FDP Thüringen fir d Landdaagswaal 2019 gweelt woore. Bi dr Landdaagswaal het d FDP 
mit 55.493 Stimme en Stimmaadail vu 5,0066 % iberchuu un isch dodermit in Landdaag retuurchuu. Dr Kemmerich isch isch zum Frakzioonsvorsitzer vu dr FDP-Frakzioon gweelt woore. Sy Bundesdaagsmandaat het dr Kemmerich am 14. Novämber 2019 niiderglait, Noorucker isch dr Reginald Hanke gsii.

Bi dr Waal zum Thüringer Minischterbresidänt Kemmerich am 5. Februar 2020 im dritte Waalgang näb en Bodo Ramelow (Die Linke) un em Christoph Kindervater (barteiloos uf Vorschlaag vu dr AfD) kandidiert un isch vu dr Frakzioone vu dr FDP, CDU un AfD mit 45 Stimme zum Minischterbresidänt vum Freistaat Thüringen gweelt woore. Dr Ramelow het 44 Stimme iberchuu un dr Kindervater, wu d AfD d Kandidatuar vun em ufräächt ghalte het, kai Stimm. In dr eerschte beede Waalgäng hän dr Ramelow kai absolut Mee kriegt un au nit dr Kindervater. Är isch noch em Reinhold Maier dr zweet Minischterbresidänt vu dr FDP in dr Gschiicht vu dr Bundesrepublik Dytschland un dr eerscht Minischterbresidänt, wu mit Stimme vu dr AfD in s Amt gweelt wooren isch. No dr massive Kritik an dr Waal het er am 8. Februar sy Ruggdritt verchindet. Am 4. Merz isch dr Bodo Ramelow zum Minischterbresidänt gweelt woore.

Syt 2011 isch dr Kemmerich Vorsitzer vu dr FDP-nooche Bundesverainigung Liberaler Mittelstand.



</doc>
<doc id="79219" url="https://als.wikipedia.org/wiki?curid=79219" title="Schweizerischer Verein für die deutsche Sprache">
Schweizerischer Verein für die deutsche Sprache

Dr Schwiizerisch Verein für die düütschi Sprooch – abgchürzt SVDS — isch en Organisazioon i dr Schwiiz, wo für d Sproochkultur vom Tüütsche tuet luege.

Früener, sid men en anne 1904 gründet het, isch syn Name "Deutschschweizerischer Sprachverein" gsii. Das het me anne 1993 ggänderet zu dr hütige Bezeichnig. Es isch Verein, wo gmäss em gängige Vereinsrächt, wie s im ZGB stoot, organisiert isch.

Dr SVDS wott i dr Düütschschwiiz hälfen e gueti Aart pfleege, wie me s Hoochdüütsch und derzue au s Schwiizerdüütsch bruucht. Bi der bsundere kulturelle Situazioon vo der Düütschschwiiz isch die nit immer eifachi und glych schööni Zwöisproochikeit mit em Standarddütschen oder gnöier em «Schwiizerhochdüütschen» und de yheimische Mundarten e Sach, wo em SVDS vill wäärt isch.

Er het drum en inträssanti offizielli Funkzioon als Schwiizer Aasprächpartner für d Redakzioon vom Rächtschrybwörterbuech Duude. Sit langem, nämlich sit 1939, schickt er die spezielle Forme, wo men i der Schwiiz im regionale Hochdüütsch bruucht, em Duude-Verlaag für däm sys Wörterbuech, me seit ne d «Helvetisme».





</doc>
<doc id="79225" url="https://als.wikipedia.org/wiki?curid=79225" title="Elisabeth Schnell (Moderatorin)">
Elisabeth Schnell (Moderatorin)

D Elisabeth Schnell (* 22. Jänner 1930 z Züri; † 1. Februar 2020 z Louene) isch e Schwyzer Schauspiileri, Raadiomoderatoori un Autoori gsii.

D Elisabeth Schnell isch in dr Altstadt vu Züri ufgwagse, wu iri Eltere Eduard Schnell un Maria Schnell geb. Schär, wie scho iri Grooßeltere, Päächter im Zumfthuus Schmide gsii sin. Noch em Abschluss vu dr Handelsschuel het si unter anderem bi dr Ellen Widmann, em Adolf Manz un em Hermann Wlach Schauspiil gleert.

Iri Schauspiilkarriere het anne 1948/1949 am Stadttheater Lozärn im „Summernachtsdraum“ in dr Roll vu dr Hermia aagfange, speeter het si z Stadttheater Khuur, bim Summertheater Winterthur un im Schauspiilhuus Züri gspiilt, wu si Statischti gsii isch un chlaineri Rolle ibernuu het. Si isch au mit s César Keisers Cabaret «Kikeriki» im Kom(m)ödchen z Düsseldorf ufdrätte.

Go Gäld verdiene het Elisabeth Schnell as Raiselaiteri gschafft, het Hind baadet un Manuskripte abtippt, speeter isch si uf Stuudieraise z Minche un z Rom, wu si unter anderem au Daarstelleri in "Fotoromanzi" gsii isch. No ire Ruggcheer in d Schwyz 1954 het si Rolle unter anderem i de Mundartfilm "Uli der Knecht" un "Oberstadtgass" ibernuu.

Anne 1954 het si bim Schwyzer Radio Beromünster in dr Abdailig Unterhaltig aagfange, wu si fir fimf Franke Stundeloon as Aasaageri gschafft het. Speeter het si aigeni Sändige gstaltet wie di eerscht reegelmääßig Sändig fir alti Lyt am Schwyzer Raadio "Kafichränzli", "Espresso", "Im Auto durch die Schweiz", dailwyys zäme mit em Ueli Beck. Si het as Erfinderi vu dr bekannte Sändig "Nachtexpress" gulte, wu am 4. Juli 1969 zum eerschte Mool uf Sändig gangen isch. Im Volksmund het mer ere au als «Frau Beromünster» gsait. Dernääbe si im Fäärnsee "Schweizerwandern" un d Wynäächtssändig an Haili Oobe moderiert. In dr Sändig "Ratatouille" mit em Raoul Bärlocher isch si di eerscht Quizmasteri vum Schwyzer Fäärnsee gsii.

Nääben ire Aarbet bim Raadio het d Elisabeth Schnell all Ritt uf dr Biini gstande. Anne 1990 isch si friepänsioniert woore. Dodermit het si mee Theater chenne spiile. Vylmoll isch si in Musical un Luschtspiil vum Hans Gmür ufdrätte, zäme mit em Erich Vock, em Ruedi Walter un em Ueli Beck. D Elisabeth Schnell het au zum Ensemble vu dr Chliine Niderdorfopere gheert. In dr Sändig "Sinerzyt" vu dr DRS Musikwelle het mer si a´au as Moderatoori no chenne heere.

D Elisabeth Schnell isch leedig gsii un het z Züri gwoont. In ire Freizyt het si gäärn glääse un isch in dr Geegnig vu ire Feerinewoonig im Bärner Ooberland go wandere gange. Si isch chuurz no irem 90. Gebuurtsdaag noch ere lengere Chranket im Bärner Ooberland gstoorbe.





</doc>
<doc id="79226" url="https://als.wikipedia.org/wiki?curid=79226" title="Venosten">
Venosten

D Venoschte sind es keltischs Volch gsi, wo i den Alpe gläbt het.

Iire Lääbensruum isch der oberscht Teil vom Etschtal gsi. Vo iine het das Bärgtal der Naame übercho: es isch s Vintschgau im Südtirol. Uf Iteliänisch isch das "Val Venosta."

Me weiss vo däm alte Volk fascht nüüt. Die einzige schriftliche Züügnis, wo’s vonne git, sin d Inschrift uf em grosse röömische Maanzäiche vo "La Turbie" z Süüdfrankrych, em "Tropäum Alpium," wo men anne 7 oder 6 vor üserere Zyträchnig ufgstellt het als es Tänkmol für e militärisch Erfolg bim Chrieg i den Alpe, un de no dr Plinius, wo die Schriftdafele i sym Wäärch abgschribe het.



</doc>
<doc id="79228" url="https://als.wikipedia.org/wiki?curid=79228" title="Trumpliner">
Trumpliner

D Trumpliner sind es altertüümlichs Volch.

Me weiss vonne zimli wenig. Si händ halt dänk nüüt bruucht ufzschrybe vo siich sälber. Der Oort, wo me se gseh het, isch wyt hinden i de Bäärge. Und wie s ene gangen isch, do dervo isch nüüt me überliferet ussert iires Ändi als Stamm, wo doch gwüss eifach i sym schööne Taal hätti welle lääbe.

Iire Naame chunt vermuetlich vo iirem alte Höiptling, wo "Trump" oder äänlich töörfft gheisse ha, wie me cha dänke. Me chan iine vilecht au öppe so wie "Trump-Lüüt" oder "Trumpli" sääge.

Am Änd isch es mit iine so wie mit vilnen anderne chlyyne Völker usecho: Wo die nöji Groossmacht die ganzi Wält, so wie me se zu säbere Zyt könnt het, isch go erobere, isch au s Piet vo de Trumpliner draacho; me ghöört nüüt dervo, dass dr Ymarsch is Trumplinerland für die nöie Herre bsunders schwirig gsi wäär. Für die sind aber, wie d Archäolooge wüüsse, d Bodeschetz i de Bäärge döört oben öppis wärtvolls gsii. Und wäär no gläbt het vo de Lüüt im Taal nach der Eroberig, dää het me schynts als Sklav vrchaufft.

Derno sind d Trumpli vo der Gschicht zimli vergässe worde. Iires Land het kei bsunderi Bedüütig me gha, die nöji Wält isch dra verbygange. Öpper nöis isch als Scheff vom Trumplipiet ygsetzt worde. Hüt maanet fasch nume no der modärn Naame vo däm Bäärgtaal a die uralte Lüüt: es isch s "Val Trompia" z Itaalie.

Und wyyt ääne z Südfrankrych stoot es uralts, antiks Tänkmool, me seit em d "«Alpetrofäe»," wo scho öppen im Joor 6 vor üserere Zyträchnig ufgstellt worden isch und wo uf ere längen Inschriftdafele drvoo vrzellt, wie s Trumplinertaal und d Länder vo villnen andere Lüüt i den Alpen under die röömischi Herrschaft cho sind.


</doc>
<doc id="79231" url="https://als.wikipedia.org/wiki?curid=79231" title="Regula Frei-Stolba">
Regula Frei-Stolba

D Regula Frei-Stolba, wo am 29. März 1940 z Züri uf d Wält cho isch, isch e Schwiizer Historikerin und Politikerin.

Si het Gschicht, Latyn und Rächt studiert und anne 1965 mit dr Dokterarbet "Untersuchungen zu den Wahlen in der römischen Kaiserzeit" promoviert.

Si het denn als Gimilehrerin z Züri, z Gämf un z Aarau gschaffet. 1991 isch si a dr Uni Lausanne Dozäntin für latynischi Inschriftekund und römischi Numismatik woorde und 1994 Profässoorin für alti Gschicht. Si het au z Bäärn un z Poosen glehrt, z Lausanne isch si bis 2005 Profässoorin gsi. Si schaffet mit im wüsseschaftliche Byroot vom Historische Lexikon vo der Schwiiz, wo si fürs au sälber es paar Artikel zu Theeme vo der antiken Epoche gschribe het, öppe zu de röömische Provinze, wo für die alti Gschicht vo dr Schwiiz wichtig gsi sind. Und si isch au i dr Redakzioon vo der Zytschrift für alti Inschriftekund "L’Année épigraphique".

Sid 1965 isch si mit em Politikwüsseschaftler Daniel Frei ghürootet gsi, wo anne 1988 gstorben isch.

D Regula Frei-Stolba, wo z Aarau woont, politisiert bi dr FDP. Si isch die Vorsitzendi gsi vo der "Schwiizerische Vereinigung vo de Freisinnig-Demokratische Fraue" und vo 1983 bis 1988 Groossröötin vom Kanton Aargau.

Vo dr Regula Frei-Stolba git’s ganz vill Schrifte zu der antike Gschicht und zu dr Forschig über d Inschriftedafle. Es paar drvo sind:



</doc>
<doc id="79233" url="https://als.wikipedia.org/wiki?curid=79233" title="Gallia cisalpina">
Gallia cisalpina

D Gallia cisalpina isch fasch zwöihundert Joor lang e röömischi Provinz gsi.

Dr latynisch Name bedüütet uf Düütsch: «Gallie vor den Alpe». En andere Name für d Provinz isch Gallia citerior gsi.

Anne 203 vor üserere Zyträchnig het Rom die Landschaft vo de Poebeni und de Bärgländer ringsume als Kolony in siis Herrschaftspiet integriert. Das isch öppe d Gägend, wo hütt Oberitaalie heisst, und si isch bis zu den Alpe gange. Vo de Alpesüdtääler, wo dozmol zum röömische Territorium choo sind, ghöören es paar hütt zum Land vo dr Schwiiz so wie s Südtessin und s Bergell.

Es het i dr Provinz es paar chlyneri Regioone gää; me könnt die antike Nääme "Aemilia, Liguria, Venetia et Histria" und "Gallia transpadana."

Dr Name vo dr Provinz isch anne 59 vor Chrischtus s eerschte Mol erwäänt. Im Joor 49 het Rom de Lüüt i der Provinz s röömische Bürgerrächt ggää, und acht Joor spööter isch d Provinzverwaltig ufglööst woorden und s Land bis a d Alpe het jetz zum ängere römische Land ghöört.


</doc>
<doc id="79234" url="https://als.wikipedia.org/wiki?curid=79234" title="37 v. Chr.">
37 v. Chr.



</doc>
<doc id="79235" url="https://als.wikipedia.org/wiki?curid=79235" title="14 v. Chr.">
14 v. Chr.



</doc>
<doc id="79237" url="https://als.wikipedia.org/wiki?curid=79237" title="58 v. Chr.">
58 v. Chr.



</doc>
<doc id="79264" url="https://als.wikipedia.org/wiki?curid=79264" title="446">
446


</doc>
<doc id="79265" url="https://als.wikipedia.org/wiki?curid=79265" title="440er">
440er



</doc>
<doc id="79267" url="https://als.wikipedia.org/wiki?curid=79267" title="Freiämter Sagenweg">
Freiämter Sagenweg

De Freiämter Sagewäg isch en Wäg im aargauische Freiamt, wo mit Kunschtwerch und Infotafle de Spaziergänger und Wanderer d Sage us de Region wot vermittle.

Nach zwöi Bildhauer-Symposie bim Erdmannlistei und im Steibruch Mägewil, wo uf e grossi Ressonanz gstosse sind, hend d Bildhauer Alex Schaufelbühl und Rafael Häfliger d Idee gha, zämme mit andere Bildhauer öppis z gstalte, wo blibd. Inspiriert vom Erdmannlistei und de Sag um ihn umme, hend si di vile Sage us em Freiamt fürs Projäkt gwählt. D Behörde sind am Aafangs keptisch gsi, aber i de Öffentlichkeit hat d Idee vom Sagewäg vil Unterstützig gfunde. Schnell sind Bar- und Sachspende vo 100'000 Franke zammecho. Bim zwöite Freiämter Bildhauersymposium im Juni 2010 hend dann zwölf Künschtlerinne und Künschtler us de verschidenschte Materialie Kunschtwerk zu de einzelne Sage gschaffe, wo im Wald zwüschem Tierpark Waltischwyl und em Erdmannlistei ufgschtellt worde sind. Im August 2010 isch de Wäg iigweiht worde. Uf Infotafle find me e kurz Version vo de Sage und Aagabe zum Künschtler vom jewilige Werk.





</doc>
<doc id="79268" url="https://als.wikipedia.org/wiki?curid=79268" title="Alex Schaufelbühl">
Alex Schaufelbühl

De Alex Schaufelbühl isch en Schwiizer Künschtler mit Atelier z Gnadethal. Er schaffd Skulpture us Holz, Stei und Bronze.

De Alex Schaufelbühl isch z Brämgarte ufgwachse und het ursprünglich Murer glehrt und isch nach de Lehr zerscht selbständige Murer gsi. Vo 1989 bis 1995 het er in Abigkürs a de Kunschtgwerbschuel z Züri e Bildhauerlehr gmachd und isch dann vo 1993 bis 1995 als Bildhauer uf de Stör gsi. Sit em 1995 schaffed er als freischaffende Bildhauer und im 1998 het er im ehemolige Schlachthof Bade z Wettige sis erschti Atelier gha. Im 1999 isch er mit em Atelier dann is Gnadethal zügled.
Vom Schaufelbühl stönd vili Kunschtwerk im öffentliche Ruum, wi zum Bispiil d Raabe uf em Wettiger «Rabechreisel» oder de «Stifelriter» vom Freiämter Sagewäg. 
Er läbt z Wettige.



</doc>
<doc id="79276" url="https://als.wikipedia.org/wiki?curid=79276" title="Bertha Shortiss">
Bertha Shortiss

D Bertha Shortiss, wo anne 1968 z Schattdorf uf d Wält cho isch, isch en internazional bekanti Urner Künschtlerin.

Si isch d Dochter vom Francis Shortiss us Irland und vo dr Urnerin Margrit Shortiss geb. Stadler; deren iiri Eltere sind dr Pius Stadler (1901–2000) un d Agatha Muheim (1897–1997) vo Flüelä. D Bertha Shortiss isch i dr Familie mit siben andere Chind ufgwachse.

Si het dr Preuff vo der Schteibildhauerin glehrt und isch au no ufs Gimnasium gange. Iires Atelier het si z Altdorf. Für d Arbete, wo si cha mache, reist si i vilne Länder uf dr ganze Wält ume, es paar Mol isch si scho z Japan gsi. Si macht grossi Wäärch us Schtei und us Holz, teils als freji Arbete und teils für privati Chunde und au für Firmene und Gmeinde. Z Lieschtel het si für d Stadt, die reformierti un di katolischi Chilegmeind ufem Friidhof es Tänkmool für d Chind chönne gstalte, wo tot uf d Wält cho sind und für die ungeborene, wo me abtribe het.

Anne 2008 het d Shortiss iiri grossi Skulptur «leaving a chamber» us Schnee am Kunschtwettbewäärb z Nayoro z Japan – das isch der Japancup für d Schneebildhauer – grad es paar Pryysen übercho. Me luegt sen internazional für eini vo de beschten Yschkünschtler aa: anne 2017 het men ufem wichtige chineesische "Harbin International Ice and Snow Sculpture Festival" d Arbet, wo si zäme mit em Marc Egger gmacht het, mit emene Pryys für en hervorragendi Leischtig uszeichnet.

Anne 2001 het d Bertha Shortiss mit em Bildhauer Volker Scheurer zämen es alts Induschtrybourwäärch i der Stadt Weil am Rhy zum ene Kunschtoort umfunkzioniert: dr Kunstraum Kieswerk. Und si het i dr Schwiiz und im Ussland iiri Sache in Galeriè und im Usseruum chönne zeige, öppen au idr Galerie am Leewasser z Brunnen im Kanton Schwyz. Und ja: au im Kunschthuus Uri.

D Bertha Shortiss het am "Hong Kong International Sculpture Symposium 2012" mitgmacht. Anne 2017 isch si bi der Usstellig vom Verband vo de Schwiizer Bildhauer- und Schteimetzmäischter und dr Schuel für Gstaltig z Bäärn derby gsi. Und 2013 het si bin ere Uustellig vo der Künschtlergruppe "Trioptikon" z Kanderen im Wiisetal mitgmacht, zum nume von es paar erfolgrychen Uftritt z rede.

Wäärch vo dr Urner Künschtlere cha men uf «Skulpturewääg» go aluege: öppen i dämm vom ElfenauPark z Bäärn und ufem Freiämter Saagewääg im Aargau und im Skulpturepark "Legenda" im russische Ramzai. Anne 2013 het si e Figuur ufs 3. Internazionale Bildhauersymposion uf Schloss Albeck gmacht, 2014 en anderi für s "2014 Schoodic International Sculpture Symposium Artists", 2016 eini für s Bildhauerträffe z Büüre.



</doc>
<doc id="79280" url="https://als.wikipedia.org/wiki?curid=79280" title="Ria Schröder">
Ria Schröder

D Ria Schröder (* 7. Meerz 1992 z Boppard) isch e dytschi Bolitikeri (FDP). Syter 2018 isch si Bundesvoorsitzeri vu dr FDP-nooche Juugedorganisazioon Jungi Liberaali. Syt 2019 isch si Byysitzeri im Bundesvoorstand vu dr FDP.

D Schröder isch im Hunsrück z Rhyyland-Pfalz ufgwagse un isch uf d CJD Christophorusschuel Königswinter gange. Ab 2010 het si an dr Bucerius Law School z Hamburg Räächtswisseschaft studiert un 2016 mit em eerschte Staatsexaame abgschlosse. Syter 2016 studiert si Chunschtgschiicht an dr Universiteet Hamburg un schafft in ere Hamburger Chanzlei.

D Schröder isch syter anne 2014 Mitgliid im Landesvorstand vu dr FDP Hamburg, syt 2015 Mitgliid im Bundesvoorstand vu dr Junge Liberaale un sy am 27. April 2018 Bundesvoorsitzeri vum FDP-nooche Juugedverband. Si het si uf em 56. Bundeskungräss vu dr Junge Liberaale z Gütersloh mit 58,08 Borzänt vu dr Stimme geege ne Geegekandidaat duuregsetzt. D Schröder isch Noofolgeri vum Konstantin Kuhle woore, w uno syre Waal in Dytsche Bundesdaag nimi as Voorsitzeri aadrätten isch. Dervor isch si vu 2014 bis 2016 stellverdrättendi Landesvorsitzeri fir Organisazioon vu dr Junge Liberaale Hamburg gsii un aafangs Byysitzeri un speeter stellverdrättendi Bundesvoorsitzeri fir Organisazioon im Bundesvoorstand. Uf em Bundeskungräss 2019 isch si mit 56,6 Brozänt ooni Geegekandidaat wiidergweelt woore.

Zue dr Bundesdaagswaal 2017 isch d Schröder fir d FDP uf Blatz 4 vu dr Landeslischt Hambrug aadrätte, wu vu dr Katja Suding aagfiert wooren isch. DErzue het si si in dr Bartei mit ire Bewäärbig um d Dirälktkandidatuur fir d FDP im Wahlchrais Hamburg-Eimsbüttel geg dr Burkhardt Müller-Sönksen duuregsetzt, wu bis anne 2013 Mitgliid vum Dytsche Bundesdaag gsii isch. Si het het aber dr Yyzuug in Bundesdaag verbasst. Fir d Wahl zue dr Hamburger Buurgerschaft 2020 isch d Schröder uf Blatz 7 vu dr Landeslischt vu dr FDP Hamburg gweelt woore.


</doc>
<doc id="79281" url="https://als.wikipedia.org/wiki?curid=79281" title="447">
447




</doc>
<doc id="79294" url="https://als.wikipedia.org/wiki?curid=79294" title="Syagrius">
Syagrius

Dr Syagrius, wo bis öppen anne 486 gläbt het, isch der letscht röömisch Fürscht vo Nordgallie gsi.

Er isch dr Soon vom röömische Gäneraal Aegidius. Dä isch e Komandant vom röömische Militäär gsi und schynts e guete Fründ vom weschtröömische Chaiser Majorian, wo no es letschs Mol i grosse Teil vom weschtröömiche Rych en äinigermaasse stabyli Regierig duregsetzt het, aber denn anne 461 nach emene Staatsschtreich vom Gäneraal Ricimer tötet worden isch. Do druufabe het dr Aegididus z Gallien es regionals Herrschaftspiet ygrichtet, wo vo Rom unabhängig gsi isch. Me het döört no nach dr röömischen Art gläbt und was vo dr röömische Armee am Rhy, wo men ere "exercitus Gallicanus" gseit het, no umme gsi isch, het jetz em Aegidius syni Macht usgmacht. Dr Aegidius isch öppen anne 464 gstorbe.

D Hauptstadt vom Aegidius sym regionale Rych isch "Augusta Suessionum", die hütigi nordfranzöischi Stadt Soissons gsi. Das Piet, wo dr Aegidius drüber regiert het, isch bis an Atlantik gange; im Süüde sind d Weschtgoote, im Südoschte d Burgunder und im Nordoschte, i der alte röömische Provinz "Belgica", d Franke gsi, alles germanischi Völker, wo jetz uf altem röömischem Bode sin cho woone.

Dr Syagrius isch öppen anne 165 sym Vater syn Noochfolger als Fürscht vo Nordgallie woorde. Was me vo iim hüt no weiss, het s meischte dr Bischof Gregor vo Tours ufgschribe, wo im sächste Joorhundert gläbt het.

Em Syagrius isch die röömischi Tradizioon öppis wichtigs gsi. Drum het är sys Land als Teil vom ganz röömische Rych agluegt und gseit, er sig en Undergäbene vo de oscht- und de weschtrömische Chaiser, wo vonne aber kei praktischi Hilf me für Gallie choo isch.

Anne 481 oder 482 isch dr Frankechönig Childerich gstoorbe, wo dr Syagrius mit em guet uscho isch. Bim Childerich sym Soon, em Chlodwig, isch das öppis anders gsi. Anne 486 oder 487 isch dr Chlodwig em Syagrius sys gallische Rych cho agryffe und er het dr Kampf gwunne. Uf ei Schlaag isch s letschte gallisch-röömische Piet au no germanisch woorde und de Franken iires Territorium isch jetz vill gröösser gsi. Das isch der Afang vo dr Vorgschicht vom hütige Frankrych.

Dr Syagrius het sich uf Südfrankrych chönne rette. Dr weschtgotisch Chönig Alarich het en aber den em Chlodwig uusgliferet; und dänn het ne lo tööde.

Die Gschicht luegt men als s Ändi vo der spootantike Zyt z Gallien und dr bedüütendscht Momänt vom Uufstiig vo de Merowinger aa.



</doc>
<doc id="79299" url="https://als.wikipedia.org/wiki?curid=79299" title="Matthias Grünert">
Matthias Grünert

Matthias Grünert isch de Name vo däne Persone:


</doc>
<doc id="79300" url="https://als.wikipedia.org/wiki?curid=79300" title="448">
448




</doc>
<doc id="79301" url="https://als.wikipedia.org/wiki?curid=79301" title="449">
449




</doc>
<doc id="79306" url="https://als.wikipedia.org/wiki?curid=79306" title="Carli Tomaschett">
Carli Tomaschett

Dr Carli Tomaschett, wo am 10. Februar 1958 uf d Wält cho isch un z Chur woont, isch e Bündner Romanischt und Lexikograaf.

Er isch vo Truns i dr Surselva. Sy Vatter het Lorenz Tomaschett gheisse und vo 1918 bis 2015 gläbt, d Muetter isch d Tresa geb. Spescha (1923–2013) gsi. Als Chind het er deheime und i dr Dorfschuel immer s Oberländer Romanisch gredt. Er isch de uf Disentis id Chlooschterschuel, won er derzue au Schwiizerdüütsch gleert het. Spöter het er a der Uni Fryburg die rätoromanischi Sprooch, Filology und Literatur studiert und anne 1991 s Dokterexame gmacht. I synere Dissertazioon het er d Fluernääme vo dr Gmeind Truns behandlet.

Sit anne 1985 het dr Tomaschett teilzytlich als Hilfschraft und vo 1991 aa mit emene volle Pänsum als Redakter bim bünderromanische Wörterbuech Dicziunari Rumantsch Grischun gschaffet, dozmol bim Felix Giger, wo au en Oberländer isch und wo vo 1989 bis 2003 dr DRG-Scheffredakter gsi isch; und dr Tomaschett isch de im Joor 2004, wo dr Giger nume no als Redakter wytergmacht het, däm sy Nochfolger as Scheffredakter woorde. Für das grosse Sproochprojäkt het er sälber es paar Wörter sproochwüsseschaftlich agluegt, iiri Wortgschicht und Sachkund beschribe und drus e Zylete chlyneri und teils au ganz groossi Artikel gschribe; vo iim sind öppe d Bytreeg zu de Wörter "Madüranza" (das isch uf dütsch: ryff wärde), "Magia" (für Magy), "Magistrat" (für Gricht, Richter, Grichtsbeamte), "Manchi" (dr Tüüfel), "Marchà" (= Stadt), "metter" (= hiitue, ablegge usw.).

I synere Ziit isch d Redakzioon mit em Band 13 vom "Dicziunari" fertig woorde. Zwölf Redaktooren und Redaktoorinne hän dra gschaffet, das Buech isch i drizää Liferige vo 2009 bis 2014 usecho. 2011 het dr Tomaschett mit der Redakzioon i der Kantonsbiblioteek Graubünde en Uusstellig über s Wörterbuech-Institut gmacht.

Sid 2010 het me bi dr Redakzioon uf es nöis Computersischteem umgstellt, wo «Digitales Wörtermuseum» heisst. Vo dr SAGW, em Kanton Graubünde, dr Bündner Kantonalbank und anderne isch s Gält für das grosse Projäkt choo. Anne 2012 het d Redakzioon en nöie Regischterband zum "Dicziunari" usebrocht; scho 2010 isch bynnere s Regischter vo de "Annalas," em Joorbuech vo der Vereinigung Societad Retorumantscha, usecho. 2013 isch die rychi, kulturgschichtlich wärtvolli Bildersamlig vom "Dicziunari," d «Fototeca», online ufgschaltet worde.

Änds 2018 isch es so wyt gsi: Der Scheffredakter het zämme mit synere Redakzioon chönne die elektroonischi Versioon vom DRG zeige, wo me sider über s Internet cha go aluege. Au die früenere "Dicziunari"-Bänd het me mit der Hilf vo dr Uni Trier und vo chineesische Schryberinne lo «retrodigitalisiere», und dank dämm cha me hütt alli bis jetz ufgschalteten Artikel bis zum Afang vom Buechstaben «M» gäbig i dr elektronische Versioon lääse. D "Radiotelevisiun Svizra Rumantscha" het über das groosse Projäkt e Dokumäntarfilm träit.

Wo d Schwiizer Nazionalbiblioteek anne 2012 d Uustellig „Sapperlot! Mundarten der Schweiz“ über die vier nazionale Wörterbüecher gmacht het, isch dr Tomaschett zäme mit de Scheffredaktoore vo den andere drüü Projäkt, em Hans-Peter Schifferle vom "Idiotikon," em Andres Kristol vom "Glossaire" und em Franco Lurà, wo dozomol s "Vocabolario dei dialetti della Svizzera italiana" gläitet het, zämecho zum ene öfentliche Gsprööch über iiri Arbet.

I der kantonale «Nomenklaturkommissioon» hilft dr Tomaschett für die richtegi Schrybwys vo de topografische Näämen im Bünderland luege.





</doc>
<doc id="79308" url="https://als.wikipedia.org/wiki?curid=79308" title="Linda Teuteberg">
Linda Teuteberg

D Linda Teuteberg (* 22. April 1981 as Linda Merschin z Königs Wusterhausen) isch e dytschi Räächtsaawälti un Bolitikeri (FDP). Syter anne 2017 isch si Mitgliid vum Dytsche Bundesdaag, Obfrau vu dr FDP-Frakzioon im Innenuusschuss un däre ire migrazioonsbolitischi Sprächeri. Dervoor het d Teuteberg vu 2009 bis 2014 as Abgoordneti em brandeburgische Landdaag aagheert. Si isch syter 2011 gweelt Mitgliid im FDP-Bundesvoorstand un syt em 26. April 2019 FDP-Generaalsekreteeri. Derzue isch si syt em 30. November 2019 Vorsitzeri vu dr FDP Brandeburg.

D Linda Teuteberg isch z Görsdorf bi Storkow as Doochter vun ere Leereri un eme Inschenieer ufgwagse. Ire Abituur het si am Kadoolische Gimnasium Bernhardinum z Fürstenwalde/Spree gmacht.

An dr Universiteet Potsdam het d Teuteberg as Stipendiaati vu dr Studiestiftig vum dytsche Volk Räächtswisseschaft un Volkswiirtschaft studiert un mit em Eerschte Juristische Staatsexaame abgschlosse. In dr Zt vum Studium un au no dernoo het si an dr Leerstiel fir Effetli Räächt un Stroofträächt vu dr Universiteet Potsdam gschafft. Fir e räächtsfilosoofisch Aarbet zue dr Themaatik „Gräächt Styyrsischteem“ isch si 2003 mit em eerschte Bryys bim Studierendewettbewäärb vum Bundesinneminischterium in dr Kategory "Wisseschaftligi Uusarbaitig" un mit em "Wilhelm-von-Humboldt-Bryys" vu dr Vereinigung zur Förderung der Rechtsphilosophie e. V. z Potsdam geert.

D Teuteberg het s Referendariaat bim Chammergriicht absolviert un het 2013 s Assessorexaamen abglait. Si het im Bundesminischterium fir Bildig un Foorschig gschafft un isch as Räächtsaawälti zuegloo.

D Linda Teuteberg isch anne 1998 in di Junge Liberale yydrätte un 2000 in d FDP.

Si isch Spitzekandidaati vu dr Junge Liberale Brandeburg zue dr Landdaagswaal 2009 un Landdaagskandidaati vu dr FDP Brandeburg (Blatz 2 vu dr Landeslischt) im Wahlchrais Potsdam I gsii. Si isch Prässesprächeri vum Landesvoorstand vu dr Junge Liberale Brandeburg gsii un Mitgliid im Bundesvoostand. Vu 2009 bis 2013 isch si Mitgliid vum Landesvoorstand vu dr FDP Brandeburg gsii, zletscht as stellverdrättendi Voorsitzeri. Iri Fachbiet sin d Oornigs- un Finanzbolitik un au d Inne- un Räächtsbolitik.

D Teuteberg isch syter 2011 Mitgliid vum Bundesvorstand vu dr FDP. Iri Wiiderwaal dur dr Bundesbarteidaag im Meerz 2013 isch in dr brandebuurgische FDP kritisiert woore. wel si d Teuteberg ooni Votum vum Landesverband zur Wahl gstellt ghaa het un vum Vorsitzer vu dr FDP-Frakzioon im Schleswig-Holsteinische Landdaag Wolfgang Kubicki vorgschlaa wooren isch. D Landesbartei het fir die Posizioon dr Brandebuurger Frakzioonsschef Andreas Büttner vorgsääne ghaa, wu mit eme Stimmenaadail vu 23,56 bzw. 20,52 % in zwee Waalgäng uf em Bundesbarteidaag dr Yyzuug in s Gremium verbasst het.

Am 17. April 2019 isch si vum FDP-Vorsitzer Christian Lindner as Noofolgeri vu dr Nicola Beer fir s Amt vu dr FDP-Generalsekreteeri vorgschlaa woore. Gweelt wooren isch si derno am 26. April 2019 uf em 70. oordelige FDP-Bundesbarteidaag.

Am 27. Septämber 2009 isch d Teuteberg iber d Landeslischt in Brandebuurger Landdaag gweelt woore. Im Waalkampf isch si u. a. vum Hans-Dietrich Genscher unterstitzt woore.

Im Landdaag isch d Teuteberg Mitgliid vum Räächtsuusschuss gsii, vum Riichterwaaluusschuss un vu dr Enquete-Kummission „Aufarbeitung der Geschichte und Bewältigung von Folgen der SED-Diktatur und des Übergangs in einen demokratischen Rechtsstaat im Land Brandenburg“, derzue stellverdrättend Mitgliid vu dr Uusschiss fir Huushalt un Finanze, fir Wiirtschaft un fir Europaaagläägehaite un Entwickligsbolitik. D Teuteberg isch räächts- un meediebpolitischi Sprächeri vu d ire Frakzioon gsii.

Schwäärpinkt vu dr bolitische Aarbet vu dr Teuteberg im Landdaag sin d Ufschaffig vu dr SED-Diktatuur un d Wiiderguetmachig vum in dr DDR veruursachte Uuräächts gsii, derzue isch si fir e liberaali Wiirtschaftsbolitik yydrätte.

Zue dr Landdaagswaal 2014 isch si nimi aadrätte.

Im Novämber 2016 isch d Linda Teuteberg uf eme Landesbarteidaag zur Spitzekandidaati vu dr brandebuurgische FDP fir d Bundesdaagswaal 2017 gweelt woore. Mit 57 Brozänt vu dr Delegiertestimme het si si geg dr Axel Graf Bülow duuregsetzt. Z Brandebuurg het d FDP 7,1 % vu dr Zwootstimme iberchuu, im Waalchrais Potsdam – Potsdam-Mittelmark II – Teltow-Fläming II, wu d Teuteberg aadrätten isch, 9,2 %; Bi dr Eerschtstimme het d Teuteberg 7,5 % kriegt.

Im Bundesdaag isch d Teuteberg Mitgliid vum Innenuusschuss un deert Obfrau vu ire Frakzioon. Derzue isch si stellverdrättend Mitgliid vum Huushaltsuusschuss un in dr FDP-Frakzioon Vorsitzeri vu dr Aarbetsgruppe Inne un Sprächeri fir Migrazioon.

D Teuteberg isch evangeelisch un syter 2007 ghyroote mit em Björn Teuteberg.




</doc>
<doc id="79310" url="https://als.wikipedia.org/wiki?curid=79310" title="Liste der Redaktoren und Redaktorinnen des „Dicziunari Rumantsch Grischun“">
Liste der Redaktoren und Redaktorinnen des „Dicziunari Rumantsch Grischun“

Uf dr Lischte vo de Redaktooren un de Redaktoorinne vom „Dicziunari Rumantsch Grischun“ findt me die Lüüt, wo im Uuftrag vo dr Societad Retorumantscha sid em Afang vom grosse Wörterbuech Dicziunari Rumantsch Grischun (DRG) dr Wortschatz vom Bündnerromanische aluege, püschelen und beschrybe.

Dr Redakzioon hälfen es paar Persoone, wo für d Dokumäntazioon, als Assischtänten und Assischtäntinnen algmein, für die elektroonischi Verwaltig vo de Daate und s Sekretariat luege. Vil vo dene wäärde spöter sälber id Redakzioon gwäält; drum isch uf dere Lischte do s Datum, wo iiri Arbet bim DRG agfange het ufgschribe und nid eerscht s Datum vo der Wahl id Redakzioon. Gnöiers zu dr Arbet vom Inschtitut fürs DRG chamen i däm sym Jooresbricht i de Joorbüecher "Annalas da la Societad Retorumantscha" go nochelääse.




</doc>
<doc id="79312" url="https://als.wikipedia.org/wiki?curid=79312" title="Felix Giger">
Felix Giger

Dr Felix Giger, wo am 21. Jänner 1946 z Surrein uf d Wält cho isch, isch e Bündner Romanischt, Dichter und Lexikograaf.

Er isch z Disentis ufs Gimnasium gange und het a dr Uni Fryburg d Romanistik studiert. 1977 het er mit synere Dokterarbet "Hecastus, ein unveröffentlichtes altoberengadinisches Jedermannsspiel" z Fryburg promoviert.

Sid em 1. Mai 1976 isch dr Giger als Assistänt, sit 1978 als wüsseschaftliche Mitarbeiter, sit 1980 als Redakter und sid 1989 als Nochfolger vom Alexi Decurtins als Scheffredakter bim Dicziunari Rumantsch Grischun (DRG) gsi. 2003 het er als Scheffredakter ufghört und wyters no als Redakter mitghulfe. Im Jänner 2010 isch er nach 34 Joor bim Inschtitut vom DRG id Pänsioon gange. Si Nochfolger als Scheffredakter isch anne 2004 dr bishärig DRG-Redakter Carli Tomaschett worde.

Vom Giger sind ganz vill Artikel im Dicziunari, wo i de Bänd 6 bis 13 vo däm Wäärch abtrukt sind. Dr Cristian Collenberg het gseit, under em Giger heig s DRG mit nöiartigen Informatikwäärchzüüg agfange schaffen und sig so en Vorryter bi de nazionale Wörterbüecher vo dr Schwiiz woorde. Anne 2010 het d Societad Retorumantscha dr Felix Giger i die Filologischi Kommission für s DRG gwählt.

Dr Felix Giger het zäme mit sym Soon Joel Giger (1977–2009) die elektronischi Datebank für s Buech "Niev vocabulari sursilvan" zämegstellt.

Und er het vil too für die bünderromanischi Tachsprooch Rumantsch Grischun. 1984 het er Für d Lia Rumantscha het er anne 1984 der Comicband "Asterix ed ils Helvets" ab em französischen Orignal vom Goscinny is Romanischen übertreit. Vom Giger und em Grafiker Peter Haas (1933–2015) isch d "Istorgia dals Rumantschs," en originelli Gschicht, wo au im Uftrag vo dr der Lia Rumantscha entstande und 1987 und 1990 i zwöi bänd usecho isc. I dere schööne Bildergschicht gseht men e Zytreis vo zwee Bündner i säbi alti Zyt zrugg, wo s räätische Land zum röömische Rych choo isch. Der eerscht Band heisst "Sgartin e Fermentin en la tiara da Tukinu, Arusa & Eluku". Dr Romanischt Alexi Decurtins het derzue gschichtlechi Imformazioone gschribe. Die fantasyvolle Comicbänd, wo s uf düütsch und i de romanische Dialäkt Sursilvan, Vallader, Puter und Surmiran git, sind guet achoo i der Schwiiz, d Heft sind gly usverchauft gsi. Anne 2012 het d Kantonsbiblioteek Graubünde zäme mit der Stadtbiblioteek Lausanne en Usstellig gmacht über das orignelle Wäärch: "Ausstellung: L’istorgia dals Retorumantschs. Geschichte der Rätoromanen als Comic."

Der Felix Giger het au no anderi ache gmacht. ER het em "Museum Regiunal Surselva" z Ilanz ghulfe bim Projäkt für sy wüsseschaftlich Dienscht. Mit Vorttreeg und Schrifte für d Schuel und Vorläsigen a dr Uni het er vil too für s Romanische. Er het lang z Chur gläbt und als Lektor und Autor gschaffet, vo 1978 bis 1990 isch er zäme mit em Clo Duri Bezzola und em Iso Camartin Schriftleiter vo dr Zytschrift "Litteratura" gsi.

Er schrybt modärni rätoromanischi Gedicht und au Prosawäärch.

2010 het d Bündner Regierig em Felix Giger en Pryys gää für syni Arbet als Scheffredakter vom Dicziunari und für alles, won er für di rätoromanischi Literatur too het.

Wo anne 2011 dr Felix un d Vatya Giger uf die kanarischi Insle La Palma usgwanderet sind, hän dr Andreas Joos und d Maria Cadruvi über se en Dokumäntarfilm träit.







</doc>
<doc id="79313" url="https://als.wikipedia.org/wiki?curid=79313" title="Landgrafschaft Klettgau">
Landgrafschaft Klettgau

D Landgrõfschaft Chlèggau odder Landgrõfschaft Chläggi isch èn spòtmittelalterlichè un früèneuzitlichè Hèrrschaftsberych mit èrè territorialè Uusdèènung am Hochrhy zwǜschè Schaffuusè un Dǜèngè, wo sich übber d Johrhunderte gändèrèt hèt . Dè Chlèggau lòt sich nõch dè Quällèlaag ab 1315 als Landgrõfschaft datyrè. Si eksischtyrt wèg dè Mediatisierung nǜmmi, well dörtdèwègè s Gebièt 1806 a s Großherzogtum Baden gangè isch. D Landgrõfschaft Stüèlingè, wo im Wuètèdal nordöschtlich vo Dǜèngè lyt, isch vo 1112 bis 1250 Bschtanddeil vo dè Grõfschaft Chlèggau gsi.

Èrschtmòls schriftlich uffzeichnèt isch dè Nammè i dè Formle "Actum in pago Chlegouve" im zwoote Johr vo dè Regyrig vum Ludwig, wo zuè dè Zit vum Pabscht Sergius II. 844 gläbbt hèt, aalässlich von èm Güèterduusch zwǜschè nèm Rinloz un èm Kloschter Rhynau. D Benennung i dè Divisio Regnorum vo 806, èm »Teschtament« vum Karl dè Große, wo sich dè Trudpert Neugart druff bezieèt, bschtimmt d Ängi zwǜschè Neuhuusè un Beringè als Gränzè zwǜschè m "Chletgowe" un "Hegowe" un dõdemit als Gränzè vo dè Machtberych zwǜschè sinè Söön Karlmaa un Pippin. Dè Ägidius Tschudi dauft vo dè Latobriger als Urbevölkerig, vo dèm leitet sich au dè Nammé ab. Johann Jakob Rüeger bschtätigt sèll, meint abber uffgrund vo dè Fruchtbarkeit vu sellrè Gegènd sèbbèrè »Lättègau« sägè z dürfè. Au vodrèttè (u. a. durch dè Jäger Georg) wörd diè Aasicht, dè Aargau wörd vo dè Aarè un asè dè Chlèttgau vo dè Glatt abgleitet, also eigéntlich »Glattgau«. Dè Franz Josef Mone leitet dè Nammè vo "Chleigh", im keltischè Wort für Höger ab, also »Högergau«. Dè Rüèger erwäänt au d Aasicht vum Josias Simmler, wo diè aalt Grõfschaft Altèburg im gallischè »Latobrigi« un dõdemit im dütsche »Altobrogo« dinnè sièt, wa hüe abber als nit richtig aagluègèt wörd.

Zuè dè Hèrkumpft un Bedütig vum Nammè „Chleggau“ git s meereri witteri Dütungsversionè, wo bis hüt nit abschlièßend klärt sin. Wôrènd villfach d Aasicht vodrèttè wörd, dè Chleggau (auch Clecgouva, Chlegowe, Clegove, Clechgouwe, Cleggovia), hebbe sin Nammè vo "Cleg" (Schiffle, Weidling) un "Geu" (Landschtrich) – womit woll uff d Laag am Rhy abgschtellt wörd, hèt dè Emil Müller-Ettikon è witteri Theory entwicklèt, wo uff s mittel- bzw. althochdütsche, urschprüngliche Schallverb "klecken" hywyst, un dè Chlèggau als "Gau am Rhyfall" aagluègèt hèt, wo urschprünglich auch als "Chleckgow" gschribbè wörrè isch.

Ob mò jetzt "Kleggau" odder "Klettgau" schriibè sött, dõdrübber hèn sich langi Zit diè schwarzèbärgischè Beamtè gschtrittè: mò hèt sich für d Version "Klettgau" entschiddè. D Bevölkerig, wo hochalemannischi Mundart schwätzè duèt, hèt irè Gau abber witterhy bis hüt (Stand: Februar 2020) als "Chleggau" (im weschtlichè Deil un Jeschtettèmer Zipfel) bzw. als "Chläggi" i dè öschtlichè Hälfti im Kanton Schaffuusè benamst.

Nõch Aegidius Tschudi isch d Gegènd zwüschè m Wuètèdal un èm mittlerè Hochrhy vo dè „Latobriga“ (Latobriger), èm Keltèschtamm, besidlèt worrè. Spôter isch s Chlèggau Sidligsgebièt vo dè Alemannè gsi, dèvor isch dè mittlere Hochrhy zwǜschè Schaffuusè un Waldshuèt znägscht römisch bsetzt gsi. 537 hèt dè Witigis als Gegègaab für Hilfsleischtungè gegè d Bǜzantiner Brovinzdeil Deile vum Alpèvorland a dè Theudebert I. abgää. Anno 585 isch s Bischtum Konschdanz vo dè Vindonissa losglöst worrè. D frängisch-karolingischi Neuydeilig vum Rych in Gaugrõfschaftè hèt im 8. Johrhundert zuè dè Nammensgäbbig vum Gebièt gfüürt, wo sich zwǚschè Hochrhy, Wuètè un Randè-Massyv lyt. Im Nordè hèt d Rychshèrrschaft Bõõdorf, wo im Kloschter St. Bläsy untergordnèt gsi isch un im Weschtè s Damèschtift Säckingè è wichtigi Rollè gschpillt. S Gebièt isch vo 911 bis 1268 Beschtanddeil vum Herzogdum Schwõbè gsi.

I dè karolingischè Zit, um 1200 ummè, isch d Grõfschaft Chlèggau è Blätzlihäs gsi, wo d Freyhèrrè vu Chrènkingè, d Grõfè vu Chüssèbärg, s Kloschter Allerheiligè z Schaffuusè sowiè s Hochschtift Konschdanz Blätzli dèvu ghaa hèn. Dè urschprüngliche Sitz isch z Altèburg bi Jeschtettè gsi, è bitzeli absi vum Rhyfall un im öschtlichè Zipfel vum Chlèggau. Spôter isch i dè Stadt Dǜèngè dè Grõfèschtuèl gschtandè. Deilwys unter dè Hèrrschaft vo dè Lupfèner us Stüèlingè, isch dènõch s Kloschter Rhynau wittèrè Grundeigèdümer im Chlèggau gsi. Dè Chèggau isch vo 911 bis 1268 Bschtanddeil vum Herzogdum Schwõbè gsi un isch als Èrbi a dè Herzog Èrnscht vo Schwõbè, Deile sin au habsburgisch gsi. Als Fründ vum Grõf Wèrner vo Kyburg, un nõch èm Schliifè vom Kyburger Schloß im Johr 1027 durch dè Konrad II., isch d Kyburger Hèrrschaft wèg èm mächtigère Staufer Rych langsam zämmèkait. S Gebièt, wo sit 1651 zum hütigè Kanton Züri ghört, s Rafzerfäld sowiè diè ehemòligi Hèrrschaft Regènsbärg isch im Zämmèhang mit èm Kyburger Èrbi vo dè Regènsbärger hèr chò, alli zämmè sin Bschtanddeil vum Zürigau gsi. S Herzogdum Schwõbè un dõdemit d Region Obberschwõbè isch 1541 a d Öschterrycher gangè un 1805 a d Württèbärger.
Mit dè Stammburg Aalt-Chrènkingè un dè Chrènkinger Burg im Steinadal, dè Stadt Dǜèngè un dè Wyyßèburg sin d Freyhèrrè vo Chrènkingè zitèwys diè mächtigschtè Hèrrscher vum Chlèggau gsi. Anno 1389 sin folgendi Chrènkinger am Start gsi "Johans von Krenkingen fry her und her zu Tuengen, hoffrichter des Romischen richs und Diethelm von Krenkingen fry, Kilcher (Kirchherr) zu Tuengen und ze Schwärzè, gebruder"

Mit yrèm Sitz z Altèburg un èm Bau vo dè Habsburg bi Vindossia durch dè Rathbod sin si d Begründer von èrè Dǜnaschty, wo bis hüt witterläbbè duèt. Vo 1282 bis 1408 isch dè Chlèggau i dè Hand vo dè Grõfè vo Habsburg-Laufèburg gsi; 1325 sin si Landgrõfè worrè. Dè Grõf Rudolf dè Schwiiger hèt im Johr 1282 d Linniè vo dè Laufèburger Grõfè begründet. Am 18. April 1380 isch dè Landgrõf Rudolf IV. am Langèschtai zum letschtè Mòl "offenlich zu Gerichte" gsessè. Vo dört aa hèn sich d Landgrõfè vo Landrichter vodrèttè lò. S Landgricht Chlèggau isch è mittelalterlichs Gricht, wo ab 1361 èrschtmòls als sèbbès benamst worrè isch.

D Laufèburger Linniè isch durch villfachi bolitischi un wǜrtschaftlichi Chräft bedrängt worrè. Intèrni Strittigkeitè sin zwar immer widder entschärft worrè, doch d Fortuna hèt nit immer gholfè, um è günschtiges Aaduèrè un Bschtò vo dè Linniè ergää hett. Dè Landgrõf Johann IV., dè letscht vo dè Laufèburger Linniè, isch 1408 uff dè Burg Balm ooni männlichi Nõchfolger gschtorbè. Dè Johann IV. hèt zwar bschtimmt au nò d Stammbäum aalegè un d Genealogiè durchforschè lò, um dè Fortbeschtand vum Huus sichèrè z lò, sèll isch abber umèschuscht gsi. Trotzdèm hèt d Laufèburger Linniè heruusragèndi Persönlichkeitè hinnèfürrè brocht, öppè dè druffgängerische Gottfryd I., odder dè Junior vum Rudolf èm Schwiiger, dè Rudolf dè Bischof vo Konschdanz. Au dè Rudolf III. hèt für èn rächtè Gebiètszuèwachs gsorgèt durch sini Hǜrõt mit dè Elisabeth vo Rapperschwil. Dè gröscht Deil vo dè Voluscht isch letschtlich durch dè Freiheits- un Expansionsdrang vo dè Eidgenossè bedingt gsi.

Durch dè Vodraag vo sim Vater Hèrmann vo Sulz, wo dèsèll 1408 mit dè Witwè vum Johann vo Habsburg, dè Reza vo Habsburg-Laufèburg, abgschlossè hèt, isch es 1410 zuè dè Hǜrõt vo dè Döchter Ursula vo Habsburg-Laufèburg mit èm Grõf Rudolf III. vo Sulz chò; asè isch d Landgrõfschaft Chlèggau zämmè mit dè Hèrrschaftè Chrènkingè un Rottèbärg a diè Grõfè vo Sulz chò, wo sit èm 10. Johrhundert z Sulz am Negger nõchgwisè sin.

S Huus Sulz hèt vosuècht – auch im Konfligt mit dè Habsburger – d Schirmvogtei übber s Kloschter Rhynau z chriègè, wo im Chlèggau Landgüèter ghaa hèt, woby s au zuè Konfligt mit dè Stadt Schaffuusè chò isch. Als Basis für iri gèrn au mòl gwaltsamè Aktionè gegè s Kloschter hèn d Sulzer d Burg Balm bruucht, wo bi Balm nu 1,5 km unterhalb vo Rhynau am Hochrhy glègè un anno 1449 vo dè Schaffuuser Truppè gschliffè worrè isch.

Wôrènd èm Waldshuèterchrièg isch 1468 au d Landgrõfschaft Chlèggau durch diè eidgnössischè Truppè plündèrèt worrè. 1482 hèn d Sulzer d Stadt Dǜèngè kaufè chönnè, wo zuè dè Residènz vo dè Sulzer Hèrrschaft worrè isch. Im Uusduusch für Dǜèngè hèn d Sulzer alli Rächtsaaschprüch uff Hallau un Nüüchilch, also dè woolhabenschtè Wyybaugmaind un dè einzigè befeschtigtè Stadt zmitts im Chlèggau a s Hochschtift Konschdanz abdrèttè müèsè.

Im Johr 1478 hèn d Grõfè vo Sulz mit dè Stadt Züri – für sich un d Landgrõfschaft – è Burgrächt uff zee Johr abgmacht, wo 1488 uff „ewig“ volängèrèt worrè isch. Nõchdèm si 1488 s Jeschtettèmer Schloß kauft hèn, isch sèll Schloß zitèwys zuè dè öschtlichè Residenz i dè Grõfschaft worrè. D Sulzer hèn zuèdèm au uff dè Küssaburg residyrt, welli si 1492 als Pfand un 1497 als Lehè übbernää hèn chönnè. Im Uusduusch isch Boolingè a s Hochschtift Konschdanz abdrèttè worrè. D Landgrõfschaft isch 1499 im Schwyzerchrièg zum Chriègsschaublatz worrè un vo eidgnössischè un vo habsburgischè Truppè vowüèschtet worrè – au s Residenzschtädtle Dǜèngè kabutt gmacht worrè. Vorder-Öschtrychischi Truppè us Waldshuèt, Laufèburg un dè Grõfschaft Hauèschtai unter m Hauptmaa Willibald Pirckheimer hèn Rechbärg am Nordrand vo dè Grõfschaft plündèrèt un vowüèschtet, s chlyne Buèrèdorf hèt sich 1468 nõch dèm gfôrlichè Heckmeck dè Eidgenossè zuèwendè wellè, d Dörfer Dangschtettè, Gißlingè un Grièßè hèn èbbèso übberlaufè wellè.

Schu früè hèt s i dè Nõchbòrschaft d Bundschuè-Bewegig un Uffschtänd vo dè Hauèschtainer Untertanè gegèübber m Kloschter St. Bläsy im Südschwarzwald gää. Am 15. Mai 1524 hèt sich dè Rõt vo dè Stadt Waldshuèt gegèübber Öschtrych gweigerèt, dè Balthasar Hubmaier uuszwysè. Mit èm Uffschtand vo dè Stüèlinger Untertanè gegè dè Grõf Sygmund II. vo Lupfè am 23. Juni 1524 vor èm Stüèlinger Schloß wörd i dè traditionèllè Gschichtsforschig dè Aafang vum Dütschè Buèrèchrièg aagluègèt. Ursach dõdefür isch dè Sygmund II. gsi, wo sini Grõfschaft mit alterschtarrsinnig gsi isch un sini Hèrrschaft mit harter Hand uusgübt hèt. Legendär sin sini hartè Urteil gsi sowiè diè uffwändigi Frondiènscht, wo dè Stüèlinger Landgrõf wèg dè Reparaturè vu dè Chriègsschäddè vum Schwyzerchrièg sini Untertanè abvolangt hèt. Im Juni 1524 hèn d Stüèlinger Buèrè dè Hans Müller vo Bulgèbach, wo vom Wald obbè chò isch, zu yrèm Hauptmaa gwäält. Èrscht im Dezèmber 1524 hèn sich d Chlèggauer Untertanè gegè dè Grõf vo Sulz gwendèt. Im Gegèsatz zuè dè Stüèlinger, wo iri Beschwerdè bim Kammergricht Esslingè geltènd gmacht hèn, hèn d Chlèggauer sich toujours uff d Reformation beruèfè. Vo Züri uus isch es zwinglianisch-reformyrte Bekenntnis durch Prädikantè i s Chlèggau drait worrè, dè reformatorische Aktivischt Thomas Müntzer hèt sich z Waldshuèt, nu 4 km weschtlich vo Dǜèngè, uffghaltè. Unter dè Füürig vom Nikolaus Wagner hèn d Chlèggauer iri Beschwärdè in 44 Artikel formulyrt, wo si am 25. Januar 1525 a dè Rõt vo dè Stadt Züri grichtet hèn. Dè Uffschtand hèt bis zum 4. Novembèr 1525 duèrèt. A sèllèm Daag hèn Truppè vum Grõf Rudolf V. vo Sulz unter m Chrischtoph Fuchs vo Fuchsbärg bi Grièßè bluètig abbègschlagè, dè Rèbmaa Hans isch blendèt worrè.

Als 70 Johr spôter Landgrõf Rudolf ("dè Schuldèmacher") vosuècht hèt, sini Untertanè für sini Schuldè yschtò z lõ, hèn sich 16 Gmaindè un mit èm Stüèrschtreik gweert. Anno 1597 isch d Usènandersetzung zwǜschè Untertanè un Landgrõf eskalyrt. D Untertanè hèn è Delegation i diè eidgenössischi Stadt Züri gschickt, mit dènnè dè Grõf vo Sulz 1478 è Burgrächt abgmacht ghaa hèt. Wèg èrè befürchtètè Intervention vo Züri hèt dè Kaiser Rudolf II. è Kommission un schlièßlich au diè Vowalter (Rudolf vo Helfèschtai un Frydrich vo Fürschtèbärg) für d Landgrõfschaft ygsetzt. 1601 hèt dè Kaiser d Stadt Züri ermaant, sich nit witter yzmischè. Wèg sim völlig gschtörtè Vohältnis zuè sinè Untertanè un sinèrè nõch wiè vor prekärè finanzièllè Situation hèt dè Rudolf sy Amt als Landgrõf im Chlèggau 1602 sim Bruèder Karl Ludwig übbergää. D Untertanè hèn abber au im neuè Landgrõf bis zum Früèling 1603 dè Huldigungseid voweigerèt.

Nò i sim èrschtè Amtsjohr hèt dè Karl Ludwig è umfassendi Bolizei- un Landesorning machè lò, woby er au Vodrètter vo dè Untertanè mit ybezogè hèt. Als Vofasser un Schriiber vo dè Landorning gildèt dè Johann Jakob vo Beck z Willmèdingè. Im Sulz sini Beamtè hèn vosuècht, dè Yfluss vo dè Untertanèvodrètter yzdämmè, wa zuè wittèré Brotescht bi dè kaiserlichè Kommissär un zuè nèrè revidyrtè Bolizei- un Landesorning im Johr 1605 gfüürt. Èrscht füüf Johr spôter hèn d Ywooner vum Chlèggau uffghört mit irer »Stüèrrebellion«.

1633 isch dè Dryßigjöhrige Chrièg durch dè Schwedèfäldzug au im Chlèggau aachò. Dè Johann vo Aldringè isch am 30. Septembèr 1633 zämmè mit èm Fäldhèrr Herzog vo Feria nõch dè Belagerig vo Konschdanz übber dè Hochrhy i dè Chlèggau yzogè. Vo Stüèlingè uus hèn si d Stadt Schaffuusè bedroot, dè Feria un dè Aldringer hèn zämmè s Kommando übber è Heer vo öppè 30.000 Mann ghaa. Nõch Vohandligè hèn si sich am 8. Oktobèr uff Dǜèngè am mittlerè Hochrhy zruggzogè, wo si dè Schwedè abgnõ hèn. Dènõch hèn si Rhyfäldè am unterè Hochrhy belagerèt.

Französischi un schwedischi Truppè unter m Oberscht „Grõf Villefranche“, wo für èn Huufè Chlutter vom Württèbärgischè Herzog Julius Fridrich gschmyrt worrè isch un vor dèm mò Angscht ghaa hèt, sin i d Landgrõfschaft ydrungè, well dè Landgrõf Karl Ludwig Èrnscht vo Sulz unter m Fäänle vum Kaiser gschtandè isch. 700 Buèrè, wo vo zwei sulzischè Beamtè (dè Förschter Imhof un dè Rentmeischter Höuptlin, beidi us Jeschtettè) gfüürt worrè sin, hèn sèbbi Truppè am 8. Mai 1633 bi Lottschtettè aagriffè un sin vollschtändig abbègschlagè worrè. Näbbè 200 Dotè hèt s vill Gfangèni gää un massyvi Sachschäddè sin z beklagè gsi, wa kei Wunder gsi isch, well s Dorf Lottschtettè abbrènnt worrè isch un s Gebièt bis zum 20. Juni 1633 und im nägschtè Johr nòmmòls blündèrèt isch. D Landesfeschtung Küssaburg a dè Schnittschtell vum öschtlichè un weschtlichè Deil vo dè Grõfschaft isch am 8. März 1634 durch diè kaiserlichi Bsatzung kabutt gmacht worrè, dèmit si nit i d Händ vo dè Schwedè kait isch. Am 4. Dezembèr 1634 hèt dè Heerfüürer General Hamilton sini Truppè gu Dǜèngè un durch dè Chlèggau gfüürt, èrscht a dè Wyynächt sin si i dè Hegau witter zogè.

Zwei Johr spôter, 1635, isch dè Schwarze Dot durch s Chlèggau zogè un hèt èn Huufè Opfer gholt, sèllèwäg isch dè Landschtrich nördlich vom Hochrhy witgehènd vowaist gsi. Am Frytig vor Lièchtmèß 1638 sin Französischi Truppè unter m Bèrnhard vo Weimar gu Rhyfäldè zogè, wo d Schlacht bi Rhyfäldè stattgfundè hèt. Im Summer isch dè Kaiserliche Generalmajor Bernhard Schaffalitzky von Muckadell hinterhèr chò.

Dè Chlèggau isch dènõch uusgsuugèt un uusghungèrèt gsi, glychwool hèt dè Amtsnõchfolger vum Bèrnhard vo Weimar, dè Hans Ludwig vo Èrlach a dè Kommissar z Laufèburg, dè Lazarus Schäfer, gschribbè: "..das, wenn nicht bezahlt und abgeliefert wird, man die Häuser der Beamten und das Schloß zu Tiengen in Brand stecken, die Untertanen aber nicht belästigen wolle".
Dõdèzuè muè mò sägè, dass dè Chlèggau dõmòls wiè hüt als Fruchtchaschtè un Obschtkörble vo dè Region aagluègèt worrè isch, wa diè uusghungertè Truppè magisch aazogè hèt, well s im Dryßgjöhrigè Chrièg normal gsi isch, dass alli Truppè sich mit Muulraub vosorgèt hèn.

Anno 1641 sin widder Kaiserlichi Truppè unter m Oberscht Hans Mathias vo Franzmauth un Wildholzè i dè Gegènd gsi, wo d Kontributionè un d Gèld- un Wertsachèflucht i diè sicheri Schwyz (a dè südlichè un öschtlichè Gränz) unterbindè hèt wellè, wa abber nit glungè isch. 1647 isch dè Französische Oberscht Chrischtoph Ludwig vo Baumbach z Stüèlingè im Wuètèdal gsi un hèt vo dört uus Abgabè vo dè Chlèggauer gforderèt. Mit èm Westfälischè Friddè im Johr 1648 isch dè gröscht Religionschrièg in Mitteleuropa un au im Chlèggau z Ènd gangè.

Am 17. Juli 1651 hèt dè Grõf Hans Ludwig vo Sulz s Rafzerfäld, also dè südliche Rand vo dè Oschthälfti, mit allnè Hoheitsrächt a d Stadt Züri vohökerèt, 1656 isch dè nördliche Rand (bi Hallau, Wilchingè, Nüüchilch un Berringè, ergo s Chläggi) vo dè Oschthälfti vo dè Landgrõfschaft draa chò, wo a d Stadt Schaffuusè vohökerèt worrè isch, wo sit 1501 ebbèso wiè Züri zuè dè Eidgnossèschaft ghört. Dõmit isch vo dè Oschthälfti nu s Schwarzbachdal bi Dettighoffè un dè Jeschtettemer Zipfel übbrig blibbè. S Chlèggaudal, wo vo dè Beringer Ängi bis Obberlauchringè gòt, isch dõdemit i dè Mitti quer übber dè Dalboddè deilt worrè. Sèllè Notvokauf hèt also bis hüt nò Uuswirkungè uff dè Volauf vo Dütsch-Schwyzer Gränz, wèlli im Chlèggau/Chläggi un bim Obberè Kantonsdeil vo Schaffuusè bsunders vowinklèt isch (witteri Details cha mò dõ aaluègè: Schaffuuser Kantonsgränz).

Vo dört aa schwätzt mò au vum schwyzerischè Chlèggau, im Volksmuul au Chläggi, im Gegèsatz zum "rychischè Chlèggau", sèllèm Deil vo dè Landgrõfschaft, wo bim Dütschè Rych blibbè isch. Quer durch s Chläggidal isch abber nit nu d Rychsgränz, sondern au è Religionsgränz voloffè, well sich diè eidgnössischè Ständ Schaffuusè un Züri für diè reformyrti Konfession entschiddè hèn un s Rafzer Fäld un s Chläggi dõdemit evangelisch gsi isch. Für diè moderni bolitischi Vowaltig isch s Chläggi i d Bezirk Obber- un Unterchläggi ydeilt worrè.

Nõch èm Uusschtärbè vo dè Grõfè vo Sulz wègè fäälendem Stammhalter isch 1687 d Landgrõfschaft vum Kaiser in è Rychsèrbkunkellehè umgwandlèt worrè, dõdemit isch hèt d Döchter vum letschtè Grõf, d Maria Anna, chönnè s Èrbe aadrèttè. D Landgrõfschaft isch de facto schu 1687 a s Huus Schwarzèbärg übbergangè, well d Maria Anna sit 1674 mit èm Fürscht Ferdinand Wilhelm vo Schwarzèbärg vohǜrõtet gsi isch. Nõch èm Dot vo dè Maria Anna im Johr 1698 hèt irèn Man d Landgrõfschaft gèrbt. Dõdemit isch d Landgrõfschaft Chlèggau zum Bsitz vum Ferdinand vo Schwarzèbärg un èm Huus Schwarzèbärg worrè un zuè nèrè gfürschtètè Landgrõfschaft uffgschtygè; s Münzrächt vum Grõf vo Sulz isch uff d Schwarzèbärger übbergangè. D Hèrré vo Schwarzèbärg hèn sithèr au d Grõfètitel vo Sulz un dè Titel Landgrõfè vom Chlèggau gfüürt. Diè uffgschtygene Landgrõfschaft isch sitdèm au als Hèrrschaft Schwarzèbärg benamst worrè. D Schwarzèbärger sin zimli an èrè Arrondyrig intressyrt gsi, sèllèwäg hèt no um 1800 dè Fürscht Joseph II. s Schloss Willmèdingè im Unterè Wuètèdal dèzuè kauft.

I dè Folg vo dè Mediatisierung churz druff hy im Johr 1806 isch s Gebièt (d Landeshoheit) 1806 im Großherzogdum Baddè zuèkait. Im Großherzogdum sin Dǜèngè un Jeschtettè im Chlèggau zuè Amtsschtädt worrè. Z Dǜèngè hèt bis 1819 è eignes Bezirksamt ghaa, sèll Bezirksamt isch zuègunschtè vum (unglièbtè) Nõchbòr Waldshuèt abber i sèllèm Johr uffglöst worrè.
Hüt (Stand: Februar 2020) ghört dè Hauptdeil vo dè Landgrõfschaft Chlèggau mit dè ehemòligè Residänzè Dǜèngè, Altèburg un Jeschtettè zum Landchrais Waldshuèt (Nõchfolger vum Bezirksamt Waldshuèt) im Land Baddè-Württèbärg un dõdemit zuè Dütschland.

1798 isch diè "Chlèggauischi Landmiliz" im Zuug vo Yquartyrigè un Französischè un Öschtrrychischè Truppè uff 150 Maa voschtärkt worrè. D Stadt Dǜèngè hèt 6 Maa gschtellt, dèzuè Freiwilligi als Chargè: Chirurg Johann Baptischt Rutschmaa als Fäldarzt, dè Hofkaplan Spitznagel als Fäldgeischtlichè, dè Maggi Donni als Fourier, dè Obberlütnant Dörflinger als Kompagnyhauptmaa, dè Roßhirt Willi als Obber-Lütnant, dè Forschtadjunkt Sepp Glasß als Unter-Lütnant, dè Meyer Andreas als Fäldwebèl un dè Roder Hans als Korporal. Dèzuè hèt s è „Stehendes Heer“ im Chlèggau gää, s sognennti "Kontingènt", wo è baar Mannè als Wachè uff d Dörfer abgschtellt hèt. S „Heer“ isch jewyls vo dè Bürger nõch Bedarf voschtärkt worrè. Anno 1799 hèt d Stadt Dǜèngè als "Occasion" us zweiter Hand 60 Gweer mit Bajonätt un Rièmè für 2 1/2 Rychstaler bro Stugg vum Züüghuus vo dè Stadt Bärn kauft.


Vom Zitruum 1067-1200 sin keini Grõfè mee bekannt; dè Chlèggau isch als Herzogdum Schwõbè Deil vum Heiligè Römischè Rych, Hèrrscher sin dõdemit d Herzöög, reschpektyv d Könnig odder Kaiser:
Um s Johr 1200 ummè fangt diè großi Zit vum Freihèrr vo Chränkingè aa, èrschtmòls erwäänt 1202, wo als Gründer vo dè Stadt Dǜèngè gältèd, un dè aalte Durm, s hütige Dǜèngèmer Schloß, baut hèn. D Grõfè vo Küssèbärg, d Bauhèrrè vo dè Küssaburg, hèn diè Kaiserlosi Zit uusgnutzt, um dè Chlèggau z behèrrschè, hèn sich abber am Ènd wèg Chlynigkeitè uffgribbè.
Dènõch sin d Habsburger Rychsvögt vum Chlèggau gsi; Könnig Rudolf I. un sin Vorgänger gältèd als Gründer, reschpektyv als Erbauer vo dè Stadt Waldshuèt; Rudolf hèt 1288 au d Wyyßèburg gschliffè, un s Interregnum zu nèm Ènd brocht. Iri Landgrõfè sin gsi:


Luèg au: Hèrrschaft Schwarzèbärg im Chlèggau






</doc>
<doc id="79318" url="https://als.wikipedia.org/wiki?curid=79318" title="Raimon Galí i Herrera">
Raimon Galí i Herrera

Dr Raimon Galí i Herrera, wo anne 1917 z Barcelona uf d Wält choo und anne 2005 gstorben isch, isch e katalanische Dichter und Sproochaktivischt gsi.

Er isch dr Soon vom Alexandre Galí i Coll gsi. Er het a dr "Autonome Uni vo Barcelona" Filosofy und Literatur agfange studiere, und er het scho gly bi dr patriotische katalanische Bewegig Palestra mitgmacht. I dr Zyt vom spanische Bürgerchrieg isch er uff d Militärschuel "Escola Popular de Guerra de la Generalitat de Catalunya." Er isch de Offizier im Zääte republikanische Militärkoor woorde und anne 1939 isch er is Exil uf Kuba und spööter uf Mexiko, won er vo 1040 bis 1944 Antropology und Gschicht studiert und bi archäologischen Usgrabige mitghulfe het.

Im Joor 1948 isch dr Galí i Herrera uf Kataloonie zrugg. Er isch e wichtigi Figuur vo der autonome Kulturbewegig und vo den Antifrankischte i dämm Land gsi und het bi der "Acadèmia de Llengua Catalana" mitgmacht. Er het au dr regionali Pfadfinderbewegig ghulfe.

As Schriftsteller het me nen i Zytigen und Zytschrifte chönne lääse. 1983 het er für syni Arbet s "Sankt-Georgs-Chrüüz" übercho.



</doc>
<doc id="79319" url="https://als.wikipedia.org/wiki?curid=79319" title="Silvana Derungs">
Silvana Derungs

D Silvana Derungs (* 20. Meerz 1982; vu Surcasti) isch e Schwyzer Romanischti.

D Derungs het an dr Universiteet Friburg Romanischtik un Umwältwisseschafte studiert un anne 2009 s Lizenziat mit dr Arbet "«Hey, mann, Punts goes on!» cun tge meds vegn il linguatg da giuventetgna reproducì ed imità en la gasetta «Punts»?" abgschlosse.

Zum 1. April het si as wisseschaftligi Assischtänti bim Dicziunari Rumantsch Grischun aagfange, syter em 1. April 2013 schafft si deert as Redaktoori.

Vum Jänner 2014 bis zum Meerz 2016 isch si Mitgliid in dr Kulturkommission vu dr Stadt Khuur gsii.

Si isch Bresidänti vu dr «uniun per la litteratura rumantscha» gsii un het rund zee Joor lang di romaanische Literatuurdääg «Dis da litteratura» z Domat/Ems organisiert.

Für d "Radiotelevisiun Svizra Rumantscha" het d Anna Serarda Campell anne 2013 mit dr Derungs e Sändig gmacht über d Arbet bim "Dicziunari".



</doc>
<doc id="79321" url="https://als.wikipedia.org/wiki?curid=79321" title="Derungs">
Derungs

Derungs isch e Bündner Familiename.

Es paar bekanti Lüüt:



</doc>
<doc id="79322" url="https://als.wikipedia.org/wiki?curid=79322" title="Radiotelevisiun Svizra Rumantscha">
Radiotelevisiun Svizra Rumantscha

D Radiotelevisiun Svizra Rumantscha (RTR) isch e Radio- und Färnsehsänder i dr Schwiiz

Es isch e Dochter vo dr SRG SSR. Dr Sänder isch z Chur dehei, und er macht für die bünderromanischi Bevölkerig vo dr Schwiiz dr Service public vo de elektronische Medie.

Sid em 1. Jänner 2020 isch als Nochfolger vo dr Ladina Heimgartner dr Pius Paulin der Diräkter vo RTR. Dr Scheffredakter isch dr Flavio Bundi.

S "Radio Rumantsch" git’s sid 1925. Ufem Programm isch bsunders au d Musig us em romanischsproochige Piet.

S Färnseh "Televisiun Rumantscha" het anne 1963 agfange. D Bytreeg chöme i dr nöie Zyt uf em Kanal vo SRF 1. Populääri Sändige sind "Telesguard", "Minisguard" und "Cuntrasts".



</doc>
<doc id="79325" url="https://als.wikipedia.org/wiki?curid=79325" title="Tomaschett">
Tomaschett

Tomaschett isch e Bündner Familiename.

Bekanti Lüüt:



</doc>
<doc id="79331" url="https://als.wikipedia.org/wiki?curid=79331" title="Caretene">
Caretene

D Caretene isch e Chönigin vo de Burgunder gsi i säbere Zyt, wo men als s Ändi vo dr Antike aluegt.

Si het am Ändi vom füüfte Joorhundert und no chly über d Joorhundertwändi use gläbt und isch am 16. Septämber 506 gstorbe. Me weiss das, wil iires Grabtänkmool no lang erhalte bliben isch. Das isch es latynischs Gedicht mit 26 Zyle gsi.

D Caretene isch, so dänkt me hüt bi de Hischtoriker, d Frou vom Burgunderchönig Gundobad gsi. Iire Soon isch dr Chönig Sigismund.

Uf dr Inschrift bi iirem Grab het me chönne lääse, si sig e Katolikin gsi; si heig brobiert iire Maa, wo bim arianische Glaube gsi isch, au zum katolische Wääse z bringe; iiri Chind hegi si uf all Fäll katolisch lo ufwachse. Vo iirem Gält heig si zimli vill em Heilige Michael gschänkt für nes Chlooschter bi "Lugdunum," em hütige Lyon. Wo si gstorben isch, het me se a dämm Oort begrabe. D Chile het me spöter abgrisse, und das für säbi Zyt ganz sältene Grabgedicht könnt me nume no von ere Abschrift usem nüünte Joorhundert.



</doc>
<doc id="79333" url="https://als.wikipedia.org/wiki?curid=79333" title="Internationale Filmfestspiele Berlin">
Internationale Filmfestspiele Berlin

Di Internazionaale Filmfeschtspiil Berlin, chuurz Berlinale, sin e Filmfeschtival, wu all Joor z Berlin stattfindet. Si zelle nääbe Cannes un Venedig zue dr wiichtigschte Filmfeschtival un gälte as ais vu dr wiichtigschte Eraignis vu dr Filmbranche wältwyt.

Di 70. Berlinale wird vum 20. Februar bis 1. Meerz 2020 uusgriichtet.

D Film, wu im Wettbewäärb erfolgryych sin, wääre vun ere internazionaale Jury mit „Guldini Bääre“ un „Silbrigi Bääre“ uuszaichnet. Iiber 400 Film wääre in verschiidene Sekzioone bresäntiert. Mit iiber 325.000 verchaufte Yydrittschaarte un rund 490.000 Kinobsuecher insgsamt (mit dr akkreditierte Fachbsuecher) isch d Berlinale s greescht Publikumsfeschtival vu dr Wält. Rund 16.000 Fachbsuecher us 130 Länder nämen am Feschtival dail. Eppe 3.700 Schurnalischte us iiber 80 Länder briichte iber d Zyt vu dr Feschtspiil.
Zytglyych mit dr Berlinale findet dr European Film Market (EFM) statt. Dr EFM gheert zue dr internazionaal wiichtigschte Dräffe vu dr Filminduschtry un het si zue me grooße Määrt fir Produzänt*ine, Verleener*ner, Filmyychaifer*ne un Co-Produkzionsagänt*ine etabliert.

Grindet wooren isch d Berlinale anne 1951. Feschtivaldiräkter isch vu 2001 bis 2019 dr Dieter Kosslick gsii. Aktuäll wird s Feschtival vun ere Doppelspitz glaitet, dr Gschäftsfiereri Mariette Rissenbeek un em Chinschtlerische Laiter Carlo Chatrian.

Syter anne 2002 sin di Internazionaale Filmfeschtspiil Berlin e Gschäftsberyych vu dr "Kulturveranstaltungen des Bundes in Berlin GmbH". Si cheme ne inschtituzionälli Feerderig iiber vu dr Beufdraite vu dr Bundesregierig fir Kultuur un Meedie.




</doc>
<doc id="79336" url="https://als.wikipedia.org/wiki?curid=79336" title="Matthias Grünert (Romanist)">
Matthias Grünert (Romanist)

Dr Matthias Grünert, wo anne 1966 im Kanton Bäärn uf d Wält cho isch, isch e Schwiizer Romanischt.

Vo 1986 bis 1994 het er a dr Uni Bäärn romanischi Sprooche und Russisch studiert. S Studium het er abgschlosse mit ere Dokterarbet über d Grammatik vom bünderromanische Dialäkt Surselvisch. Er het de bi Projäkt vom Schwiizer Nazionalfonds und bim romanische Seminar vo dr Uni Züri mitgschaffet und vo 2010 bis 2014 isch er als Redakter bim Dicziunari Rumantsch Grischun (DRG) z Chur gsi. Er het döört es paar Artikle zu romanische Wörter mit em Afangsbuechstaben «M» gschribe, wo d Redakzioon jetz grad dra gsi isch.

Anne 2014 isch dr Grünert als Nochfolger vom Georges Darms Profässer für Rätoromanisch a dr Uni Fryburg worde. Scho sid em Rücktritt vom Darms anne 2012 het er z Fryburg Kürs für Romanisch gää gha. 2014 het er ufghört als Redakter vom DRG, d Societad Retorumantscha het en aber grad i die Filologischi Kommission vo däm Wörterbuech gholt.

Em Grünert syni Forschig het bsunders mit em Rätoromanischen und dr Sproochpolitik, mit de Kontäkt zwüsche dere Sprooch und em Düütschen uf dr einten und em Iteliänischen uf dr andere Syte und mit dr Soziolinguischtik z tue. Für die Pädagogischi Hochschuel Graubünde leitet dr Grünert sid 2019 s Nazionalfonds-Projäkt «Passaggi linguistici: maiorens al spartavias. Sprachbiografien junger Erwachsener aus Romanisch- und Italienischbünden». Er isch no i dr Fachkommission fürs Fonogrammarchyv Züri.

Dr Grünert woont mit synere Familie z Peseux im Kanton Nöieburg.




</doc>
<doc id="79338" url="https://als.wikipedia.org/wiki?curid=79338" title="Sidonia Klainguti">
Sidonia Klainguti

D Sidonia Klainguti (* 1978; vu Samedan un Poschiavo) isch e Schwyzer Romanischti un Mittelschuelleereri.

Si isch e Doochter vum Schriftsteller Göri Klainguti un syre Frau Seraina geb. Famos. Si het no ne Schweschter, Rea Luisa. Iri Muetersproch isch Oberengadinisch (Putèr).

D Sidonia Klaingut het d Schuelen im Engadin bsuecht; vo iirere Matuurarbet am Gimnasium vo Samaade, wo si im romanische Dialäkt Vallader s Underengadiner Tal "Val d’Uina" beschrybt, isch dr gschichtlich Teil de grad i der rätoromanische Zytschrift Annalas da la Societad Retorumantscha abtrukt worde. Der Familie Famos isch e Teil vo der Alpsidlig "Uina Dadora," was uf dütsch "Usser-Uina" heisst, und d Sidonia isch mit iirere Schwöschter vill dört obe gsi. Es git vo däm Tal, wo men derduur vo Sent übere Schlinigpass is Vintschgau übere goot, Urkunde sid em Mittelalter, wo d Maturandin gsamlet und usgwärtet het.

D Klainguti het denn an dr Universiteet Züri studiert un anne 2004 s Lizenziat mit dr Arbet «Uniteds linguisticas inventedas ed insolitas e lur funcziun litterara i’ls duos texts principels da Reto Caratsch» abgschlosse.

Zum 1. Juni 2005 het d Klainguti as wisseschaftligi Assischtänti bim Dicziunari Rumantsch Grischun (DRG) aagfange, ab em 1. April 2007 het si deert as as Redaktoori gschafft. Si het fir s DRG d Artikel "mantinadas" un d Strecki "marvegliun – maschina" (unter anderem d Artikel "marz" un "mas-chalch") redigiert. Zum Ändi Augschte 2008 isch si us dr Redakziooon uusgschiide. Syterhär schafft si as Romaanischleereri an dr Academia Engiadina Mittelschuel z Samedan.

Vu 2009 bis 2016 het d Klainguti zäme mit irem Vater dr Chalender Ladin uusegee.

Si isch syter 2010 ghyroote mit em Amos Sciuchetti (Buurger vu Poschiavo) un läbt mit iim un em gmainsame Suun Curdin Geremia z Samedan.




</doc>
<doc id="79343" url="https://als.wikipedia.org/wiki?curid=79343" title="Val d’Uina">
Val d’Uina

S Val d’Uina isch es Bärgtal im Engadin.

Es lyt im Gebirge zwüschen em Inntal und em Etschtal a der Gränze vo der Schwiiz zu Italie. Es isch uf em Gmeindgebiet vo Schuls, südlich vom Dorf "Sent."

Dur s Tal ab lauft dr Bärgbach "Uina," wo bim Dörfli "Sur En" vo dr rächte Syte in Inn mündet. Uf beide Syte vom Tal sind hööchi Bäärge, uf dr rächte Syte dr "Piz Uina," wo uf dütsch "Grianchopf" heisst, un dr "Pis S-chalambert," und uf dr lingge Syte dr "Piz Cristanas," dr "Piz Rims" un dr "Piz Ajüz."

Im ängge Tal het’s zwüsche de Bärgwälder uf chlyne Bödeli d Alpsidlige "Uina Dadaint" und "Uina Dadora," wo d Sidonia Klainguti drvo gschribe het. Dur s Tal uf goot e Bärgwääg, wo me vom Underengadin häär ufe zimli flach Bode vom Schlinigpass chunt; im oberschte Teil vom Tal isch dr Wääg vo 1908 bis 1910 künschtlich us ere hööche Felswand usegsprängt woorde. Chly weschtlich vo dr Passhööchi isch d Landesgränze, wo au d Gränze isch zwüschem Bünderland und dr iteliänische Provinz Südtirol. Ännedra isch s Schlinigtal, wo dr Metzbach durab lauft; dää mündet bi Schleis i d Etsch.




</doc>
<doc id="79344" url="https://als.wikipedia.org/wiki?curid=79344" title="Au (Auenstein, Veltheim)">
Au (Auenstein, Veltheim)

Au isch en Ortschaft im Aaargau.

S Dorf lyt uf dr lingge Syte vo dr Aare; es isch halb im Gmeindbann vo Gaueschtäi und halb im Bann vo Fälte.

Dä Platz isch bim Ändi vo der lange Bärgchetti vom Jura, vier Kilometer öschtlich vo dr Gisliflue, em letschte Gipfel vo däm Bäärg. I däm synen Uuslöiffer hän d Zimäntfabrigg Holderbank so wie au d Zimäntfabrigg Wildegg groossi Schteibrüüch chönne grabe, zum dr Chalchschtei usenää.

Die hütigi Sidlig git’s nonig ganz lang, erscht sid em Ändi vom 19. Joorhundert; früener isch döört i dr flache Auelandschaft näbem Fluss Puureland gsi, und das het zum "Auhof" ghöört; dä isch e Teil gsi vo dr Guetsherrschaft vo Wildeschtei. Der Name vom Puur «Meier in der Ouw» isch anne 1472 s erschte Mol im ene Dokumänt z lääse.

Am Fluss isch e Fääri gsi bis anne 1870, wo men uf Wildegg überen e Brugg bout het. Das isch zäme mit dr Korrekzioon vo dr Aare bassiert, wo bis 1872 gangen isch.



</doc>
<doc id="79355" url="https://als.wikipedia.org/wiki?curid=79355" title="Petra Volpe">
Petra Volpe

D Petra Biondina Volpe (* 6. Augschte 1970 z Suhr AG) isch e italienisch-schwyzerischi Draaibuechautori un Reschiseeri.

D Volpe het vu 1992 bis 1994 z Züri Chunscht studiert. Derno het si zwai Johr lang z New York City gläbt, voreb si wider uf Züri reuur chuu isch un dert as Filmeditori gschafft het. Sihet nocherdani bis anne 2001 an dr Hochschuel fir Film un Färnseh „Konrad Wolf“z Potsdam Dramaturgy un Draaibuech studiert. Syterhär schafft si as freiii Draaibuechautori un Reschiseeri.

E braiter Publikum chännt si syt irem Film "Die göttliche Ordnung" vu 2017.




</doc>
<doc id="79361" url="https://als.wikipedia.org/wiki?curid=79361" title="Maya Stojan">
Maya Stojan

D Maya Stojan (* 28. Juni 1986 z Gämf) isch e Schwyzer Schauspiileri, wu in dr USA läbt.

D Maya Stojan isch z Gämf uf d Wält chuu un deert mit ere jingere Schweschter ufgwagse. Iri Mueter isch vu Sri Lanka un ire Vater vu Tschechie. Si isch zwoosproochig mit Änglisch un Franzeesisch ufgwagse un z Gämf uf di internazionaal Schuel gange. Anne 2008 het si an dr "Hartt School of Theatre and Music" z Hartford, Connecticut dr Bachelor of Fine Arts in Schauspiil gmacht un isch derno uf Los Angeles gange, wu si eerschti Rolle in Chuurzfilm un Fäärnseeprodukzioone iberchuu het. D Stojan het derno z Los Angeles bim Donovan Scott (2009), dr Carolyne Barry (2009) un bim "Ivana Chubbuck Studio" (Master Class 2011) wyter gleert.

Ire eerscht Ufdritt as Schauspiileri het d Maya Stojan 2009 in dr zwee Chuurzfilm "Chasing Forever" un "I Kill To Live" ghaa. Im Joor druf het si im Thriller "Sinners and Saints" im Kino debütiert un im nämlige Joor au ne Gaschtufdritt in dr Fäärnseeserie "Entourage" ghaa, derno unter anderem in "Criminal Minds" un in aacht Episoode vu "Marvel’s Agents of S.H.I.E.L.D." Vu 2013 bis 2015 het d Maya Stojan zue dr Bsetzig vu dr amerikanische Fäärnseeserie "Castle" gheert, au s dytschsproochig Publikum chännt si syterhär vu ire Roll as "Tory Ellis" in 26 Episoode vu dere Serie.



</doc>
<doc id="79373" url="https://als.wikipedia.org/wiki?curid=79373" title="Unterland (Liechtenstein)">
Unterland (Liechtenstein)

S Unterland isch e Regioon un e Verwaltigsgliiderig z Liachtaschtaa. S Unterland setzt si us dr Gmaine Escha, Gamprii, Muura, Ruggäll un Schellabärg zäme, wu alli Eschnerberg liige. Ändi 2017 het s Unterland 13 793 Yywooner ( % vu dr liachtaschtaanische Bevelkerig) un e Flechi vu 35,0 km² (22 % vu dr liachtaschtaanische Landesflechi) ghaa. Fir d Liachtaschtaaner*ne gheert d Zuegheerigkait zum Oberland oder zum Unterland zue ire Identiteet.

S Unterland isch dr neerdli Landesdail vu Liachtaschtaa un umfasst s Territorium vu dr eemoolige Herrschaft Schellabärg. D Uusdruck "Unterland" un "Oberland" sin schyyns eerscht in dr zwoote Helfti vum 19. Joorhundert gängig woore. Vorlaifer sin speeteschtens ab em frieje 18. Joorhundert d Uusdruck "Unteri" un "Oberi Landschaft" gsii. Die Näme cheme vu dr Topografy, wu z. B. mit dr Fließriichtig vum Rhyy zämehangt. D Gränze zwische Unterland un Oberland bildet dr „Scheidgrabe“, wu aber hite in dr Landschaft nimi uffallt. Hite sin d Landesdail geograafisch ender dur d Siidliggränze im Ried drännt.

Syter anne 1878 bildet s Unterland en aigene Waalchrais.


</doc>
<doc id="79374" url="https://als.wikipedia.org/wiki?curid=79374" title="Rebecca Indermaur">
Rebecca Indermaur

D Rebecca Indermaur (* 1976 z Khuur) isch e Schwyzer Schauspiileri.

Si isch e Doochter vum Chinschtler Robert Indermaur (* 1947) un syre Frau Barbara. D Rebecca Indermaur isch mit zwee Brieder z Khuur ufgwagse. Iri Eltere hän 1974 s Theater "Klibühni Schnidrzunft" z Khuur grindet.

No dr Schuel het d Rebecca Indermaur an dr Hochschuel fir Musik un Theater z Bärn studiert un derno au no anderi Wyterbildige fir Filmschaupiil gmacht.

Mer chännt si syt ire Roll vu dr "Theres" im Kinofilm «Sennentuntschi» vu 2010. Derzue het si unter anderem in «Nebelgrind», «Der Goalie bin ig», «Heidi» un in Epidode vum «Tatort» gspiilt. Fir iri Hauptroll vu dr Mona im Fäärnseefilm "Amur senza fin" (2018), wu uf Romanisch draait isch, het si äxtra Romanisch gleert.

D Rebecca Indermaur läbt mittlerwyli z Lübeck.




</doc>
<doc id="79376" url="https://als.wikipedia.org/wiki?curid=79376" title="Ulrike Ottinger">
Ulrike Ottinger

D Ulrike Ottinger (* 6. Juni 1942 as "Ulrike Weinberg" z Konschtanz) isch e dytschi avantgardistischi, zytgessischi Chinschtleri. Mer chännt si vor allem as Filmmacheri, Mooleri un Fotograafi.

D Ottinger isch d Doochter vu dr Främdsproochekorreschpondänti Maria Weinberg un em Chunscht- un Dekorazioonsmooler Ulrich Ottinger un isc am Boodesee ufgwagse. No dr Mittler Ryyfi het si zeerscht e Leer bi re Bank gmacht.

Ab 1959 isch si Gaschtstudänti an dr Akademiy vu dr Chinscht z Minche gsii un het as Mooleri gschafft.

Vu 1962 bis 1968 he d Ottinger as Mooleri z Paris gläbt un gschafft un bim Johnny Friedlaender Radiertächnik studiert. Si het bi ne baar Pop-Art-Uusstellige mitgmacht un anne 1966 ire eerscht Draaibuech mit em Titel "Die mongolische Doppelschublade" gschriibe.

Wu si 1969 in d Bundesrepublik Dytschland retuurchuu isch, het si in Zämenaarbet mit em Filmseminar vu dr Universiteet Konschtanz dr Filmclub „Visuell“ grindet, wu si bis 1972 glaitet het. Si het e Galery un e Druckerei, wu derzue gheert het, ufböue, d „galeriepress“, wu si zytgnessischi Chunscht dermit editiert un si zue me Krischtallisationspunkt vu dr avantgardistische bildende Chunscht entwicklet het. Anne 1973 isch d Ulrike Ottinger wider uf Wescht-Berlin retuurgange, wu si hite no läbt.

Deert het si vyl Joor mit dr Schauspiileri un Szene-Chinschtleri Tabea Blumenschein zämegschafft, wu näbe dr Magdalena Montezuma, d Hauptdaarstelleri vu ire 1972 entstandene Film wooren isch. D Ottinger het en uusdruckstarke bizarr-surrealistische Filmstil entwicklet, wu gchännzaichnet gsii isch dur e Verzicht uf lineari Handligssträng un in Mäander verzellt. Chunschtvoll un esthetisch wäge magischi Filmbilder inszeniert. Dr Ottinger ire uukonvänzionälli un origineeri Fantasy schafft, handwäärchli solid un tächnisch brillant, als fuurt iberraschendi, uusdrucksstaarki un extravaganti Foorme in chreftige Faarbe un mit Gstalte, wu magnetisiere.

D Ottinger het au fir s Theater gschafft un unter anderem 1983 am Staatstheater Stuegert s Elfriede Jelineks "Clara S." inszeniert, 1986 z Graz dr Jelinek ire "Begierde und Fahrerlaubnis" un bim Steirische Spotjoor 1999 s Johann Nestroys Zauberposse "Das Verlobungsfest im Feenreiche".

Scho ase chlai isch d Ottinger fasziniert gsii vu ussereuropäische Gsellschafte. In ire Dokumäntaar- un Spiilfilm findet mongoolischi un japaanischi Foormesprooch Uusdruck. D Ottinger het yydrickligi Dokumäntaarfilm iber asiatischi Kultuurchrais draait, odrunter s vierehalbstindig Wäärch "China – die Künste – der Alltag" un di aachtehalbstindig Produkzioon "Taiga".

Im Rame vu dr Raie "100 Tage – 100 Gäste" vu dr documenta 10 isch d Ottinger im Juli 1997 uf Kassel yyglaade woore un wider 2002 zue dr documenta 11. D Uusstellig „Floating Food“ het anne 2011 im Huus vu dr Kultuure vu dr Wält fir Ufsää gsoorgt.

Anne 2005 isch e Retroschpektiiv vu ire Fotografie im Dytsche Verlaag fir modäärni Chunscht unter em Titel: "Ulrike Ottinger. Bildarchive. Fotografien 1970–2005" uusechuu. Im Joor 2008 het dr Laurence Arthur Rickels, e Profässor an dr Universiteet vu Kalifornie, unter em Titel "Ulrike Ottinger: the Autobiography of Art Cinema" ne Iiberblick iber Lääben un Wäärch vu dr Chinschtleri publiziert. Im Buech wääre Interview mit dr Ottinger un Uusschnitt vu ire fotograafische Aarbete zuen ere Explorazioon vum Filmmache un dr Meegligkait vum Chunschtfilm zämebroocht. Iri Film wääre reegelmääßig zue dr Berlinale yyglaade.

D Ottinger isch Mitgliid vu dr Europäische Filmakademy. 2019 isch si yyglaade woore, Mitgliid in dr Academy of Motion Picture Arts and Sciences z wääre, wu dr Oscar vergit. 2020 isch ere d Berlinale Kamera vu dr 70. Berlinale zuegsproche woore, wu ire neie Dokumentaarfilm "Paris Calligrammes" as Byydraag in dr Sekzioon "Berlinale Special" bresäntiert wiird.









</doc>
<doc id="79388" url="https://als.wikipedia.org/wiki?curid=79388" title="Patrick Sensburg">
Patrick Sensburg

De Patrick Sensburg (* 25. Juni 1971 z Paderborn) isch e dytsche Bolitiker (CDU). Er isch sit em 2009i Mitglid vom dütsche Bundestag.

Im 1991i het de Patrick Sensburg sis Abitur am Gymnasium Petrinum z Brilon gmacht un im Aaschluss do dra het er sis Jus-Schtudium ufgnoh, wo er im 1997 mit em Schtaatsexame abgschlosse het. Nach em Referendariat het er 1999 au s zweite Schtaatsexame abglägt un im 2000 het er sini Zulassig als Rechtsawalt übercho.

De Patrick Sensburg isch im 1986i Mitglid vo de Junge Union (JU) worde un im 1989i vo de CDU.

Sit em 2009 isch de Patrick Sensburg Mitglid vom dütsche Bundestag. Er isch als Wahlkreisabgordneter vom Wahlkreis Sauerland in de Bundestag iizoge. Bi de Bundestagswahl 2009 het er 51,7 % vo de Erschtschtimme gha.




</doc>
<doc id="79392" url="https://als.wikipedia.org/wiki?curid=79392" title="Institut national de la statistique et des études économiques">
Institut national de la statistique et des études économiques

S (Insee; alem "Nazionaal Inschtitut fir Statischtik un Wiirtschaftsstuudie") isch s amtli franzeesisch Statistisch Amt mit Sitz z Montrouge bi Paris. S isch anne 1946 grindet woore.

S Inschtitut sammlet un publiziert Informazioone iber di franzeesisch Wiirtschaft un Gsellschaft un fiert d Volkszellig z Frankryych dure. S rächnet d Inflazioonsraat un anderi volkswiirtschaftligi Indikatoore wie d Entwicklig vu dr Produkzioonscheschte uus. Derzue vergit s Insee en Gmaischlissel, dr "Code Insee", wu vum poschtalische Code abwyycht, go di franzeesische Gmaine aidytig z idäntifiziere. S Amt fiert au ne Regischter vu allne Lyt, wu z Frankryych uf d Wält chuu sin oder deert soziaalversiicherigspfliichtig sin, s RNIPP "()," un isch zueständig fir d Vergoob un Verwaltig vum amtlige Persoonechännzaiche NIR "()," in dr Effetligkait chännt mer si as Soziaalversiicherigsnummere.

S INSEE het rund 5400 Lyt, wu in Hauptsach in dr Generaaldiräkzioon am Hauptsitz un im lothringische Metz schaffe. S Insee het d Räächtsfoorm vun ere "" vum franzeesische Finanzminischterium.



</doc>
<doc id="79394" url="https://als.wikipedia.org/wiki?curid=79394" title="Annetta Janka-Zini">
Annetta Janka-Zini

D Annetta Janka-Zini (* 26. Novämber 1985 as Annetta Zini; vu Strada) isch e Schwyzer Romanischti.

D Annetta Zini het an dr Universiteet Friburg vu 2008 bis 2011 Franzeesischi Sprooch un Literatuur un Rätoromaanischi Sprooch un Literatuur studiert un 2011 mit em Bachelor of Arts (B.A.) abgschlosse. Derno het si vu 2011 bis 2014 ne Masterstudium z Friburg gmacht mit dr Schwäärpinkt Unteriicht vu Franzeesisch as Zwoot- oder Främdsprooch un Rätoromaanischi Literatuur un Sprooch un 2014 mit em Master of Arts (M.A) abgschlosse. Iri Masteraarbet het si bim Georges Darms iber Sproochkontakt-Fänomeen im Romaanisch gschriibe.

Im Oktober 2014 het si as wisseschaftligi Assischtänti bim Dicziunari Rumantsch Grischun aagfange, syter em 1. Meerz 2018 schafft si deert as Redaktoori.

Si isch Mitgliid im Voorstand vu dr Pro Svizra Rumantscha.

D Janka-Zini läbt mittlerwyyli z Khuur



</doc>
<doc id="79398" url="https://als.wikipedia.org/wiki?curid=79398" title="Alice Schmid">
Alice Schmid

D Alice Schmid (* 1951 z Lozärn) isch e Schwyzer Draaibuechautori, Reschiseeri, Filmmacheri un Schriftstelleri.

D Alice Schmid isch im Lozärner Vorort Rüüsbüel ufgwachse. Si het Spanisch un Italienisch studiert un anne 1976 e Leer zur Draaibuechautori un Reschiseeri aagfange. Anne 1996 het si iri aige Filmprodukzioonsfirma Ciné A. S. z Züri grindet. D Schmid het ire Schwäärpunkt uf d Themene Chinder, Jugedligi un Gwalt.

Iber d Joor het d Alice Schmid in verschiidene Länder Färnseefilm iber Chinder un mit Chinder gmacht, zem Byschpel mit Chindersoldate in afrikanische Buurgerchriegsländer oder mit Chinder z Kambodscha, wu Opfer vu Miine woore sin. In dr Schwyz drillt het si "Die Kinder vom Napf" un "Das Mädchen vom Änziloch." D Laura Larissa Röösli, d Hauptdarstelleri im zweete Film, isch scho as chlai Maidliim eerschte Film derby gsii. "Die Kinder vom Napf" hän in dr Schwyzer Kino iber 70'000 Lyt gsääne.

Syt dr Draaiaarbete vu "Die Kinder vom Napf" woont d Alice Schmid im e eemoolige Schuelhuus z Romoos, em zäntrale Oort vum Film.



"Brief an Erwachsene":

"I killed People":

"Dreizehn ist meine Zahl.":



</doc>
<doc id="79401" url="https://als.wikipedia.org/wiki?curid=79401" title="Bettina Oberli">
Bettina Oberli

D Bettina Oberli (* 6. Novämber 1972 z Inderlache) isch e Schwyzer Filmreschiseeri un Draaibuechautoori.

D Bettina Oberli isch z Samoa, wu iri Eltere in dr Entwickligshilf gschafft ghaa hän, un z Meiringe ufgwagse. No dr Schuel het si s Leererseminaar z Bärn absolviert un derno vu 1995 bis 2000 an dr Hochschuel fir Gstaltig un Chunscht Züri Film/Video studiert. Anne 2000 het si ire HGKZ-Diploom as Filmrescheeri gmacht. Dodruf het si divärsi Assischtänzstelle z New York un z Berlin ghaa. Ire erfolgryychscht Film bishäär isch "Die Herbstzeitlosen" (2006) gsii. Iri chuurze un lange Spiilfilm sin uf Feschtival uf dr ganze Wält zaigt woore un sin in verschiidene Länder im Kino z sääne gsii. Ddernääbe drillt d Bettina Oberli au Musikvideo un Chuurzfilm. Im April 2013 het si am Theater Basel mit «Anna Karenina» iri eerscht Biine-Inszänierig zaigt.

D Oberli isch ghyroote mit em franzeesisch-schwyzerische Kameramann Stéphane Kuthy.





</doc>
<doc id="79429" url="https://als.wikipedia.org/wiki?curid=79429" title="Anna Luif">
Anna Luif

D Anna Luif (* 18. Februar 1972 z Züri) isch e Schwyzer Reschiseeri un Filmmacheri.

Dr Vater vu dr Anna Luif isch 1956 as 16-jeerige vu Ungarn uf Eeschtryych gflichte, het z Salzburg Matura gmacht un derno z Oslo Literaturwisseschaft studiert. As Studänt isch er im Rame vun eme Uusdusch uf Gämf chuu un het deert d Mueter vu dr Anna Luif chännegleert. D Familie vu ire Mueter isch noch eme Volksufstand 1956 vu Ungarn in d Schwyz gflichtet. D Eltere vu dr Anna Luif sin zäme uf Norweege, hän ghyroote un un di norweegisch Staatsbuurgerschaft iberchuu. Speeter sin si in d Schwyz uf Züri chuu. D Anna Luif un iri Schweschter sin z Züri uf d Wält chuu un im Quartier Witike ufgwagse. Bis si 21 gsii isch, het si ne norwegische Bass ghaa, anne 1993 het si s Schwyzer Buurgerräächt iberchuu, mittlerwyli het si au ne ungarische Bass. No dr Matura isch si drei Moonet lang dur Indie graist. Vu 1993 bis 1998 het si Film an dr Hochschuel fir Gstaltig un Chunscht Züri studiert. Dr Reschiseer Samir isch uf ire Abschlussfilm "Diebe Vol 1–3" ufmerksaam woore un emänd isch si zur dr Zürcher Filmprodukzioonsfirma "Dschoint Ventschr" chuu, wi si 1999 e Praktikum absolviert het. Deert isch anne 2000 unter ire Reschy un no irem Draaibuech dr Chuurzfilm "Summertime" entstande. Dr Film iber e Maidli, wu si zum eerschte Mool verliebe duet, isch anne 2001 mit em Schwyzer Filmbryys uuszaichnet woore. No andere Chuurzfilm het si 2003 mit "Little Girl Blue" ire eerschte Spiilfilm gmacht. Är handlet vun eme Maidli, wu si in e Bue verliebt, derwylscht ire Vater e Verhältnis mit dr Mueter vum Bue het. S Draaibuech isch im Zämenaarbet mit em Micha Lewinsky entstande. Anne 2004 het d Anna Luif e Stell as Dozänti an dr Zürcher Hochschuel vu dr Chinscht aadrätte. Im Joor 2010 het si Reschy gfiert bim Spiilfilm "Madly in Love" iber en tamilische Bue in dr Schwyz, wu bi syre arranschierte Hochzyt d Liebi in d Qeeri chunt.

In dr 1990er Joor, bis anne 2001, het d Luif Gitarre gspiilt in dr Zürcher Maidli-Rockband Rosebud., derno et si in dr Independent-Band Niece gspiilt.

Anne 2010 isch d Anna Luif vu Züri uf Berlin zooge.




</doc>
<doc id="79446" url="https://als.wikipedia.org/wiki?curid=79446" title="Andrea Štaka">
Andrea Štaka

D Andrea Štaka (* 1973 z Lozärn) isch e Schwyzer Filmreschiseeri un Draaibuechautori.

D Andrea Štaka isch z Lozärn uf d Wält chuu un z Züri ufgwagse. Iri Mueter stammt vu Sarajevo, Bosnie, ire Vater vu Dubrovnik, Kroazie un ire Stiefvater vu Serbie. Aagfange met si mit Fotografy. Vu 1992 bis 1993 het si am London College of Printing gleert. Schließli isch si aber zu Film un Reschy gwägslet un het vu 1993 bis 1998 an dr Hochschuel fir Gstaltig un Chunscht (hite ZHdK) z Züri studiert. Ab 1999 het si zytwys z New York gläbt.

Mer chännt si syt irem Film "Das Fräulein," wu si anne 2006 mit em Guldeni Leopard am Internationale Filmfeschtival vu Locarno derfir uuszaichnet wooren isch.

Anne 2015 het si fir ire Film "Cure – Das Leben einer Anderen" dr "Preis für den gesellschaftlich relevanten Film" bim Max-Ophüls-Feschtival iberchuu.

D Andrea Štaka schafft hite as Reschiseeri, Draaibuechautori un Produzänti. Si läbt mit irem Partner, em Filmmacher Thomas Imbach, un irem gmainsame Suhn z Züri. In verschidene Projäkt het si au mit irem Mann scho zämegschafft. Anne 2007 hän si zäme d Firma „Okofilm Productions“ grindet.





</doc>
<doc id="79448" url="https://als.wikipedia.org/wiki?curid=79448" title="Guda">
Guda

D Guda isch e düütschi Chlooschterfrau, Schryberin und Buechmoolerin gsi.

Si het im 12. Joorhundert im Rhyland gläbt; vo wo si gsi isch, vo wenn bis wenn si gläbt und wo si gschaffet het, weiss men alles nit. S einzige, wo me vonnere het, isch aber öppis ganz speziells: Im ene Buech, wo eben us dr Middi vom 12. Joorhundert isch, gseht men es Bildli, wo se zeigt, und drby isch grad no iiri eigeti Signatur. Setigi Agoobe sind i dere früene Zyt vom hööche Mittelalter ganz sälte, und de no von ere Frau: der Hischtoriker Georges Duby un d Gschichtsforscherin und Feminischtin Michelle Perrot dänke, es sig grad s erschte Sälbschtporträt von ere Frau und Künschtlerin überhaupt.

Das chlyne Bild isch e Miniatur im Afangsbuechschtabe, dr «Iniziale», vom ene Titel für eis Buechkapitel. Es isch der Buechstabe «D» und er ghört zum Wort «dominus». Das isch wie s ganze Buech latynisch, was ganz normal gsi isch i dr säbe Zyt. Die buuchigi Form vom «D» isch gäbig zum dry öppis z moole, und d Guda het drüüfarbig iiri Figuur, numen ooni d Füess, im Chleid von ere Chlooschterfrau zeichnet. Die einti Hand hebt es Band, wo us em Körper vom «D» tuet gägen iine wachse, und döört druuf het si d Schrift gsetzt: "GUDA peccatrix mulier scripsit quae pinxit hunc librum." Uf düütsch heisst das: «d Guda, e Sünderin und e Frau, het das Buech gschriben und usgmoolet.» Das isch iiri Buechsignatur, und nume vo do könnt men überhaupt iire Naame. Das zeichnete Frauefigüürli luegt eim a und winkt eim mit der ufgstreckte rächte Hand, wie zum maane: los, dänk draa, was do gsehsch. Es schööns Zeiche für üüs us deren alte Zyt vo der Chlooschterfrau, wo dänk zfride gsi isch mit iirem Wäärch.

Es isch e Syten im ene Buech, wo hüt der Unibiblioteek z Frankfurt am Main ghöört. Es het d Ordnigsnummere "Ms. Barth. 42." Früener isch es der Stadtbiblioteek vo Frankfurt gsi, und die het s us em Bartholomäusstift am Kaiserdom gha. Es isch e Samlig vo Tegschte zum Vorlääsen a Suntigen und wichtige Fäscht im Chilejohr. D Schryberin het bi nüün vo dene Predigttegschte der eerscht Buechschtabe vom Titel schöön usgschmückt: der eint ebe mit iirem Wäärchzügniss und die andere mit Blueme, Traachen und au no mit ere Zeichnig vo dr Muettergottes, bim Kapitel uf deren iiri Himelfahrt.

Es isch no z säge: Der Verfasser vo de Tegschte, wo d Guda is Buech gschribe het, isch nit bekannt, und au nit, wäär s het lo mache; vilecht d Äbtissin vom Chlooschter, wo d Schryberin drin gläbt het, es döörfft i dr Gägend vo Frankfurt gsi sy. D Guda het iires Handwäärch gwüss in ere rächte Schrybstube gleert, wil s aber im Rhyland chuum so Büecher us säbere Zyt me git, cha me die vrstuunlichi Arbet mit keinere Schrybtradizioon gnau zämebringe. Es git halt au suscht keini Dokumänt vo denn, wo zu dämm Buech un dr Guda iirere sorgfältig gsetzte Minuskelschrift basse, und drum blybt vom Lääbe vo dere rhyländische Schryberin so guet wie alls im Dunkle. Drby isch sii doch wägen iirere muetigen und schööne Signatur und der glungenen Arbet am Buech e berüemti Gstalt i dr Frauegschicht. Vil Autoore schrybe vonn ere, und die amerikanischi Künschtlerin Judy Chicago het iire Naame im grosse Wäärch "The Dinner Party" nooch bi dr Roswitha vo Gandersheim hiigschribe.



</doc>
<doc id="79452" url="https://als.wikipedia.org/wiki?curid=79452" title="450">
450




</doc>
<doc id="79453" url="https://als.wikipedia.org/wiki?curid=79453" title="452">
452




</doc>
<doc id="79461" url="https://als.wikipedia.org/wiki?curid=79461" title="Rudolf Olaf Tönjachen">
Rudolf Olaf Tönjachen

Dr Rudolf Olaf Tönjachen, wo am 29. Februar 1896 z Ftan im Engadin uf d Wält cho isch und am 31. Juli 1971 z Chur gstorben isch, isch e Bündner Lehrer, Hischtoriker und Autor gsi.

Er isch dr Soon vom Chasper Tönjachen, wo wie vil Bündner en zytwysen Uswanderer gsi isch, und vo dr Margarete geb. Jensen us Dänemark gsi. Er isch mit dr Erica Fanconi vo Poschiavo vrhürootet gsi.

Noch em Lehrerseminar z Chur isch er zerscht z Schuls Schuolmeischter für d Primar- und d Seminarschuol worde; denn isch er paar Joor lang Lehrer z Sameede gsi und isch de no a d Uni Bärn go Gschicht und Romanistik studiere. Mit der Schrift "Baldiron und die drei rätischen Bünde", wo s um d Gschicht vom spanisch-habsburgische Gäneral Alois Baldiron († 1632) i dr Zyt vo de «Bündner Wirre» goot, het er s Dokterexame gmacht. Drufabe isch er als Gimilehrer uf Chur choo. Vo 1936 bis 1945 isch er dr Presidänt vom Bündner Lehrerverein gsi, und er het sech vil Joor als Redakter vom "Bündner Monetsblatt" engaschiert.

Vo Huus us het dr Tönjachen dr Engadiner Dialäkt "Ladin" und drzue worschyns au s Dänisch zur Muettersprooch gha. Er het sech sys Läbe lang für d Kultur vom Bünderromanischen ygsetzt. 1936 het men en in Vorstand vo dr Lia Rumantscha gwählt. Anne 1944 isch sys Wörterbuech "Dicziunari tudais-ch-ladin" usecho. Und dr Lehrer het es paar romanischi Gedicht gschribe, wo men teils i den "Annalas da la Societad Retorumantscha" und teils im "Chalender Ladin" trukt cha lääse.




</doc>
<doc id="79470" url="https://als.wikipedia.org/wiki?curid=79470" title="Judith Kennel">
Judith Kennel

D Judith Kennel (* 1958 z Root LU) isch e Schwyzer Reschiseeri un Draaibuechautoori.

D Kennel isch z Lozärn uf s Gimnasium gange un derno uf s Internat Ingenbohl.

Vu 1984 bis 1989 het si as Reschyassischtänti un dramaturgischi Mitarbaiteri am Stadttheater Bärn gschafft. Derno het si unter anderem em Markus Imhoof, em Thomas Koerfer, em Hans W. Geißendörfer, em Christof Vorster un em Marcel Gisler assischtiert. Bim polnische Reschiseer Krzysztof Kieślowski het si ne Draaibuechseminaar absolviert, het derno aigeni Projäkt aafange realisiere un anne 1999 z Züri d Colibri Film GmbH grindet. Syter anne 2001 haltet si au Schauspiilseminaar, unter anderem an dr Hochschuel vu dr Chinscht z Bärn.

Anne 2000 het si mit em Internats-Drama „Zornige Küsse“ mit dr Maria Simon un em Jürgen Vogel in dr Hauptrolle ire Reschy-Debüt abgliiferet, wu si zäme mit em Markus Imhoof au s Draaibuech derfir gschriibe het. Syt 2005 fiert d Judith Kennel Reschy bi dr Folge vu dr Thriller-Raie „Unter anderen Umständen“ mit dr Natalia Wörner as Kommissari Jana Winter. 

D Kennel isch ghyroote mit em Reschiseer Markus Imhoof, wu si anne 1988 chännegleert het, un läbt mit iim z Züri, z Aathal un z Berlin.


D Kennel het fir ire Reschydebüt "Zornige Küsse" e Aidgnessischi Studiepremie iberchuu und r Young European Jury Award bim Mons International Festival of Love Films 2001. D Krimiserie "Letzte Spur Berlin", wu si di eerschte boode Folge derfir drillt het, isch anne 2013 fir dr Grimme-Bryys nominiert woore.



</doc>
<doc id="79472" url="https://als.wikipedia.org/wiki?curid=79472" title="Gabriela Bart">
Gabriela Bart

D Gabriela Bart (* 1979 z Baar ZG) isch e Schwyzer Sproochwisseschaftleri. Syter anne 2019 schafft si as Redakteeri am Schwyzerische Idiotikon.

Vo 1995 bis 2000 het d Bart im Staatsarchiv vum Kanton Zug gschafft. In däre Zyt het si an Kantonsschuel Zug d Matura gmacht. Ab em Johr 2000 het si an dr Universiteet Züri Dytschi Sprooch- un Literaturwisseschaft, Allgmaini Gschiicht un Kriminology studiert. Anne 2006 het si s Studium mit em Lic. phil. I / Master of Arts abgschlosse. Scho as Studänti het si am Dytsche Seminar gschafft. Vu 2006 bis 2008 un wider vu 2010 bis 2017 het si am Dytsche Seminar an dr Universiteet Züri as Wisseschaftligi Mitarbaiteri gschafft. Deert het si am Projäkt «Syntaktischer Atlas der deutschen Schweiz» mitgfoorscht. 2019 het si bi dr Elvira Glaser iber «Possessivkonstruktionen im Schweizerdeutschen mit besonderer Berücksichtigung des possessiven Genitivs im Lötschental» promoviert.

Syt em 1. Augschte 2019 schafft d Bart as Redakteeri am Schwyzerische Idiotikon.

Vu Jänner bis Dezämber 2009 het d Bart e Uusbildig an dr Ringier Schurnalischteschuel gmacht un e Volontariat bim SonntagsBlick Magazin, wu si derno au no sibe Monet lang derfiir as freii Schurnalischti gschriibe het. In dr Johr 2011 bis 2014 het si dernääbe au an dr Zuger Kantonsschuel as Stellverdrättigsleereri Dytsch unterriichtet. Ab Meerz 2015 het si as Täxteri un Lektoori fir d Texteria Gianella gschafft.

Zwelf Joor lang, vu 2000 bis 2012, isch si as Matroosi uf Schiff vu dr Zugersee Schifffahrt mitgfaare.




</doc>
<doc id="79474" url="https://als.wikipedia.org/wiki?curid=79474" title="Judy Chicago">
Judy Chicago

D Judy Chicago, wo am 20. Juli 1939 als Judith Sylvia Cohen z Chicago, Illinois, uf d Wält cho isch, könnt men als amerikanischi Künschtlerin, Kunschtvermittlerin und Feminischtin.

Si isch d Dochter vom Arthur und dr May Cohen. Si isch uf s "Art Institute of Chicago" gangen und het a dr University of California z Los Angeles studiert.

Sid 1970 het d Judy Chicago am "Fresno State College" für e Fraueklass über d Kunscht glehrt, und spöter isch si au Lehrerin am "California Institute for the Arts" gsi. Ane 1971 het d si zäme mit dr Miriam Schapiro s feministische Projäkt "Feminist Art Program" agfange. Do druus sind Uusstellige und anderi Wäärch zu dr Situazioon vo de Fraue entstande. Si schaffet als künschtlerischi Läiterin vo dr Non-Profit-Organisazioon "Through the Flower." D Judy Chicago het es paar Büecher gschribe und bi andere Wäärch über d Kunscht mitgmacht. Dr Künschtlername "Chicago" het si 1970 offiziell agnoo. Si het drüümol ghürootet, und sid 1996 woont si z Belen, New Mexikco.

Am berüömtischten isch dr Judy Chicago iires monumäntaale Mäischterwäärch «The Dinner Party». Vo vilne Lüüt het si drfüür sid 1974 joorelang lo s Lääben und Schaffe vo Frauen us dr ganze Wältgschicht ufschrybe und drno vo anderne mit choschtbare Materialie künschtlerisch lo zämestelle. Die grossi Yrichtig cha me sid 2007 im Brooklyn Museum go aluege. Es isch e länge, drüüeggig zämegstellten Ässtisch mit 39 schön drapierte Gedeck, wo eim an 39 bedüütendi legendääri und hischtorischi Frauegstalte maane. Es sind Göttinne, Fürschtinne, Wüsseschaftlerinne, Künschtlerinnen und anderi Figuure. Und ufem Boden under dr agrichtete Feschtdafele het d Judy Chicago 998 anderi Nääme vo bekante Fraue mit guldiger Schrift uf brönntem Porzelaan lo verewige; si seit dämm Fundamänt vom Tisch s "Symbol of our heritage", uf düütsch: "s Simbol vo üüsem kulturellen Eerb;" hüt redt me vonnem als "Heritage Floor."

Us dr Gägend vom hütigen alemannische Kulturruum (und au no us anderne Landesteil vo dr Schwiiz) sind die Frauen am "Heritage Floor" ufgschribe: d Adelheid vo Burgund, d Adelheid vo Susa, d Bertha, d Claricia, d Elsbeth Stagel, d Odilia, d Herrad vo Landsbärg, d Anna Maria Schwegelin, d Klara Hätzler, d Olympia Fulvia Morata, d Angelika Kauffmann, d Maria Sibylla Merian, d Sabina vo Staibach, d Hortensia Gugelberg von Moos, d Marie Colinet, d Germaine de Staël, d Marie Heim-Vögtlin, d Suzanne Curchod, d Albertine Necker de Saussure, d Sophie Taeuber-Arp un d Mechthild von der Pfalz.

Vo dr Judy Chicago het s schon es paar Usstelligen im amerikanische National Museum of Women in the Arts gää.




</doc>
<doc id="79480" url="https://als.wikipedia.org/wiki?curid=79480" title="Sabine Boss">
Sabine Boss

D Sabine Boss (* 1966 z Aarau) isch e Schwyzer Reschiseeri, Draaibuechautoori un Studielaiteri vu dr Fachriichtig Film an dr Zürcher Hochschuel vu dr Chinscht (ZHdK).

D Sabine Boss het vu 1992 bis 1996 Film/Video an dr Zürcher Hochschuel vu dr Chinscht studiert. In däre Zyt het si ne baar Chuurzfilm realisiert. Noch em Abscluss vu ireI Uusbildig het si as Reschyassischtänti am Dytsche Schauspiilhuus z Hamburg gschafft un het aigeni Draaibiecher entwicklet.

Syter anne 2000 schafft d Sabine Boss as freii Autoori un Reschiseeri fir Film, Fäärnsee un Theater, syter 2011 isch si au Dozäntin an dr Zürcher Hochschuel vu dr Chinscht. Anne 2017 het si d Studielaitig vu dr Fachriichtig Film an dr ZHdK ibernuu.

Ire eerschte Kinofilm "Ernstfall in Havanna" isch anne 2002 e grooße Publikumserfolg gsii un ranschiert allno unter dr zee publikumssteerkschte Film vu dr Schwyz. Im Joor 2014 sich ire Film "Der Goalie bin ig" erschiine, noch em glyychnamige Roman vum Pedro Lenz, wu bim Publikum un au bim Feuilleton glyychermaaße guet aachuu isch. Dr Film het vier Schwyzer Filmbryys iberchuu, u. a. „Beschte Spiilfilm“ un „Bescht Draaibeuch“, un isch au bim ZürcherFilmbryys, un bim Bärner Filmbryys uuszaichnet woore.

Fir ire chinschtlerisch Schaffe het d Sabine Boss dr SwissAward 2014 in dr Kategory Kultur un dr Aargauer Kulturbryys 2015 iberchuu. D Sabine Boss ischMitgliid vu dr Schwyzer Filmakademy un dr Europäische Filmakademy.

Si läbt un schaff z Züri.




"Verdingbub" – Konzerttheater Bärn:

"Der Goalie bin ig" – Kinofilm:

"Seitensprung" – Fäärseefilm:
"Das Geheimnis von Murk" – Fäärnseefilm:
"Einsame Menschen" vum Gerhart Hauptmann – Theater Lozärn:
"Nike" vu dr Thea Dorn – Uruffierig im Schauspiel Hannover:
"creeps" – Schauspielhaus Hamburg:


</doc>
<doc id="79484" url="https://als.wikipedia.org/wiki?curid=79484" title="Hengstenberg (Nahrungsmittelhersteller)">
Hengstenberg (Nahrungsmittelhersteller)

D Hengstenberg GmbH & Co. KG isch e 1876 grindet Familienunternäme us dr Lääbesmittelinduschtry mit Sitz z Esslenga.

Mit 18.000 Mark, dr gsamte Mitgift vu syre Frau, isch dr Richard Alfried Hengstenberg anne 1876 in e Essigfabrik im wirttebäärgische Esslenga yygstiige. Di eerschte Produkt vum Unternäme Kallhardt & Hengstenberg sin Gugumere, Essig un Sämf gsii. Zwai Joor speeter isch dr Sozius uusgstiige un dr Richard Alfried Hengstenberg het s Unternäme elai fuurtgfiert. Wäg em Wagsduum vum Bedriib isch mer 1895 vum bishäärige Standoort in dr Esslenger Altstadt uf e greeßer Gländ in dr Mettinger Strooß am Stadtrand umzooge. S Unternäme het anne 1932 wältwyt s erscht paschterisiert Suurchrut uf dr Määrt broocht. Syter 1950 fillt s Unternäme Essig in verbruuchergräächti Fläschegreeßine ab, glyychzytig isch d Maarke „Altmaischter“ (dt. Altmeister) fir die Essig entstande. Fir s produziert Suurchrut isch anne 1953 dr Maarkename „Mildessa“ erfunde woore, 1964 isch dr Maarkename „Rotessa“ fir Rootchrutprodukt yygfiert woore. Syter 1967 bietet s Unternäme unter dr Maarke „Oro di Parma“ mediterraan Tomaateprodukt aa. Anne 2009 isch dr Hauptsitz uf Esslenga-Zell verlait woore. Siibe Joor lang isch Esslenga-Zell dr Standoort vu dr Fiirmezentraal gsii, anne 2016 isch s Unternäme wider retuur an sy eemoolige Standoort in Mettinger Strooß uf s Hengstenberg-Areal z Esslenga zooge.

S Unternäme entwicklet un produziert an Standoort z Bad Friedrichshall un z Fritzlar Suur-, Wyyessig- un Fyynchoschtartikel. Z Esslenga isch d Hauptverwaltig, bis anne 2010 isch deert au no ne chlaine Dail vu dr Essigprodukzioon gsii.

S Sortimänt umfasst rund 140 verschiiden Artikel wie zem Byschpel Suurchrut, Essiggiirkli oder Sämf, Hengstenberg liiferet syni Produkt in rund 40 Länder. Fir verschiideni Määrt wäre länderspeziifischi Sortimänt aabote. Im US-amerikaanische Ruum, aber au z Fäärnoscht, vor allem z Japan wird z. B. s „Bavarian Style Sauerkraut“ verdriibe.

Mer chännt d Maarkenäme Knax, Mildessa un Oro di Parma. Z Dytschland isch Hengstenberg Määrtfierer bim Suurchrut.



</doc>
<doc id="79502" url="https://als.wikipedia.org/wiki?curid=79502" title="Aurelia Burckhardt">
Aurelia Burckhardt

D Aurelia Julia Sophia Burckhardt (* 27. Dezämber 1974 z Bärn) isch e Schwyzer Reschiseeri, Schauspiileri un Kulturmanageri.

Dr Vater vu dr Aurelia Burckhardt isch dr Schwyzer Hischtoriker Andreas Burckhardt gsii, iri Mueter Annamaria Regazzoni isch e iteläänischi Dolmetscheri. Si isch mit ire Familie in dr Schwyz ufgwachse. No dr Schuel isch d Aurelia Burckhardt ab 1994 uf s Konservatorium vu dr Stadt Wien gange. Zuesätzli het si ne Danzuusbildig bi "T-Junction" z Wien gmacht, em Vorlaifer vum Tanzquartier Wien. Vu 2004 bis 2006 het si bim Wiener Danz- un Performance-Verain "Im_flieger" as Kuratori un in dr Finanze gschafft.

Vu 2005 bis 2007 het d Burckhardt Engaschmänt as Schauspiileri am Schauspielhuus Wien ghaa. Si isch vu 2006 bis 2010 Ensemblemitgliid vum Wiener Performancekollektiv "Theatercombinat" unter dr Laitig vu dr Claudia Bosse gsii. E Nääberoll as Nunne im Spiilfilm "Lourdes" (2009) unter dr Reschy vu dr Jessica Hausner isch ire Yystand as Filmschauspiileri in eme Kinofilm gsii, wu anderi Rolle druf chuu sin. Si isch Dail vu dr european film conspiracy mit internazionaal erfolgryyche Film wie "Soldate Jeannette" wie au "WINWIN".

Vu 2009 bis 2010 het d Burckhardt e Kulturmanagement-Leer an dr Universiteet Wien absolviert. Si duet Chinschtler*ne bi Uusstellige in Musee verdrätte, wie zem Byschpel em MAK un em Kunsthistorische Museum oder in Galerie wie zs art oder dr Galerie Lukas Feichtner z Wien.

Si läbt mit irem Mann un irem Suun (* 2002) z Wien.



</doc>
<doc id="79504" url="https://als.wikipedia.org/wiki?curid=79504" title="Schweizerischer Nationalfonds">
Schweizerischer Nationalfonds

Dr Schwiizerisch Nazionalfonds isch e Stiftig, wo dr wüsseschaftliche Forschig i dr Schwiiz tuet hälfe.

Dr ganz Name heisst: "Schweizerischer Nationalfonds zur Förderung der wissenschaftlichen Forschung." Churz isch es "SNF." Uf französisch seit men em "Fonds national suisse de la recherche scientifique", uf italiänisch "Fondo nazionale svizzero per la ricerca scientifica" und uf änglisch "Swiss National Science Foundation".

Dr Naturwüsseschaftler Alexander von Muralt (1903–1990) het drmit ane 1952 agfangen und er isch au dr erscht Stiftigspresidänt gsi. Dr SNF isch denn grad e grossi Organisazioon worde, wo für d Forschig uf vilne Fachgebiet vo dr Wüsseschaft wichtig isch. D Stiftig het dr Uftrag vom Bund, d Grundlageforschig z understütze. Si git Gält für Forschigsprojäkt, zahlt junge Wüsseschaftler und Wüsseschaftlerinne Stipändie, si finanziert sogenanti Förderigsprofässuure und hilft speziell de Fraue bin ere wüsseschaftliche Kariere mit de "Marie Heim-Vögtlin-Bytreeg;" dr SNF maanet do drmit a d Marie Heim-Vögtlin (1845–1916), wo die erschti Ärztin vo dr Schwiiz gsi isch.

Dr SNF hilft den Organisatoore vo wüsseschaftliche Träffe, er zahlt Truckbytreeg für Fachbüecher und luegt au für die internazionali Zämenarbet vo dr Schwiizer Forschig.

Sid 1975 macht dr Schwiizerisch Nazionalfonds zu bsundere Sache eigeti «Nazionali Forschigsprogramm». Es sind Theeme mit ere spezielle gsellschaftliche oder politische Bedüütig, und für die Programm het der SNF amigs en Uftraag von Bundesroot.

Dr Schwiizerisch Nazionalfonds isch so ufgstellt: Es git en Stiftigsroot, der Nazional Forschigsroot mit öppe hundert Fachlüüt us dr Forschig und en Gschäftsstell z Bäärn. Drzue chöme d Forschigskommissioone vo de verschidene Hochschuele vo dr Schwiiz.




</doc>
<doc id="79506" url="https://als.wikipedia.org/wiki?curid=79506" title="Judith Keller (Schauspielerin)">
Judith Keller (Schauspielerin)

D Judith Mirjam Keller (* 24. Novämber 1961 z Basel) isch e Schwyzer Schauspiileri, Reschiseeri, Musikeri un Autori.

D Judith Keller isch z Basel uf d Wält chuu. Si isch di Eltscht vu drei Chinder. Iri Mueter isch d Mooleri Paula Keller-Ryser (Chinschtlername Paula Pakery), ire Vater dr Alban Keller. Si isch z Münchenstein uf d Primarschuel un s Gimnasium. Si het ire Leerdiploom fir Violine bim Sándor Zöldy (Végh Quartet) am Konservatorium vu dr Basler Musik-Akademy gmacht, iri Schauspiiluusbildig an der Ecole intern. de théatre Jacques Lecoq un an dr Hochschuel vu dr Chinscht Bärn un derzue ne privati Gsangs- un Danzuusbildig. Si het au vwrschiideni Filmseminar bim Walter Lott, em John Costopulus, em Krzysztof Kieślowski un em Edward Żebrowski bsuecht.

Si isch zee Joor lang Ensemblemitgliid am Volkstheater Wien unter dr Laitig vu dr Emmy Werner un dryzee Joor lang am Tiroler Landestheater unter dr Laitig vu dr Brigitte Fassbaender un em Klaus Rohrmoser gsii, derzue het si unter anderem am Stadttheater Basel, Stadttheater Bärn, bi dr Salzburger Feschtspiil, em Waldviertler Hoftheater, dr Tiroler Volksschauspiil, bim Tiroler Dramatikerfeschtival, em Stadttheater Bruneck, am Landestheater Niderbayern un am Münchner Volkstheater gschafft. Iir greeschte Erfolg het d Judith Keller as Schauspiileri in dr letschte Joor ghaa as Beatrice in s Shakespeares „Viel Lärm um Nichts“, as Florence in „Ein ungleiches Paar“ vum Neil Simon, in dr Titelroll in s Goldonis „Mirandolina“, as Viola in s Shakespeares „Was ihr wollt“, as Chanteuse in „Shockheaded Peter“ (Phelim McDermott/Julian Crouch), in dr Titelroll in „Yerma“ (Federico García Lorca), as Madame Schleyer in s Nestroys „Der Zerrissene“, as Frau Peachum in s Brechts „Dreigroschenoper“, as Elisabeth Proctor in s Arthur Millers „Hexenjagd“, in dr Titelroll in s Henrik Ibsens „Nora oder Ein Puppenhaus“, as Andromache in dr „Troerinnen des Euripides“, as Gina Ekdal in „Die Wildente“, as Édith Piaf im „PIAF Schauspiel mit Musik“ vum Pam Gems, as Irina Arkadina in s Anton Tschechows „Die Möwe“, as Dorine in s Molière’s Kumeedi „Tartuffe“, as Elin in s Lars Noréns „Nacht, Mutter des Tages“, as Elisabeth ins Schillers „Maria Stuart“, as Anna in s Thomas Bernhards „Heldenplatz“, as Mutter Courage in s Bertolt Brechts „Mutter Courage und ihre Kinder“, as Vicky in s Lida Winiewiczs „Paradiso“, as Klytaimnestra in „Die Orestie“ vum Aischylos, as Wetti Zwöschbenflöck in s Fritz von Herzmanovsky-Orlandos „Prinz Hamlet der Osterhase oder Sellawie“, as Leonarda in s Wertmüllers „Liebe und Magie in Mammas Küche“, as Amme in „Romeo und Julia“ un as Puck in "Ein Sommernachtstraum" vum Shakespeare.

Si het au in verschiidene Fäärnsee- un Filmrolle gspiilt, u. a. d Angie in "Der bessere gewinnt" (Reschy Kurt Ockermüller/Allegro Film) un d Diakonissi im TV-Film "Lina" (Reschy Michael Schaerer/C-Film AG).

Syter anne 2016 schafft si unter em Name Judith Mirjam Keller au as Autoori. Ire Stuck "Federleicht" isch anne 2018 erschiine.

D Judith Keller het Reschy gfiert bi Lysistrata (Aristophanes) am Ensemble Theater Wien, „Hexe Hillary geht in die Oper“, norway.today vum Igor Bauersima, „Die Schneekönigin“ vum Hans Christian Andersen am Tiroler Landestheater, „Ella“ vum Herbert Achternbusch bi dr Tiroler Volksschauspiil, „Mitternachtssexkomödie“ vum Woody Allen un „Halbe Wahrheiten“ vum Alan Ayckbourn am Stadttheater Bruneck, „Persona“ vum Ingmar Bergman am Schauspiilhuus Salzburg, "Damenabend" vu dr Andrea Steinlechner, bi ire aigene Wäärch „Die Wut der Sanftmütigen“ un "Federleicht" urufgfiert bim Tiroler Dramatikerfeschtival/Hin&Weg Feschtival z Litschau un „Die Affäre in der Rue Lourcine“ vum Labiche am Innsbrucker Kellertheater.

Si isch uf Tournee mit vyl Soloprogramm (Melodrame "Hurra, die Toten reiten schnell", Brechtlieder: "von Berlin bis Hollywood", "wenn ich in der Hölle brenne", Piaflieder "la vie en rose" bis zue Tangoballade un Tangoshow). Derzue isch si fir vyl internazionaali Kunzärt- un Musiktheateruffierige engaschiert as Sängeri, Sprächeri un Gyygere (mit dr IGNM Basel un em Klangforum Wien), u. a. as Lady Macbeth (Mezzo) in dr neie Opere „Cadence“ vum Norbert Zehm, as Schauspiileri un Sängeri in „Pierrot Lunaire“ vum Arnold Schoenberg un in "Tarantella", "Encore" un "Mozartharlekinade" vum Jürg Wyttenbach u. a. am Stadttheater un Stadtcasino Basel, Theater am Neumarkt, Zürcher Kammerorchester Haus und Theaterhaus Gessnerallee Zürich, Salzburger Feschtspiil, Musikdääg Mondsee, Donaufeschtival Krems, Odeon un Kunzärthuus, Porgy & Bess Wien, Tiroler Landestheater, Innsbrucker Hofgarten Musikpavillon un ORF Innsbruck, Music Festival A-Hall, Alti Opere Frankfurt, Yysbrächer Amsterdam, Centre Culturel Suisse Paris, Institut Francais Neapel, Wältmusikdääg Oslo, Risor Kammermusikk Norwääge, Barossa Music Festival Australien, internat. Festival of Modern Art Odessa, Kulturzentrum Wildon A-Graz, Stadttheater Bruneck, Musikpavion Innsbrucker Hofgarten, Innsbrucker Kunst- & Kulturfestival 7&Meer Siebenkapellenareal, Casino Innsbruck, Novosadsko muzicko leto, Festival Musikforum Viktring A-Klagenfurt, TT-Blitzlichter/Wetscher, IVB Lounge, piano.art SHOW, Steudltenn/ Zillertal, Treibhaus Innsbruck.

D Judith Keller isch zyter anne 1993 ghyroote mit em eeschtryychische Reschiseer, Schauspiiler un Theaterlaiter Klaus Rohrmoser. Si het mit iim zwee Siin. Syter 2017 isch ire Hauptwohnsitz im 6. Bezirk z Wien.






</doc>
<doc id="79509" url="https://als.wikipedia.org/wiki?curid=79509" title="Pia Hänggi">
Pia Hänggi

D Pia Hänggi (* 6. Juli 1957 z Basel) isch e Schwyzer Schauspiileri un Reschiseeri.

D Pia Hänggi isch s jingscht vu aacht Chinder us ere Buurefamilie. Si het vu 1973 bis 1976 an dr Theaterschuel Renato Cibolini z Basel Schauspiil studiert. Si het derno an verschidene Biine gspiilt, unter anderem am Schauspiilhuus z Düsseldorf (mit achzee Joor anne 1976 d Inka in s Gerlind Reinshagens „Sonntagskinder“) an dr Wuppertaler Biine, der Chlaine Kumeedi z Minche un an dr Stedtische Biine z Augschburg. 1979/80 het si ne Engaschmänt ghaa am Stadttheater z St. Galle (d Rosalinde in s Shakespeares „Wie es euch gefällt“), d Beatrice in s Goldonis „Der Diener zweier Herren“) un 1980/81 am Stadttheater z Bärn (d Putzi in s Albees „Wer hat Angst vor Virginia Woolf …?“). Vu 1981 bis 1983 het si am Bayrische Schauspiil z Minche gspiilt un derno vu 1984 bis 1996 bi dr Theatergaschtspiil Kempf un vu 1995 bis 1997 an dr Büüni 64 Züri (u. a. d Gräfin Orsina in s Lessings „Emilia Galotti“, d Erna in s Horváths „Kasimir und Karoline“ un d Stiefdoochter in s Pirandellos „Sechs Personen suchen einen Autor“). Zwische 1984 un 1996 het si au no verschiideni Engaschmänt ghaa an dr Biine vu dr Stadt Bonn, am Alte Schauspiilhuus z Stuegert, an dr Chlaine Kumeedi z Minche un bi dr Buurgfeschtspiil z Dreieichenhain.

Syter anne 1995 schafft d Hänggi as Reschiseeri, in dr Hauptsach am Minchner Theater 44 un bi dr Theatergaschtspiil Kempf. Si het unter anderem „Die Hose“ vum Carl Sternheim inszeniert, s Choderlos de Laclos' „Gefährliche Liebschaften“ s Dea Lohers „Tätowierung“, s Max Frischs „Andorra“, s Arthur Millers „Tod eines Handlungsreisenden“, s Heinrich von Kleists „Der zerbrochne Krug“, s Derek Benfields „Ein später Gast, s Thomas Bernhards „Der Theatermacher“, s Volker Ludwigs „Irina – Café Mitte“, d Reigen-Adaptation „Blue Room“ un s Tennessee Williams „Plötzlich letzten Sommer“. Am Stadttheater Fürth het si anne 1997 s Rezas „Kunst“ inszeniert, am Theater Augschburg 2000 s Urs Widmers „Top Dogs“ un am Ensemble Theater vu dr Regione Biel-Soledurn 2001 s Labiches „Das Sparschwein“. Derzue het si au Boulevardstuck wie s Bernard Slades „Romantische Komödie“ inszeniert.

Mer chännt si au us vyl Fäärnsee- un Filmrolle, unter anderem dur s Erika Runges „Lisa und Tshepo“, s Kurt Meisels Marcel Pagnol-Adaptation „Zinsen des Ruhms“ un d Wilhelm Busch-Biografy vum Hartmut Griesmayr. D Pia Hänggi het in e Hufe dytsche Serie gspiilt, wie zem Byschpel Derrick, Ein Fall für zwei, Unsere Schule ist die Beste, Sylvia – Eine Klasse für sich, Tatort un Einsatz Hamburg Süd. An 2006 het si d Nelly Traber in dr Schwyzer TV-Serie "Schöni Uussichte" gspiilt.

Si leert an dr Schauspiilschuel "Schauspiel München" un macht dert au Inszenierige mit mit Abschlussklasse. 

D Hänggi isch ghyroote mit em Schauspiiler un Reschiseer Horst Sachtleben.



</doc>
<doc id="79511" url="https://als.wikipedia.org/wiki?curid=79511" title="Jean Georges Baer">
Jean Georges Baer

Dr Jean Georges Baer, wo am 12. Februar 1902 z London uf d Wält cho und am 21. Februar 1975 z Nöieburg gstorben isch, isch e Schwiizer Zooloog und Umwältaktivischt gsi.

Er het z Nöieburg, z Gämf un z Paris Naturwüsseschafte studiert und isch spöter für viili Joor a dr Uni Nöieburg Profässer für Zoology gsi. 1949 isch er für zwöi Joor dr Uni iire Räkter worde. 1972 isch sini Emeritierig gsi.

S Spezialfach, won er bsunders vil drfüür gforschet het, isch d Läbenswys vo de Tierparasite. Bi de Nöieburger Zooloogen isch das sit em 19. Joorhundert en Forschigsschwärpunkt gsi, und em Baer syni Arbet i verschidene Regioone vo dr Wält het die Sach staarch fürsi brocht. Syni Samlig vo so chlyne Schmarotzer us em Tierrych ghört hüt em Naturmuseum Gämf.

Der Jean Georges Baer het au em Schwiizerische Nationalfonds ghulfe, und er isch als früenen und angaschierte Naturschützer dr Presidänt vo dr Schwiizerische Nationalparkkomissioon woorde. Me het dr Nöieburger uf dr ganze Wält bi Fachkongräss gseh, er isch internazional guet vernetzt gsi, und drum isch er denn dr Vizepresidänt vo dr Internationalen Union vo de nazionale Biologevereinigunge und von 1958 bis 1963 dr Presidänt vo dr Wältnaturschutzunion IUCN gsi. Er het ghulfe dr WWF uf d Bei stelle. Und d UNESCO het nen ins Galapagos-Komitee gwählt, wo füre Naturschutz uf de Galapagosinsle luegt. 




</doc>
<doc id="79513" url="https://als.wikipedia.org/wiki?curid=79513" title="Aenne Franz">
Aenne Franz

D Aenne Franz, geb. "Mathonet", (* 21. Oktober 1923 z Solingen) isch e dytschi Dialäktschriftstelleri.

D Aenne Franz stammt us ere sozialdemokratische Familie. Ire Vater isch syter 1919 in dr d SPD gsii. In dr NS-Zyt het si ire Rychsarbetsdienscht z Diiringe absolviert. Noch em Chrieg het si ab 1947 z Solingen d SPD un au d Arbeiterwohlfahrt (AWO) wider mit ufböue. Anne 1949 het si mit em Karl Schröder d Rychskumferänz vu dr AWO z Solingen mitorganisiert. Ab 1967 isch si in dr Dialäktgruppe „De Hangkgeschmedden“ aktiv gsii, vyl Joor as „Baas“ (Schef) vun ere. Gedicht un Gschichte vun ere sin im Solinger Tageblatt un in vier verschidene Anthologie im Verlag B. Boll vereffetligt wore. Si het si au bim Weschtdytsche Rundfunk (WDR) as Dialäktspröcheri engaschiert. Anne 1983 het si "Gruppe Rheinischer Mundartschriftsteller Bergisches Land" as Regionalgruppe in dr "Gruppe Rheinischer Mundartschriftsteller" glaitet. Großi Dail vu ire Sammlig mit Dialäkttäxt, au historische, het si em Stadtarchiv Solingen iberloo. Anne 1991 hän "De Hangkgeschmedden" dr "Kulturbryys vu dr Buurgerstiftig Baden" fir d Verdienscht um d Bflääg vum Solinger Dialäkt iberchuu. Im Joor 2012 isch si fir di 65-jeerig Zuegherigkait zue dr SPD geert wore.

Aafangs 2013 isch si as Revisori vu dr AWO zrugdrätte het het zum Dank s „uffig Härz“, s Simbol vu dr AWO iberchuu, wu vu dr Jugedhilf-Wärchstatt as Metallchunschtwärch gstaltet wore isch.

Ir persenli aadraiti Eerige wie Bundesverdienschtchryz oder dr Rhylanddaler het si aliwyl abgläänt ghaa.

Vu 1951 bis 1980 isch d Aenne Franz mit em Gschäftsfierer Ernst Franz ghyroote gsii. Di gmainsam Dochter isch d Schurnalischti Renate Franz.

Iber vyl Joorzeent dure sin iri Gedicht unter anderem in dr Anthologie vu dr "Hangkgeschmedden" erschine:






</doc>
<doc id="79515" url="https://als.wikipedia.org/wiki?curid=79515" title="453">
453




</doc>
<doc id="79516" url="https://als.wikipedia.org/wiki?curid=79516" title="454">
454




</doc>
<doc id="79519" url="https://als.wikipedia.org/wiki?curid=79519" title="Lisa Brühlmann">
Lisa Brühlmann

D Lisa Ivana Brühlmann (* 1981 z Züri) isch e Schwyzer Schauspiileri un Reschiseeri. 

D Brühlmann isch z Züri im Krais 3 as Doochter vun ere ellaierziehende Mueter ufgwagse. Scho mit vier het si bim Chindertheater Metzenthin d Biini entdeckt. Si het s KV gmacht. Derno het si vu 2005 bis 2008 Schauspiil an dr Schauspiilschuel Charlottenburg z Berlin studiert un vu 2010 bis 2016 Filmreschy an dr ZHdK z Züri. 

Si het in dr Stuck "Parasiten" un "Das Quartett" an dr Theaterwärchstatt Charlottenburg un in vyl Film un Fäärnseeserie gspiilt. Anne 2009 isch si zum eerschte Mool hinter dr Kamera gstande un het dr Chuurzfilm "Frühlingserwachen" draait. Syter anne 2008 schafft si nääbeberuefli as Theaterpedagoogi. Anne 2016 het si ire eerscht Langspiilfilm unter em Titel "Blue My Mind" draait. Dää isch am Filmfestival San Sebastián un am Zurich Film Festival zaigt woore. Am Züri Film Feschtival het er dr eerscht Bryys in dr Kategory "Fokus Schwyz, Dytschland, Eeschtryych" gwunne, dr Kritikerbryys vu dr Schwyzer Filmschurnalischte fir dr bescht Erschtlig un dr Filmbryys vu dr Zürcher Chilche. Dr Film isch in siibe Kategorie fir dr Schwyzer Filmbryys nominiert woore. As eerschte Film isch der dooderbyy in e jeedere Kategory nominiert woore, wu s git. Uuszaichnet woore isc er schließli in drei Kategorie (Beschte Film, bescht Draaibuech un beschti Hauptdaarstelleri).

Fir iri Inszenierig vu dr Folg "Desperate Times" us dr Fäärnseeserie "Killing Eve" isch si 2019 fir e Primetime Emmy in dr Kategory "Reschy fir e Dramaserie" nominiert woore.

D Lisa Brühlmann isch ghyroote mit em Reschiseer Dominik Locher. Si hän zäme ne Suun. Un lääbe z Züri Oberstrass.





</doc>
<doc id="79522" url="https://als.wikipedia.org/wiki?curid=79522" title="Bettina Böhler">
Bettina Böhler

D Bettina Böhler (* 24. Juni 1960 z Friburg) isch e ditschi Filmeditori.

D Bettina Böhler het iri Filmlaufbahn mit niinzee as Kopierwerchspraktikanti un Synchronassischtenti aagfange. Sit 1985 schafft si as Editori zäme mit namhafte ditsche Reschisseur*ne unterschidligschter Couleur wie Christian Petzold, Christoph Schlingensief, Oskar Roehler un Angelina Maccarone. Si het sch iwer 50 Spil-, Dokumentar- un Fernsehfilm gschnitte.

In ire Zämearwet mit verschidene Reschisseur*ne het si de Verzellrhythmus un d Montaschstruktur vu de Berliner Schuel ditli mitbrägt. Vil vu de Werch sin uf de internationale Filmfeschtival vu Cannes, Venedig un Berlin zeigt un uuszeichnet wore.

D Arwete vu de Bettina Böhle sin brägt vum ‚uusichtbare Schnitt‘, wu d Ufmerksamkeit uf d Verzellig un d Atmosphäre lenkt, un de Schnitt selwer in Hintergrund stellt. Bi mehreren Film het si mit em Rescisseur Marcel Gisler zämegschafft.

Im Johr 2007 isch si mit em Bremer Filmbriis fir langjährigi Verdienscht um de europäisch Film uuszeichnet wore. 2012 isch si fir iri Zämearwet mit em Christian Petzold an "Barbara" fir de Ditsch Filmbriis nominiert wore. 2017 isch d Bettina Böhler fir de Schnitt vum Spilfilm "Wild" wider fir de ditsch Filmbriis nominiert wore.

D Bettina Böhler lebt zäme mit ire Partneri, de Filmmacheri Angelina Maccarone, z Berlin. Si isch unter anderem Dozenti an de Ditsche Film- un Fernsehakademi Berlin (DFFB). D Böhler isch Mitglid vu de Europäische Filmakademi, de Academy of Motion Picture Arts and Sciences un de Akademi vu de Kinscht.


Interview mit de Bettina Böhler un andere Editor*ne iwer Filmmontasch:



</doc>
<doc id="79525" url="https://als.wikipedia.org/wiki?curid=79525" title="Helmi Gasser">
Helmi Gasser

D Helmi Gasser isch am 8. Juni 1928 z Luzärn uf d Wält cho und am 13. Dezämber 2015 z Basel gstorbe. Iire Name isch Wilhelmine Gasser, aber me het ere zum Vorname nume «Helmi» gseit. D Gasser isch e Schwiizer Kunsthischtorikerin und Autorin gsi.

Iire Vatter isch dr Emil Gasser gsi, d Muetter d Wilhelmine geb. Eggstein. Si het z Basel d Schuel bsuecht und studiert. Und si isch au no a d Sorbonne uf Paris. Ane 1955 het si mit der Arbet "Das Gewand in der Formensprache Grünewalds" s Dokterexame gmacht.

D Helmi Gasser het dr Nochlass vom Schwiizer Kunschthischtoriker Heinrich Wölfflin (1864–1945) bearbeitet. Si het es paar Joor uf dr Basler Tänkmolpflääg gschaffet. Iiri Hauptarbet isch es drno gsi, die eltere Hüüser un d Kunschttänkmööler vom Kanton Uri go azluege und z beschrybe. Do drüber het si bi dr GSK es paar Büecher chönne usegää.

Ane 1998 het se dr Kanton Uri zu sinere Eerebürgerin gmacht.



</doc>
<doc id="79527" url="https://als.wikipedia.org/wiki?curid=79527" title="Hanna Scheuring">
Hanna Scheuring

D Hanna Scheuring (* 15. Juni 1965 z Züri) isch e Schwyzer Schauspiileri un Theaterlaiteri.

D Hanna Scheuring isch as jingschti vu vier Schweschtere bi Züri ufgwachse. No dr Schauspiilleer am Konservatorium fir Musik un Theater z Bärn het si fir e baar Joor z Dytschland am Landestheater Marburg un am Theater Trier gspiilt.

In dr Schwyz chännt mer si syt ire Roll as Vreni in dr erfolgryche Sitcom "Fascht e Familie" vum Schwyzer Fäärnsee. Si het in dr Soap "Lüthi und Blanc" un in diverse Film mitgspiilt, zem Byschpel "Schönes Wochenende" vu dr Petra Volpe, "Der Keiler" vum Urs Egger, Utopia Blues vum Stefan Haupt.

Si isch au alli Ränn uf dr Theaterbiini gstande, so im Stuck "Business Class" vum Martin Suter am Casinotheater Winterthur. In dr Saison 2010/2011 het si ire eerscht Solo-Stuck gspiilt, "Grönland" vum Hansjörg Schertenleib, wu dr Autor fir sii gschriibe ghaa het. Im Septämber 2012 het ire eerscht aige Stuck, "Love, Marilyn" (Reschy: Jean Grädel) im Phönix-Theater 81 z Steckborn Premiere ghaa.

Anne 2014 isch si Laiteri vum Zürcher Bernhard-Theater woore.

D Hanna Scheuring schafft as Reschiseeri un as Coach un unterstitzt Mänschen us Kultuur, Spoort un Wiirtschaft in Ufdrittskumpetänz. Si engaschiert si fir UNICEF un isch uf Somalia graist go si deert zum Thema Maidlibschnyydig informiere. Si isch Mueter vu zwai Chinder.




</doc>
<doc id="79531" url="https://als.wikipedia.org/wiki?curid=79531" title="Nina Hoss">
Nina Hoss

D Nina Hoss (* 7. Juli 1975 z Stuegert) isch e dytschi Theater- un Film-Schauspiileri.

D Nina Hoss stammt us eme linke Elterehuus. Ire Vater Willi Hoss isch Gweerkschafter un Bolitiker (Mitgliid vum Bundesdaag, Di Griene) gsii, d Mueter Heidemarie Rohweder isch iileri am Stuegerter Staatstheater un speeter Intendanti vu dr Wirttebärgische Landesbiini Esselenga. D Nina Hoss isch uf d Merz-Schuel z Stuegert gange. Mit siibe Joor het si Heerspiilrolle gschwätzt, mit 14 isch si s eerscht Mool uf dr Theaterbiini gstande.

No dr Schuel het si anne 1995 aafange Schauspiil studiere an dr Hochschuel fir Schauspiilchunscht „Ernst Busch“ z Berlin, im nämlige Joorgang wie dr Lars Eidinger, d Fritzi Haberlandt, drDevid Striesow un dr Mark Waschke. Dur ire Filmdebüt no im nämlige Joor in s Joseph Vilsmaiers Drama "Und keiner weint mir nach" isch dr Bernd Eichinger uf si ufmeerksam woore. Är het di doomoolig Schauspiilschueleri 1996 fir d Hauptroll vu dr Rosemarie Nitribitt in sym TV-Remake vum 1950er-Joor-Erfolg "Das Mädchen Rosemarie" engaschiert. Fir dr Part vu dr Frankfurter Eedelproschtituierte het si ai Joor speeter bi dr Vergaab vu dr Guldine Kamera dr Bryys as „Beschti Noowugsschauspiileri“ gwunne. Dr Thomas Langhoff het si 1998 vu dr Schauspiilschuel ewäg an s Dytsch Theater Berlin engasciert. Mer het si deert unter anderem as Greefi Orsina in s Lessings "Emilia Galotti" un in s Schillers "Don Karlos" chenne sääne. Fir iri Interpretazioon vu dr Titelroll in s Euripides’ "Medea" het si di Dytsch Akademy vu dr Darstellende Chinscht 2006 mit em Gertrud-Eysoldt-Ring uuszaichnet. Dernääbe het si am Berliner Ensemble gspiilt un isch anne 2005 d Buhlschaft im "Jedermann" bi dr Salzburger Feschtspiil gsii.

Fir d Hauptrolle in dr Fäärnseefilm "Toter Mann" (2002) un "Wolfsburg" (2003), wu iri langjeerig Zämenaarbet mit em Reschisseer Christian Petzold grindet het, , isch si baidi Mool mit em Adolf-Grimme-Bryys uuszaichnet woore. Mit s Doris Dörries Kumeedi "Nackt" un s Hermine Huntgeburths Afrika-Epos "Die weiße Massai" isch si au imkumerziälle Kino erfolgryych gsii. D Titelroll in dr Buechverfilmig "Die weiße Massai", em mit iber zwoo Millioone Zueschauer maischtbsuechte dytsche Film 2005, het ere dr Bayerische Filmbryys as beschti Daarschtellerin yybroocht.

Anne 2006 het si in s Christian Petzolds Drama "Yella" d Titelfiguur vun ere junge Frau us ere oschtdytsche Chlaistadt gspiilt, wu noch ere gschyterete E eire Glick im Weschte suecht. Doderfir isch d Hoss 2007 uf dr Filmfeschtspiil vu Berlin mit em Silbrige Bäär as „Beschti Daarschtelleri“ geert woore – si isch doderby dr speetere Oscar-Bryysdreegeri Marion Cotillard "(La vie en rose)" voorzooge woore. Moonet sppeter het si fir "Yella" au dr Dytsch Filmbyys 2008 iberchuu.
Anne 2008 het d Hoss zum vierte Mool mit em Christian Petzold zämegschafft, bim Spiilfilm "Jerichow". S Drama handlet vun eme Soldaat, wu vu Afghanistan haim chunnt un si uf e Affäre mit ere ghyrootene Frau yylosst. Dr Film, wu mer in andere Rolle dr Benno Fürmann un d Hilmi Sözer cha sääne, isch 2008 in 65. Filmfeschtspiil vu Venedig yyglaade woore. Im nämlige Joor het si unter dr Reschy vum Max Färberböck d Roll vu dr "Anonyma" im glyychnamige Film gspiilt, wu s Schicksal vun ere Frau verzellt, stellverdrättend fir uuzellige in dr letschte Dääg vum Zweete Wältchrieg vergwaltigte Fraue. 

In eme Interview mit Galore Ändi 2008 het d Hoss, drotz ire vyle Engaschmänt unErfolg deete d Filmproduzänt un d Reschiseer allno uf irem Casting vor e Filmbsetzig.

Anne 2011 isch si in d Wettbewäärbsschüüri vu dr 61. Internationale Filmfeschtspiil vu Berlin gruefe woore. Wider dr Reschy vum Christian Petzold het si d Titelroll im Spiilfilm "Barbara" ibernuu, wu in dr DDR aagsiidlet isch un ai Joor speeter uf dr Berlinale bryysgchreent wooren isch. Fir iri Daarstellig vun ere Chinderdokteri, wu unter ständiger Stasi-Bedrooig iri Fluucht in Weschte blaant, isch d Hoss fir dr Europäisch Filmbryys 2012 nominiert woore. Mit ire negschte Filmaarbet, em Thomas Arslan sy Weschtern "Gold", isch si 2013 wider im Wettbewäärb vu dr Berlinale verdrätte gsii.

No 15-jeerigem Engagschmänt am Dytsche Theater isch d Hoss zur Spiilzyt 2013/2014 z Berlin an d Schaubiini am Lehniner Blatz gwägslet, wu si dr Laiter Thomas Ostermeier vun ere syt dr gmainsaame Zyt an dr Ernst-Busch-Hochschuel chännt.

Anne 2014 het si mit dr britische Band Manic Street Preachers s Lied "Europa geht durch mich" ufgnuu. Im Juni 2014 isch sim it dr Band bim Glastonbury Festival ufdrätte. Bis 2017 het si au in ere Nääberoll di dytsch BND-Mitarbaiteri "Astrid" in dr US-Spionaschserie "Homeland" gspiilt.

Anne 2016 sich d Hoss in d Wettbewäärbsschüüri vu dr 73. Internazionaale Filmfeschtspiil vu Venedig gruefe woore. Ai Joor speeter het si in s Volker Schlöndorffs änglischsproochigem Spiilfilm "Rückkehr nach Montauk" näb em Stellan Skarsgård di wyybli Hauptroll ibernuu. 2019 isch si yyglaadewoore, Mitgliid in dr Academy of Motion Picture Arts and Sciences z wääre, wu dr Oscar verleit.

D Hoss läbt z Berlin un isch mit em britische Musikproduzänt Alex Silva liiert.

D Nina Hoss unterstitzt d Akzioon "Deine Stimme gegen Armut". Si isch derzue Terre des Femmes-Bootschafteri un engaschiert si gege d Bschnyydi vu Fraue un Maidli, si saait: „Für mich ist Genitalverstümmelung Folter, eines der schlimmsten Verbrechen, die im Namen der sogenannten Ehre auf dieser Erde geschehen. Ich träume davon, dass es möglich sein wird, diese Form der Herrschaft über Frauen aufzugeben.“ Wie scho ire Vater engaschiert si d Hoss fir d Schutz vum Räägewald z Brasilie un fir d Indio, wi deert lääbe.

In dr Joor 2004 un 2010 hän di Griene d Nina Hoss in d Bundesversammlig fir d Waal vum Bundesbresidänt gschickt.


Glääse vu dr Nina Hoss:





</doc>
<doc id="79533" url="https://als.wikipedia.org/wiki?curid=79533" title="Isabelle Caillat">
Isabelle Caillat

D Isabelle Caillat (* 1978 z New York) isch e Schwyzer Schauspiileri.

D Caillat isch e Doochter vun eme Schwyzer Vater un ere haitianische Mueter. Si isch z Gämf ufgwagse, wu si bim Claude Delon au ire eerscht Schauspiilunterriicht gnuu het. Anne 2001 isch si uf New York zooge un het deert zwai Joor lang e Schauspiiluusbildig an dr "Stella Adler Studio of Acting" gmacht. Noch em Abschluss isch si uf d "Webber Douglas Academy of Dramatic Art" z London un uf d "Cours Simon" z Paris gange. Derno het si in verschiidnige Theaterstuck un Chuurzfilm mitgspiilt. Anne 2005 isch si zruggzooge uf Gämf; syterhäär het si in Film im In- un Uusland mitgspiilt.

Fir iri Roll im Film "All That Remains" het si 2011 dr Schwyzer Filmbryys in dr Kategory „Beschti Daarstelleri“ iberchuu.



</doc>
<doc id="79534" url="https://als.wikipedia.org/wiki?curid=79534" title="Marthe Keller">
Marthe Keller

D Marthe Keller (* 28. Jänner 1945 z Basel) isch e Schwyzer Schauspiileri.

D Keller het ab 1953 e Danzuusbildig gmacht un anne 1962 irr Debüt as Dänzeri am Stadttheater Basel gee. Z Minche het si Schauspiil gleert un isch derno z Haidelbärg un am Schillertheater z Berlin ufdrätte.

Noch e baar Rolle im dytsche Fäärnsee het si iri Filmkarriere z Frankryych unter dr Reschy vum Philippe de Broca un an dyr Syte vum Yves Montand in "Pack den Tiger schnell am Schwanz" (1969) aagfange. In "Wenn Marie nur nicht so launisch wär’" (1970) het si iri eerscht Hauptroll gspiilt. Dernääbe het in als fuurt in Theaterprodukzioone mitgwiirkt.

Anne 1975 het si Frankryych verloo un isch uf Hollywood gange. 1976 het si an dr Syte vum Dustin Hoffman in "Der Marathon-Mann" gspiilt, wu si ne Nominierig fir e Golden Globe as beschti Nääbedaarstelleri derfiir iberchuu het. In "Schwarzer Sonntag" (1977) vum John Frankenheimer het si ne Terrorischti gspiilt, in "Fedora" vum Billy Wilder e Filmdiva, wu zrugzooge läbt un fir e neie Fil soll gwunne wääre. No andere Rolle z Hollywood, unter anderem an dr Syte vum Al Pacino in "Bobby Deerfield" (1977) un in "Die Formel" mit em Marlon Brando, het si syt dr 1980er J0oor in dr Hauptsach Theater gspiilt, so u. a. vu 1983 bis 1986 d Buhlschaft im "Jedermann" näb em Klaus Maria Brandauer bi dr Salzburger Feschtspiil, derzue het si in Fäärnseeprodukzioone mitgwiirkt.

Anne 2001 isch si fir iri Roll vu dr "Mme. Berthold" in dr Broadway-Inszenierig vu "Das Urteil von Nürnberg" as beschti Schauspiileri fir dr US-amerikanisch Theaterbryys Tony nominiert gsii. 2006 het si dr Schwyzer Filmbryys as „Beschti Nääbedaarstelleri“ fir iri Roll in "Fragile" iberchuu. Syter 1999 het si au bi meerere Oopere Reschy gfiert. Aafangs 2012 isch d Marthe Keller vu dr franzeesische Regierig in Rang vun ere Ritteri vu dr franzeesische Eerelegioon glupft woore.

Anne 1971 isch ire Suun Alexandre uff d Wält chuu, sy Vater isch dr Philippe de Broca gsii. 



</doc>
<doc id="79537" url="https://als.wikipedia.org/wiki?curid=79537" title="Champagne">
Champagne

D Champagne isch è Landschaft un historischi Brovinz im nordöschtlichè Frankrych. Iri historischi Hauptschtadt isch d Stadt Troyes. D Champagne ghört bis 2015 zuè dè bolitische Region Champagne-Ardenne un ghört hüt zuè dè Region Oschtfrankrych.

D Champagne isch berüèmt für dè Champagner, wo sit èm 17. Johrhundert i dè hütigè Form keltèrèt wörd – Wiibau git s dõ scho sit dè Römerzit. Nu dè Schaumwii us dè Champagne darf mò lut èm Champagnerparagraphè au "Champagner" nennè, alles andre isch Crémant, Cava, Spumante odder Sekt.

Obwoll dè Champagner s international bekannteschte Erzügnis vo dè Region isch, machèd Wiibärg nu èn chlynè Deil vo irer landwǜrtschaftlichè Nutzflächi uus un konzentryrt sich uff d Dalwangè un andrè Haaldè im Weschtè (Marnedal, Montagne de Reims) un im Südoschtè. Dè wituus gröschte Deil isch Ackerland, sèllèwäg isch dè Gau zu sim Nammè chò (altfrz. "champs" [] = "Fäld", vom latynischè "campus"). 

D Champagne ghört zuè dè Region Oschtfrankrych un gränzt im Weschtè a diè Regionè Obberfrankrych un Pariser Beggi, sowiè im Südè a diè ehemòligi Freygrõfschaft Burgund.

Diè wichtigschtè Flüss vo dè Champagne entschpringèd im Bärgland am Oschtrand un durchflǜèßèd si öppè barallel mitènand in èm großè Bogè èrscht mee gu Nordè, denn mee gu Weschtè. Vo Nordè nõch Südè sin sèll 

Zwǜschè Aisne un Marne flǜèßèd barallel dõdèzuè d Flüss Retourne, Suippe un Vesle, wo i dè "Drochènè Champagne" (s. u.) iri Quällè hèn . D Somme-Soude, d Tourbe un andri chlynèri Flüss gön deilwys odder ganz quer zuè sellrè Hauptrichtung. Trotz dè namengäbbèndè Drochèheit git es im Südweschtè vo dè 'Champagne sèche' è bedütendes Sumpfgebièt, dè Marais de Saint-Gond un s Quällgebièt Petit Morin.

D Champagne lyt am nordöschtlichè Rand vum Pariser Bèggi, un isch Deil vum Schichschtufèland. D Champagne bschtòt us drei voschiddènè Landschaftscharakter: 

Dè weschtliche Deil bildèt è gächi Bruchlinniè am Beggèrand vo dè Île de France (im Alemannischè "Pariser Bèggi" dauft), dè „Côte de l'Île de France“, au Montois („s Bärgland, d Alb“) benamst. Si bschtòt uss dè Kalchschtufè vum Montagne de Reims nördlich vo dè Marne un dè "Côte des Blancs", „Wyyß(wii)-Haaldè“, südlich vo dè Marne am Oschtrand vum Brie, un dè wènniger hochè abber glychwool waldrychè Fortsetzig, im "Bassée" beidersits vo dè Däler vo dè Aube un dè Seine.

A s Montois schlǜèßèd sich jewyls halbchraisförmig diè andrè Deillandschaftè aa: Znägscht chunnt s witläufige Beggi vo dè „drochènè Champagne“ ("Champagne sèche"), au „luusigi Champagne“ ("Champagne pouilleuse") odder „chraidehaaltigi Champagne“ ("Champagne crayeuse") dauft. Si zeichnèt sich durch breitglagèrti Büggel uus, wo meischtens ganz vo rysigè Fälder zuèdèggt sin. D Büggel schtygèd nu lycht aa (schrägi Ebèni), abber wegè yrer großè Uusdeenig doch Höchè vo mee wiè 100 m hèrrè bringèd. Am Ènd vum Mittelaalter un am Aafang vo dè Neuzit sin diè wasserdurchlässigè Böddè stark uusglaugt. Nõchdèm sèll im 19. Johrhundert durch ökologischi Maßnaamè (Uffforschtung vo Högerkuppè) un vobessèrti Düngung behobbè worrè isch, zügèd nu no monumentali Siloaalaagè vo dè Erträg vo dè Landwǜrtschaft.

Im Oschtè chunnt dènõ diè "füchti Champagne" (Champagne humide), i dè Gschtalt vo dè regè- un waldrychè Höger vo dè Argonnè un èm Plateau vo Langres. Sèll Plateau dèzwǜschè bi Bar ghört geologisch ebbèso zuè sèllèm Bogè, abber i dè bolitischè Gschicht isch s Herzogdum Bar (Barrois) è eigèschtändigs Territorium.

Diè traditionèllè Buèrèhüser i dè Champagne sin bsunders hüfig no i dè Gegènd um Troyes ummè aazdrèffè, oft als Deil vo Meesitèhööf. Ufffällig isch s tǜpisch weschteuropäische Fachwärch mit schmalè hochè Fächer (im Gegèsatz zuè dè fascht quadratischè Fächer vom mitteleuropäischè Fachwärch) un èrè minimè Dachneigig.

Diè wichtigschtè Städt vo dè Champagne sin Reims, Épernay, Troyes, Langres, Rethel, Vitry-le-François un Châlons-en-Champagne (früèner Châlons-sur-Marne).

I dè Antike isch d Champagne Sidligsgebièt vo dè keltischè Catalauni gsi. Nõch dè Eroberig vo Galliè (58–51 v. Chr.) durch dè Gaius Julius Cäsar isch si Deil vo dè römischè Brovinz Gallia Belgica gsi. I dè Zit vum Niddergang vum römischè Rych hèt dè römische Fäldhèrr Flavius Aëtius i dè Schlacht uff dè Kataluunischè Fälder 451 i dè Champagne dè Vormarsch vo dè Hunnen unter m Attila unterbundè.

Übberlifèrèt sin d Daufè vum èrschtè chrischtlichè Frankèkönnig Chlodwig I. (496) durch dè heilige Remigius vu Reims, un spôter vum Ludwig èm Frommè (816) worrè. Näbbè Saint-Denis isch Reims zum bedütèndè religiösè Zèntrum vu Frankrych worrè. Bis 1825 sin sämtlichi französischè Könnig i dè Kathedralè vu Reims krönt un gsalbt worrè. Wòrend èm Mittelaalter hèt d Champagne zuè nèrè Grõfschaft ghört, un dè Champagner Grõf zuè dè mächtigschtè Fürschtè vo Frankrych ghört. Durch diè großè Mässè z Reims un Troyes isch d Region eini vo dè wǜrtschaftlich bedütendschtè vo ganz Europa worrè. Im 18. un 19. Johrhundert hèt sich dõ d Textyl- un Metallinduschtry entwicklèt, wo nõch èm Johr 1930 iri Bedütig deilwys un nõch 1970 denn ganz volorè hèt.

Im Èrschtè Wältchrièg isch d Front zwǜschè dè dütschè un alliyrtè Truppè nördlich vo dè Linniè Reims–Sainte-Menehould–Verdun durch diè „Luusigi Champagne“ voloffè, well s dört nu Ackerbau, abber kein Wiiaabau wiè zwǜschè Reims un dè Marne gää hèt. Ußèrdèm hèt diè dütschi Rychsweer dè möglichscht chürzeschte Wäg i s Pariser Beggi bevorzugt, glychzitig hèt d Rychsweer abber d Iisèrni Barrièrè umgò wellè, sèllèwäg isch nu nò dè nordöschtliche Rand vum Pariser Beggi, also d Champagne, in Fròg chò. Nõch èm Erschtarrè vo dè Front im Hèrbscht 1914 hèt s voluschtrychi Schlachtè gää (Septembèr 1914: Marneschlacht, Februar/März 1915: Winterschlacht i dè Champagne, Septembèr/Oktobèr 1915: Hèrbschtschlacht, April 1917: Schlacht um s Massyv vum Mont Cornillet, Septembèr/Oktobèr 1918: Alliyrti Offensivè), wo bis uff dè Èndkampf 1918 keini nennenswärti Frontvoschièbungè z wäg brocht hèn (luèg au Schlacht bi Verdun). No hüt zügèd dört èn Huufè Fridhööf un Denkmôler vom Chrièg. Èn wesèntlichè Deil vum aaltè Schlachtfäld wird hüt als Druppèübigs- un Bombèabwurfblatz vo dè französischè Armee bruucht, cha abber alli zwei Johr öffentlich bsichtigèt wörrè.




</doc>
<doc id="79541" url="https://als.wikipedia.org/wiki?curid=79541" title="Barbara Miller">
Barbara Miller

D Barbara Miller (* 1970 z Winterthur) isch e Schwyzer Reschiseeri.

D Barbara Miller het an dr Universiteet Züri Jura, Filmwisseschaft, Filosofy un Psychology studiert. As Reschyassischtänti un Schnitt-Assischtänti het si bim Dokumentarfilm "War Photographer" vum Christian Frei mitgmacht. Syter anne 2001 schafft si as freii Dokumentaarfilmeri. Iri Film "Forbidden Voices" (2012) un "#Female Pleasure" (2018) sin meefach uuszaichnet woore.

Syter 2017 isch si Bresidänti vum Verband Filmreschy un Draaibuech Schwyz (ARF/FDS).




</doc>
<doc id="79542" url="https://als.wikipedia.org/wiki?curid=79542" title="Bernshausen (Seeburg)">
Bernshausen (Seeburg)

Bärnshüse isch a Ortsdeil vu de Gmein Seeburg. Des lit im Landkreis Gettinge un ghert zum Undereichsfäld. Im Dorf läbe ungfähr 590 Lit. Oi wänner anderscht heißt, ghert doch de allergreschd Deil vum Seeburger See zu Bärnshüse. Frejer isch är ä wichtigi Vudeanschtquelle dur Fischerei un anderi Nuzunge gsi. Hit isch er hoipsächlig Naturschutz- un Noherholungsgebiet.

Bärnshüse lit ungfähr 500 Killemetter nerdlig vu Oberbärge im Kaiserstoahl un villicht sibe Killemetter nordestlig vu Duderstadt, middle in dr Goldene Mark uf dr estlige Sidde vum Seeburger See. D Gmarkung isch 5,39 km² groß. Si lit im Dal vu dr Aue. Dä Bach fleaßt bi Germershüse in d Suhle, welli zu dr Hahle fleaßt. Dr hegscht Bärg isch dr Wartebärg (ungfähr 190 m) nerdlig vum Ort.

Seeburg lit wäschdlig drvu. Widderi Nochbersort sin Wollbrandhüse im Nordoschde, Germershüse im Oschde un Seulinge im Süde.

Bärnshüse isch eins vu de am beschde archäologisch erforschde Derfer in Nidersachse.

Wäge ne bar Sache wu mr in de Gmarkung vu Bärnshüse gfunde het, weiß mer, dass dert emol in dr Jungsteizit a Siedlungskammere gsi si moas. S isch aber nit sicher, dass durgängig immer Lit dert gwohnt hän. Bi Üsgrabige isch mer druf kumme, dass wahrschins im 7. Johrhundert a Flieburg ungfähr 400 m südlig vum hitige Üsloif vu dr Aue gschdande isch. So weas üssieht hets dea Alag bis ins 12. Johrhundert ghä. S erschd mol isch Bärnshüse so zwische 835 un 845 innere Urkunde erwähnt wore. D Abschrift vum Corveyer Geatervuzeichnis üssem Johr 1476 belegt e Schänkung ans Kloschder Corvey im nämlige Zitroim. Zoa de Johrhundertwändi schdoht no ebbis vume Adelshof in Bärnshüse gschriebe. Anne 1013 het dr Kinig Heinrich dr II. dä Hof im Bischtum Paderborn gschänkt.

Vu 1250 bis ins 15te Johrhundert schtoht in vuschidenen Urkunde ebbis iber orstasässigi Adelsfamilie, d Ritter vu Bärnshüse gschriebe. Dea Ritter sin imme Lehnsvuhältnis zum Grafe vu Lauterbärg gstande. Dea hän in Bärnshüse e mänge Bsitz kha. In däre Zit hets a Nidrungsburg vu dr Art Motte uf dr Matte südlig vom Dorf gäh. Si isch uff eme kinschtlige Buck vu 40 m Durmässer un 4 Medder Heachi gschdande. Dea Burg isch in dr erschte Helfti vum 12. Johrhundert boit wore un so um 1400 abbrännt. S isch a Durmboi üs Leime-Holz-Fachwärg gsi.

Vu 1237 a wird vum Bärnshüser Landgricht mit ungfähr 10 Derfer un Weaschdunge im nerdlige Eichsfäld brichtet. A bar urkundligi Erwähnige zeige, as des Landgricht a groß Asähne bim Adel kha het.

Ab dr Middli vum 13. Johrhundert hets a Adelsfamilie gäh wu sich noch m Ort gnännt het. Zum Beispiel trädde dr Wedekin vu Bärnshüse anno 1230 un 1241, dr Giseler vu Bhn 1246, Rothart 1254 un Lippolt 1275 un 1290 uff. Di letschtere hän z Seulinge a Zehnte kha. Oi s Gschlächt Werner 1289 isch bekannd. Dr Hans un si Broader Luprand hän 2 Hoafe z Seulinge kha. A bar vu däne sin am Afang vum 14. Johrhundert uf Duderstadt zoge. Dert hän sis zu Richtum un Asähne brocht. A Heinrich vu Bärnshüse isch dert 1338 sogar Burgscht gsi. Bis ins 15. Johrhundert het des Gschlächt in Duderstadt noch a weng a Roll gschbielt bevor si letzändlig üsgschdorbe sin. Vochär hän si noch a Hüffe Geater härghä. So het dr Dietrich v. Bhn 1353 9 Morge Land im Bruch vu Gieboldehüse an si Schwoger Curdt vu Wulfte vukoift. Är het 4 Mark ‚lötigen Silbers‘ drfir kreagt. Siebe Johr schbeder het dr Diedrich im Curdt nochemol drei Hef, ei ‚Ächtwort‘ uf s Wasser vum See zu Bärnshüse, ewigi ‚Spicke‘ un Zins uf Ruckkoif fir 7 Mark ‚lötigen Silbers‘ vukoift. 1378 hän Jutte v. Bhn, d Witwe vum Hans un ihr Suhn Hans ihr Vorwärg in Nesselröde un a Grasnutzig in dr Weaschdig Nackerode an dr Albrächt v. Bhn un si Froi fir 32 a halb Duderstädter Mark vukoift. Anderi Vuüsserunge sin oi als Schänkunge gmacht wore. So het dr Erzbischof Konrad III. Vu Mainz 1430 a großi Ibertragung vu dr Herre vu Bärnshüse an d Seeburger Rolandsherre bschdädigt. Do drbi het sichs um a jährligi ‚Gülte‘ vu 6ehalb Schillig vum e Hof uneme Hüs, 2ehalb ‚Vieding‘ vu me Burghüs samt dezoagherige Stell und Adeil annere Mihli ghandlet.

S Bärnshüser Wabbe isch z erscht mol anne 1423 erwähnt wore. Dr Duderstädter Rotsherr Werner vu Bhn het im Wabbeschild drei Rose uf eme rächtsgrichtete Schrägbalke.

Sit enem 14. Johrhundert het s Erzbischdum Mainz ä immer greseri Roll gschbielt. Zerschd hets nur ä Adeil an dr Seefischerei gha. Bal denno isch aber oi noch Grundbsitz dezoa kumme, wu ab 1454 wea ä grundherrschafflige Hof gefeahrt wore isch. Am Änd vum Middelalder het Bärnshüse meh un meh an Beditig vulore.

Anne 1438 un 1626 isch Bärnshüse im Kreag zerstehrt wore. Ä groß Fir het anne 1897 im Dorf viel kabütt gmacht un 100 Lit hänn wäge däm kei Dach me iber em Kopf gha.

Schbedestens sider em Afang vum 15. Johrhundert het Bärnshüse zum Amt Gieboldehüse ghert. Ab 1885 denno zum Landkreis Duderstadt. Siter em 1. Jänner 1973 isch Bärnshüse ä Ortsdeil vu de Gmein Seeburg. Seeburg sälber ghert zu de Samtgmein Radolfshüse im Landkeis Gettinge.

Viil ditet druf hi, as d Grafe vu Lauterbärg, üsser dass si große Bsitz gha hän, Bärnshüse as Middlpunkt vu ihrem Herrschaftgebiet vustande hän. In dr Dorfkirch isch nämlig d Grablegi vu d zwei letschde Grafe Otto un Heyso vu Lauterbärg gsi. Dea zwei sin 1237 oi als Grichtsherre vum Gogricht vu Bärnshüse ufträte. De Landgrichtsplatz isch im Freie gsi, was im Middelalder ganz normal gsi isch. Är isch an de Stell vum Lindehof , e Deil vu dr ehemalige Curtis vu Bärnshüse wu obe uff em kleine Buck gläge isch. Wäge nem Name Lindehof kennts si, as dert oi emol e Grichtslinde gschdande isch.

D Richter un Gografen vum Gricht zu Bärnshüse sin im 14. Johrhundert vornämlig üsgwählti un gschworini Agherigi vum umligende nidrige Adel gsi. Dr Hermann vu Bärnshüse (1369) un dr Hermann Rieme (1389 – 1411) soll an däre Stell gnännt wäre. Ab em 15. Johrhundert wird nur noch de Gograf als üsgwählte un gschworene Richter gnännt. D Mainzer Hofgrichtsordnig vu 1516, di Kurmainzerischi Undergrichtordnig vu 1534 un d Eichfäldischi Landgrichtsordnig hän dezoa beitrage, dass dea Landgerichte vu Bärnshüse un Duderstadt in e modärners Rächtssystem ibunde wore sin. S Wirtshüs "Zur" Linde wird im im Salboach vu 1785 als traditinälle Platz firs Hoch- un Rügegricht gnännt. Dert soll des Gricht vum amterende Gieboldhüsemer Amtsrichter un vum Aktuarius mit 13 Grichtsschöppe abghalte wore si. Wänn Gricht gsi isch hän die folgende Derfer uf jede Fall mease debi si: Bärnshüse, Rollshüse, Seeburg, Wollbrandshüse, Ränshüse, Krebeck, Bodesee, Seulinge, Germershüse, d Helfti vum Lindauer Amtsdorf, Bilshüse, Desingerode, Esplingerode, Werxhüse un d Gieboldehüsener Weastig Totehüse. Üsser Ränshüse wu vu Krebeck vuträte wore isch, het jedi Gmein a Grichtsschöppe gstellt. Ei Johr nodäm Duderstadt un s ganz Eichsfäld vum Kinigriech Preiße bsetzt wore isch, isch s Gricht vu Bärnshüse 1803 ufglest wore. E bar Flurnäme, wea zum Beispiel de Galgewäg erinnere hit noch ans einstig Landgricht.

Blasonerig:„In Bloi e goldene (gäle) Schreegbalke blegt mit drei fümpfblettrige rode Rose un goldene (gäle) Butze.“

Des Wappe isch am 18. Jüni 1936 vuliehe wore. S isch abgleidet vum Wappe vu de Herre vu Bärnshüse. Dea hän oi scho drei rodi Rose im Wappe gha. D Rose, as Zeiche fir d Grächtigkeit stehn oi fir des domolig Gogricht vu Bärnshüse.

Di erschd Kirch in Bärnshüse isch a romanische Boi middle im alde Dorf gsi. Schbeder isch si zu nere gotische Kirch umboit wore. Di hittig katholischi Pfarrkirch St. Peter un Poil isch uf e me a bizili heachere Platz (162 m) ca 150 m estlig boit wore. Dr Kelner Domboimeischder Vinzenz Statz het 1876 di erschde Entwirf gmacht. S isch plant gsi a großzigigi, dreischiffigi Hallekirch mit ere Lengi vu 36 m un ere Breidi vu 14 m mit samt em Querhüs z boie. De 48 m hoch Durn het 4 Eckgalerie mit ere Kranzgalerie obe druf. Des isch im Undereichsfäld ebbis richtig bsunders. S Langhüs un de Chor sin vu me gliech hoche Krizrippegwelb iberspannd. D Schlussstei mit de agränzende Rippesticker sin farbig igfasst.

D Siteärm an dr breiteste Stell vum Langhüs sind vieleckig (polygonal) gmürt wore. Wäge däm het d Kirch d Form vu me Kleeblatt. S gliech het mer oi im Chor gmacht. S Mittelschiff isch 7 Medder breid und zwei mol so lang. D Arkadbege stehn uf fümpf achteckige Pfieler. De Aldar, d Kanzle un de Doifstei sin uf neigotischi Art gmacht. Im Hoiptaltar sin d Evangeliste dargstellt. Des isch in allene neigotische Kirche im Eichsfäld e so. E Madonnefigür vu 1470 un e widdere Doifstei vu 1709 sin di eldschde Sache in de Kirch. Dä ald Doifstei schdod jetz in dr Durmhalle als Gwichtwasserstei. Är isch mit Puttekepf, Fruchtgirlande un eme Muschlerelief vuzehrt.

Sit erem 1. Novämber 2014 ghert d Kirch zu d Pfarrei „St. Johannes dr Deifer“ in Seulinge.

D Orgle isch anne 1879 vum Orgleboimeischder Louis Krell vu Duderstadt boit wore. Si het mechanischi Kegellade un 24 Register uf 2 Manuale un Pedal.

Disposition:


D Kinigspfalz von Bärnshüse isch zum erschde mol inere Urkunde vum Kaiser Heinrich II. erwähnt wore. Si wird as e Hoipthof vum sächsische Hochadel, d Immedinger, bezeichnet. Vu sällene sin scho in d Corveyer Traditione anne 845 Bsitzufzeichnige z finde.

Ab 1988 isch dea Pfalz vu de Kreisdänkmolpfläg Gettinge erforscht wore. Wahrschins hets si si vum 8. bis zum 12. Johrhundert gä. Si isch diräkt am Seeburger See an de Nordwästsidde vu nere kleine Insle gsi. Dea Insle isch so um 600 m lang un hegschtens 150 m braid gsi. Hit gits dea Insle nimmi, well dr See im Middelalder viel heacher gschdande isch as hit.

Zu de Pfalz hän noch meh Sidligsbereiche und Handwergsplätz ghert. Bis zum Johr 1996 sin Räscht vu große Holzpfoschdehiser, källerartige Groabehiser, eifache Vorratsgroabe un e üs Stei gmürte Brunne freiglegt wore. Wahrschins isch um dr Hof e Grabe gange. Uffm Hof het mer oi Sache üs Keramik, Metall, Knoche, Stei un aldi Pflanzeräscht üsdolbe. Wäge däm nimmt mer a, as s Handwärg domols mit ganz Thüringe un Nordhesse ghandlet het.

Uf dr Südsidde vu dr Insle isch, ungfähr 300 m vum Hof awägg e ufwändig boiti Wehralag gschdande. Dea het mer anne 1980 gfunde. Schins isch si in zwei Abschnitt boit wore. Dr erschd so ungfähr zwischenem 7. un 10. Johrhundert. In de zweite Boiphase ab em 10. Johrhundert isch wahrschinlig di ganz Wehralag nochemol nei gmacht wore.

D Viehwirtschaft het in Bärnshüse allewil scho e großi Roll gschbielt wurum s oi immer e Hüffe Viecher un Resser gäh het. Anne 1780 hets 72 Resser, 96 Kea, 36 großi un 30 kleini Rinder, 109 Sei, 234 Gäns un ungfähr 200 Scheef gäh. Under em Kinigriech Wästfale sins immer weniger Resser wore. Anne 1810 sins grad no 55 gsi. Vu de andere Viecher hets immer ungfähr glich viel kha. Am Änd vum 19. Johrhundert aber, isch d Viewirtschaft noch emol wichtiger wore. Anne 1892 hets 177 Rinder, 498 Scheef, 363 Sei, 111 Gaise un 6 Immekerb gäh. Bim heate vu däne vuschiedene Viecher hets oi immer emol Riebereie zwische de Hirde gäh. Wäns oi gneui Reglunge gäh het ischs ännewäg ab un zoa emol zu neme Prozäss kumme.

Näbe de Viewirtschaft isch noch d Leffelschnitzerei wichtig gsi. De Georg Ilemann, Suhn vum Schoallehrer Heinrich Ilman isch am Afang vum 19. Johrhundert as e Soihirt in Landolfshüse agschdellt gsi. Bim Sei heate hett er näbeher s schnitze glehrt. Wu ner 1833 ghirote het, het är als Schnitzer Leffel meischdens üs Ahorn gmacht. Dea het er fir 4 Pfännig vukoift. Wu de Georg Ilemann denno gschdorbe isch, hän sini drei Sihn oi s Schnitze glehrt un näbeher gmacht. D Schnitzerei hets bis in d 1930 Johr gäh. Mr het Leffel, Butterflete, Schapfe, Rehrleffel un anderi Gschirrer gschnitzt un het si iber eichsfälder Hüserer un Koiflit üs Gettinge, Elze, Hildesheim un Hannover vutriebe.




</doc>
<doc id="79546" url="https://als.wikipedia.org/wiki?curid=79546" title="Ursula Andermatt">
Ursula Andermatt

D Ursula Andermatt (* 25. Novämber 1957 z Baasel) isch e Schwyzer Schauspiileri.

D Andermatt het e Uusbildig an dr Schauspiilakademy Züri absolviert. Vu 1982 bis 2000 het si ne langjeerig Schauspiilengaschmänt bim Theater am Neumarkt Züri ghaa. Zytwys het si au am Schauspiilhuus Züri un am Berliner Schillertheater.

Syt em Film "Der Passagier – Welcome to Germany" chännt si au ne braiter Kinopublikum. Syt dr 1990er Joor isch si au in vyl dytschsproochige Fäärnseeseerine z sääne (u. a. "Kommissar Rex", "Edel & Starck", "Polizeiruf 110").

D Ursula Andermatt isch ghyroote mit em Schauspiilkolleeg Michael Kind, wu si au in e baar TV-Produkzioone zäme mit em vor dr Kamera gstanden isch (u. a. in Folge vu "Großstadtrevier" un "Küstenwache"). S Eebaar läbt z Berlin.



</doc>
<doc id="79548" url="https://als.wikipedia.org/wiki?curid=79548" title="456">
456



</doc>
<doc id="79549" url="https://als.wikipedia.org/wiki?curid=79549" title="457">
457



</doc>
<doc id="79557" url="https://als.wikipedia.org/wiki?curid=79557" title="Gippingen">
Gippingen

Gippige isch es Doorff und en Ortsteil vo dr Gmeind Lüggere im Kanton Aargau.

D Ortschaft lyt im undere Aaretal uf dr Weschtsyte vom Chlingnauer Stausee. Dr See und dr Wald vom Gippiger Grien sind groossi Naturschutzpiet.

S Dorf isch im Früemittelalter, öpen im sibete Joorhundert entstande, wo d Alemanne is Land südlich vom Rhy cho sind. Der Ortsname mit der Ändig -inge chunt us säbere Zyt. Gippige isch spöter im Piet vom "Chilchspiil" gsi, wo s Zäntrum bi der Chile z Lüggere gha het. 1669 het me z Gippige en eigeti Chappele bout. 1816 isch s "Chilchspiil" i die drüü Gmeinde Böttschde, Lüggeren und Oberlöibschtel ufdeilt worde.

Wytume bekanti Sportaläss sin dr "Gippiger Stauseelauf" un s Velorenne "Groosse Prys vom Kanton Aargau".



</doc>
<doc id="79560" url="https://als.wikipedia.org/wiki?curid=79560" title="Claudia Demarmels">
Claudia Demarmels

D Claudia Demarmels (* 5. Juli 1954 z Salouf, Bünderland) isch e Schwyzer Schauspiileri.

D Demarmels het vu 1971 bis 1974 e Schauspiiluusbildig an dr Schauspiil-Akademy Züri gmacht. Ire eerscht Engaschmänt het si an dr Stedtische Biine z Münster ghaa. Si het an verschiidene dytsche Biine gspiilt, unter anderem 1975 bis 1977 as Gascht am Schauspiilhuus Bochum un 1977 bis 1979 am Baadische Staatstheater Charlsrue. Ab dr 1980er Joor het d Demarmels in e Hufe dytsche Fäärnseefilm un Seerine mitgspiilt, unter anderem in dr Seerie "Wildbach." E brait Publikum chännt si syt ire Roll as ‚Ines Röggeli‘ im dytsche Spiilfilm "Theo gegen den Rest der Welt" (1980; mit em Marius Müller-Westernhagen).



</doc>
<doc id="79562" url="https://als.wikipedia.org/wiki?curid=79562" title="Noémie Schmidt">
Noémie Schmidt

D Noémie Schmidt (* 18. Novämber 1990 z Sittu) isch e Schwyzer Schauspiileri.

D Schmidt isch z Sittu im Wallis uf d Wält chuu un het no dr Schuel z Brüssel aafange Theater studiere. E franzeesische Ressiseer het ere groote, ass si sich e Pariser Agäntuur suecht go mee zue Casting yyglaade wääre. Ainehalb Joor isch si zwische Brüssel un Paris pändlet, voreb si in di franzeesisch Hauptstadt umzoogen isch.

Iri eerscht Roll in eme Kinofilm het d Schmidt 2015 in "Frühstück bei Monsieur Henri" iberchuu. Im nämlige Joor het mer si zee Folge lang in dr Fäärnseeseerine "Versailles" chenne sääne.




</doc>
<doc id="79569" url="https://als.wikipedia.org/wiki?curid=79569" title="Peter Tschentscher">
Peter Tschentscher

Dr Peter Tschentscher (* 20. Jänner 1966 z Bremen) isch e dytsche Dokter un Bolitiker (SPD) un syt em 28. Meerz 2018 Eerschte Buurgermaischter vu dr Freien un Hansestadt Hamburg. Vu Oktober 2018 bis Septämber 2019 isch er in däre Funkzioon turnusgmääß Vorsitzer vu dr Minischterbresidäntekumferänz gsii. Vu Meerz 2011 bis Meerz 2018 isch er Finanzsenaator unter em Olaf Scholz gsii.

Dr Tschentscher isch as zweete vu vier Siin vun eme Holzchaufmann un ere Schnyydermaischteri z Bremen uf d Wält chuu. Anne 1985 het er sy Abituur am Gimnasium Eversten z Oldenburg gmacht un derno sy Ziviildienscht im Rettigsdienscht z Wittmund (Oschtfriisland) glaischtet. An dr Universiteet Hamburg het er Humaanmediziin studiert un derno ne Ufböustudium in Molekulaarbiology. Anne 1990 isch dr Tschentscher Stipendiaat vu dr Friedrich-Ebert-Stiftig woore. 1994 het er sy Stuudium mit eme Staatsexaame in Mediziin abgschlosse, 1995 isch er mit ere Aarbet zur „Immunchemische Unterscheidung hochhomologer Proteinstrukturen am Beispiel der Schwangerschaft-spezifischen Glykoproteine“ zum Doktor vu dr Mediziin promoviert woore.

Vu 1994 bis 2006 het dr Tschentscher as Assischtänzdokter in dr Beryych Laboratooriumsmediziin Inneri Mediziin, Transfusioonsmediziin un Mediziinischi Mikrobiology gschafft. Anne 2003 isch er as Kliinische Cheemiker un 2006 as Fachdokter fir Laboratooriumsmediizin anerkänt woore. 2008 het er si an dr Mediziinische Fakulteet vu dr Universitet Hamburg habilitiert un d Venia legendi as Privaatdozänt fir s Fach Kliinischi Chemy un Laboratooriumsmediizin iberchuu. Am 14. Novämber 2008 het er sy Aadrittsvoorlääsig am Universiteetsklinikum Hamburg-Eppendorf (UKE) ghalte. Vu 2008 bis zue syre Beruefig als Senaatoor im Meerz 2011 het er as Ooberdokter im Zäntrum fir Diagnoschtik vum UKE gschafft.

Dr Peter Tschentscher isch evangeelisch, ghyroote un het e Suun. Sy Frau isch kadoolisch.

Dr Tschentscher isch syter anne 1989 Mitgliid vu dr SPD un isch vu 2007 bis 2018 Vorsitzer vum SPD-Chraisverband Hamburg-Nord gsii, ain vu syne Voorgänger deert isch dr Helmut Schmidt gsii. Vu 1991 bis 2008 isch er Mitgliid in dr Bezirksversammlig Hamburg-Nord gsii un ab 1999 Vorsitzer vu dr SPD-Frakzioon. Deert isch er unter anderem im Huushalts- un Wiírtschaftsuusschuss un im Juugedhilfuusschuss gsii.

Im Februar 2008 isch er bi dr Buurgerschaftswahl iber d Landeslischt vu dr SPD in di Hamburgisch Buurgerschaft yyzooge. Innerhalb vu dr Buurgerschaft isch er Mitgliid im Huushaltsuusschuss un Fachsprächer fir Huushaltsfrooge vu syre Frakzioon gsii. Derzue het er as ain vu drei stellverdrättende SPD-Frakzioonsvorsitzer amtiert.

Am 12. Mai 2010 isch dr Tschentscher as Vorsitzer vum Barlamäntarische Untersuechigsuusschuss „Elbphilharmonie“ yygsetzt woore un het dooderzue sy Mitgliidschaft im Untersuechigsuusschuss HSH-Nordbank ufgee.

Am 23. Meerz 2011 isch er zum Finanzsenaatoor vu dr Freien un Hansestadt Hamburg ernännt woore un vu dr Buurgerschaft bsteetigt woore. Sy Buurgerschaftsmandat ruet syterhäär no Artikel 39 vu dr Verfassig dr Freien un Hansestadt Hamburg. Au no dr Buurgerschaftswaal 2015 isch er as Senaatoor un Präses vu dr Finanzbeheerde im Amt bliibe. 

Am 10. Meerz 2018 het iin dr SPD-Landesvorstand as Noofolger vum Olaf Scholz im Amt vum Eerschte Buurgermaischter voorgschlaa, wu as Bundesfinanzminischter in d Bundesregierig unter dr Chanzleri Angela Merkel gwächslet isch. Uf em usseroordelige Landesbarteidaag vu dr SPD Hamburg am 24. Meerz 2018 isch er vu dr Delegierte mit 95,2 % vu dr Stimme as Kandidaat zur Wael vum Eerschte Buurgermaischter nominiert woore. Är isch am 28. Meerz 2018 mit 71 vu 121 Stimme dur di Hamburgisch Buurgerschaft gweelt woore.




</doc>
<doc id="79570" url="https://als.wikipedia.org/wiki?curid=79570" title="458">
458



</doc>
<doc id="79582" url="https://als.wikipedia.org/wiki?curid=79582" title="Susanne Leutenegger">
Susanne Leutenegger

D Susanne Leutenegger (* 15. Juni 1961 z Winterthur) isch e Schwyzer Schauspiileri.

No dr Schuel het d Leutenegger e Schauspiiluusbildig am Konservatorium fir Musik un Theater z Bärn gmacht. Anne 1986 het si bi dr Performance "Menschen 2. Moni, Nr. 46" vum Studio am Määntig Bärn im Theater am Zytglogge Bärn unter dr Reschy vum Norbert Klassen mitgmacht. 1986/1987 het si ne Engaschmänt ghaa am Theater Oberhausen (Oberhausen (d Betty Munroe in s O’Briens "Rocky Horror Show"), 1987/1988 am Chinder- un Juugendtheater vum Düsseldorfer Schauspiilhuus un 1988//1989 am Fritz Rémond Theater im Zoo z Frankfurt am Main. Mit em Euro-Studio Landgraf vu Ditisee-Neistadt isch si uf Tournee gange, derno het si unter anderem am Landestheater Dinslaken, am Theater Der Keller un am Theater am Sachsenring z Köln gspilt. Anne 1991 het si am Zähringer-Refugium z Bärn gspiilt un 1994 am Summertheater Winterthur.

D Susanne Leutenegger isch au meefach im Fäärnsee ufdrätte, u. a. 1995 as "Dr. Monika Wiese" in fimf Folge vu dr Serie "Verbotene Liebe" un 2000–2001 as "Leonie Vogt" in fimf Folge vu dr Serie "Lindenstraße".

1988 het si dr Feerderbryys vu dr Stadt Winterthur iberchuu.

Si isch mit em Schauspiiler Martin Armknecht ghyroote gsii un isch Mueter vun ere Doochter.



</doc>
<doc id="79583" url="https://als.wikipedia.org/wiki?curid=79583" title="Sarah Spale">
Sarah Spale

D Sarah Spale-Bühlmann (* 7. Dezämber 1980 z Baasel) isch e Schwyzer Schauspiileri.

D Sarah Spale isch anne 1980 z Baasel uf d Wält chuu. Si isch doo ufgwagse un het d Schuel mit dr Matuura abgschlosse. An dr Universitet Hildesheim het si Kulturwisseschafte un esthetischi Praxis studiert. Derno het si z Baade-Wiirttebäärg e Schauspiiluusbildig gmacht.

Ire Debüt vor dr Kamera het d Sarah Spale im Fäärnseefilm "Dilemma" gee. Fir die Roll isch si 2003 fir dr Schwyzer Filmbryys nominiert woore. Anne 2008 het si d Sophie Preisig in dr Schwyzer Fäärnseeserine "Tag und Nacht" gspiilt. Internazionaal het mer uf si gluegt fir iri Daarstellig vu dr Catarina Mendez näbe dr Hauptdaarsteller Jeremy Irons, Bruno Ganz un Martina Gedeck in dr Literatuurverfilmig "Nachtzug nach Lissabon", wu dr Reschiseer Bille August inszeniert het. As Theaterschauspiileri het mer si unter anderem am "junge theater basel" un em Stadttheater Hildesheim chenne sääne.

Si isch syter anne 2010 mit em Uni-Spoortleerer Philip Spale ghyroote. S Baar het zwee Siin, wu 2010 un 2014 uf d Wält chuu sin.




</doc>
<doc id="79586" url="https://als.wikipedia.org/wiki?curid=79586" title="Röllelibutzen">
Röllelibutzen

D Röllelibutze sind bruuchtümlichi Figuure vo der Fasnechtszyt. Me könnt se bsunders z Aaltstetten im Sangallerland, wo si in ere grosse Schuppele umelauffe.

Dr Bruuch isch uf dr wytere Lischte vom nit-materielle Kulturguet vo dr Schwiiz ufgschribe gsi.

Dr Aaltstetter Röllelibutz isch im Sanggaller Rhintel e tradizionelli Art von ere Fasnechtsfiguur, wo s i den erschte Forme scho sid Joorhunderte git. S "Butzewärk" isch scho ane 1617 in ere Schrift vo deeten erwäänt, wo me gseit het, das «heidnische» Züüg mit Vermumme, Butze, Funkebrönne, Schybeschloo und anders meh müesst men abstelle. Das bedüütet jo, alles het’s scho früener gää.

Mit "Butz" isch e verchleideti Persoon gmeint, wie si a dr Fasnecht ufträtte; in andere Gägende seit men ene "Böögg." E "Butz" isch früener hüffig e schröcklichi Gstalt gsi, wo eim Angscht gmacht het. Bim Mundartlexikon Schwiizerischs Idiotikon cha me zu de Butze, und was das Wort au suscht no so bedüütet het, vil inträssants nochelääse, sogar au vo Kwelle sid em Mittelalter.

Wie s mit em Bruuch im Rhintl wytergangen isch, cha me nid gnau sääge, es git drvo chuum Dokumänt. I dr Fasnechtszyt het s au im Rhintel gwüss immer wider es wilds Trybe vo so Figuure gää, sid em 19. Joorhundert list me vo Verbott vo Gmeindrööt und au vom Regierigsroot, was zeigt, ass dr Fasnechtsbruuch i de Döörffer ebe no ume gsi isch.

Afangs vom 20. Joorhundert het me z Aaltstette dr "Röllelibutzeverein" gründet, und 1919 isch e Röllelibutze-Umzuug gsi. Dr ganz Verein laufft bi däm Umzuug dur d Doorffgasse. Ane 1921 het dr Fridolin Segmüller e Schrift über d Aaltstetter Röllelibutze usegää, und ane 1922 isch vonne schon e Film träit worde. 1953 het s Radio Stuttgart vom Röllelibutzenumzug e Sändig diräkt übertreit, 1976 isch dr Aaltstetter Stroossenumzug im Schwiizer Färnsee choo, so wie spöter au öpe wider. 1992 sind d Röllelibutze zum Zürcher Sächsilüüten-Umzug yglade gsi.

Ane 2005 sind d Aaltstetter Röllelibutze as Internazionale Naareträffe z Löörech gange, und sider fasch all Joor wider an anderi grossi Tääg vom alemannische Bruuchtum.

Dr Röllelibutz het es farbigs Goschtüüm mit wysse Hose, emene Tschooppe und gchrüzte Bändel und en uffellige Huet, wo s dra farbegi Chugele, Blueme, Fädere oder Bändel het. Die Bändel sind i de Wappefarbe vo Sanggale und vo Aaltstette. A de Füess het dr Butz Rytstifel, und under em Chittel es «Gröll», das sind Schälle em ene Rieme, em «Rölleliband», wo tööne, wenn er umelaufft oder umegumpet. "Rolle" isch es Wort für d Schälle, es sind chlyni chugeleförmigi Glöggli; meischtens het me se a de Rieme vo de Rossgschiir gha, und me findet se au bi gwüssnen andere Fasnechtsfiguure, öppe bi de "Rölli" z Mels und z Walestadt und bsunders im Kanton Schwyz bi de Goschtüm vo de "Märchler Rölli." Dr Lärm mit Gloggen und andere Gräät luegt men als Simbool a für en Früeligsbruuch oder für e magischi Form vom Schutz; mit de Grüüsch wott me s Bööse oder au dr Winter vertrybe.

Vor em Chopf het dr Röllelibutz e Masge us agmooletem Stoff uf Droot, won es schööns Gsicht zeigt.

Jede Butz treit e Wassersprütze ume, won er d Lüüt drmit asprützt. D Volchskundler erkläre, das gäng uf en alte Fruchtbarkeitszauber zrugg.




</doc>
<doc id="79596" url="https://als.wikipedia.org/wiki?curid=79596" title="Rolf Asal">
Rolf Asal

Dr Rolf Asal-Steger (* 1953 as "Rolf Asal") isch e dytsche, kadoolische Theolog.

Dr Asal isch z Dodtnau as jingscht Chind in ere Handwäärcherfamilie mit vier Gschwischter ufgwagse. Wel s im Wiisedaal doodmool no kai Gimnaasium gee het, isch er uf s Erzbischefli Stuudiehaim z Semmerenga gange un het deert Abituur gmacht. An dr Universiteet Fryburg het er kadoolischi Theology studiert. Fir ai Joor het er au am Institut Catholique z Paris studiert un derno zwai Joor lang an dr Dytsche Schuel z Paris un am Lycée Hoche z Versailles Religioon unterriichtet. Är isch derno wider retuur uf Fryburg zooge un het vu 1989 bis 1999 as Religionsleerer am Humanistische Gimnasium z Baasel un as paschtorale Mitarbaiter bi dr Kadoolische Universiteetsgmai z Baasel gschafft. Anne 1999 isch er Laiter vu dr Kadoolische Universiteetsgmai woore un 2000 isch er zum Ständige Diakoon vum Bischtum Baasel gweit woore. Im Septämber 2004 isch er Chuurslaiter im Noodiploomstuudium Beruefsyyfierig (NDS BE) woore un im Meerz 2005 Diakoon in dr Bfarrei St. Michael, Lozärn. Im Septämber 2006 isch dr Asal-Steger neie Uusbildigslaiter im Seminar St. Beat, Lozärn woore, as Noofolger vum Felix Gmür, wu zum neie Generaalsekreteer vu dr Schwyzer Bischofskumferönz gweelt wooren isch. Uf Ändi Juuli 2015 isch er us däm Amt uusgschiide un schafft syterhär as Diakon in dr Bfarrei z Adlige.

Vu 1989 bis 1999 isch dr Rolf Asal fir d ÖDP im Gmairoot vu dr Stadt Fryburg ghockt.

Är isch ghyroote mit dr Schwyzer Hailpedagoogi un Räächtsaawälti Renata Asal-Steger (* 1960) vu Ettiswil. Si hän zäme zwee Siin, Samuel (* 1997) un Simeon (* 2000). Vu 1997 bis 2005 het d Familie z Fryburg gläbt, syterhär läbe si z Lozärn im Obergütsch.

Anne 1985 het dr Rolf Asal bim Wettbewärb Junge Mundart vum Arbeitskreis Alemannische Heimat, Fryburg mitgmacht. Gediicht vun em uf Alemannisch sin in dr Anthology D Hailiecher uusechuu, vu iim isch au s Gediicht, wu dr Anthology dr Name gee het. Syterhär isch dr Asal aber nimi as Dialäktautor in Erschyynig drätte.





</doc>
<doc id="79597" url="https://als.wikipedia.org/wiki?curid=79597" title="Gippinger Grien">
Gippinger Grien

S Gipiger Grien isch es Naturschutzpiet im Kanton Aargau.

Es isch es letschts Stuck vom alten Auewald ganz zunderscht a dr Aare. D Naturflechi mit öpe vierzg Hektare lyt bim Doorff Gipige i dr Gmeind Lüggere, uf dr lingge Syte vom Fluss.

Bi Gipige und Chlingnau het sech d Aare früener uf em wyte Land usbreitet und es het grossi Chiisinsle zwüsche de Wasserlöif und im Schacheland gha; dene Flechine seit men i dr Mundart «Grien». Bi Chlingnau hän die sogar eigeti Näämen übercho: s Fischergrien, s Schteigrien, s Martisbuuregrien, s Schiffmüligrien und s Girizgrien, und uf der änere Syte isch ebe s Gipiger Grien.

Wo men i de 1930er Joore s Chraftwärch Chlingnau ufgstellt und für das dr Stausee vo Chlingnau gmacht het, het sich d Landschaft ganz veränderet. Der Fluss isch jetz zwüsche de Sytedämm, und der See isch e schööne und als Biotoop wärtvollen Ort, vo der alte wilde Flussebeni git’s nume no d Flechi im Gipiger Grien und die vom Fischergrien-Werd, wo hüt au es Naturschutzpiet isch. 1994 het me s Gipiger Grien under Schutz gstellt, und der eint Teil vonnem isch sid 2006 derzue ane au no als Naturwaldreservat gschützt.

S Gipiger Grien het im südliche Teil vil Wald und gäge Norde eender offnigs Gländ mit Wasserflechine, wo vo alte, teils verlandete Flusslöif vo dr Aare chöme; der Egge im Nordweschte isch di "Chrumbi Woog," also es alts Gägewasser vo dr Aare; ganz z underscht, grad oben a dr Ysebahnbrugg bi Gischbärg, sind d Weiher mit em Underwasser vo dr Aare under em Chraftwärch verbunde, und es het dört au no grossi Riet. Bi der ARA, wo näbem Wuor vom Chraftwäärch isch, laufft dr Lüggerebach in en Wasserflechi vom Gipiger Grien, oben a Gipige chunt der lingg Binnekanal näbem Sytedamm in Lüggerebach.

I der verschidenartige Naturlandschaft isch non e rychi Vilfalt vo Läbewääse umme. Es het Wasservögel, Amfibie, Fisch, Insekte, und dr Biber isch wider doo. Bi de Pflanze säge d Botaniker, d Sumpfwasserfädere "Hottonia palustris" chöm i dr Schwiiz nume no a däm Platz bi Gipigen a dr Aare vor (em Mühlberg un em Wieland isch si änds 19. Joorhundert im Aargau au no im "Girix" bi Choblänz und vo de Aareschache bi Aarau und Rohr bekant gsi).

S Gipiger Grien isch e Landschaft vom "Aueschutzpark Aargau" und es stoot uf dr Schwiizer Lischte vo de Auegebiet mit nazionaler Bedütig.



</doc>
<doc id="79601" url="https://als.wikipedia.org/wiki?curid=79601" title="Liste deutscher Sprachvereine">
Liste deutscher Sprachvereine

D Lischte vo düütsche Sproochvereine git es par Vereine und äänligi Instituzioonen aa, wo für s Tüütsch i verschidene Varietäte und für bsunderi Frooge vo dr Sproochkultur luege.

Es git Organisazioone, wo sich um d Pfleeg vo der düütsche Standardsprooch chümmere, setigi, wo d Orthografy oder dr Wortschatz diskutiere, anderi, wo sech für d Dialäkt inträssiere, und wider anderi luege ganz oder teils für die düütschsproochigi Literatur i verschidene Formen und Richtigen und mit iirere Gschicht.

Grad bi setige Vereine, wo s um regionali Minderheitesprooche goot, wott me zäme mit der alte Mundart au öppe no den andere tradizionelle Sache vo dr alte Läbensart hälfe, zum Bischpiil dr Musigkultur. Es staarchs Motiv zum sich für en regionali Sprooch z engaschiere cha sy, öppis z tue gäge s möglichen Uusstärbe von ere «Sprooch, wo em Schyn a in Gfoor isch».

So ne Lischte cha im groosse und ebe nit einheitliche düütschsproochige Ruum und wemmen a die lokale Vereine und no a die früenere, wo s nümme git, dänkt gwüss nid komplet sy. Es git au Tachverbänd vo verschidene andere, eender lokale Sproochvereine. Für die läbigi Sproochkultur mache die lokale Theatervereine öppis ganz wichtigs, wo grad au vil Mundartautoore es Publikum finde; me gseht das grad au bim Elsässische Volchstheater.





</doc>
<doc id="79603" url="https://als.wikipedia.org/wiki?curid=79603" title="Friedrich Mühlberg">
Friedrich Mühlberg

Dr Fritz Mühlberg, wo am 19. April anne 1840 z Aarau uf d Wält cho und am 25. Mai 1915 gstorben isch, isch e Schwiizer Geoloog, Gimilehrer und Naturforscher gsi.

Er isch z Aarau id Schuel gange; a dr Kanti isch dr Historiker und Volchskundler Ernst Ludwig Rochholz (1809–1892) eine vo syne Lehrer gsi. Dr Mühlberg het am Poly z Züri d Botanik, d Geology und d Chemy studiert. Won er anne 1861 s Chemy-Diplom übercho het, isch er zeerscht als Lehrer ad Kantonsschuel z Zug und dänn 1866 ad Kanti uf Aarau gange. Er het d Emilie Sophie Sutermeischter (1858–1922) ghürootet, d Dochter vom Filoloog und Dütschprofässer Otto Sutermeischter (1832–1901) vo Tägerfäld.

Dr Mühlberg isch go dr Bode vom Aargauer Jura aluege und het geologischi Charte vo dere Landschaft gmacht. Wo i dere Gägend die grosse Ysebahntunäll bout worde sind, het me dr Mühlberg als geologische Expärte byzoge. Au für d Naturgschicht vom Yschzytalter und do drby d Spuure vom Rüüssgletscher und für d Gschicht vo de Gwässer und für d Pflanze het er sich inträssiert, i sym Buech über d Gfässpflanze het er au d Mundartnäme vo vilnen Arte ufgschribe. Und er isch im Aargau eine vo den eerschte Aktivischte vom Naturschutz gsi.

Em vilsytige Forscher vrdankt men uf verschidene Gebiet wäsentlichi Grundlage für d Naturkund vom Aargau. Im "Naturama" z Aarau isch dr Fäschtsaal em bedütende Aargauer Geoloog gwidmet.




</doc>
<doc id="79609" url="https://als.wikipedia.org/wiki?curid=79609" title="Erste Germanische Legion">
Erste Germanische Legion

Di Eerschti Germanischi Legioon isch e Kampfeinheit vo dr Röömischen Armee gsi. Bi de Röömer het iire Name "Legio I Germanica" gheisse. Es het se sid de 40er Joor vom eerschte vorchrischtliche Joorhundert und bis anne 70 noch Chrischtus ggää.

Dr Gaius Iulius Caesar het die Eerschti Legioon ufgstellt füre Bürgerchrieg gäge Pompeius. Si het schynts anne 48 bi der Schlacht z "Dyrrhachium", em hütige Durrës z Albaanie, s eerschte Mol mitgchämpft. D Legioon het em Caesar bi der wytere Gschicht ghulfe, bis dä anne 44 vor Chrischtus ermordet worden isch. Im Joor 41 het der Oktavian wider Soldate für en "Eerschti Legioon" usghobe. Anne 36 het er si bim Kampf gäge Sextus Pompeius bruucht und anne 31 gwüss au wider bi dr grosse Seeschlacht bi "Actium" im Weschte vo Griecheland gäge Mark Anton. Em Oktavian syni Armee het gwunnen und so het syni Zyt als "Chaiser Auguschtus" agfange.

Füffzää Joor lang isch die Eerschti Legion uf dr Ibeerische Halbinsle i dr Provinz "Hispania Tarraconensis" gsi. Si het bim Chrieg gäge d Kantabrer im Norde vo dr Halbinsle mitgchämpft un drno d Kolony "Colonia Iulia Gemellensis Acci," s hütige Guadix i dr spanische Region Granada, gründet.

Wo dr Drusus bim grosse Chrieg vo de Röömer i den Alpe d Gägend vo Oberitaalie bis zum Rhy gsicheret het, isch di Eerschti Legioon anne 16 vor Chrischtus zu iim gschickt woorde zum d Front gäge Germaanie z versteerche. Si het s Legionslager "Mogontiacum," s hütige Mainz, bout.

Vo deeten uus het d Legioon mit de Germaane am Limes im Land vom Rhy bis zu dr Donau z tue gha. Anne 6 noch Chrischtus isch si bim Chrieg gäge d Markomanne under denen iirem Chönig Marbod drby gsi. Me weiss, ass dr Lucius Nonius Asprenas sid em Joor 7 dr Legioonskomandant gsi isch. Di Eerschti und di Füüfti Legioon sind die einzige gsi, wo bi dr Varusschlacht anne 9 nit vrnichet woorde sind, es isch ne gglunge zum Lager "Vetera" bim hütige Xante am Rhy zrugg z goo.

Me dänkt, vo 9 bis 16 noch Chrischtus sig d Legioon z Köln stazioniert gsi. Dr Chaiser Tiberius het ere wäge de Fäldzüüg gäge d Germaane jetz der Zuename "Germanica" ggää. D Soldate vo dr Eerschte Legioon sind wyters im Rhyland ygsetzt gsi, wie me weiss au bim Schiffposchte Alteburg. I de Joor 14 bis 16 isch wider e groosse Germaanechrieg vo de Röömer gsi, wo mit acht Legioone vom Rhy uus wyt gägen Oschte cho sind. Anne 21 isch s zum Chrieg mit gallischi Schtämm choo. Den alte Soldate, de Veteraane vo dr Eerschte Legioon, het me Land i dr Provinz "Raetia" i dr Umgäbig vom Bodesee un dr Donau gää zum woone.

Sid em Joor 35 het d "Germanica" s nöie Lager "Castra Bonnensia" bout, wo die hütigi Stadt Bonn drvo chunt.

In Chrieg zwüsche verschidene röömische Chaiser und Gägechaiser i de Joor 68 und 69 isch au di Eerschti Legioon vrwicklet gsi. D Legioone vom Gebiet "Undergermanie" sind uf Rom iirem Komandant Vitellius go hälfe Chaiser wärde; scho gly drufabe isch dää aber vom Vespasian vertribe worde. Anne 70 noch Chrischtus isch am Rhy e schwääre Kampf zwüsche de röömische Legioone un de Bataver gsi, wo di Eerschti Legioon de Rebelle ghulfe het. Noch dämm Chrieg isch d Legioon drum ufglöst worde, und iiri Soldate het me dr im Kampf staarch dezimierte Sibete Legioon zueteilt.



</doc>
<doc id="79612" url="https://als.wikipedia.org/wiki?curid=79612" title="SARS-CoV-2">
SARS-CoV-2

SARS-CoV-2 (Sars-CoV-2; vorhäär "2019-nCoV, 2019-novel Corona virus", „neiaartig Coronavirus 2019“ oder Wuhan-Virus) isch dr Name vun eme Coronavirus, wu im Jänner 2020 in dr chinesische Stadt Wuhan, Provinz Hubei, nei idäntifiziert wooren isch. S Virus verursacht d Chranket, wu mer COVID-19 (oder "Covid-19", fir "Corona virus disease 2019") haißt un isch Uusleeser vu dr Coronavirus-Pandemy 2019/2020, wu vu dr WHO as „gsundhaitligi Nootlaag mit ere internazionaale Draagwyti“ yygstuft und im Merz 2020 zur Pandemy erkleert wooren isch. In dr Effetligkait wiird s Virus zmaischt nume chuurz (no dr Virus-Familie) "Coronavirus" oder mänkmool (no dr Chranket) "Covid-19-Virus" gnännt.


</doc>
<doc id="79617" url="https://als.wikipedia.org/wiki?curid=79617" title="COVID-19-Pandemie">
COVID-19-Pandemie

D Koronavirus-Pandemy 2019/2020 – oder au COVID-19-Pandemie – isch e Wälle von ere Chranket, wo änds 2019 z China agfange het und sich in es paar Wuche i vili Länder uf dr ganze Wält vrbreitet het. Wil huuffe Lüüt i so vil Regioone wäge dere Süüchi chrank woorde sind, het me vom Jänner 2020 bis afangs März 2020 in immer mee Länder vo dr "Koronavirus-Epidemy 2019/2020" gredt.

Am 30. Jänner 2020 het d Wältgsundhäitsorganisazioon WHO, wo gnau gluegt het, wie sech di schwääri Lungechranket usbreitet, wägen iiren en "internazionali Gsundheitsnotlag" usgrueeffe; am 4. März 2020 het si gseit, s Risiko sig ganz hööch ass sich dr Chranketserreger uf die ganzi Wält vrbreiti. Am 11. März het d WHO gseit, jetz wo s scho in anz vile Länder zu Epidemie choo isch, luegi me die ganzi Süüchi ofiziell als e Pandemy aa.

D Chranket isch s erschte Mol im Dezämber 2019 de Dökter a verschidene Spitääler i dr Milionestadt Wuhan i dr chinesische Provinz Hubei ufgfalle. Si chunt vom Koronavirus, wo jetz dr Name SARS-CoV-2 übercho het und wo me vorhäär gar nit kännt het. D Virologe säge dr Chranket "Covid-19"; das isch d Abchürzig für s änglische "Corona virus disease 2019".

"SARS" isch abgchürzt für dr änglisch Chranketsname "severe acute respiratory syndrome," was is Dütschen übertreit «Schwääri akuti Chranket vo de Otemwääg» heisst; me könt die Chranket erscht sid em Joor 2002, wo si z China wägem eerschte Koronavirus "SARS-CoV" agfange chet. 2002 bis 2003 isch druus e wältwyti Pandemy woorde, wo drby uf dr Wält 774 Lüüt gstorbe sind.

Me het afangs 2020 gly usegfunde: S nöie Virus isch wie scho s "SARS-CoV" vom ene wilde Tier choo und het dänk uf em grosse «Hunan-Fischmääret» z Wuhan, wo me vil Sorte vo gfangene Tier vrchauft het, über e Zwüschestazioon im ene andere Tier chönne uf en Persoon, wo dört gschaffet het, überegumpe; und vo däm erschte infizierte Mönsch het sech s Virus gly uf anderi Lüüt vrbreitet, bevor me s gmerkt het. D Forscher dänke, der ursprünglich Wirt vo däm Virus sig e Flädermuus gsi; vo verschidene südoschtasiatischen Aarte vo Flädermüüs sind änlechi Viire bekant; bin eren Aart vo Schuppetier het men es Virus gfaunde, wo fasch gnau die glychligi Erbalaag het wie di nöie SARS-Vire. Am 1. Jänner 2020 het d Stadt Wuhan der verdächtig Määret lo zuetue.

Wie me de es paar Wuche spöter bi de Nochforschigen über en Afang vo dr Epidemy z China gmerkt het, isch der erscht dokumäntiert Fall vo der nöie Chranket – me redt i der Epidemiology vom «Indexpaziänt» oder au vom «Paziänt Null» – worschyns Mitti Novämber 2020 z Wuhan behandlet worde.

Am 30. Dezämber 2019 het dr chinesisch Dokter Li Wenliang vom ene Spital z Wuhan syne Fachkoleege im Internet in ere Chatgruppe gschribe, es sige bi iim uffellig vill Paziänte mit ere bsundere Lungenenzündig, wo vom ene nonig bekante Virus chömi; d Chranket chönt s "schwääre akute Syndrom vo de Atemwääg" sy, s "SARS." Do drufabe het d Polizei em Li Wenliang und syne Koleege Vorwürf gmacht, si miechten öpis schlächts für die öfentlichi Ornig. Me het se zwunge, es Papyr z underschrybe, si würde drmit ufhööre. Dr Dokter Li Wenliang het sich de gly sälber agsteckt, und er isch nach paar Wuche a dere Chranket gstorbe.

Am 31. Dezämber 2019 het China dr WHO gseit, me heig z Wuhan es paar Fäll von ere schwääre Lungenenzündig, wo me nid wüssi, vo welem Chranketserreger si chöm. Am 7. Jänner het me z China bin es paar Paziänte das nöie Koronavirus idäntifiziert, wo a deren Epidemy tschuld isch. No es Wyli het me z China wenig gmacht zum wyteri Asteckige z verhindere und so isch d Chranket unkontrolliert vo vilne Lüüt is ganze Land und mit em staarche Flugvercheer i die ganze Wält träit worde. Erscht es paar Wuche spööter het me langsam i andere Länder gmerkt, es chunt öppis Gfäärlechs uf eim zue.

Mitti Jänner het me ghört, d Chranket sig au bi Lüüt vo anderne Länder, wo us China cho sind, usbroche. Am 13. Jänner het Thailand son e Fall gmäldet, am 15. Jänner Japan au eine und am 20. Jänner Südkorea no eine. Wenn sech öper agsteckt het, goot s bi däm nöie Virus es paar Tääg bis öpe zwo Wuche, bis me biinem d Simptoom vo dr Chranket merkt: drum chöme Lüüt mit em Chranketserreger mit vil andere Persoone in Kontakt, wenn si sälber gar nonig schwäär chrank sy. So isch es immer wider z spoot zum öpis gäge di wyteri Vrbreitig vom Virus z tue.

Mitti Jänner 2020 sind elei z Wuhan scho öpen anderthalbtuusig Lüüt chrank gsi. Jetz het me gseh: au Lüüt, wo döört bi de Spitööler schaffe, wärde chrank, drum isch me jetz sicher gsi, s Virus cha au vo Mönsch zu Mönsch übertreit wärde. Und do het China agfange mit staarche Massnahme gäge d Epidemy.

Bis änds Jänner hets z China scho meh weder viertuusig Chranketsfäll gää und meh weder achzg Lüüt sin a dr nöie Chranket gstorbe. Und jetz het me au Fäll z Öiropa gmäldet, zeerscht z Frankrych.

Am 9. Februar 2020 sind s meh weder achthundert Tooti z China gsi, und z Wuhan meh weder tuusig chranki Agstellti vo de Gsundheitsbetriib. Im Monet März 2020 het dr Kampf gäge d Epidemy z china Erfolg gha und es het denn im Land chuum me Asteckige gää, die meischte "Covid-19"-Chranke sind wider gsund woorde.
Am 14. Februar 2020 isch dr eerscht Fall z Afrika gmäldet worde, am 15. Februar der eerscht Tooti wäge "Covid-19" z Öiropa. Am 20. Februar het dr Iran gmäldet, dört sige zwöi Lüüt a dere Chranket gstorbe. Z Südkorea het me bis am 22. Februar scho meh weder vierhundert Infizierte gha und zwöi Todesfäll.

Italie isch das öiropäische Land, wo de im Februar 2020 am meischte "Covid-19"-Chranketsfäll gha het, fasch alli in ere Regioon vo der südliche Lombardei un z Venezie. Es paar Lüüt sind gstorbe. Bis Ändi Februar het me scho us meh weder dryssg Provinze vo Itaalie infizierti Paziänte gmäldet; es sind meh weder sächshundert, und sibezää Lüüt im Land sind bis dohii a dr Chranket gstorbe, und meh weder hundert bis am 4. März. Wo sech d Chranket no vil mee usbreitet het, isch z Oberitalie d Regioon Lombardei ganz und s Piet rund um Venedig und um Rimini abgspeert worde, ussert für d Lüüt wo wäge wichtige Sache müesse umefaare; wär cha sett deheime schaffe. Gly drufabe het die iteliänischi Regierig bschlosse, im ganze Land sig jetz s Umreise vrbotte ussert für wichtigi Sache.

Was me bis am 26. Februar 2020 gwüsst het: Z China het me vo dere Chranket meh weder füüfesibezgtuusig Paziänte gmäldet, und fasch zwöituusig Lüüt sind dra gstorbe, uf dr ganze Wält 2761. Vil meh weder bi der SARS-Epidemy vo 2003. Mit rigoroose Massnaame schynts dr chinesische Regierig sid afangs März 2020 glunge z sy, die wyteri Vrbreitig vo dr Chranket staarch zruggzbinde. Es sind au scho ganz vill chranki Lüüt wider gsunde woorde.

Am 29. Februar het me d Chranket i 55 Länder gha, mit fasch achzgtuusig infizierte Persoone z China und meh weder sibetuusig in anderne Länder. Bis dohii sind 2924 Lüüt a "Covid-19" gstorbe. Die würklichi Zaal vo den Asteckige het me nid gnau chönne usefinde, es git schynts vill Lüüt, wo zwar vom Virus infiziert wäärden und doch keini Chranketssimptoom zeige; und me het au nit in allne Länder gnueg gly agfange d Paziänte gnau azluege. Es het bis am 7. März chly mee weder achzgtuusig Fäll gää.

Bis am 2. März 2020 isch die offiziell gmäldeti Zaal vo den Infizierte oder Chranke z China uf meh weder achzgtuusig gstyge, und die vo de Toote wältwyt, so guet ass es d WHO het chönne sääge, uf 3061. Im Monet März sind wider vill vo de chranke Lüüt z China gsund woorde und es het im Land nume no ganz wenig nöji Fäll ggää, drfüür jetz vill meh i anderne Länder. Am 3. März isch d Chranket us 74 Länder gmäldet gsi. Am 11. März isch die Zaal vo den ofiziell bi dr WHO gmäldete "Covid-19"-Chranketsfäll – also ooni die nit bekanten Asteckige – scho bi mee als 120'000 gsi.

Z Dütschland het s Robert Koch-Institut am 1. März 2020 scho 129 Fäll vo dr Lungechranket und am 4. Merz scho 262 regischtriert, bis am 7. März sind s 670 gsi und am 9. März mee weder tuusig und Mitte März 2020 füüfehalbtuusig.

I dr Schwiiz sind s am 4. März fascht hundert vom Koronavirus infizierti Persoone gsi. Bis am 7. März het s i dr Schwiiz mee weder zwöihundert Chranki gha, bis am 9. März scho fasch vierhundert, am 11. März mee als sächshundert, und bis dohii sind vier Lüüt im Land a dr Chranket gstorbe. Mitti März het d Schwiiz ofiziell 2'200 Fäll gha.

Vo Öschtrych het me bis am 7. März 74 Chrankni gmäldet. D Gränze gägen Itaalie isch zuetoo worde. Im Bundesland Tirol isch es rund um e Ferienoort Ischgl und St. Anton am Arlberg zu bsunders vilne Asteckige cho, und me dänkt, vili Tuurischte heige d Chranket vo däm bekante Ferienoort i den Alpe in anderi Länder broocht. Die beide Ort, und spöter no anderi, sind ab em 13. März 2020 isoliert worde.

D USA hend i verschidene Bundesstaate zämezelt bis Mitti März mee weder drüütuusig "Covid-19"-infizierti Lüüt gha.

Am 6. März sind gmäss den offizielle Lischte mee weder 100'000 Infizierti gmäldet gsi. Z Italie het me fasch viertuusig gha. Bis am 9. März het me vo öppe hundert Länder Bricht über agschteckti Lüüt gha; die offizielli Zaal isch bi 111'284 gsi und zwee tääg drufabe scho bi wyt über 120'000, Mitti März sind s fasch 163'000 gsi und do drmit s erschte Mol mee Paziänte usserhalb vo China als i däm Ursprungsland vo dr Pandemy. Bis am 17. März sind bi dr WHO vo dr ganze Wält offiziell mee als 200'000 Chranki gmäldet gsi, bis am 22. März scho mee weder 300'000.

Vo divärse Länder ooni es modärns Gsundheitssischteem oder wo schwääri politische Kryse hend dänkt me, es sige keini würklech zueträffende Zaale bekant und der WHO gmäldet worde; bsunders vom Iran mit worschynts öppe tuusig Fäll bis änds Februar und schynts am zwöitmeischte wäge dr Chranket Gstorbene nach China het me nüüt gnaus gwüsst über d Epidemy. D WHO seit, zeerscht heig men im Iran e Zyt lang gar nid gmerkt, ass s nöie Koronavirus is Land choo isch. Und us däm Land, wo me vo de Religionsbehörde lang gwüssi Schutzmassnahme vrhinderet het, döörffte vil Lüüt, bsunders Pilger i die heiligi Stadt Kuum, d Chranket in anderi Länder mitgnoo ha. Bi de Nochberländer het me d Landesgränze zum Iran gspeert. Afangs März sind chinesischi Gsundheitsexpärte em Iran go hälfe.

Und uf dr ganze Wält het me i vilne Länder bi wytem nid alli Asteckige regischtriert; nume i ganz wenige Länder wie öppe z Südkorea und z Singapur het me sistematisch die verdächtige Chranketsfäll au uf s nöie Koronavirus undersuecht und so d Epidemy chönne überwache und ygränze. D Fachlüüt vo dr Süücheforschig säge, die tatsächlichi Zahl vo de Asteckige sig vilecht öppe sächsmol grösser als das, wo die ofizielle Mäldige azäige; suscht chönt me die überraschend schnälli Vrbräitig vom Virus gar nid erklääre.

D Epidemy isch in churzer Zyt gmäss de Informazioone vo dr WHO bis Mitti März 2020 i fasch alli Länder uf dr Wält choo:


Noch es paar Wuche het me gmerkt, die meischte Chranke wärde mit dr Zyt wider gsund, s nöie Virus isch aber em Schyn a gfäärlicher weder d Influenza, wo me drvo d Grippen überchunt, und macht bi teil Paziänte ganz schwääri Lungechrankete, wo me dra cha stäärbe. Vom "SARS-CoV-2" goot bsunders für die eltere Lüüt, wenn si chrank wäärde, es grosses Risiko für d Gsundheit uus.

China, internazionali Organisazioone und de mit dr Zyt au fasch alli Länder wältwyt händ mit em Virus "Covid-19" ganz vil z tue gha.

Am 23. Januar 2020 het die chineesischi Regierig d Stroosse, d Ysebaane und d Fluglinie uf Wuhan lo speere. D Lüüt z Wuhan händ nümen us iirere Stadt töörffe, und die grossen Yrichtigen und soziale Träffpünkt wie d Chino und d Määret sind zue gsi. Für d Wirtschaft vo däm grosse nazionale Logistik- und Vercheerszäntrum am Jangtse-Fluss, mit dr gröschte Flussbrugg wyt und breit, öpis ganz dramatischs. I de Wuche drufabe het me no meh Stedt vo dr Provinz Hubei blockiert, und bi allne Gmeinde i dere Gägend sind d Stroosse gspeert und überwacht worde. Niemmer het me chönnen autofahre, nume d Rettigsfahrzüü, d Polizei und d Laschtwääge für die unbedingt nötige Transport sind underwägs gsi. Z Peking het me die grossi Fyyr vom chinesische Nöijoor abgseit. Wil s immer no meh Chrankni gää het, isch i de Spitääler z Wuhan vil z wenig Platz gsi; drum het d Regierig vo China in wenige Tääg grossi nöji Notspitääler lo boue, und me het de grad au no Sportstadie und anderi groossi öfentlichi Halle zu Notspitäler für nöji Paziänte umbout.

Am 11. und 12. Februar 2020 isch z Gämf bi dr Wältgsundheitsorganisazioon e Konferänz mit meh weder vierhundert Fachlüüt gsi, zum alles Wüsse über d Lungschranket und s nöie Koronavirus usztuusche und z luege, weli Massnahme nötig sind. D WHO het agfange de Länder, wo dringend Sache bruuche, Hilfsmaterial wie öpe Schutzchleider für s medizinsche Personal z schicke.

D EU-Gsundheitsminischter händ am 13. Februar 2020 z Brüssel taaget und bschlosse, mit allnen Informazioone zu däm Fall zämezschaffe, Material dörthi z lifere, wo me s bruucht und Gält z gää für d Forschig für nes Medikamänt gäge nöi Virus. Mitti März 2020 ersacht het d EU d Ussegränze gspeert.

Änds Jänner het me bin es paar Fluggselschafte die internazioonale Flüüg uf China uf Wuchen use gstriche, so bi dr Air France, de British Airways, dr Lufthansa, dr Swiss, de Austrian Airlines und no vilnen andere. D Lufthansa het afangs März d Helfti vo de Flüüg z Europa gschtriche. Im März 2020 hend es paar Fluggsellschafte d Flüüg uf Itaalie abgstellt, und de isch gly in anderi Länder die internazionali Personeflügerei vrbotte worde. E grosse teil vo de Flugi isch am Bode blibe.

Russland het für ne gwüssi Zyt d Gränze zu China ganz zuetoo, keini Chineese händ me törfe uf Russland goo.

Italie: Z Oberitalie het me, wo s änds Februar 2020 undereinisch so vil schwääri Chranketsfäll gää het, d Schuele i däm Piet und au z Mailand zuetoo, d Regioon Friaul-Julisch Venetien het dr öfentlich Notstand usgrueffe, d Stroosse zu den am meischte betroffene Gmeinde sind gspeert worde, Tschuttmätsch het men abgseit, und der Karneval vo Venedig het früener müessen ufhööre. Der Mailänder Dom, d Basilika vom heiligen Antonius z Padua und anderi Chile und d Museeè het me bschlosse. Wo immer wie mee Fäll i de meischte iteliänische Regioone bekannt woorde sind, het Itaalien am 4. März 2020 d Schuelen im ganze Land zuetue und am 9. März grossi Regioone vo Oberitaalie lo abspeere.

Z Dütschland sind es paar Lüüt sid änds Jänner 2020 chrank worde; bis im Februar sind so Fäll bsunders z Bayern und Baade-Württebärg bekant worde. Die meischte sind Tuurischte gsi, wo vo Usslandreise zrugg choo sind. S Robert Koch-Institut, die nazionali dütschi Forschigsstell für Infekzioonschrankete z Berlin, het gseit, was me muess mache gäge d Epidemy. Die wältwyt gröschti Tourismus-Mäss, d "ITB Berlin", wo afangs März 2020 gsi wäär, het men abgseit, und de au di Internazionali Handwäärchsmäss z Münche un d Leipziger Buechmäss, wo vom 12. bis zum 15. Merz gsi wäär. Im März het men au divärsi grossi Sportaläss abgseit. Ab em 16. Merz si in allne dütsche Bundesländer d Schuele un d Chinderhört zuegmacht worde, d Bundesregerig het aakündet, dass alli Läde müend schlüüsse bis uf Lääbesmittel, Apeteeke, Drogerie, Banke, Tankstelle und es paar anderi wichtigi Gschäft. Hotel und Reschtaurant si au iigschränkt worde. Am 15. April händ si Bund und Länder druf geinigt, dass chleini Läde wider dürfe ufmache und dass d Abschlussklasse ab em 4. Mai wider in d Schuel müend. Ab em 27. April gilt z Düütschland e Pflicht zum Träge vo Muul- und Naseschutzlarve im ÖPNV und bim Iichaufe.

Z Ängland isch d Londoner Buechmäss, wo au Mitti März gsi wäär, abgseit worde. Am 13. März 2020 het d "Premier League" gseit, alli Tschuttmätsch und drby au die plaanete Länderspiili wärden abgseit; scho bi drüü grosse Klüb het s bis denn Covi-19-Fäll gha und d Schütteler hend id Quarantääene müösse.

Am 27. Februar het Saudiarabie d Wallfahrten uf Mekka staarch ygschränkt; für di "Chlyni Pilgerfahrt" überchöme d Muslim us teil andere Länder kes Visum me.

D "Fédération Internationale de Ski" het die beide Schyrönne vom 15. und 16. Februar z Yanqing abgseit, dr Liechtathletik-Wältverband d Halle-WM im chinesische Nanjing. Dr Wältautoverband "FIA" het dr "Grooss Prys vo China" z Shanghai vrschobe. I dr Schwiiz, z Dütschland und z Frankrych het me grossi Sportalääs wie öppe d Yschhockeymätch und d Tschuttmätsch, au die vo dr Champions League, i de Staadien ooni Publikum gmacht. Am 13. März 2020 het d UEFA d Schuttmätsch vom lauffenden Europacup underbroche; und am glyche Tag het me z Tütschland d Bundesliga abbroche.

I dr Schwiiz het dr Bundesroot am 28. Februar 2020, wo men im Land scho meh weder zää Chranki gha het, groossi Verastaltige, wo meh weder tuusig Lüüt mitmache, verbotte für d Zyt vom 28. Februar bis zum 15. Merz 2020; d Kantöön müesse das Vrbott duresetze. Drufabe het d Kantonsregierig vo Baselstadt entschiide, d Basler Fasnecht döörff nid stattfinde. Z Lieschtel hets der "Chienbäse-Umzug" nit gää. D Bärner Fasnacht het men abbroche, d Zürcher Fasnacht isch aber nid vrbote worde. Dr Engadin Schimarathon 2020 isch abgseit worde. Dr Gämfer Autosalon, wo vom 5. bis zum 15. Merz 2020 ggange wäär, het men au müessen absäägen un z Basel d Uuremäss. Und i dr ganze Schwiiz sind en huuffe anderi Aläss und sportlichi Wettkämpf und Turnier betroffe gsi. Im Engadin müess men uf e tradizionell Spootwinterbruuch vom Chalandamarz vo afangs März vrzichte, het d Gruppe vo de Gmeindpresidänte vo dr Regioon gseit. Z Basel isch dr "Poetry-Slam," wo Mitti März gsi wäär, abgseit. S Poly z Züri het gwüssi Master-Fyre nit gmacht. Am 4. Merz het dr Daniel Koch vom Bundesamt für Gsundheit bin ere nazionale Meediekonferänz z Bäärn gseit: «Die Lage ist ernst und wird immer ernster». Am 11. März het d Regierig vom Kanton Tessin für iires Land dr Notstand uusgrueffe; d Mittelschuele und Hochschuele, d Museeèn und anderi öfentlichi Yrichtige het men im Tessin zuetoo. Es sind nüün chlini Gränzübergäng zu Italie zuegmacht worde. Am 13. März het dr Kanton Fryburg gseit, uf sym Gebiet sig d Schuel uus. S Sächsilüüte z Züri isch abgseit worde.

Am 13. März 2020, wo i dr Schwiiz ofiziell mee weder tuusig Chranki gsi sind, het drno au dr Schwiizer Bundesroot entschide, ab jetz blube d Schuelen und Hochschuelen im ganze Land zue, und zwar bis mindeschtens am 4. April, und me töörffi au suscht keini Verastaltige mit mee als hundert Lüüt me mache. Dr Bundesroot het Gält freigää zum de Betriib vo dr Privatwirtschaft und de Kulturschaffende z hälfe, wo wäge dr Pandemy in Schwirikäite groote. Und er het gseit, me sell so wyt ass es goot nümme mit em öfentliche Vercheer umereise. Und am 16. März isch dr Bundesroot e Schritt wytergange: er het nach Besprächige mit de Kantöön über s ganze Land s Noträcht, wo offiziell «usserordentlichi Laag» heisst, vrhängt. Das bedüütet, d Wirtschaften und anderi öfentlichi Gaschtronomybetriib und Gschäft usserte dene, wo für d Grundversorgig nötig sind, müesse ab am 17. März zue blybe; a de Gränze zu allne grosse Nochberländer häts wider strängi Gränzkontrolle gee, di chline Übergäng hät me zue tue und nu no di groosse offe bhalte; Teil vo der Armee wärde zum Assischtänzdienscht für d Kantöön uufbotte, bsunders d Spitalbatallioon. 

Am 15. März 2020 het s Bundesparlamänt vo dr Schwiiz die lauffendi Früeligssessioon abbroche. Glaris und Appezäll Inneroode vrzichte für s 2020 uf d Landsgmeind, die nazionali Volchsabschtimmig vom Mai 2020 isch vrschobe worde.

Au z Öschtrych, z Poole, z Frankrych, z Irland, z Griecheland, z Norweege, z Dänemark und no in wytere europäische Länder sind d Schuele zuegange. Öschtrych het für s Bundesland Tirol d Usgangsspeeri befole. Mitti März händ no es paar anderi Länder z Mitteleuropa d Gränze gäge d Nochberländer für private Reisendi zuetoo.

Für ganz Italien und i teil katolische Bischtümer und refermierte Landeschile vo dr Schwiiz und Dütschland het me bis am 17. März entschide, alli Gottesdienscht und andere Mässe und Aläss abzsääge für es paar Wuche; vo gwüssne Bischöf het me vrnoo, für d Chrischte in iirem Piet sig d Suntigspflicht für d Zyt vo dr Nootlaag nümme gültig. Das preicht i vilne Chile au d Ooschtere und anderi Fyyre. Am 15. März 2020 isch dr Papscht Franziskus i dr Chile Santa Maria Maggiore z Rom vor em Mariebild «Salus populi Romani» für d Mönsche go bätte.

Israel het afangs Merz 2020 für Lüüt vo Dütschland, Öschtrych, Frankrych, Spanien un dr Schwiiz d Reis is Land vrbotte.

D Wältbank un dr Internazional Wäärigsfonds sind eis woorde, iires Früeligsträffe nit als füsischi Taagig z mache, sondern nume virtuell über s Internet.

Dr Shanghai Disneyland Park het zuetoo und Starbucks zwöituuisg Filiale und McDonald’s sini drüühundert Wirtshüüser, Ikea alli dryssg Möbelgschäft z China. D Automäss "Auto China" het me nid gmacht, die Internazionali Mäss für Erfindige z Gämf, wo me zimli vill Neuigkeite vo China und Hongkong zeigt hätti, isch wäge dr Chranket ufe Septämber 2020 vrschobe worde. D Firma Nestlé het am 26. Februar iirne Agstellte wältwyt für mindeschtens zwo Wuche alli Gschäftsreise vrbotte.

Die amerikanischi Regierig het am 12. März 2020, wo men im ganze Land uf vill Oort verströit scho wyt über tuusig bestätigti Chranketsfäll gha het, d Yreis für d Europäer vrbotte. Vo teil Bundesstaaten und vil Bürgermeischter het me dr Regierig z Washington vorgwoorffe, si heig vill z lang nüüt gmacht wäge dr nöien Epidemy. Alli Dollar-Banknoote, wo bim Zaaligsvercheer us Asien uf Amerika zrugg chömet, het d Nootebannk für sibe Tääg under Quarantääne gstellt. Mitti März isch z Amerika dr Notstand usgrueffe worde.

En Impfig gäge s nöie Koronavirus git s nit. De Lüüt, wo dra chrank worde sind, cha men im Spital hälfe gäge d Simtoom so wie bin ere schwääre Lungentzündig au suscht.

S Beschte isch es, alles das mache, was d WHO und d Gsundheitsbehörde säge: Me sell luege, was für e gueti Higiene nötig isch und hälfe, ass s Virus nid no meh Lüüt asteckt.




</doc>
<doc id="79624" url="https://als.wikipedia.org/wiki?curid=79624" title="Beat Trachsler">
Beat Trachsler

Dr Beat Trachsler, wo anne 1940 uf d Wält cho isch, chunt vo Basel. Er isch Dozänt für Kunschtgschicht, Mundartdichter und Schriftsteller. Me könnt ne z Basel under am Künschtlername "Hylarius".

Er isch im Gundeli ugwachse, isch is Thiersteinerschuelhuus und ufs Humanistische Gimnasium ggange und het Kunschtgschicht, Germanistik und Latyn studiert. De isch er Lehrer a verschidene Schuele woorde, so au a dr Schuel für Gstaltig Basel und a dr Brueffsmaturitätsschuel. Er het im ene Projäkt vom Nazionalfonds s Wäärch vom Basler Zeichner Emanuel Büchel aglueget und drno als Verlagseleiter vom GS-Verlag z Basel gschaffet. Er isch dr Presidänt vom Basler Buechhändler- und Verlegerverein und vo dr Basler Künschtlergsellschaft gsi. Bi dr Basler Tänkmolpflääg het men uf syni Meinig als Bauexpärte gloost. Er isch sid anne 2016 der Presidänt vo dr Basler Hebelstiftig und leitet i dere Funkzioon all Joor s "Hebel-Möhli" z Huuse. Er het sälber au Sachen übere Johann Peter Hebel gschribe und Wäärch vo däm alemannische Dichter nöi usegää.

Syni Artikel het er öppe für d Zytschrift "B wie Basel" gschribe, und dr baselstedtische Zytig "Dr Lälli" het er ghulfe bi de baseldütsche Bytreeg. Aktuell schribt er no d Kolumne "Baseldytsch" im "Akzent Magazin" vo dr Pro Senectute beider Basel.

Eis vom Trachsler syne Gedicht isch uff ere Bronzedafele am 2016 ygrichtete Uferwääg em Rhy noo, em DreylandDichterweg, z Basel verewiget, so wie es paar Stück vo anderne Mundartdichter.

Dr Forscher, Lehrer und Dichter isch anne 2009 bi de Gründer vo dr Basler Inträssegmeinschaft Dialäkt drby gsi.

1991 het dr Beat Trachsler d Johann-Peter-Hebel-Gedänkplagette vo Wiisen übercho, 1992 dr Kulturprys vo Basel und 2001 der Hebeldank vom Hebelbund Löörech.




</doc>
<doc id="79628" url="https://als.wikipedia.org/wiki?curid=79628" title="Chalandamarz">
Chalandamarz

Der Chalandamarz isch e tradizionelle Bruuch, wo me i teil bündnerromanische und iteliänischsproochige Gägende vom Bünderland könnt.

Dr Bruuch stoot uf dr Lischte vom Läbige Kulturguet vo dr Schwiiz.

Syn Name isch romanisch; me bruucht je nach Dialäkt au d Variante "Calondamarsa" oder "Calentmarz" und no anderi Forme. S Wort maanet a die uralti röömischi Wurzle; dr Bruuch isch all Joor am 1. März oder am ene Tag noch bi däm, und der Wortteil "calanda" chunt vom latynische "kalendae," was der Afangstag vom ene Monet bedütet. 

Dr Bruuch chunt hüt no im Engadin, im Münstertal, im Oberhalbstein, im Albulatal, im Puschlav, im Bergell und im Misox vor. 

D Schuelchind, eigentlich bsunders d Buebe, lauffe dur d Döörffer und mache mit grosse "Plumpe," Chueglogge, Schällen oder Trychle und mit Geisslechlöpfe Läärm und singe drzue. Mit all dene Grüüsch wott me dr Winter vrjaage. Zum Dank drfüür schänke d Lüüt i de Hüüser de Chind öppis Zässe, gäärn öppis Süesses so wie d Cheschtele mit Niidle, oder au Gält. Es git i de Döörffer verschideni Forme vom Bruuch. A teilnen Oort vrbrönnt men e Figuur us Schtrou, wo füre Winter stoot. De cha dr Früelig choo.

D Engadiner Autoorin Selina Chönz (1910–2000) het im Chinderbuech "Uorsin" e Gschicht vom "Chalandamarz" vrzellt, uf dütsch isch es dr "Schällenursli," und vom Mooler Alois Carigiet (1902–1985) sind d Bildli drzue, wo me wytume könnt. Anne 1964 und nomol im Joor 2015 isch die Gschicht im ene Film choo.




</doc>
<doc id="79629" url="https://als.wikipedia.org/wiki?curid=79629" title="August Steiger">
August Steiger

Der August Steiger (* 2. Augschte 1874 z Flawil; † 30. Mai 1954 z Mänidorf) isch e Schwiizer Germanischt, Sproochpfleeger und Lehrer gsi.

Dr August Steiger isch usem Toggeburg choo. Si Vatter isch dr Seklehrer Ulrich Steiger gsi und d Muetter d Elise geb. Lenggenhager. Er het anne 1903 d Marie Lenggenhager ghürootet, wo au als Lehrerin gschaffet het.

Dr August Steiger isch z Sanggallen uf d Kantonsschuel und drno uf Gämf, Leipzig und Bäärn go dütschi und änglische Filology studiere. Nach em Studium, won er 1903 mit ere änglische Dokterarbet abgschlosse het, het er nochenand im Ussland und de z Biel, z Basel und sig 1909 z Züri Schuel ggää. I synere Woongmeind Küsnacht het er sich als Presidänt vom Gmeindverein und i dr Schuelpfleeg engaschiert.

Em Steiger isch d Pfleeg vo dr guete Sprooch öppis wichtigs gsi. Er isch für s Näbenand vom Hochdütsch und vo dr Mundart gsi, wo me füer beedes rächt müess luege. Drum isch er bim Dütschschwiizer Sproochverein go mitmache, wo anne 1904 gründet worden isch. E Zyt lang isch er däm syn Obmann gsi. Er het Vortreeg zu Sache vo dr Sproochkultur ghalte und als Redakter vo däm Verein synere Zytschrift gschaffet. Und er het sälber es paar Schrifte zu der Sproochkultur i dr Schwiiz usegää. Es isch e Zyt gsi, wo men i dr Schwiiz bi de Behörde, de Lehrervereine und de Meedie so Frooge wie d Gross oder Chlyschribig, d Abschaffig vom "ß" und d Rächtschrybig staarch diskutiert het, und em Steiger syni Meinig het i dene Gsprööch es Gwicht gha.

E grossi Würkig für d Schriftsprooch i dr Düütschschwiiz het em Steiger syni Mitarbet am Duden; für das Rächtschrybwörterbuech het er Wortforme, wo men i dr Schwiiz bim Schrybe vo dr Standardsprooch, em Schwiizerhochdütsch bruucht, zämegstellt. Dr Steiger isch de au id Schwiizer Dudenkomissioon gwäält worde.

Dr August Steiger het schynts d Läbensgschicht vom Mundartdichter Jakob Stutz nöi usegää.




</doc>
<doc id="79646" url="https://als.wikipedia.org/wiki?curid=79646" title="Grafschaft Hauenstein">
Grafschaft Hauenstein

Grõfschaft Hauèschtai isch d Bezeichnung für è bolitisch-geografischi Vowaltungseinheit im Südschwarzwald, wo zuè dè Zit vo dè Hèrrschaft vu dè Habsburger übber Vorderöschterrych eksischtyrt hèt. È Bsunderheit vo dè Grõfschaft isch diè früèni Entwicklig von èrè witgehèndè demokratischè Sèlbschtvowaltig, der sog. "Einung" mit èm "Redmaa", innerhalb vo dè Staatshoheit vo dè Habsburger. Sèlli Sèlbschtbschtimmungè sin im Volauf vo dè Johrhundert immer stärker ygschränkt worrè un hèn letschtlich zuè dé bekanntè Salpetèrerunruè gfüürt.

Dè Nammè "Grõfschaft Hauèschtai" isch im Lauf vo dè Gschichtè entschtandè un hèt niè è richtigi Grõfschaft bezeichnèt. Als Ursach gildèt d Vogaab durch dè Herzog Leopold aa sini Vowandtè, wo durch Aaschprüch vo sim Vater als Landvogt bassyrt isch, èm letschtè Grõf vo Habsburg-Laufèburg, dè Grõf Hans, dèmm er d "Feste Hauenstein mit dem Schwarzwald und ihr Zugehörung" uff Läbbenszit vopfändèt hèt. Pfandnõchfolger isch denn dè Eberhard im Durm gsi, dènõch d Hèrrè vo Rumlang. Im 15. Johrhundert sin d Markgrõfè vo Hachbärg-Suusèbärg d Pfandinhaber gsi. D "Grõfschaft" isch vo dört aa bis i d Neuzit jewyls durch èn Waldvogt vowaltet worrè.

D Bezeichnung "Grõfschaft Hauèschtai" wörd èrschtmòls um 1562 in èm "Memorandum vo dè Einigsmeischter" bruucht worrè. Am Übbergang vom 13. zum 14. Johrhundert wörd im Habsburger Urbar s Vowaltigsgebièt als "officium uffem Walde vnd ze Waltzhuot" benamst. D Bewooner vo dè Region sin im 14. Johrhundert als "lüte uff dem swartzwald" gfüürt worrè.

Anno 1385 isch i dè Urkundè d Bezeichnig "Vogtei" ("zuè") "Hauèschtai", nõch èm dõmòligè Vowaltigssitz vo dè "Habsburger" uff dè Burg Hauèschtai, für s Verwaltungsgebiet bruucht worrè. Bevor schlièßlich diè èndgültigi Bezeichnung Fuèß gfasst hèt, isch Aafang vum 16. Johrhundert für è knappes halbes Johrhundert d Bezeichnig "Hèrrschaft Hauèschtai" nò uffdaucht. Nõch èm Brand vo 1526 un dè abbränntè Burg Hauèschtai isch es Waldvogteiamt dè Sitz vum Waldvogt worrè.

D "Grõfschaft Hauèschtai" bezeichnèt è früènères habsburgisches Hoheitsgebièt im Südschwarzwald un wörd oft mit èm Region Hotzèwald glychgsetzt, obwoll dè Hotzèwald èrscht nõch èm Èndi vo dè Grõfschaft asè dauft worrè isch. Ußerdèm stimmt s eifach nit, well dè Hotzèwald zwǜschè dè Alb un dè Weera lyt, also uff èm Gebièt vo dè weschtlichè Hälfti vu dè Grõfschaft Hauèschtai.

S Gebièt vo dè Grõfschaft sèlber isch vum Hochrhy im Südè bis uff d Höchi vum nördlichè Hotzèwald südlich vu St. Bläsy un vum Höchèschwander Bärg im Nordè gangè. Im Weschtè isch d Gränz a dè Haaldè un im Dal vo dè Weera nõch gangè, im Oschtè hèn d Däler vo dè Schlüècht un dè Schwarza, also d Oschtflankè vum Höchèschwander Bärg, hauptsächlich d Gränz zuè dè Grõfschaft Chlèggau un dè Landgrõfschaft Stüèlingè bildèt.

D Vogteiè Dodtmoos (am Obberlauf vo dè Weera), Schönau un Dodtnau (am Obberlauf vo dè Wyysè) am nordweschtlichè Rand vu dè Grõfschaft sin in èrè Vowaltigseinheit mit dè "Grõfschaft Hauèschtai" zämmè vowaltet worrè. Für churzi Zit isch au dè "Brändemer Bärg" im Nordoschtè vowaltigstechnisch a d Grõfschaft aaglidèrèt.

Diè sèlbschtvowaltèti Vowaltigseinheit vo dè "Grõfschaft Hauèschtai" hèt sich us 8 Gebièt zämmègsetzt, diè sognenntè "Einigè" (luèg au uff dè Detail-Chartè). Je vyr vo sellnè "Einigè" hèn widderum è Einheit gformt, wa für è baar intèrni Vowaltigsdetails maßgäbènd isch.

È topografischs Merkmòl vo dè "Grõfschaft Hauèstai" un dè dòmòls mitvowaltètè Vogteiè isch diè übberwigèndi Hochlaag vo dè Gebièt, wo uff dè sog. "Südschwarzwälder Abdachig" ligèd un in Nord-Süd-Richtig durch düèfi un dörtzmòl schwèr zuègänglichi Schluchtè (z. B. dè Alb-Schlucht) durchzogè sin.

Tab. 1: Aazaal un topographischi Höèlaag vo dè Einigs- un Vogteiortschaftè sowiè uugfääri Flächè vo dè Einigè un Vogteiè.

Dè Aafang vo dè "Grõfschaft Hauèschtai" stòt in ängem Zämmèhang mit dè Kultivyrig un Bsidelung vom mittlerè (ca. 500–800 m ü. NN) un höchèrè (übber 800 m ü. NN) Lagè vum Südschwarzwald. Im 8. Johrhundert isch dè Begriff "Albgau" schu belait ; unklar isch, ob sèlli Gebièt vum Südschwarzwald zum Albgau dèzuè ghört hèn. Zuè sellrè Zit isch dè "Wald" èn Urwald ooni bekannti Sidligè odder Wäg gsi. Nu d Däler un mittlèrè Laagè vum Hochrhy sin sit langem bsidlèt.

S wörd zuèkümpftig èmòl untersuècht, ob diè demokratischi Sèlbschtvowaltig vo dè Grõfschaft Hauèschtai, wo gnau gnõ niè è Grõfschaft gsi isch, mit dè Einigè wiè allgmein aagnõ èrscht im Spôtmittelaalter entschtandè isch odder ob s sich dõdeby nit öppè um è Übberbliibsel vo dè uralamannischè, gnossèschaftsäänlichè, Sèlbschtvowaltigseinheit von èrè Huntarè handlèt. Au dè Julius Cramer hèt d Aasicht deilt, wo diè aaltè Huntarè vum Gau in Zämmèhang mit dè Grõfschaftè Hauèschtai un dè Stüèlingè stellt. Witter füürt er aa: „Wenn der Klettgau und Albgau keine Huntaren waren, so ist es glaubhaft, dass sie je aus mehreren Huntaren bestehende Teilgaugrafschaften waren“. D Gränz vo dè beidè Huntarè, wo ab èm 11. Johrhundert in „Obberè-“ un „Unterè-Albgau“ uffdeilt worrè sin, isch durch s Schwarza- un s Schlüècht-Dal bildèt worrè, also vum Oschtzipfel vom Schluchsee bis fascht uff d Höchi vo dè Aarèmündig am Hochrhy gangè isch.

Um d Johrdausèndwèndi hèt s diè èrschtè Vorschtöß für d Bsidlig vo dè mittlèrè un höchèrè Laagè vum Südschwarzwald gää. Belait isch diè "fèddèrfüürèndi" Aktividät vo Klöschter un wältlichè Hèrrè gsi.

Vom Hochrhy us hèt s "Fridolinsschtift Säckingè" sin Bsitz ab èm 9. Johrhundert durch Aasidlig vo Lehnshööf un Gründig vo einzelnè Sidligè i dè mittlerè Laagè vo "Dossèbach", weschtlich vo dè "Weera", bis uff Birkingè un öschtlich vo dè "Alb" erwitterèt. Spôter hèt s Kloschter witter gu Nordè übber dè Hotzèwald witter gschwendèt, um s Gebièt um "Göhrwyyl" un um "Herrischrièd" z kultivyrè.

Dǜèf im Südschwarzwald isch im 9. Johrhundert dè "Cella alba" gründèt worrè, sèlli Cella isch spôter zum "Kloschter St. Bläsy" mutyrt, un è Keimzällè für diè diversi Schwand vo dè Wälder uff èm Hotzèwald un Höchèschwander Bärg worrè. Vo St. Bläsy us isch znägscht s "Obbere Albdal" zwǜschè "St. Bläsy" un "Mänzèschwand" (am Nordrand vum Hotzèwald) kultivyrt worrè, dènõch d Gegènd um "Höchèschwand".

S "Kloschter St. Gallè" hèt nò vor dè Johrdausèndwendi Bsitzungè am Unterlauf vo dè "Schlüècht" dèzuè chriègt, bsunders am "Wyylèmer Bärg" im Oschtè vum Vorderhag (südlichi Hälfti vum Hochèschwander Bärg), un hèt sèlli uus baut.

Chlynèri Klöschter, wiè s Kloschter z "Detzlè"/"Rièdè" ("Hèrrè vu Chränkingè") un z "Neuézäll" ("Hèrrè vo Dǜèfèschtai"), wörrèd von wältlicher Sidligsaktividätè nõch sich zogè.

Um d Wèndi vum 10. zum 11. Johrhundert hèt sich au dè niddère, lokale Adel bi dè Bsidlung uff èm "Waald" obbè engagyrt.

D "Hèrrè v. Weer" hèn im unterè Weeradal un a dè Oschtflankè vom Dal bis uè uff dè "Hornbärg" irè Gebièt uusbaut un hèn ab 1092 d Vogteirächte übber St. Bläsy uusgüèbt. Nõch dènnè yrèm Uusschtärbè isch d Hèrrschaft Weer a d Freihèrrè vo Chlingè übbergangè.

Au d "Hèrrè vo Tegerfäldè" hèn umfangrychi Bsitzigè im Gebièt um Birndorf ummè ghaa, wo wèg dè Hürõt vo dè Ita, dè Èrbdöchter vum Walter vo Tegerfäldè, ebbèfalls a d Chlingèmer Hèrrschaft übbergangè isch. S Wappè vo Birndorf zeigt uff einèrè Hälfti s Wappè vo dè Chlingèmer Hèrrschaft.

D "Hèrrè v. Dǜèfèschtai" sin nõch dè Johrdausendwèndi am Unterlauf vo dè "Alb" aasässig worrè un hèn d "Freibuèrè" in yrèm Gebièt dèzuè brocht, uff dè Hochlaagè links un rächts vum Albdal Schwändi un Rodungè aazlegè. Hützdaag cha mò sèll a dè Ortsnammè-Èndig "-schwand" guèt erkènnè, wo s im Hotzèwald un uff èm Höchèschwand huufig git (z.B. Èngelschwand, Hartschwand, Höchèschwand, Heppèschwand, Amrigschwand usw.).

D "Hèrrè von Chrènkingè" hèn im 12. Johrhundert d Kultivyrig vo Gebièt am Unterlauf vo dè Schlüècht un dè Steina bedribbè.

Zwǜschè dè "Mettma" un èm Oberlauf vo dè "Steina" sin d "Grõfè vo Nällèburg" mit dè Kultivyrig un Bsidlig vo sèbbè Gebièt an Start gangè.

S uffschtygènde "Huus Habsburg" bringt nõch dè Johrdausendwèndi d Gebièt im Südschwarzwald unter sin Yfluss. Im spôtèrè Gebièt vo dè "Grõfschaft Hauèschtai" gwǜnnèd d Habsburger aa Macht durch Aahüüfè un Durchsetzè vo Rächt un Macht:

Aafang vum 14. Johrhundert bezeichnèt diè habsburgischi Vowaltig èrschtmòls sèlli Gebiète als "officium uffem Walde vnd ze Waltzhuot". Landvogt isch zuè sellrè Zit dè Johannes II. vo Waldburg.

Diè bolitischi Struktur vo dè "Grõfschaft Hauèschtai" hèt zuè dè Zit vo dè "Habsburger Hèrrscher" drei Deil ghaa, èmòl abgsää vo dè Zitè vo dè Vopfändung:

D "Grõfschaft Hauèschtai" isch übber diè ganz Zit vo irer Exischtenz Deil vum "Huus Habsburg". Nõchdèm d Habsburger irè Machtzèntrum nõch Öschtrych volagèrèt hèt, isch d Grõfschaft a "Vorderöschtrych" zuègschlagè worrè. Für d Vowaltig vo "Vorderöschtrych" isch znägscht z Ensisheim, nõch èm Dryßgjöhrigè Chrièg z Fryburg, è Landesregyrig un è Kammèrè ygsetzt worrè.

Unter dè vorderöschtrychischè Landesregyrig hèt dè "Waldvogt" d Verwaltig vo dè "Grõfschaft Hauèschtai" uusgüèbt. Zum "Waldvogteiamt" hèn au d Vogteiè Dodtmoos, Schönau un Dodtnau dèzuè ghört. Vo 1527 bis 1789 isch dè Waldvogt au glychzitig Stadtobberhaupt vo dè "vorderöschtrychischè Waldschtadt" Waldshuèt gsi.

Stellvodrètter vum "Waldvogt" sin i dè "Einungè nid dè Alb" je èn "Vogt" gsi, i dè "Einungè ob der Alb" für Birndorf un Dogèrè sowiè Wolpadingè un dè Höchéschwander Bärg je èn Vogt gsi.
D "Vögt" sin us jewyls zwei Personè, wo vo dè Einungsmeischter vorgschlagè worrè sin, un èm amtyrèndè Waldvogt bschtimmat worrè.

Hoheitlichi Rächt un Pflichtè vo dè Habsburger
D Feudalhèrrschaft hèt uff è Aasammlig vo übberlifèrti Rächt gfuèßt, wo sich i dè "Grõfschaft Hauèschtai" s "Kloschter St. Bläsy", s "Stift Säckingè" un s Gschlècht vo dè "Barön Zweyer vo Evèbach" deilt hèn.

D Feudalhèrrè hèn unter andrèm Aaschpruch uff Frondiènscht un Abgabè ghaa, wo meischtens in Form vo Naturaliè gleischtet worrè sin. D Feudalhèrrè hèn diè "Niddergrichtsbarkeit" uusgüèbt. Deilwys sin d Abgabè a Bedürftigi witter gää worrè, wiè s beschte Chleidigsschtugg im "Liibfall" (dè Dot vum Famillièobberhaupt).

Zimli einzigartig im absolutistischè Zitaalter sin diè früènè demokratischè Strukturè vo dè "Hauèschtainischè Sèlbschtvowaltig", wo au als "Einigswesè" bezeichnèt wörd. Im Raamè vo dè "hoheitlichè" Vorgabè isch d Uffdeilig un s Ydriibè vo Stüèrè eigèvoantwortlich durrègfüürt worrè. Im wittèrè sin diè milidärischè Diènscht un Laschtè diè meischt Zit eigèvoantwortlich greglèt worrè. D Einigsmeischter hèn in è baar Ortschaftè diè "niddèri Grichtsbarkeit" eigèschtändig uusgüèbt un sin bi andrè Gricht als Beisitzer dèby gsi. D "Einigè" sin mit zwei "Einigsmeischter" bi dè wöchentlichè Amtsdääg im "Waldvogteiamt" bräsent gsi un hèn è Vorschlagsrächt bi dè Benènnig vo dè "Vögt" cha.

D Vowaltig vo dè Grõfschaft Hauèschtai hèt im wesèntlichè folgèndi Orgän umfasst:

Diè wesèntlichè Kennzeichè vo sebbèrè demokratischè Sèlbschtvowaltig sin gsi:

Für sèlli Art von-èrè demokratischè Struktur sin zwei Gründ wòòrschinlich:

Jeddè vo dè 8 "Einigè" hèn èn "Einigsmeischter" ghaa, wo i sinèrè Amtszit èn "blauè Tschopè" aaghaa hèt. D "Einigsmeischter" sin jöhrlich am 23. April (St. Georg) nõch èm Gottesdiènscht in èm mündlich aagsaitè Pfarrort i dè jewyligè "Einig" unter freiem Himmel gwäält worrè. Dè "Waldvogt" hèt dört nit dèby syy dürfè. 
Waalberechtigt sin alli vohǜrõtèti Mannè gsi. Wäälè hèt mò einèwäg alli vohǜrõtètè Mannè chönnè, nu dè amtyrènde "Einigsmeischter" nümmi. ("Rollyrendes Sischteem").

Dè Einigè-Obmaa isch dè Vorschtand vo dè Einigsmeischter gsi un als "Redmann" titulyrt worrè. Er hèt als Zeichè vu sim Amt è Schwert a sim "blauè Tschopè" drait. Dè Obmaa isch a dè Spitzè vum Kollegium vo dè Einigsmeischter un dè Vowaltig gschtandè un hèt d Region nõch ußè vodrèttè. D Waal vum Redmann isch jewyls Aafang Mai uff Yladung vum "Waldvogt" z Görwyyl übber d Bünni gangè. 
Waalbrechtigt sin alli "Einigsmeischter" vo dè letschtè Amtszit, diè amtyrèndè "Einigsmeischter" un dè "Waldvogt" gsi. Dè Waldvogt hèt è Vorschlagsrächt ghaa un hèt als èrschtè sini Stimme abgää dürfè. Zum Redmann hèt mò im jöhrlichè Wechsel diè amtyrèndè "Einigsmeischter" us dè Einigè "ob dè Alb" odder "nied dè Alb" chönnè.
Diè amtyrèndè Einigsmeischter, zuè dènnè au dè Einigè-Obmaa ghört hèt, hèn nõch dè Waal gegèübber m "Waldvogt" èn Amtseid ablegè müèsè, "das landesfürstliche Interesse zu befördern, von der Einung Schaden und Nachteil zu wenden, in allem ein Aufsehen zu tragen und mit den Steuern und Geldern so umzugehen, wie sie es vor dem allerhöchsten Gott zu verantworten sich getrauen". 
Gschpônle
Dè Obmaa hèt èn Stellvodrètter chriègt, s "Gschpônle", wo ein vo dè vyr Einigsmeischter gsi isch, zuè dènnè dè Obmaa nit ghört hèt. S Amt vum "Gschpônle" isch zuèschtändig gsi für :

D "Grõfschaft Hauèschtai" isch als Vodrètter vum "drittè Stand" mit Sitz un Stimmè i dè "vorderöschtrychischè Kammèrè" durch dè Obmaa un 2 Einigsmeischter vodrèttè.

D Sèlbschtvowaltig i dè "Grõfschaft Hauèschtai" hèt übber d Johrhunderte, wo si eksischtyrt hèt, bezogè uff iri Reglè un Kontinuidät ekstreem zuèvolässig fungtionyrt. Trotzdèm hèt s Zitè mit gravyrèndè Störungè gää:

Dè wichtigschte Bydraag vo dè wǜrtschaftlich schwachè Grõfschaft Hauèschtai mit dè aagschlossènè Vogteiè, dè Waldschtädt un èm "Zwing un Bann" vum Kloschter St. Bläsy für d Landeshoheit isch d "Landt Miliz" gsi, diè asè dauftè "Landfahnè".

D "Landfaanè" sin Mannè gsi, wo dõdefür uusgwäält resp. abgschtellt worrè sin. D Landfaanè sin bi Bedarf für d Voteidigung odder für Kampfysätz i dè Habsburger Chrièg ußerhalb vum Südschwarzwald yberuèfè worrè. Im "Einigsvodraag" mit dè Vogteiè vo 1433 wörd s Vohältnis vo dè Uffdeilig vum Miliz-Kontingènt wiè folgt feschtglait: "… sollent die uff dem walde haben drey teil vndt die von Tottnow und Schönöw den vierden teil …".

Zuè dè Zit vo dè Vopfändig a s "Burgund" (1471) wörd d Stärki vo dè Miliz mit 600 Maa aagää. Zuè sellrè Zit ghörèd dè Landfaanè au Mannè uss dè "vogteye Berow" (Vogtei Berau) aa. Im kurz druff (1471) gfüürte Chrièg gegè d Pfandhèrrè "Burgund" wörd d Stärki vo dè Landfaanè mit 1000 Mannè aagää.

Als regulärè Hauptmaa vo dè Miliz uff èm Schwarzwald im Èrnschtfall wörd gegè Ändi vum 15. Johrhundert dè Waldvogt bschtimmt. 1528 hèt mò statt èm Waldvogt èn Hauptmaa für d "Landfaanè" durch diè vorderöschtrychischi Regyrig bschtimmt. Wôrènd èm Spanischè Ärbfolgechrièg isch dè Luttinger Pfarrer Johann Caschper Albrècht Kommandant vo dè Landfaanè gsi. Wôrend sellrè Zit (1703) wörd è Stärki vo dè Landfaanè vo 906 Maa brichtèt.

D Bärg un Schluchtè vum Südschwarzwald hèn sich bsunders für dè Bau vo Voteidigungsaalaagè geignèt. I dè Grõfschaft Hauèschtai sin zwei Voteidigungslinniè uusbaut un unterhaaltè worrè un bi Bedarf bsetzt worrè. Dè Büèz vum Schanzè vo sellnè Aalaagè sin Deil vum Milidärdiènst vo dè Landfaanè gsi.

D "Schwarzwaldlinniè" (well s kai belaitè Bezeichnung git, asè benamst) isch vu Rothuus am Hochrhy, weschtlich vo dè Gmaind Murg, übber d Feschtig Rhynsbärg uè übber diè nördlichè Haaldè gangè un isch sellnè Haaldè Richtig Weschtè nõch gangè, witter isch si dènõch hoch übber dè öschtlichè Weerahaaldè witt übber s Gebièt vo dè Grõfschaft usè gu Nordè bis in Hochschwarzwald gangè. D Aalaag isch nõch dè Kartyrig diè bedütendschti "Fortifikationslinniè" im Schwarzwald hèt sich im 18. Johrhundert am witteschtè uusdeent. D Linniè isch unter Ybezièig vu älterè mittelalterlichè Voteidigungsaalaagè un -stelligè entschtandè un isch witgehènd befeschtigt worrè. D Aalaag, wo im hauèstainischè Gebièt als "Wallmuèr" odder "Landsletzi" dauft worrè isch, hèt als Bollwärch gegè Aagriff us èm Weschtè, bsunders bi dè Chrièg gegè Burgund un Frankrych, guèti Diènscht gleischtet.

Hotzèwälder Hischtörli



</doc>
<doc id="79648" url="https://als.wikipedia.org/wiki?curid=79648" title="Angiolina Vonmoos">
Angiolina Vonmoos

D Angiolina Vonmoos, wo am 2. Oktober 1862 z Sur en im Engadin uf d Wält cho und anne 1955 z Remüs gstorben isch, isch e romanischi Dichterin gsi.

Si isch d Dochter vom Jon Valentin und vo dr Annatina Valentin, geb. Ans, gsi; iine het s Wirtshuus "Uors" – das heisst uf dütsch «Bäär» – ghöört. Und drzue isch dr Vatter au no Müller und Chorber gsi. Er het bi der berüömte Bäärejagd anne 1897 im Val d’Uina vom Jeeger Andrea Lingenhag (1860–1926) drby gsi.

D Angiolina Valentin isch z Sent id Schuel und isch denn uf Ängland zun ere fürnääme Familie als Chrankepfleegerin go schaffe. Und si isch zwöi Joor z Frankrych gsi. Anne 1908 het si dr Pfaarer vo Remüs, dr Nochbergmeind vo Sent, und Schriftsteller Schimun Vonmoos (1868–1940) ghürootet, wo bi dr «Renaissance» vo dr romanische Literatur e Rolle gspiilt het. Er isch schynts au dèè gsi, wo syni Frau zum Schrybe brocht het.

So isch d Angiolina Vonmoos, wie me ghöört, die eerschti Frau gsi, wo Prosawäärch uf Bündnerromanisch gschribe het. Iiri Muettersprooch isch dr Underangadiner Dialäkt, s Vallader, gsi. Es git vonnere es paar Verzellige, wo si het lo truke.

Us em Nachlass vo dr Pfaarersfrau het’s im Kulturarchiv Oberengadin e Mappe mit es paar Schrifte.




</doc>
<doc id="79651" url="https://als.wikipedia.org/wiki?curid=79651" title="Lexicon istoric retic">
Lexicon istoric retic

S Lexicon istoric retic, abgchürz LIR, isch es Sachwörterbuech vo dr Bündner Gschicht.

Me het s als Spezialauusgab vom gsamtschwiizerische Historische Lexikon HLS gmacht, zum näbe däm syne drüü Versioone i de grössere Landessprooche vo der Schwiiz au wengischtens e Teil i dr vierte Landessprooch, em Rätormanische, usezgää. S Lexikon het zwee Bänd, es isch bim Desertina Verlag z Chur usecho. Dr Kanton Graubünden und d Pro Helvetia händ ghulfe d Chöschte zaale.

Der Name würd is Dütschen übertreit heisse: «Rätischs Historischs Lexikon».

Me het füre Inhalt vom Lexikon die nöi bündnerromanische Tachsprooch Rumantsch Grischun gwählt und nid öppis vo de regionale Dialäkt vom Bündnerromanische. D Lia Rumantscha hilft bi der sproochliche Arbet vo dr Redakzioon.

S LIR het meh weder drüütuusig Artikle über Ortschafte, s Lääbe vo bekante Lüüt und Familene us em drüüsproochige Bündnerland und au divärsi Sachartikel zum chly wytere räätische Ruum. Es git zimli vill Bytreeg, wo numen im LIR und nit au im HLS vorchöme.

Sid em Joor 2004 isch s elektronische «e-LIR» ufgschaltet, wo men em Wörterbuech syni Artikel über s Internet cha go lääse und kopiere.



</doc>
<doc id="79653" url="https://als.wikipedia.org/wiki?curid=79653" title="Bären">
Bären

D Bääre sind e Familie vo Süügetier, wo zu der Oornig vo de Raubtier ghöört.

D Familie het acht Aarte. Me könnt gwüssi scho lang uusgstorbeni Aarte, so wie der Höölebäär, wo me vonnem i Höölinen au i dr Schwiiz Räschte gfunde het.

Dr Körper vo de Bäären isch grooss und chreftig und het es ticks Fääli, wo bruuni oder schwarzi Hoor het ussert bim Grosse Panda; dää isch schwarz und wyyss. Au dr Chopf isch grooss, het aber nume chlyne Auge. Teil Aarte chönd uf Böim chlättere. Usgwachseni Bääre wäärde bi de grööschten Aarte bis achthundert Kilo schwäär und fascht drüü Meter lang.

D Bääre lääben i vilne geografische Rüüm vo Europa, Asien und Amerika. Die meischten Aarte frässe Pflanzen und au Tier, und si sueche gäärn dr Hungg; nume der Yschbäär läbt nume vo Fleisch. Wenn Bääre id Nööchi vo Hüüser chöme, näme si au Spysabfäll und Vorrööt vo de Mönsche; mängisch gryyffe si au d Mönsche sälber aa, bsunders wenn die sen in iirem Piet und ufem Wääg schtööre. Dr Grooss Panda cha fasch nume Bambus frässe.

Vor de Bääre hän Mönsche meischtens Reschpäkt. D Chraft vo dene Raubtier macht eim Angscht, und drum het me de Bääre i dr Kultur und de mythologische Gschichte e staarchi Rolle zuegschribe. D Artio isch a gallischi Bääregöttin gsi.

Es git vill Wappe vo Stedt und Landschafte mit em ene Bäär druff, so wie z Bäärn, bi de Kantöön Appezäll, z Berlin, z Chaam, z Egginge, bi dr Stadt Sanggalle, wo me verzellt, e Bäär sig em Heilige Gallus synerzyt cho hälfe, un z Bernau im Schwarzwald.

D Mönsche sind aber au immer muetig go d Bääre jage, zum iires Fleisch ässen und s Fääli z bruuche. Und me het Bääre au gäärn ygfange und se in Bääregrääbe, Chefi, Zoo und em Zirkus z zeige. I gwüssne Piet isch dr Bäär zun ere Zyt usgrottet gsi. Dr letscht Bäär vo dr Schwiiz het men anne 1904 im Underengadin am Piz Pisoc töödet.





</doc>
<doc id="79670" url="https://als.wikipedia.org/wiki?curid=79670" title="Bär">
Bär

Bär oder au Baer isch e Name, wo me doo drfüür bruucht:



</doc>
<doc id="79671" url="https://als.wikipedia.org/wiki?curid=79671" title="Macau">
Macau

Macau isch e Sonderverwaltigszone vo dr Volchsrepublik China.

Si lyt öpe füfzg Kilometer weschtlich vo Hongkong. D Stadt isch doo, wo der Perlefluss is Meer mündet. Früener isch s Gländ vo Macau nume uf drüü Insle gsi. Mit dr Zyt het me s Meer zwüschedrin teils zuegschüttet. Es het jetz vo Macau ufs chineesische Feschtland es paar Brugge.

Macau isch öppe dryssg Kwadratkilometer gross. Es woone öppe 650.000 Lüüt i dere Region, die meischte drvo sind Chineese.

Sid em sächzääte Joorhundert und bis anne 1999 isch Macau e Kolony vo Portugal gsi.



</doc>
<doc id="79672" url="https://als.wikipedia.org/wiki?curid=79672" title="GP Rüebliland">
GP Rüebliland

Der GP Rüebliland isch es internazionals Velorenne im Kanton Aargau.

Der Aargauer Kantonalverband vom SRB het anne 1977 drmit agfange. Sid 1980 isch es d
"IG GP Rüebliland", wo s Renne organisiert. Es isch all Joor im Herbscht.

Mit mache chönne Junioore us der Schwiiz und us andere Länder. Es chömet immer öppe zwöi dotzed Mannschafte a das Renne.

Der Name vo däm Sportevent chunt vom Übername "Rüebliland" für en Aargau.




</doc>
<doc id="79677" url="https://als.wikipedia.org/wiki?curid=79677" title="Yaël Meier">
Yaël Meier

D Yaël Meier (* 8. Mai 2000 z Lozärn) isch e Schwyzer Schauspiileri un Schurnalischti.

Ire eerscht Engaschmänt as Schauspiileri het d Yaël Meier in s Tobias Ineichens Filmdraamaa "Upload", wu si d Hauptroll gspiilt het. Doodmool isch si 14 Joor alt gsii. Si het sälber gsait, ass es fir si ne Iberraschig gsii isch, ass si d Rol iberchuu het, wel si «us Spass» an s Casting gange sei. Syterhäär het si in verschiidnige Kino- un Fäärnseeprodukzioone mitgwiirkt. Unter anderem isch si in s Lisa Brühlmanns Film "Blue My Mind" fir e greeßeri Nääberoll bsetzt woore.

Nääbe dr Schauspiilerei schafft d Yaël Meier im Schurnalismus un het unter em Titel "Yaëls Talk: So ist es, jung zu sein." e aignei Wuchekolumne im "Blick am Abend" ghaa. Fir dr Blick produziert si dr glyychnamig Podcast-Format „Yaël’s Talk“. Si schafft derzue as Redaktoori bim "Blick" un bim SRF. Si het au scho Titelgschiichte fir Magaziin verfasst, unter anderem fir d "Wältwuche".




</doc>
<doc id="79679" url="https://als.wikipedia.org/wiki?curid=79679" title="Max-Havelaar-Stiftung">
Max-Havelaar-Stiftung

D Max Havelaar-Stiftig isch en Organisazioon i dr Schwiiz. Si git sönige Handelsprodukt iires Qualitätssigel, wo nach de Regle vom faire Handel produziert und ustuuscht wäärde. Es isch e Non-Profit-Organisazioon.

Der Name vo dr Organisazioon chunt vom Roman "Max Havelaar oder die Kaffeeversteigerungen der Niederländischen Handels-Gesellschaft", wo der holändisch Autoor Eduard Douwes Dekker anne 1860 gschribe het.

Di Stiftig isch anne 1992 nach em Vorbild von ere holändischen Iniziative entstande. Dr Schwiizer Organisazioon iiri Gründer sind s Hilfswäärch Brot für alle, d Caritas Schweiz, s Faschtenopfer, d Heks, d Helvetas und d Swissaid.

D Stiftig luegt uf d Qualitätsstandard, wo d Organisazioon Fairtrade International beschrybt. So wott si de Puuren und Arbeiter i dr Dritte Wält hälfe. Es goot au drum, der Bio-Landwirtschaft uf dr Wält e bessere Platz z gää und d Natur und d Umwält z schoone.

Es eigets Zyl vo Max Havelaar isch es, de Lüüt und Konsumänte i de weschtliche Länder z zeige wie faire Handel funkzioniert und wie wichtig ass er isch. Drfüür truckt men e bsundere Fairtrade-Code uf d Verpackige, wo me de Chöiffer im Internet drmit gnaui Informazioone zum Produkt git. Anne 2014 isch der Umsatz vo Fairtrade-Produkt i dr Schwiiz scho uf fasch e halbi Milliarde Franke choo, im Joor 2018 uf fasch gnau achthundert Milioone Franke.

Zeerscht het d Max Havelaar-Stiftig ufe rächt Handel vom Kafi gluegt. Es isch e Zyt lang für ganz vill chlyni Kafibuure i den Entwickligsländer chuum me möglich gsi, drvoo z lääbe.

Bis anne 2015 het d Stiftig mit iirem Logo es paar Produkt vo dene Sorte zertifiziert:


Sider het me no drzue gnoo:




</doc>
<doc id="80365" url="https://als.wikipedia.org/wiki?curid=80365" title="Max Havelaar (Roman)">
Max Havelaar (Roman)

„Max Havelaar oder die Kaffeeversteigerungen der Niederländischen Handels-Gesellschaft“ isch dr Titel vom ene Buech, wo dr holändisch Schriftsteller Eduard Douwes Dekker under em Pseudonym "Multatuli" gschriben und usegää het.

Uf Holändisch heisst s Buech "Max Havelaar of de koffij-veilingen der Nederlandsche Handelsmaatschappij."

Es isch e Roman, wo i dr Raamehandlig verzellt wird, es sig en Chauffme z Amsterdam gsi, dää heig "Droogstoppel" gheisse, und zu däm sig öpper choo, ass er iim hälfi es Manuskript trucke. I däm Entwurf isch d Gschicht vom ene holändische Kolonialbeamte beschribe gsii, wo "Max Havelaar" gheisse heig und für d Holänder uf dr Insle Java sig go gschaffe.

Es isch e kritische Bricht vo dr holändische Kolonialzyt. S Buech isch z Holand ganz populäär worde. Me het s es paar Mol nöi truckt und au i verschidene Fassigen is Dütschen übertreit. Di nöischti düütschi Übersetzig isch z Berlin als Ullstein Taschebuech usecho anne 1997 (ISBN 3-548-24166-2). D Gschicht isch anne 1976 au verfilmt worde.

Vo dr fiktyve Figuur vom "Max Havelaar" chunt dr Name von es paar modärnen Organisazioone, wo füre fair Handel uf dr Wält luege, so wie öppe di schwiizerischi Max-Havelaar-Stiftig.


</doc>
<doc id="80366" url="https://als.wikipedia.org/wiki?curid=80366" title="Swissaid">
Swissaid

D Swissaid isch es Schwiizer Hilfswäärch.

Es isch us der "Schwiizerischen Europahilf", wo anne 1948 gründet worden isch, usechoo. Dere het me sid 1956 "Schweizerische Auslandshilfe" (SAH) gseit zum au de Lüüt uf anderne Kontinänt go hälfe, wenn si s bruuche. D SAH het anne 1969 dr nöi Name "Swissaid" übercho.

Es isch e Stiftig. Si understützt d Lüüt in aarme Piet vo den Entwickligsländer. Es goot drum, de Puure z hälfe bi der Arbet un de Frauen iiri Stellig i de tradizionelle Gsellschafte z verbessere. E wichtigi Uufgaab isch es au, i schlächt organisierte Länder de Lüüt go hälfe gnueg suubers Wasser z haa.

Sid 1960 isch d Swissaid z Indie aktyv. Und sider het si scho i vilne Länder Hilf gleischtet. 1971 het d Stiftig zäme mit Brot für alle, em Fastenopfer un dr Helvetas d Organisazioon Alliance Sud gründet. Und si het au ghulfe d Max-Havelaar-Stiftig uf d Bei schtelle.



</doc>
<doc id="80372" url="https://als.wikipedia.org/wiki?curid=80372" title="Jutta Makowsky">
Jutta Makowsky

D Jutta Makowsky (* 26. Augschte 1928 z Fryburg; † 18. Jänner 2013 z Minche) isch e dytschi Schurnalischti un Autoori gsii.

D Makowsky isch z Fryburg in ere Chinschtlerfamilie ufgwagse. No dr Schuel isch si uf Stuegert uf d Schauspiilakademy. Si het Engaschmänt as Schauspiileri z Haidelbärg un z Fryburg ghaa. Dernääbe het si bim Siidweschtfunk as Sprächeri gschafft, unter anderem het si bi alemannische Heerspiil mitgmacht. Si hetdoodmool au aagfange uf Alemannisch schryybe, si het zem Byyschpel e baar Heerspiil gschriibe, wu im SWF gsändet woore sin.

Ab 1959 het si z Minche gläbt un het deert as freii Schurnalischti fir Präss un Rundfunk gschafft. In dr 1960er Joor het si aagfange chlaini Alldaagserlääbnis in Proosa as Satiire un Glosse ufschryybe, wu in Zytige erschiinne sin un speeter au in Biecher. Ab 1974 isch si ständigi freii Mitarbaiteri bi dr Süddeutsche gsii. Si het au fir dr Bayrische Rundfunk Byydreeg verfasst.

Anne 1987 isch ire eerscht Buech, „Mamas Lieblinge“, uusechuu. Insgsamt het si vierzee Biecher vereffetligt. Nääbe Proosa het si au Gediicht verfasst.

Anne 1970 isch au ne Byydraag uf Alemannisch vun ere in dr Anthology „Alemannische Geschichten“ uusechuu.

Si isch Mitgliid vum Künstlerkreis 83 München-Pasing (KK83) gsii un 2001 mit dr Goldene Rose vum KK83 uuszaichnet woore.

Si het zue dr eerschte wyyblige Autoorne gheert, wu vu dr Münchner Turmschreiber ufgnuu wooren isch, anne 2001. Im Joor 2004 isch si mit em Bayerische Poetentaler vu dr Turmschreiber uuszaichnet woore.

Si het iber 35 Joor lang Oorgele gspiilt in dr Gottesdienscht, wu vu dr evangeelisch-lutherische Paul-Gerhardt-Gmai in dr Altershaim Alfons-Hoffmann-Haus un Senioren-Residenz Westpark gfyyrt wääre.

D Makowsky isch ghyroote gsii un het e Suun ghaa.





</doc>
<doc id="80373" url="https://als.wikipedia.org/wiki?curid=80373" title="Manuela Biedermann">
Manuela Biedermann

D Manuela Biedermann (* 1965 z Biel/Bienne) isch e Schwyzer Schauspiileri.

Noch em Wiirtschaftsgimnasium z Biel het d Biedermann vu 1986 bis 1989 s „Dramatisch Studio“ z Bärn un z Burdlef unter dr Laitig vu dr Eva Klar-Kerbler absolviert. Chuurz no Abschluss vu ire Schauspiiluusbildig het si ire eerscht Engaschmänt am "Théâtre pour enfants de Lausanne" (TPEL) z Lausanne ghaa, wu si anne 1989 in dr Produkzioon "Les poupées magiciennes" unter dr Regy vum Fulvio d Roll vu dr Pauline gspiilt het. In dr Joor 1991 un 1992 het si Engaschmänt in dr freie Theaterszeene in dr Schwyz ghaa, zem Byschpel am Theater Arte z Basel. In dr Spiilzyt 1992/93 het si am Theater am Turm z Frankfurt am Main d Roll vu dr „Sii“ in s Marguerite Duras "Die Krankheit Tod" gspiilt.

Vu 1993 bis 1996 het si ne fescht Engaschmänt am Stadttheater St. Galle ghaa. Deert hän u. a. d Titelroll in "Fräulein Julie" (1993), d Lucille in "Der Bürger als Edelmann" (1993), d Recha in "Nathan der Weise" (1994) un d Cheenigi Elisabeth in "Richard III." zue ire Biinerolle gheert.

1996/1997 het si as Maria im Musical "Linie 1" am Stadttheater St. Galle gaschtiert. 1997 het si am Stadttheater Lozärn derzue d Rolle Fee/Hexe in ere Produkzioon vu "Der Zauberer von Oz" ibernuu. Anne 1998 het si im Sadttheater Bärn unter dr Reschy vum Gerd Heinz as Grisette Rosalie in ere Inszenierig vu "Dantons Tod" gaschtiert. In speetere Joor het si au wider bi freie Theaterprodukzioone mitgwiirkt.

Syt Mitti vu dr 1980er Joor het d Biedermann all Ritt au in Film- un Fäärnseeprodukzioone mitgmacht.Fir s Kino het si mit Reschiseer wie Christof Schertenleib, Jacob Berger, Lutz Konermann, Dennis Ledergerber, Philipp Stölzl (im Hischtoriefilm "Der Medicus", as elteri Huer), Peter Greenaway (in "Walking to Paris") un Andreas Arnstedt (as Bundeschanzleri Angela Merkel in dr Kumeedi "Das schaffen wir schon") zämegschafft. Im franzeesische Fäärnseefilm "Les Malgré-Elles" (2013) het si d Roll vu dr Mme. Spenger gspiilt, d Diräkteri vun eme franzeesische Lebensborn-Haim. Im April 2018 het mer d Biedermann in dr dytsche Fäärnseeserine "WaPo Bodensee" in ere Episoderoll as Kliniklaiteri un Stiefmueter Ilse von Lohe chenne sääne.

D Biedermann het as Schauspiileri in dr Schwyz, z Dytschland un z Frankryych gschafft. Si schafft derzu au as Synchronsprächeri un professionälli Sprächeri fir Heerspiil, Heerbiecher un Wäärbig. Si isch u. a. d Stimme vu dr Combox vu Swisscom. Si isch Mitgliid im Schwyzerische Biinechinschtler- un Biinechinschtlerneverband.

Si läbt im Kanton Bärn.




</doc>
<doc id="80377" url="https://als.wikipedia.org/wiki?curid=80377" title="Grete Borgmann">
Grete Borgmann

D Grete Borgmann, (* 1. Novämber 1911 z Koblenz as "Grete Sieber"; † 19. Novämber 2001 z Fryburg) isch e dytschi Fraueräächtleri gsii. Si isch vu 1976 bis 1979 Vizebresidänti vum Dytsche Frauering gsii.

D Borgmann isch as aacht Chind vum Boschtmaischter Heinrich Sieber un syre Frau Eva z Koblenz uf d Wält chuu. Si isch uf s Realgymnasial Lyzeum vu dr Ursuline gange, wu si s Abitur gmacht het. Si het Filology mit dr Sprooche Dytsch, Änglisch un Franzeesisch z Fryburg studiert, fir ai Semeschter isch si z Berlin gsii, ai Joor lang an dr Universiteet z Liverpool un het e Stipändium an dr Sorbonne z Paris iberchuu. Anne 1935 het si dr Karl Borgmann ghyroote un het derno s Studium vu dr Filology un d Dokteraarbet, wu si scho aagfange ghaa het, ufgee. In dr fimf Joor druf sin d Chinder Eva, Albert, Rainer un Margrit uf d Wält chuu. Chuurz voreb d von Margrit im Februar 1942 uf d Wält chuu isch, isch dr Karl zum Weerdienscht yyzooge woore. Bi sär noch em Chrieg im Augschte 1945 us dr amerikaanische Chriegsgfangeschaft frei chuu isch, hän d Grete un dr Karl enander e Hufe Brief gschriibe. Zäme umfasse die ganze Brief rund 1500 Schrybmaschiinesyte.

D Borgmann isch in Generaalroot vum Dytsche Akadeemikerverband gweelt woore un het an Kungräss z Ängland, z Wien, z Bonn un in dr Schwy dailgnuu. Z Fryburg het si noch em Chrieg as Dolmetscheri fir dr amerikaanisch Generaalkonsuul gschafft un het Gspräächsgruppe mit internazionaale Dailnämer*ne organisiert. Go iri Familie finanziäll unterstitze, het si as Dozänti an dr Fryburger Volkshoochschuel Volksdanzkiirs, Dytsch fir Uusländer un, wie si sälber gsait het, „Aastandskiirs“ gee.

D Borgmann het si in dr buurgerlige Frauebeweegig engaschiert un si anne 1949 em Dytsche Frauering (DFR) aagschlosse. Fir dää het si an internazionaale Dräffe un Kungräss dailgnuu. Fir dr Fryburger Oortsverband vum DFR het si vyl Projäkt un Iniziatiiven entwicklet, zem Byschpel:
Anne 1973 het si ire Buech „Freiburg und die Frauenbewegung“ publiziert. Zwai Joor speeter isch si zur Laiteri vu dr Erzieigkummissioon vu dr Internazionaale Frauenallianz gweelt woore. Mit ere Gruppe Fryburgerne het si Alphabetisierigsprogramm z Afrika un z Asien organisiert. Si het d Frauenallianz bi dr UNESCO z Paris verdrätte. Vu 1976 bis 1979 isch si Vizebresidänti vum Dytsche Frauering gsii. Anne 1992 isch si z Athen zum letschte Mool bi me Kungräss vu dr Allianz gsii.






</doc>
<doc id="80379" url="https://als.wikipedia.org/wiki?curid=80379" title="Leipziger Buchmesse">
Leipziger Buchmesse

D Leipziger Buechmäss isch e grossi Mäss für d Buechkultur un d Literatur z Düütschland.

Si isch nach dr Frankfurter Buechmäss die zwöitgrööschti im Land. Si isch all Joor im Monet Merz z Leipzig. Und es git se sit em sibezääte Joorhundert. Es isch s eerschte ganz groossen Ereignis im Joor für di dütschsproochigi Buechszeene. D Buechverlääg zeigen iiri nöie Wäärch, und es isch es bedüütends Träffe vo de dütschsproochige Dichter.

Es goot nit numen ume Buechhandel. Uff dr Leipziger Buechmäss träffe sich d Autooren und Autoorinnen un d Lääser un d Lääserinne. Do drfüür isch bsunders au s Lääsfäscht "Leipzig liest", wo d Stadt Leipzig, dr Böörseverein vom Düütsche Buechhandel un dr MDR organisiere. Anderi Momänt z Leipzig sin d "Manga-Comic-Convention" un d "Leipziger Antiquariatsmäss". Zum Programm vo dr Mäss ghören au dr "Pryys vo dr Leipziger Buchmäss," dr "Düütsch Jugendliteraturpryys" un d Leipziger Autoorerundi.

Anne 2008 sind meh weder zwöihundertuusig Lüüt a d Leipziger Buechmäss choo.

Die ganzi Veraastaltig het men anne 2020 wäge der wältwyte Coronavirus-Pandemy churzfrischtig müessen absääge.




</doc>
<doc id="80382" url="https://als.wikipedia.org/wiki?curid=80382" title="Ruth Bunkenburg">
Ruth Bunkenburg

D Ruth Bunkenburg (ghürote "Ruth Arend-Bunkenburg", Pseudonym "Rudolf Reiner"), wo am 2. Juni 1922 z Sulingen (Nidersachse) uf d Wält choo und am 29. April 2015 z Achim bi Bremen gstorben isch, isch e niiderdütschi Schauspiilerin und Mundartautoorin gsi.

Si het s Theaterspiile z Breeme gleert und z Berlin d Schauspiilprüöffig gmacht. Derno het si füre Rychsarbetsdienscht gschaffet, anne 1942 am Schauspiilhuus z Breeme chönnen uufträtten und de het si in Chriegsdienscht müesse.

Spööter isch si a Theater z Osnabrück, z Wilhelmshaven, z Krefeld un z Mönchengladbach gsii und het für s "Radio Bremen" Höörspiil, Feature, Lääsigen und Literatursändige gmacht.

D Bunkenburg het hochdütschi Churzgschichte und niderdüütschi Höörspiil und Theater gschribe. Bi vilnen andere niderdütsche Höörspiil vo "Radio Bremen" het si dr Tegscht glääse.





</doc>
<doc id="80390" url="https://als.wikipedia.org/wiki?curid=80390" title="Li Brëjoyoeü">
Li Brëjoyoeü

Li Brëjoyoeü isch e Mundartgruppen us em wälsche Wallis.

Si isch vo Fully und luegt sit em Joor 1977 für d Kultur vom lokale Dialäkt vo der Wälschschwiizer Sprooch Frankoprovänzalisch.

Au z Fully redt men als gwoonti Umgangssprooch sit langem s regionale Französisch so wie i dr ganze Wälschschwiiz; Lüüt, wo s alte frankoprovänzalische Patois als Muettersprooch chönne, git s im Doorff fasch keini mee.

Der Verein "Li Brëjoyoeü" isch eini vo vilne lokale Mundartorganisazioone vom undere Wallis. Er het e Mundartchor uf d Bei gstellt, wo Patois-Lieder singt, und er macht i dr Gmeind Fully vo Zyt zu Zyt öppis für die alti Mundart, bsunders mit Theateruffüerige.




</doc>
<doc id="80391" url="https://als.wikipedia.org/wiki?curid=80391" title="Seuchenzug">
Seuchenzug

Bin ere Süüchi tuet sich e asteckendi Chranket i relatyv churzer Zyt wytume vrbreite.

Es git Süüchine bi de Mönschen und au bi de Tier. Si chöme vo hööch asteckende Chranketserreger, das sind meischtens Viire, wo vo öpperem, wo drvo chrank worden isch, liecht uf anderi cha überegumpe, wemme nit ufbasst.

D Chranket goot vom ene eerschte chrankne Individuum uus und macht denn immer wie mee anderi chrank. Wenn öpper agsteckt isch, chan er Chranketserreger i synere Umgäbig vrbreite ooni s z meerke und anderi überchöme se und wärde dervo vilecht au chrank. So cha s ganz gly zun ere Epidemy choo mit vilne Chranke oder zun ere Pandemy, wo sich au uf anderei Länder, jo wältwit chan uusbraite.

De Tiersüüchine seit men "Epizooty."

Grossi Epidemiè sind öppe früener vo dr Pescht choo, de au vo dr Cholera und immer wider vo dr Grippe.

Änds 2019 isch z China en Epidemy usbroche, wo druus innert es paar Wuche die wältwyti Süüch Coronavirus-Pandemy 2020 worden isch.



</doc>
<doc id="80392" url="https://als.wikipedia.org/wiki?curid=80392" title="Judith Keller">
Judith Keller

Judith Keller isch de Name vo däne Persone:


</doc>
<doc id="80393" url="https://als.wikipedia.org/wiki?curid=80393" title="Millionenstadt">
Millionenstadt

Milioonestadt seit me dene Stedt, wo 1.000.000 oder mee Lüüt drin woone.

Es git uf dr Wält öppe füüfhundert vo dene.

Im Durchschnitt het e Melioonestadt mee weder drüü Milioone Mönsche. Drby rächnet me nid immer alli Lüüt von ere ganze Sidligslandschaft drzue, wenn d Gmeindgränze nume d Chäärnstadt zeige und nit e ganzi Aglomerazioon, wo no anderi Gmeinde het.

Milioonestedt im düütschsproochige Piet sind Berlin, Wien, Hamburg, Münche, Köln. Wemme no d Aglomerazioon nuumt, gsucht me: au i de Stadtregioone vo Frankfurt am Main, Stuttgart, Düsseldorf, Hannover und Züri het s mee weder e Milioon Lüüt.


</doc>
<doc id="80395" url="https://als.wikipedia.org/wiki?curid=80395" title="Robert Koch-Institut">
Robert Koch-Institut

S Robert Koch-Institut (RKI) isch e sälbständigi Instituzioon vo der dütsche Bundesverwaltig. Es luegt, was es im Land für schwääri asteckendi und au anderi Chrankete git. Es isch em Bundesministerium für Gsundheit zuegordnet.

Es forschet über vil Frooge vo dr Gsundheit vo de Lüüt, wo z Dütschland woone, und es isch die wichtigschti dütschi Yrichtig für di medizinischi, biologischi und epidemiologischi Forschig über die gfäärliche Chrankete, wo s druus chönnt Süüchine gää. Es schaffet au mit ussländischen Instituzioone vo dr Forschig un dr Gsundheitspolitik zäme.

Em RKI sys Haupthuus isch z Berlin, und anderi Hüüser het s au i z Berlin un z Wernigerode. Es schaffe biinem öppe 1100 Lüüt.

Anne 1891 isch s "Pröissische Institut für Infekzioonschrankete" gründet worde, wo der Robert Koch gleitet het; vo iim isch dr hüttigi Name vom Huus.




</doc>
<doc id="80406" url="https://als.wikipedia.org/wiki?curid=80406" title="Hildesuse Gaertner">
Hildesuse Gaertner

D Hildesuse Gaertner, au "Gärtner", (* 10. Februar 1923 z Fryburg; † 10. Februar 2016 ebe deert) isch e dytschi Schyyrännlaiferi un Bolitikeri. Zwische 1949 un 1952 isch si siibefachi Dytschi Maischteri gsii.

D Gaertner stammt us aire vu dr erfolgryychschte Schyylaiferfamiilie vu Dytschland. Iri Kusyyne Christl Cranz giltet as aini vu dr erfolgryychschte Laiferne vu allne Zyte. Au ire Kusäng Rudolf Cranz het e Hufe nazionaali un internazionaali Erfolg gfyyrt. Frie isch d Gaertner in d Fueßstapfle vu ire Verwandte drätte un isch scho im Alter vu 14 Joor in di dytsch Sschyynazionaalmannschaft ufgruckt. Anne 1938 isch si an dr Sschyywältmaiscterschaft im schwyzerische Engelbärg derby gsii. Iri spoortli Entwicklig isch derno dur dr Uusbruch vum Zweete Chrieg unterbroche woore. D Gaertner isch as Chankeschwester vum Dytsche Roote Chryz in dr Versoorgig vu dr verwundete Soldaate yygsetzt woore.

Noch em Änd vum Chrieg het si si uf ire Stuudium vu dr Filosofy, Natuurgschiicht, Geografy un Zytigswisseschaft an dr Universiteet Fryburg kunzäntriert, wu si anne 1949 zum Thema "„Der Obst- und Gemüsebau der Stadt Freiburg und ihrer Umgebung“" promoviert wooren isch. Im nämlige Joor het si z Oberschtdorf im Slalom ire eerscht dytsche Maischtertitel gwunne. Segs anderi sin in dr drei Joor druf derzue chuu: 1950 isch si Dytschi Maischteri in dr Abfaart un in dr Kumbinazioon woore, 1951 un 1952 baidi Mool im Slalom un in dr Kumbinazioon. 1950 het d Gaertner dr Riiseslalom gwunne un am 12. Jänner 1951 d Abfaart vu dr SDS-Ränne z Grindelwald (derzue am 12. Jänner Rang 3 in dr Kumbinazioon).

No ire aktiive Laufbaan het d Gaertner e Karrieere as Repoorteri un Schurnalischti yygschlaa. Speeter het si aa Raisebriicht gschriibe iber Neiseeland un Auschtraalie. Fir di Freie Weeler het si anne 1962 erfolgryych bi dr Waal in Fryburger Gmairoot kandidiert un het däm bis 1975 aagheert. Noch ere fimfjeerige Paus isch si zue dr CDU gwagslet un isch wider gweelt woore. Anne 1989 isch si nimi widergweelt woore, isch aber 1991 as Nooruckeri wider in Gmairoot chuu. Anne 1994 het si ufgheert mit ire bolitischi Karrieere.

An irem 93. Gebuurtsdaag, am 10. Februar 2016, het si d Auge fir immer zuegmacht.



</doc>
<doc id="80413" url="https://als.wikipedia.org/wiki?curid=80413" title="Willrath Dreesen">
Willrath Dreesen

Dr Willrath Dreesen (* 14. Mai 1878 z Noorde, Oschtfrysland; † 14. Augschte 1950 uf Langeoog) isch e dütsche Redakter und Mundartschriftsteller gsi.

Er isch z Noorde uf s Gymnasium und het z Göttinge, z Marburg und a dr Uni Basel di evangeelischi Theology studiert. 1902 isch er no uf Bonn go Germanistik un Filosofy studiere. 1905 het er mit ere Dokterarbet übere Theodor Storm promoviert.

1913 het er als Lektor a dr Uni Frankfurt agfange schaffe. Nach em Erschte Wältchrieg isch er vo 1919 bis 1924 z Leipzig Redakter bim Reclam-Verlag woorde.

Es paar Joor lang isch dr Dreesen Gmeindvorsteher und Kurdiräkter uf dr Insle Langeoog gsi un drno Diräkter vom Kurbaad Lausick. Nach synere Pänsionierig isch er uf Langeoog zrugg, won er wider Kurdiräkter worden isch.

Dr Willrath Dreesen het im oschtfrysische Dialäkt es paar Wäärch gschribe. Es sind Romään, Gedicht und Theater.



</doc>
<doc id="80417" url="https://als.wikipedia.org/wiki?curid=80417" title="Hubei">
Hubei

Hubei isch e Provinz vo der Volksrepublik China.

D Landschaft isch i dr Mitti flach; es isch e wyti Ebeni. A de Gränze vo dr Provinz het s Gebirge. Zmitzt i der Provinz Hubei mündet der Fluss Hans in Jangtsekiang. Es het no vil anderi Flüss und Gwässer im Piet; drum het me der Provinz dr Zuename 千湖之省 gää, was uf Düütsch «Provinz mit de tuusig Seeè» heisst.

Im Weschte stoot am Jangtsekiang die grossi Schtaumuur vo der Drei-Schluchten-Talsperre.

D Hauptstadt vo der Provinz isch Wuhan. Anderi groossi Stedt sind Jingzhou, Shiyan und Xiangyang. Bi Wuhan, em ene zäntrale Vercheerschnoote vo der chinesischen Ysebaan, goot e wichtigi Brugg übere Jangtsekiang.


</doc>
<doc id="80421" url="https://als.wikipedia.org/wiki?curid=80421" title="Fledermäuse">
Fledermäuse

D Flädermüüs sind e Gruppe vo Süüger, und si ghööre zäme mit de Flughünd zu dr Tieroornig vo de "Flädertier". Im wytere sind si e Teil vo de Landwirbeltier. Me kennt uf dr Wält öppe tuusig Aarte vo Flädermüüs. Z Europa sind s öppe vierzg Aarte.

Iire Naame chunt vom althochdütsche Wort "fledarōn", wo im hütige Düütsch zu «flattere» worden isch. Der latynisch name isch "Microchiroptera".

Es isch d Flughuut zwüsche de Handglänk un de Fuessglänk und die zwüsche de Finger un die zwüsche de Bei, wo s de Flädermüüs möglich macht, guet chönne z flüüge. Mit der Flughuut am Schwanz stüüre si ganz gschickt i dr Luft. Wemme me ne zueluegt bim Dunkelwäärde, stuunet me wie gschwind und akrobatisch si um eim umen und zwüsche de Böim dure flüüge. 

A de Düüme het s e staarchi Chralle wie nen Hoogge. Au a de Zeehe sind so Chralle, wo d Flädermuus sich drmit am ene feschten Oort in ere Hööli oder under emene Huustach chan uufhänke zum schloofe.

D Tier suechen i dr Nacht bim Flüügen i dr Luft Insekte zum frässe. Sie finde se mit emene gnaue Schallsischteem, wo si Ultraschallwälle wie für d Echolootig usschicke; das funkzioniert dank de grossen Oore ganz prezis. Gwüssi Aarte i de Troope frässen au Frücht und Nektaar us Blüete. Teil gröösseri Flädermüüs frässen au chlyne Süüger oder Vögel. D "Vampirflädermüüs" suuge Bluet vo anderne Tier.

I de chüelere Gägende wie au z Mitteleuropa mache d Flädermüüs e Winterschloof. Do drby vrsammle sich meischtens vill Tier a eim Oort noooch zäme. So hälfe si sich mit dr Kermi vom Körper. Und au im übrige Lääbe gseht men biinnne es sozials Verhalte. Si jaage gäärn zäme i dr Nacht.


Die Tier sind für d Kultur vo de Mönsche immer öppis speziells gsi. Z China ghööre si zu den Aarte, wo me i dr tradizionelle Chuchi und teils au füre die alti Medizin bruucht. So isch es au derzue choo wie me dänkt, ass sich uf emene Määret i dr Stadt Wuhan änds 2019 öpper mit emene Virus vonnere Flädermuus agsteckt het, do druus s isch innert wenige Wuche bi ganz vil Persoonen zun e schwäri Lungenenzündig choo, und das het de gly en epidemy in vile Länder und de die wältwyti Coronavirus-Pandemy 2019/2020 gää.




</doc>
<doc id="80424" url="https://als.wikipedia.org/wiki?curid=80424" title="Sandra Detzer">
Sandra Detzer

D Sandra Detzer (* 21. April 1980 z Minche) isch e dytschi Bolitikeri (Bindnis 90/Di Griene. Syt Novämber 2016 isch si Landesvoorsitzeri vu dr Griene z Baade-Wiirtebäärg.

D Detzer het an dr Ludwig-Maximilians-Universiteet z Minche Bolitikwisseschaft un Volkswirtschaftsleer studiert. An dr Universiteet Haidelbärg het si zum Theema fiskaalischi Dezäntralisierig in Bundesstaate promoviert. Im Aaschluss het si as wisseschaftligi Mitarbaiteri am Lehrstuel vum Uwe Wagschal zue Budgetkonsolidierig gschafft. In dr Bolitik het d Detzer zeerscht fir dr Uusschuss vu dr Regioone im Staab vum Generaalsekreteer z Brüssel gschafft, voreb si as Huushaltsreferänti fir di Grien Bundesdaagsfrakzoon z Berlin aafange het schaffe. Vu 2011 bis zue ire Waal zur Landesvorsitzeri het d Detzer as barlemäntaarischi Berooteri fir Finanze un Wiirtschaft z Stuegert gschafft.

Anne 2014 isch d Detzer in Gmairoot vu dr Stadt Haidelbärg gweelt woore. Bi dr Euroopaweel 2014 het si uf Blatz 19 vu dr griene Lischt fir s Europäisch Barlemänt kandidiert.

Am 19. Novämber 2016 isch si mit 73,8 % vu dr Stimme uf em Barteidaag z Gmẽẽd zur Landesvorsitzeri vu dr Griene z Baade-Wiirtebäärg gweelt woore, zwai Joor speeter, uf em Barteidaag am 21. Septämber 2019, isch si mit 90,9 % vu dr Stimme bsteetigt woore.



</doc>
<doc id="80425" url="https://als.wikipedia.org/wiki?curid=80425" title="Theresa Schopper">
Theresa Schopper

D Theresa Schopper (* 9. April 1961 z Füessa im Allgai) isch e dytschi Bolitikeri (Bindnis 90/Di Griene). Si isch vu 1994 bis 2003 un vu 2008 bis 2013 Abgoordneti vum Bayerisch Landdaag. Vu 2003 bis 2013 isch si Landesvoorsitzeri vu dr Griene Bayern gsii. Syt Mai 2016 isch si zeerscht as Staatssekreteeri fir di bolitisch Koordinazioon im Staatsminischterium Baade-Wiirtebäärg verantwoortli gsii. Am 9. Oktoober 2018 isch si noch em Uusschyyde vum Klaus-Peter Murawski zur Staatsminischteri ernännt woore.

Noch em Bsuech vum Gimnasium mit Schuelerhaim Hohenschwangau het si Soziology, Psychology un Kriminology an dr Ludwig-Maximilians-Universiteet Minche studiert. Derno het d Diploom-Sozioloogi vu 1988 bis 1992 as Gschäftsfiereri vu dr Bayerische Griene gschafft.

D Theresa Schopper isch syter anne 1983 Mitgliid bi dr Griene un het verschiideni bolitischi Ämnter ghaa. Zem Byschpel isch si di eerscht Stadtvoorsitzeri vu dr Minchner Griene vu dr 1992 bis 1994 gsii.

Vu 1994 bis 2003 isch si fir Bindnis 90/Di Griene im Bayerische Landdaag ghockt. Iri Schwäärpinkt sin d Soziaal- un Gsundhaitsbolitik gsii. Zwische 2008 un 2013 isch si wider Abgoordneti im Bayerische Landdaag gsii. D Theresa Schopper isch deert gsundhaitsbolitischi Sprächeri un Mitgliid vum Uusschuss fir Umwält un Gsundhait gsii. Si isch derzue stellverdrättendi Voorsitzeri im Uusschuss Erneerig, Landwiirtschaft un Foorscht gsii un Mitgliid im Unteruusschuss Hoochschuel fir Bolitik vum Bayerische Landdaag un im Landesgsundhaitsroot Bayern. Bi dr Landdaagswaal z Bayern 2013, wu si uf Blatz 3 vu dr Beziirkslischt Schwoobe un as Diräktkandidaati vu ire Bartei im Stimmkrais Marktoberdorf (Oschtallgai) aadrätten isch, het si dr Yyzuug in Landdaag verbasst.

Uf Bundeseebeni vu dr Griene isch si vu 2004 bis 2014 Mitgliid im Bundesbarteiroot gsii. Am 28. Septämber 2013 het si in eme BRief an Landesverband verchindet, uf dr Landesdelegiertekumferänz 2013 z Augschburg nimi as Landesvoorsitzeri z kandidiere.

Ab Mai 2016 isch d Theresa Schopper zeerscht beamteti Staatssekreteeri im Kabinett Kretschmann II z Baade-Wiirtebäärg gsii. Am 9. Oktoober 2018 isch si noch em Uusschyyde vum Klaus-Peter Murawski zur Staatsminischteri ernännt woore.


D Theresa Schopper isch ghyroote un het zwai Chinder.



</doc>
<doc id="80426" url="https://als.wikipedia.org/wiki?curid=80426" title="Dachs (Musikduo)">
Dachs (Musikduo)

Dachs isch es Schwiizer Pop-Musig-Duo, wo Lieder uf Schwiizerdütsch macht.

Der Basil Kehl un dr Lukas Senn vo Sanggalle händ anne 2018 iires eerschten Album «Immer Schö Lächlä» mit Lieder im Oschtschwiizer Tieläkt useprocht. Iiri Musig isch e Mischig us Elektro-Pop und Synthie, d Text vo de meischtens nume so wie ghuuchete Mundartlieder sin teils ganz ganz eifach, bi andernen aber chunt au öppe chly Sozialkritischs und Politischs vor.

Es git vo Dachs au Musigvideo. Eis vo 2017 isch "DüDaDo," wo s um s Schwiizer Poschtauto goot.




</doc>
<doc id="80428" url="https://als.wikipedia.org/wiki?curid=80428" title="Mona Ardeleanu">
Mona Ardeleanu

D Mona Ardeleanu (* 1984 z Löörech) isch e dytschi Mooleri.

D Ardeleanu het vu 2003 bis 2010 bim Alexander Roob Freii Moolerei an dr Staatlige Akademy vu dr Bildende Chinscht z Stuegert studiert un deert ire Diploom gmacht. Dernääbe het si 2004 au bim Franz Ackermann an dr Staatlige Akademy vu dr Bildende Chinscht z Charlsrue vum vu 2008 bis 2009 bim Daniel Richter an dr Akademy vu dr Bildende Chinscht z Wien un 2009 bi dr Karin Kneffel an dr Akademy vu dr Bildende Chinscht z Minche studiert.

In ire Moolerei entwicklet d Mona Ardeleanu e ainzigaartigi Variante vum Stillääbe. Uusgänds vu monochrome Hintergrind, fillt si iri Lyynwänd mit Arrangschmänt us unterschiidli gmuschterete, graffte oder gfaltete Stoff, Detail vu Chlaider, Hoor, Guurt, Bänder, spitzige Stääb oder andere Geegeständ. 

D Mona Ardeleanu läbt un schafft bi Stuegert.

2015




</doc>
<doc id="80429" url="https://als.wikipedia.org/wiki?curid=80429" title="Paul Haller">
Paul Haller

Dr Paul Haller isch am 13. Juli 1882 z Räi bi Brugg im Kanton Aargau uf d Wält choo und am 10. März 1920 z Züri gstoorben. Er isch e refermierte Schwiizer Pfaarer, Leerer und Schriftsteller gsi.

Im Pfarrhuus z Vorderräi, däm Döörffli uff dr lingge Syte vo dr underen Aare, wo sit 1898 zu dr Gmeind Rüfenach ghört, isch dr Paul Haller als Soon vom Pfaarer und Schuelinspäkter Erwin Friedrich Haller (1840–1911) und vo dr Angelika Marie Haller, geboreni Schwaab (1840–1918), uf d Wält choo. Syni Muetter isch vo Basel gsi. Scho dr Grossvatter Friederich Haller (1803–1873) isch Pfaarer gsi, z Fälte bi Schinznach, emen andere Doorff a dr Aare numen es paar Kilometer oben a Brugg.

Im Pfarrhuus isch dr Paul als zwäitjüngschte vo füüf Gschwüschterten uufgwachse, zäme mit em Theodor, dr Marie (* 1877), em Adolf (* 1880) und em Erwin (1885–1971). Vom Huus, wo d Stedt Bäärn und Brugg 18. Joorhundert nach de Plään vom Bärner Wäärchmäischter Emanuel Zehnder (1720–1799) hend lo boue, het men e schööni Uussicht uf s Aaretal undedraa un d Landschaft vom «Wasserschloss», wo d Limet vo der andere Syte häär chunt, und gäge Noorde dr Aare noo bis zum Schwarzwald; es stoot hööch oben am Port, wo dr Oort vermuetlich drvo dr Name «Rein» übercho het. Dr Platz isch ganz am nördlichen Ändi vom Bruggerbärg, wo doo "Räinerbärg" heisst. S Pfarrhuus, wo men anne 1971 en Dafele zum Adänken an Dichter Paul Haller über dr Tüüren agmacht het, isch ganz am Rand vo dere chlyne Flechi, wo au no di refermierti Pfarrchile mit em Fridhof näbedraa druff stoot. Im Fridhoof isch dr Grabschtäi vom Erwin und dr Angelika Haller hütt no z gsee. Di refermiert Chile vo Räi isch es uuralts chirchlichs Zäntrum vo der Regioon, si chunt us ere Zyt lang bevor s d Stadt Brugg gää het; im achte Joorhundert isch d Chilen em elsässische Chlooschter Müerbe gsi. Zu dr wyte Pfarräi Räi ghöören es paar Döörffer i dr Umgäbig, sogar vo ännet der Aare chöme sit 1940 d Lüüt uf Räi zum Pfaarer un z Chile und ufe Fridhoof: d Oortschaften im Pfarrsprängel sind näbe Räi no Lauffohr, Rüfenach, Remige, Station Siggetal, Viligen und Würelinge. Die hütigi Räiner Chile het dr Boumeischter Heiri Buume vo Vilige anne 1864 für d Chilegmeind nöi gmacht.

En Oort, wo me früener vom Pfarrhoger vo Räi uus guet gsee het, isch d Ruyne vom mittelalterliche Stedtli Freudenau wisawi vo Stilli, wo me bis 1903 mit ere Fääri übere Fluss isch, eerscht den isch d Brugg choo; dr Ydruck vo der alte Muur am schreege Turm bi der Aare het dr Paul Haller spööter in Gedicht und Churzgschichte vrarbeitet. Und au dr bräit Fluss sälber, d Aare, mit iireren Auelandschaft chunt immer wider i syne Väärsen und Gschichte vor, so wie im «Hymnus an die Aare», wo im Fragmänt zum ene hoochdütsche Värsepos «Freudenau» ufgschriben isch.

Bis Hallers het me gäärn Gschichte vorglääsen und Büecher agluegt und Sprüüch usegfunde; für d Chind isch d Sprooch un d Literatur immer nooch gsi, und vo doo häär döörfft em Paul Haller sys fynen und läbige Sproochgfüel dr Afang gnoo haa. Dr Paul isch i d Dorfschuel z Hinderräi und sid 1894 uf Brugg überen ad Bezirksschuel und drno 1898 für d Kantonsschuel uf Aarau. Doo het er markanti Leererpersoonen aatroffe, wo au als Forscher e Name gha hend. Für d Naturwüsseschafte, das Fach won iim bsunders vil bedüütet het, wie ner sälber mol säit, isch er zum erfaarene Profässer Fritz Mühlberg (1840–1915) choo, em Pionier vo der aargauische Geology und Landeschund, wo bsunders vil über d Natuur i dr Aarelandschaft gforschet het. Dr Sproochwüsseschaftler und Ornitholoog Jost Winteler (1846–1929) isch a dr Kanti z Aarau dr Gschichtsleerer gsi, dr Altertumswüsseschaftler Franz Fröhlich (1849–1912) vo Brugg, zum nume no vo eim bekante Schuelmeischter z rede, het Latyn ggää. Vom Winteler syne sproochdidaktischen Ideeè het men i de Joor grad vor em Paul Haller synere Schuelzyt gwüss a dr Kanti und i de Schuelen uf em Land vil gredt. Dr Winteler isch eine gsi, wo s praktische Näbenand vom Hoochdüütschen un dr Mundart i dr Schuel für öppis Nützlichs und Wichtigs agluegt un de zuekümftigen Aargauer Leerer und Leererinnen as Härz gleit het. D Meinig vo sym Profässer wird em Paul Haller sys Dänke prägt ha; i synere Dokterarbet het dr Haller vil spööter düütlichi Sache zu dr Beziehig zwüsche de beede Sproochen ufgschribe. Und z Aarau het me scho gly gwüsst, wie der begabt Schüeler aktyv mit dr literarische Sprooch umggangen isch; er het Gedicht und anders ufgsetzt i synere Kantizyt. Und wien er sich im Aarauer Studäntelääbe guet zrächtgfunde het, gseht men au am «Farbelied», won er als Veräinspresidänt füre Kantonsschuelturnveräin dichtet het; me het s z Aarau no lang gsunge. 1901 het dr Paul Haller d Reed am Mäiezuug z Aarau i dr Mundart ghalte, was denn für so öfentlichi Aasproochen i dr Schwiiz öppis Sältnigs gsi isch.

Wo d Zyt z Aarau ume gsi isch, het dr Paul Haller a dr Uni Basel un de sit 1904 au no z Marburg un z Berlin d Theology studiert. Er het die verschidene Richtige vo dr refermierte Theology gleert könne, und schynts isch für iin die religiös-soziali Aart s Bessere gsi, wo uf dr Grundlaag vo dr "Liberale Theology" stoot und säit, d Chrischte müössen öppis für soziali Randgruppen tue, und wo sich i dr Schwiiz 1907 i dr "Religiös-sozialistische Komferänz" vom Leonhard Ragaz (1868–1945) organisiert het.

I de Joor 1905 und 1906 isch der Haller an es paar Oort gsi für nes Praktikum, er isch uf Chappel im Toggeburg zum Pfaarer Gustav Adolf Schelling (1862–1934) un uf Birr im aargauischen Äigeamt südlich vo Brugg, wo mee als hundert Joor vorher dr Reformpädagoog Johann Heinrich Pestalozzi (1746–1827) gwürkt het. Nach ere Zyt z Paris isch dr Haller au no Vikaar z Nöieburg gsi. Und im Herbscht 1906 isch er denn als Pfaarer ufe Chirchbärg bi Chüddige choo, zwee Kilometer nordöschtlich von Aarau. Au das isch en uralti aargauischi Pfarräi, wo me scho anne 1036 in eren Urkunde drvo list. Die schööni Chile Chirchbärg mit em romanische Turm und em gootische Chileschiff stoot uf emene Hoger grad oben a dr Aare fasch prezys wie die z Räi. Uf dr Terrasse bi dr Chile maanet en uuralti Linden an Pfaarer, Filantroop und Botaniker Jakob Nüsperli (1756–1835), wo zu synere Zyt i dr Schwiiz wytume bekant gsi isch. Vo däm Platz und dr Linde, wo zu Hallers Zyt scho öppe sibezg Joor alt gsi isch, gseet me no vil wyter uf s Aaretal und s Mittelland use weder z Räi, wo mee i de Jurabäärge lyt. Es halbs Joorhundert noch em Paul Haller isch dr Aargauer Schriftsteller Hermann Burger (1942–1989) ufe Chirchbärg choo und het vo dr Nüsperli-Linden es Gedicht gschribe. Vom Haller synere Arbet als Pfaarer ufem Chirchbärg het’s im Nochlass öpe zwöihundert handgschribeni Predige. I de andere Schrifte sind es paar Oort rund ume Chirchbärg diräkt erwäänt so wie d Schällebrugg am Wääg vo Chüddigen uf d Staffelegg, wo im Gedicht "" vorchunt. Bim Haller sym Schaffen als Dichter chunt us dr Chirchbärger Zyt s eerschte vo syne bsunders berüömte Wäärch, s "," wo in ere tragische Gschicht au Land und Lüüt beschrybt.

Nume vier Joor lang isch dr Paul Haller dr Pfaarer uf Chirchbärg gsi; i syne Briefen und Dichtige vo säbere Zyt gseht me, wie syni Überzügig vo dr Uufgab als Theoloog abgnoo het. So isch er nach vilne Gsprööch und Briefwächsel i dr Familie vom Chilehoger am Jurafuess wägg, er isch mit Achtezwänzgi a d Uni Züri no go di dütschi Filology, d Gschicht, d Psichology un d Pädagogik studiere. Er isch e Schüeler gsi vom Aargauer Germanistikprofässer Adolf Frey (1855–1920), wo vo Chüddige gsi isch und zu dr Schwiizer Literatur gforschet und es Buech mit Mundartlieder zämegstellt het. Bi iim het dr Haller anne 1913 syni Dokterarbet über s literarische Schaffe vom Pädagoog Johann Heinrich Pestalozzi gschribe.

Noch ere churze Zyt als Hilfsleerer a dr Induschtryschuel z Züri isch dr Haller is Bündnerland uf Schiers im Prättigau, won er am privaaten Evangeelische Gimnasium Schuel ggää het, und zwar i de Fächer Dütsch, Geografy und Gschicht. 1916 het er wider in Aargau zrugg chönnen as kantonale Leererseminaar z Weddige. Er isch doo dr Schueldiräkter und Dütsch-und Pädagoogikleerer woorde. Gwoont het er zeerscht z Baade.

Es isch iim jetz gsundhäitlich nümme guet ggange; scho z Schiers isch er müed und au schwärmüetig woorde. Er isch go kuure, und anne 1918 het er, wie s iim dr Dokter empfole het, en Psichotherapy agfange, und drfüür isch er uff Züri go woone; 1919 isch er au no zum Carl Gustav Jung (1875–1961) ggange. D Behandlig het iim es Wyli ghulfe, sy Zuestand isch aber nie lang stabyl blibe, und Schuel ggää het er z Weddige trotzdäm fasch ganz bis am Schluss. Won er mit synere Laag sid änds 1919 doch immer weniger z rank choo isch, het sich dr Paul Haller mit Achtedryssgi z Züri am 10. Merz 1920 s Lääbe gnoo. Begraabe het men iin uf em Fridhof z Brugg.

I sym churze Lääbe het dr Paul Haller zimli vil uf Hochdüütsch und i sym Aargauer Dialäkt gschribe. Syni Wäärch gälte vil i dr Literaturgschicht vo säbere Zyt. Me gseht das au a däm, wo alles scho über en Autoor und syni Sache gschribe worden isch, und au do dra, was zytgnössischi Künschtler drmit mache; das luege mer de wyter unde no gnöier aa.

Sit dr Bezirksschuel het dr Haller Glägehäitsgedicht und chlyni Theaterli, wo men i dr Schuel ufgfüert het, gschribe, und i dr Zyt als Kantischüeler und im Studium het er drmit wytergmacht. Vo immer wie mee Sache handlet syni Lyrik. Dr Bärner Literaturprofässer Otto vo Greyerz (1863–1940) het i dere Zyt näben anderem bsunders iim syni hochdütsche Gedicht grüemt.

Mee no gälten em Paul Haller syni zwöi gröössere Mundartstück als rächti Meischterwäärch und öppis Bedüütends i dr Schwiizer Literatur. Es isch d Gschicht "’s Juramareili" und s Drama "Marie und Robert". Die beede Sache nimt men als originelli und früeni Bischpiil vom literarische Naturalismus und vo dr sozial engaschierte Mundartdichtig, wo zum Haller synere theologische Haltig basst; un dr Autoor het mit ne zäigt, wie me bim Schryben im Dialäkt schwiregi Sache gnau, richtig und prägnant cha sääge. Em Otto vo Greyerz syn Komentaar, s "Juramareili" sig gwüss s eerschte Mol sit em Johann Peter Hebel synen "Allemannische Gedichte" wider öppis mit son ere klaaren und eifache Sprooch, het dr Dichter gfröit. 

Im "Juramareili" beschrybt dr Haller em ene Mäitli sys Lääbe, wo wägem Trinke vom Vatter ganz schwirig wird und tragisch usechunt. Es isch es groosses Väärsepos, wo d Gschicht vo däm Chind und vo synere Familie und s Tryben und Lääben im Doorff nördlich von Aarau am Jurahang mit bildhafter Sprooch vrzellt. Me cha nume stuune ab dr ryche, gnauen und träffende Mundart und wie dr Haller sicher mit deren iirne Möglichkäiten umgoot. Dr Hermann Burger, wo ebe sit 1972 au uf em Chirchbärg bi Chüddige gläbt und döört sys Wäärch "Kirchberger Idyllen" gschribe het, seit vo dere Balaade eifach grad, es sig «ein unerreichtes Meisterwerk». S "Juramareili" het dr Dichter ufem Chirchbärg ufgschribe, es isch aber eerscht eis Joor won er vo däm Oort wider furt gsi isch im Truck usecho bim Aarauer Verlag Suurländer, wo scho doozmol für d Schwiizer und bsunders au für d Mundartliteratur vill too het. Für d Erschtusgaab het dr Verlaag Zäichnige vom Aarauer Künschtler Emil Anner (1870–1925) gnoo. S Wäärch zäigt die beschäideni Existänz vo den arme Lüüt im ene Hüsli ussert em Doorff im Schachen a dr Aaren unde, me list wie s schwirig woorden isch, wo dr Vatter d Muetter agriffen und drum is Chefi uf Länzbig müösse het, wie die chranki Muetter gstoorben und uff dr Chilchbärger Fridhoofterasse zusserscht usse vrgrabe worden isch, wie s Mareili mit sym chlyne Schwöschterli bi dr Bäsi gsi isch, was es im Wältsche z Nöieburg im ene fürnääme Huushalt gleert het bis d "Madame" iins, wo si vernoo het syni Mueter sig a dr Tubärkuloose gstoorbe grad heigschickt het, wie s zrugg is Doorff choo isch und Aarbet in ere Fabrigg i dr Stadt gfunde het und wie s em doo ggangen isch mit der eerschte schüüche Liebi nach eme Doorffäscht un mit dr Entüüschig und wie s ab em plötzlichen Uftauche vom heigschickte Vatter vrschrocken und gly chrank woorden und halt scho jung gstoorben isch. Am Ändi trääge d Doorffchind s Mareili zu der Chilen übere. Churz vorhäär isch dr Vatter vrschwunde gsi, er isch is Wasser un d Aare het en furtträit un z Basel het men en usem Rhy zoge.

Me list i vilne Zyle vo dr Landschaft am groossen Aargauer Fluss und gseht der Jura vor siich und chunt es staarchs Bild über vo dr soziale Situazioon und dr Dänkaart vo de Lüüt im Doorff. Eini vo de vilne Stellen i dr Balaade, wo d Aare vorchunt, isch die:

<poem>
«Me gseht, wi s Wasser us der Wyti chunnt 
Und wäis doch nid wohär und nid wohi, 
Und wäis nid, het me s Häiweh oder nid. 
Me stunet lang und möcht au äinischt mit 
Den Ufere noh, wo s Matte het und Wald 
Und Stedt und Dörfer, under Brugge dur 
Und schöne Mäitlene, wo drüber göhnd. 
Und wyter abe bis is Niderland.»
</poem>

Und em Haller syni Idee, em Mäitli vo synere Gschicht dr Name mit der Landschaft z verbinde, em "Juramareili" z sääge, schynt i dr ganze Gechicht au immer wider dure. S Bild vo dere Bäärgelandschaft oben a dr Aare wird vo vilne Syte agluegt, so wie öppe bim Mareili syne Baanfaarten uf Nöieburg und Zrugg und bi der wichtige Schilderig vom Schwiizer Nazionalfyrtig i sym Doorff. Näben ere knappe Charakterisierig vom Schwiizer Nazionalgfüel und däm syne Wurzlen im Gründigsmythos vom Land zeigt dr Haller dr ydrücklech Erschtaugschtebruuch mit de Füür uf de Bärghööchine:

<poem>
«Drum händ au i dr schönschte Summernacht
Vo allne Höchene di rote Für
Is Tal und gäg de bläiche Stärne zündt.
Vom Räinerbärg und ab dr Lägere,
Vo Gisli-, Wasserflueh, vom Wyßestäi,
Im Bärnischen und über Neueburg,
Durs Wattland y bis gägem Gämferegge
Händ d Jurabärge gflammt, en Fackelzug
Dr Schwyzergränze noh, und übers Land
Vom ewige Schnee, vom wyße Gletscherrugge
Vo tusig Alpespitz het s widerglüchtet,
E wunderbari großi Bundesfyr.»
</poem>

Mit em "Juramareili" het dr Haller zum Schryben i dr Mundart gfunde, und das notabene no bevor er uf Züri isch go d Germanistik grüntlich aluege. Syni farbegi und exakti Sprooch macht iin zum ene Meischter vo dr Mundartdichtig. I synere Zyt a dr Uni Züri het er denn wyter gmacht im Dialäkt so wie me s am Gedicht "" gseht, wo au wider s Motyv vo der Aare uf ene ganz dramatischi Aart vorchunt und wo d Natuur mit em Schicksal vom Mönsch vrchnüpft isch wie me s i dr Lyrik sid dr Romantik gäärn gmacht het. Dr Hermann Burger het gseit, es sig s schönschte vom Haller syne Gedicht über en Fluss. Me wuurt em Paul Haller aber nit grächt, näämti me vo iim nume das, won er im Dialäkt gschribe het. Äänlichi glungeni Wändigen und e schööni Sprooch list men au i syne hochdüütsche Gedicht und Balaade us dr Zürcher Studäntezyt. I der Lyriksamlig "Die schönsten Gedichte der Schweiz" vom Germanischt Peter von Matt und em Dirk Vaihinger (* 1966), wo im Joor 2002 usecho isch, cha me zwöi vo syne Gedicht lääse, "Träume" und "Im Kaffehaus."

Z Schiers het üse Dichter uf wyte Wanderige d Bündner Bärgwält leere könne, und es git au wider Gedicht, won er vo denen Erläbnis und Beobachtige brichtet; eis drvoo isch dr Väärs «Das Licht auf dem Gletscher», es anders heisst «Enzianen». Grad das Stück über die Bärgblueme, wo s eim immer wider freut se z gsee, sig em Haller sälber bsunders lieb gsi. Es fangt so aa:

<poem>
«Dunkle Enzianenaugen
Blicken fragend in die meinen,
Und die meinen staunen wieder
In die blauen Kelche nieder.
</poem>

Es isch d Zyt gsi, wo der Erscht Wältchrieg grad agangen isch. Es git churzi Schrifte vom Haller, won er die dramatischi Epoche reflektiert; im Gedicht «Föhnsonett» vrglycht er s Bild vom wilde Naturfänomeen, em Föön, wo men im Bündnerland als öppis Gföörlichs könnt, mit em dramatische Gschee im Chrieg: «Die Nacht war bang wie Schlachtenwiderhall. Der Föhn spie rote Wetterleuchtgranaten. […]» Scho zum Eerschten Augschte 1914 het dr Haller es anders Chriegsgedicht ufgsetzt. Z verglyche wääre si mit de Gedicht vom Chrieg vo der vierzää Joor eltere Aargauer Mundartdichterin Sophie Haemmerli-Marti (1868–1942). Mit de Verhältnis im Chrieg het der Haller z Schiers, wo jo grad a dr Landesgränzen under em Rätikon lyt, diräkt nume wenig z tue gha; die heiklischti Sach isch es gsi, won es paar Schüeler uf ere Bärgtuur über d Gränze groote und vo de Ööschtrycher interniert worde sind, bis se der Leerer Haller usem Vorarlbärgischen isch go heihole. Im Militäär isch dr Paul Haller Fäldprediger gsi, me weiss aber nüüt drvo, wie s iim im Dienscht ggangen isch.

Für s Stück "" het dr Haller s erschte Mol i dr doo scho zimli ryche Dütschschwiizer Theaterliteratur statt em ene liechte Underhaltigsmotyv es äärnschts Thema gnoo und dramatisch vrarbeitet. Es isch e Gschicht vo zwöine eifache Lüütli us em Arbeitermilieu und em Puurelääben im Aargau, wo keis glücklichs Zämesy finde. Dr Schriftsteller und Dramatiker Hansjörg Schneider (* 1938) het drvo gseit: «Paul Haller hat mit ‹Marie und Robert› die stärkste Liebesgeschichte der Schweizer Dramatik geschrieben,» und au scho bim Erwin Haller, em Paul sym Brueder, list men en äänlichi Mäinig vo däm Theaterwäärch. Dr Paul Haller het nach dr Arbet am Drama im ene Brief vom 5. Dezämber 1915 em Erwin gschribe: «Und daß die Mundart auch zum ernsten Drama sich eignet, das steht mir jetzt fest.»

D Literaturzytschrift "Schweizerland" het der ganz Text "Marie und Robert" in ere Sonderusgab abtrukt, bim A. Francke Verlag z Bäärn isch s Wäärch anne 1916 als Theaterbuech usechoo. D Uruffüerig vom Drama het am 4. April 1917 dr Dramatisch Veräin z Aarau gää. Und 1935 het dr Suurländer wider en Usgaab i synere Theaterreie gmacht.

Wohär me das alles vom Aargauer Dichter hüt no weiss? S mäischte vrdanke mer sym jüngere Brueder Erwin Haller (1885–1971), wo au dr Artikel übere Paul Haller für di Nöji Dütschi Biografy gschribe het. Dr Erwin, wo z Aarau Bezirksschuelleerer gsi isch, het anne 1963 em Paul syn Nochlass dr Aargauer Kantonsbiblioteek vrmacht, und vo doo isch die Samlig mit biografischen und literarische Sachen as Staatsarchyv vom Aargau choo, wo men alles cho ga aluege. Es het drby Manuskript, Briefe, Predigen, es Tagebuech, Fotine und no mee.

Dr Erwin het scho anne 1922 em Brueder syni Gedicht s erschte Mol usegää. Und 1931 het er d Biografie vom Paul bim Aarauer Verlag Suurländer lo trucke, mit vil Zitaat us de Briefe, wo dr Dichter syne Lüüt vo usswärts gschribe het und wo gueti Kwelle sind für sys Lääben und Dänke. Und 1953 isch e chürzeri Fassig vo dr Läbensgschicht, wider vom Erwin Haller vrfasst, im offizielle kantonale Sammelband mit vilne Aargauer Biografie choo. Anne 1956 het dr Erwin Haller füre Suurländer no die umfassendi Wäärchusgab zämegstellt. Me cha sääge: Es isch em Erwin Haller vo Afang a glunge, s Lääbe, s Suechen und Schrybe vo sym Brueder träffend, gültig und au kritisch z beschrybe; es git nit mänge Mundartautoor, wo me synere Entwicklig so guet cha go folge wie bim Paul Haller. Und vil vo däm, wo dr Erwin Haller vo sym Brueder gsäit het, isch drno id Literaturgschicht yggange.

D Aargauer Kulturstiftig Pro Argovia het es paar Sache gmacht für s Adänken an Dichter läbig z bhalte. Anne 1986 het d Stiftig dr Text vom "Juramareili" mit em Aargauer Schauspiiler Hansruedi Twerebold (* 1939) synere Schtimm i dr «Zofiger Fassig» als Toonufnaam zum lose usegää. Au spööter het me die scho fasch klassischi Lääsig widerholt. Anne 2008 isch dr Twerebold id Chile vo Räi nomol cho lääse, und anne 2009 het me s "Juramareili" ufem Chirchbärg chönne ghööre, begleitet mit Orgelemusig.

Dr Literaturwüsseschaftler Charles Linsmayer het dr Autoor gwürdiget, und vom Leerer und Kunschthistoriker Gottfried Wälchli isch däm syni zwöiti Biografy nach dere vom Erwin Haller. Dr Hansjörg Schneider, wo obe schon es Zitat von em isch, het mol gseit: «Wir alle, die wir aus dem Aargau kommen und schreiben, lieben und verehren Paul Haller.»

Usgwäälti Stück us em Paul Haller sym Wäärch het’s i de repräsentatyve alemannischen und schwiizerdüütsche Sammelbänd. Dr Dichter Traugott Vogel (1894–1975) het für syni grossi Blueschtlääsi vo Sachen us dr Schwiizer Mundartliteratur "Schwizer Schnabelweid" vo anne 1938 us em "Juramareili" em Mäitli syni Reis uf Nöieburg gnoo, mit em Titel "’s Juramareili im Wältsche." Grad im glyche Joor isch em Adolf Guggebüel (1896–1971) und em Georg Thürer (1908–2000) iiri Sammlig vo schwiizerdütscher Lyrik "Schwyzer Meie" usecho; und i däm schööne Struuss vo Gedicht sind vier vom Paul Haller: "’s Härzli, Gluggere, Adie Wält" und "." Und de het dr Germanischt und Mundartdichter Georg Thürer über d Gränzen usegluegt und anne 1950 die hütt no wichtegi Sammlig vo der früenere alemannische Mundartliteratur zämegstellt mit em Titel "Holderbluescht." Im Kapitel «Dem Jura entlang» chunt wider em Haller sys "Juramareili" zum Zuug, jetz mit em Abschnitt vom Stäärbe vo der Muetter und wie s em Gmeindroot schwäär gfallen isch zum für di verwäiste Mäitli e günschtigi Löösig z finde. Und derzue bringt der Thürer au wider öppis us "Marie und Robert." Es isch das tüüffe Zwygsprööch, wo sich die beede nach langer Zyt d Wooret über s alten Unglück vrroote. Es isch no z sääge: dr Thürer het is glyche Kapitel näbedra so Sache gstellt, wo fascht i dr glyche Zyt vo andere bedüütende Mundartschtimmen us dr Regioon choo sind: vo dr Sophie Haemmerli-Marti, em Haller sym Züürcher Unileerer Adolf Frey und em Josef Reinhart (1875–1957). Au d Haemmerli-Marti un dr Reinhart sind Suurländer-Autoore.

Em Haller sys Mundartdrama "Marie und Robert," eis vo de beschte Mundartwäärch für uf d Büüni, isch im 20. Joorhundert es paar mol zäigt woorde, und au no i dr jüngere Zyt het s Künschtler inspiriert. Vom Aargauer Komponischt Michael Schneider und em Schriftsteller Andreas Neeser chunt nach dere Vorlaag d Chammeroopere "Geträumt hab ich jede Nacht von dir," wo dr Stoff in ere modärne, ganz nöi gschribene Fassig uf Hoochdütsch für Sopran, Mezzosopran, Tenor, Bass, Chammerchor, eme Chammerensemble und Elektronik inszeniert. Anne 2017 het me s Drama z Aarau wider anderscht ufgfüert; gspiilt het das Wäärch jetz in ere zytgnössische Form s "Theater Marie" im Stadtmuseum Aarau, und ghulfe hend s Theater Tuechlaube vo Aarau un s Kurtheater Baade. Und grad au zu säbere Zyt het dr Jost Meier (* 1939) mit em tragische Stoff d Musig für en Oopere mit em glyche Titel «Marie und Robert» gmacht, s Libretto drzue isch vom Hansjörg Schneider, und s Theater-Orcheschter Biel-Soledurn het s Stück uf d Büüni brocht. Vom Bündner Kantonsbibliothekaar und Dichter Tista Murk (1915–1992) git s en Übersetzig is Rätoromanische: "Maria e Robert, drama in trais acts." D Lia Rumantscha het se z Chur anne 1977 usegää.

Dr Aargauer Musiker Stephan Hunziker (* 1967) isch Joore lang a de Haller-Gedicht gsi und het zun es paar drvoo bassendi Melodie gsetzt. Die schöön vrdoonte Lieder isch er under em Motto "Aber Schmützli git's ekäis!" zäme mit anderne Künschtler, em Gitarischt Benno Ernst, dr Pianischtin und Sängerin Liliane Gubler und em Schauspiiler Michael Wolf, a sonigen Oorte go uffüere, wo men als em Paul Haller syni Läbensstazioone könnt. Die Wort füre Titel vo dere Liedersammlig "Aber Schmützli git's ekäis" het dr Hunziker us em Haller-Gedicht "" gnoo, wo wie vil anders im Haller sym Wäärch drvo redt, wie d Liebi cha schytere.

Bim Lääsen und Lose goot e ganz en eigeti Würkig vom Paul Haller sym dunkle Mundartgedicht vo dr Aaren uus, wo mit «» überschryben isch und mit de Zylen afoot:

<poem>
«Schwarz gropet d Nacht dr Aare noh,
Käis Stärndli schickt e Häiteri.
S mues jeden äinischt s Läbe loh
Und usem Liecht a d Feischteri.»
</poem>

Was für es Bild: «D Nacht gropet dr Aare noh.» Dää staarch Gedichtafang loot eim nümme loos, mit däm alte, i dr hütigen Umgangssprooch chuum me glöiffige Wort "groope" oder au "graape," wo dr Haller au no an eren andere Stell bruucht. Im schwiizerdüütsche Mundartwörterbuech Idiotikon cha me mit guete Textbeleeg lääse, was es bedüütet: «im Stockdunkle bim Umelaufe sich mit usgstreckte Händ zrächtfinde». Und die bildhafte Väärs wäärden immer wider zitiert. Dr Erwin Haller redt vo däm Gedicht i dr Läbensgschicht vo sym Brueder, und au dr Hermann Burger, won er em Dichter sys schwärmüetige Dänken ahand vo synere Lyrik und de Naturbilder, wo drin vorchömen, undersuecht. I dr jüngere Zyt het der Andreas Neeser zäme mit es paar anderen Aargauer Dichter und Autoorinne drob anne 2013 en Hommage an Verfasser vo vor fasch hundert Joor zämegstellt. Dää Sammelband het als Titel en Zyle zmitz us em Gedicht: «Übers Wasser tanzt en Schy,» und jede vo de dryssg poetische Bytreeg nimmt es Motyv us em Haller sym Aaren- und Nachtgedicht und macht uf ene ganz eigeti Aart öppis druus, alls isch i de Mundarte vo dene wo schrybe. Dr Usegäber seit drzue, es sig «ein vielstimmiger literarischer Reflex auf eines der berühmtesten Schweizer Gedichte.» Die einezwänzg Manne und nüün Fraue, wo s öppis vonnen i däm schööne Band het, rede mit Väärsen und in Prosa vom Haller, vom Gedicht sälber, vom Fluss und vo dr Nacht und au algemäin vom Lääben und dr Sprooch.

Im Joor 2007 het der Schriftsteller und Dramaturg Christian Haller (* 1943) zäme mit em Fridolin Stähli e Nöiusgab vom Paul Haller syne Wäärch gmacht. S Buech het der Titel «So dunkelschwarzi Auge» – au das es Zitat us em  – , und es isch z Baade mit ere CD usecho und es het drin au Fotine und Zäichnige vom Haller, wo die mäischte s erschte Mol veröfentlicht sind. Vom Hansjörg Schneider isch s Vorwort. Am Schwiizer Radio isch am 11. April 2008 e Sändig «Reflexe» mit em Christian Haller cho, wo s um die Nöiusgab und algemäin em Paul Haller sys Wäärch gangen isch; me cha die Sändig no hüt uf dr Websyte "srf.ch" lose.

D "Paul Haller-Gsellschaft" luegt zum Adänken an Aargauer Dichter. Im Joor 2020, es ganzes Joorhundert nach iim sym fräiwillige Tod macht si zäme mit andernen Aargauer Instituzioone vom Früelig bis zum Herbscht es Programm mit Lääsige, Theateruuffüerigen und Vortreeg. Zeerscht isch am 10. Merz 2020, grad hundert Joor noch em Paul Haller sym Todestaag, en Oobig im Aargauer Literaturhuus z Länzbig gsi, wo under em Motto «Kais Stärndli schickt e Häiteri» – au das e Zylen us em Aaregedicht – gstanden isch. Am 24. März stellt d Gsellschaft zäme mit em Verlag vatter&vatter en «Wortfächer Paul Haller» vor, wo s drin e Zylete vo schööne Haller-Uusdrück het: dr Titel isch "Schmützli gits ekäis."

Im Gedänkjoor het s Schwiizer Radio i synere Räie «Hörspiil» uf SRF 1 am 6. März 2020 em Twerebold syni Lääsig vom ene langen Abschnitt usem «Juramareili», wo im Chällertheater z Brämgarten anne 1997 under der Redakzioon vom Martin Heule als Äigeprodukzioon uufgnoo worden isch, nomol brocht. Am 10. März 2020 isch dr Twerebold uf dr Büüni vom "sogar theater" z Züri s «Juramareili» wider cho lääse.

D Paul Haller-Gsellschaft schaffet mit em Pfaarer und Dichter syne nochglassene Schrifte, und si het täil Wäärch von iim als e-book nöi usegää. U dr äigete Websyte "www.paulhaller.ch," wo dr Germanischt und Brugger FHNW-Profässer Fridolin Stähli (* 1957) mit dr Kunschthistorikerin Monique Meyer (* 1979) und em Christoph Stähli gmacht het, cha me Sachen us em Lääben und us de Schrifte vom Dichter, wo für d Literatur über d Schwiiz use wichtig sind, go aluege.

Wien em Paul Haller sys Wäärch und die nöieri Literatur im Aargau au no zämebasse, zeigt s "Forum Schlossplatz" z Aarau in ere Uusstellig im Herbscht und Winter 2020 mit es paar Dichter und Dichterinnen us em Kantoon; si häisst «Im Fluss. Literatur zwischen Aare, Limmat, Reuss und Rhein.» Me cha denn i däm Kulturhuus öppis zum Haller syne Texten und zu dene vo dr Freiämter Dichterin Erika Burkart (1922–2010), dr Faarer Chlooschterfrau und Dichterin Silja Walter (1919–2011), em Christian Haller und em Hansjörg Schneider go aaluege.





</doc>
<doc id="80438" url="https://als.wikipedia.org/wiki?curid=80438" title="Nelly Naumann">
Nelly Naumann

D Nelly Naumann (* 20. Dezämber 1922 z Löörech as "Thusnelda Jost"; † 29. Septämber 2000 z Fryburg) isch e dytschi Japanoloogi gsii. Si het wiichtige Abhandlige fir d Jaapanfoorschig verfasst, unter anderem iri Analys vu japaanische Mythe im Zämehang mit em Shintō. Ire Wiirken isch unter em Yyfluss vu dr Wiener Schuel vu dr Chunschtgschiicht gstande.

Noch em Abituur 1941 am Hebel-Gimnasium z Löörech het si Japanology, Sinology, Velkerkund un Filosofy z Wien studiert. Wäg em Chrieg het si eerscht anne 1946 iri Dissertazioon iber „Das Pferd in Sage und Brauchtum Japans“ chenne abschließe un het as eerschti Japanoologi an dr Universitet Wien ir Doktergraad iberchuu.

Bis 1954 het si z Shanghai gläbt, dernoi het si an dr Bayerische Staatsbibliothek z Minche gschafft. Vu 1966 bis 1970 het si Leerufdreeg im Fach Japaanischi Volkskund z Bochum, z Münster un z Fryburg ghaa. Anne 1970 het si iri Habilitazioon „Das Umwandeln des Himmelspfeilers“ abgschlosse, derno het si d Brofässuur fir Japanology z Fryburg ibernuu.

No ire Emeritierig anne 1985 het si wyteri Schriften verfasst, u. a. „Die einheimische Religion Japans“ (Leiden 1988–1994) un „Die Mythen des alten Japan“ (München 1996).



</doc>
<doc id="80443" url="https://als.wikipedia.org/wiki?curid=80443" title="Wasserflue">
Wasserflue

D Wasserflue isch e Hööchi vom Jura im Kanton Aargau.

Es isch s öschtlichen Ändi vom Bärgzuug, wo sich über drüü Kilometer vo dr "Salhööchi" über d "Egg" hiiziet und wo d "Wasserflue" mit ere hööche Flue abschliesst. Dr Felschopf, wo s uf drüü Syte stotzig abegoot, stoot über der "Heerematt" und isch im Gmeindbann vo Chüddige.

Drufoben isch es Chänzeli, wo men e gueti Uussicht uf s Aaretal aben und über s Mittelland bis zu den Alpe het. Es hett druff es Signal, wo me für d Landesvermässig bruucht.

Uf em Bärgrugge isch drüühundert Meter weschtlich vom Felschopf dr Sändeturm "Wasserflue," wo drüber s Färnsee, s Radio und d Verbindige für d Händy lauffe.

S Mundartwort «Flue» isch i dr Schwiiz wyt vrbreitet für markanti Felse. S chunt vom althochdütsche "fluoh," wie men uf dr Websyte "ortsnamen.ch" cha go lääse. Bi dr Syte zu dr Wasserfluh i dr Oschtschwiiz vrnimt men au, dä Bärgname sig d Vrchürzig vo «Wasserscheidefluh». Er bedüütet also: dr Felse bi dr Wasserscheidi. Gmeint isch im Fall doo d Bärglinie, wo s Wasser im Süde gäg dr Aaren und im Norde uf Oberhof im Fricktal abe laufft.



</doc>
<doc id="80445" url="https://als.wikipedia.org/wiki?curid=80445" title="Franz Fröhlich">
Franz Fröhlich

Dr Franz Fröhlich (* 4. Novämber 1849 z Brugg; † 5. Dezämber 1912 z Aarau) isch e Schwiizer Althistoriker und Gimileerer gsi.

A dr Uni Züri het er Alti Gschicht studiert und mit ere Dokterarbet übere römisch Afrikachrieg vom Gaius Julius Cäsar het er anne 1873 promoviert.

Er isch a dr Kantonsschuel z Aarau agstellt gsi, won er Latyn ggää het. Und er het au wyter über Frooge vo dr römische Gschicht gforschet.




</doc>
<doc id="80446" url="https://als.wikipedia.org/wiki?curid=80446" title="Franz Fröhlich (Begriffsklärung)">
Franz Fröhlich (Begriffsklärung)

Franz Fröhlich isch der Name vo dene Persoone:



</doc>
<doc id="80451" url="https://als.wikipedia.org/wiki?curid=80451" title="Emil Anner">
Emil Anner

Dr Emil Anner, wo am 24. Februar 1870 z Baden im Kanton Aargau uf d Wält cho und am 6. Februar 1925 z Brugg gstoorben isch, isch e Grafiker, Mooler, Zeichner und Büünebildner gsi.

Er isch dr Soon vom Gottfried Anner, wo z Bade Stadtroot gsi isch und s "Schloss Schartefels" het lo boue. Dr Emil Anner isch z Baden id Schuel und drno a d Kunschtgwärbschuel Züri, d "École des Beaux-Arts" z Gämf und di Königlichi Akademy vo de Künscht z Münche.

Anne 1901 isch er Zäichnigsleerer a dr Bezirksschuel Brugg woorde. Und drzue het er au am Leererseminar z Küsnacht gschaffet.

Es git vo iim bsunders chlyformatigi Grafik für Zytschriften und Büecher. So het er Sache füren Aarauer Verlag Suurländer gmacht, zum Bischpiil d Zeichnige im Paul Haller sym Epos "Juramareili."




</doc>
<doc id="80454" url="https://als.wikipedia.org/wiki?curid=80454" title="Hermann Burger">
Hermann Burger

Dr Hermann Burger, wo am 10. Juli 1942 z Mänziken im Kanton Aargau uf d Wält choo und am 28. Februar 1989 z Brunegg gstoorben isch, isch e Schriftsteller, Journalist und Germanischt gsi.

Er isch im obere Wynetal ufgwachsen und i d Schuel und drno uf Aarau a d Kanti. A dr Uni Züri het er Architektur, Germanistik und Kunschtgschicht studiert. I de 1970er Joore isch er e Zyt lang uf em Chirchbärg bi Chüddige gsi, won er sich mit em Paul Haller sym Wärch usenandgsetzt un d "Kirchberger Idyllen" gschribe het. Sid 1975 het dr Hermann Burger am Poly als Dozänt gschaffet und au mol a dr Uni z Frankfurt am Main, und er het für s Feuilleton vom "Aargauer Tagblatt" gschribe. 1967 het er d Anne Marie Carrel ghürootet. Zu iirne Fründe het s Aargauer Dichterehepaar Erika Burkart und Ernst Halter ghöört.

Dr Hermann Burger isch e Schwiizer Schriftsteller, wo mit ere ryche, ganz sorgfältig komponierte Sprooch Gschichte vo originell gfundene Figuure verzellt. Es sind Gstalte am Rand vo dr Gsellschaft oder i zimli eigete, teils schwirige Läbensverhältnis.

Em Burger syn Nochlass wird bim Schwiizerische Literaturarchiv z Bärn ghüetet.

Vom Verlag vatter&vatter git’s en «Wortfächer» mit es paar vom Burger syni spezielle Wörter.






</doc>
<doc id="80456" url="https://als.wikipedia.org/wiki?curid=80456" title="Tista Murk">
Tista Murk

Dr Tista Murk, eigentlich "Johann Baptista Murk", wo am 15. April 1915 z Müstair uf d Wält choo und am 18. Augschte 1992 z Truns gstoorben isch, isch e bedüütende bündnerromanische Schriftsteller und e Bibliothekaar gsi.

Er isch z Müstair, z Disentis un z Saarnen id Schuel und het z Fryburg un z Bärn un z Paris studiert. Er het für s Äiggnössische Innedepartemänt gschaffet und isch 1946 Bündner Kantonsbibliothekaar woorde. Vo 1969 bis 1979 het er di Schwiizerischi Volksbiblioteek gleitet.

Dr Murk het im Underengadiner Romanisch, uf Dütsch, Iteliänisch und Französisch gschribe. Er het 1946 ghulfe d Autooregsellschaft "Union da Scripturas e Scripturs Rumantsch" gründe.

Er het Gedicht, Vrzelligen und Theater gschribe und au Wäärch is Romanischen übertreit so wien em Paul Haller sys Mundartdrama "Marie und Robert."




</doc>
<doc id="80458" url="https://als.wikipedia.org/wiki?curid=80458" title="Guy P. Marchal">
Guy P. Marchal

Dr Guy Paul Marchal (* 29. Septämber 1938 z Basel; † 3. März 2020) isch e Schwiizer Historiker gsi.

Er het a dr Uni Basel Gschicht studiert und s Dokterexame gmacht. Bi syne Leerer sin dr Albert Bruckner un dr Werner Kaegi gsi. 1984 isch er usserordentliche Profässer vo dr Uni Basel woorde, und 1989 isch er uf Luzärn, won er bis 2003 a dr Uni Luzärn Profässer für Allgemeini und Schwiizer Gschicht gsi isch.

1998 bis 2004 isch dr Marchal dr Presidänt vo dr Schwiizerische Gsellschaft für Gschicht gsi.

Er het vill über d Schwiizer Landesgschicht gforschet und publiziert.




</doc>
<doc id="80461" url="https://als.wikipedia.org/wiki?curid=80461" title="Neue Deutsche Biographie">
Neue Deutsche Biographie

Di Nöji Dütschi Biografy "NDB" isch es Lexikon mit de Läbensgschichte vo Persoonen us em düütsche Sproochgebiet.

Es isch s Nochfolgeprojäkt vo dr ADB, der "Algemeine Dütsche Biografy." Der eerscht Band vo der Sery isch anne 1953 usechoo. D Redakzioon lyt bi dr Historische Komissioon vo dr Bayrischen Akademy vo de Wüsseschafte. Bis Februar 2020 sind 27 Bänd usechoo, es het öppe 23.000 Artikle drinn. D Büecher wärde vom Verlag Duncker & Humblot z Berlin gmacht.

Zu de Lüüt, wo me für sen en Artikel id NDB schrybt, git s Lexikon Informazioone zu iirere Verwandtschaft, zum Lääben und Schaffe, es Wäärchverzeichnis und Literatur, wo s über d Persoone git.

Sit 2008 cha men alli Artikel über s Internet bi der "E-ADB" online abrüöffe.




</doc>
<doc id="80464" url="https://als.wikipedia.org/wiki?curid=80464" title="Coronaviridae">
Coronaviridae

D Koronaviire sind e Familie vo Viire, wo zu dr Oornig vo de "Nidovirales" ghööre.

Si mache ass gwüssi Wirbeltier, öppe d Süüger, d Vögel un d Fisch uff verschideni Aarte chrank wärde. Wenn es Viirus, wo natürlicherwys im ene andere Tier vorchunt, uf son en nöie «Wirt» überegumpet wo nit annen gwöönt isch, git’s dur Infekzioone hüüffig schwääri Chrankete, wo sech liecht anderi Lüüt astecke, un de chunt’s zu grosse Süüchine so wie im Fall vo der wältwyte Koronavirus-Pandemy 2020, wo s Virus SARS-CoV-2 dra tschuld gsi isch.

Der Name vo de "Koronaviire" chunt vo von iirere Form, wo men underem Elektroonemikroskoop cha gsee: um die rundi Form, wo numen öppe hundertfüfzg Nanometer gross isch, drumume isch so öppis wien en Chranz vo Straale, und das het me mit der "Korona" vo der Sunne vrglyche.




</doc>
<doc id="80480" url="https://als.wikipedia.org/wiki?curid=80480" title="Vatter&amp;vatter">
Vatter&amp;vatter

vatter&vatter isch e Schwiizer Verlag. Dr ganz Name isch: "vatter&vatter. Verlag für wort-bild-kultur."

Es isch es Projäkt vo dr Texterin Anja Vatter und em Medieproduzänt Matthias Vatter. Dr Gschäftssitz isch z Bäärn. D Anja Vatter, wo au z Bäärn ufgwachsen isch, läbt z Berlin. Es git dr Verlag sit 2013.

Im Verlag chöme Büecher und anderi trukti Sachen use. Im Programm git’s zum Bischpiil Wimmelbüecher und literarischi Poschtcharte; und öppis bsunders isch dr nöiartig «Wortfächer», wo me mit usgwäälte Wörter vo dr dütsche Sprooch und speziell au dr Mundart und us de Wäärch vo gwüssne dütschsproochige Schriftsteller cha spile. Bi de «Wortfächer Autorinnen/Autoren» sind originelli Wörter und Wörtschöpfige vo dene Lüüt z finde: vom Theodor Fontane, em Hermann Burger, em Rudolf von Tavel und em Paul Haller.

Vom «Wortfächer» usem Bäärndüütsch isch d Reed gsi i der SRF-Sändig "Schnabelweid" vom 22. Septämber 2016.

Eine vo de Wortfächer isch "Flüech|Schlämperlige," en andere "Ybbürgereti Usländer."



</doc>
<doc id="80487" url="https://als.wikipedia.org/wiki?curid=80487" title="Aargauer Kantonsbibliothek">
Aargauer Kantonsbibliothek

D Aargauer Kantonsbibliothek, wo z Aarau stoot, isch en öfentlichi Bibliothek vom Kanton Aargau.

Si sammlet und hüetet möglichscht alli Schrifte, wo im Kanton gschriben und truckt wäärde oder wo dr Aargau drin vorchunt. Es isch es modärns Zäntrum für d Informazioonsvermittlig, und d Kantonsbibliothek luegt au zum aargauische Bibliotheksnetz.

Agfange het s i dr Zyt vo der Helvetik, wo dr Kanton Aargau d Büecher und Schrifte vom Beat Fidel Zurlauben (1720–1799) a sich zoge het. Anne 1807 isch denn d Kantonsbibliothek offiziell gründet worde. Im 19. Joorhundert het d Bibliothek die grosse alte Buechsammlige vo de Chlööschter Muri und Wettingen übernoo. Drum het s im Bestand au ganz alti Sache sid em Mittelalter so wie öppe s Oschterspiil vo Muri us em drizääte Joorhundert und mee als achthundert Büecher, wo vor 1500 truckt sind.

Sit 2016 macht d Kantonsbibliothek zäme mit em Staatsarchiv Aargau die gmeinsami Instituzioon «Bibliothek und Archiv Aargau» uus.

Bsunderi Sammligen i dr Bibliothek sind s Archiv vom Verlaag Suurländer und d Schrifte vo Wüüseschaftler und Schriftsteller us em Aargau.



</doc>
<doc id="80488" url="https://als.wikipedia.org/wiki?curid=80488" title="Erwin Haller">
Erwin Haller

Dr Erwin Haller, wo am 12. März 1885 z Räi bi Brugg im Kanton Aargau uf d Wält cho und anne 1971 gstorben isch, isch e Schwiizer Germanischt und Mittelschuellehrer gsi.

Sy Vatter isch dr Pfaarer und Schuelinspäkter Erwin Friedrich Haller (1840–1911) gsi, d Muetter isch d Angelika Marie Haller, geboreni Schwaab (1840–1918), gsi. Dr Erwin Haller isch dr Brueder vom Theodor, dr Marie (* 1877), em Adolf (* 1880) und em Paul Haller (1882–1920).

Er isch nach dr Kanti z Aarau anne 1905 a d Uni Züri go d Germanistik un d Gschicht studiere. Und er isch für s Studium au uf München und Berlin. Mit eren Arbet überen Aargauer Bürgermeischter Johannes Herzog von Effingen (1773–1840) het er s Dokterexame gmacht. Nach verschidenen anderen Arbeten isch er sid 1926 z Aarau Bezirksschuellehrer gsi bis zu synere Pänsionierig 1956.

Ussert dr Schuel het sich dr Haller im Verein vo de Schwiizer Gimnasiallehrer und sit 1926 als zwöite Presidänt vom «Bund für vereinfachte rechtschreibung» engaschiert, wo au dr Bärner Germanistikprofässer Otto vo Greyerz mitgmacht het; me het probiert für s Schwiizerhochdütsch und d Mundart e gmässigti Chlyschrybig duresetze, die Froog het me doo im ganze düütschsproochige Ruum staarch diskutiert. Dr Erwin Haller isch als Obmaa vom BVR drüehalb Joorzäänt, vo 1926 bis 1962, z vorderscht bi dere Sach drby gsi.

Als Mundartschriftsteller het me vom Erwin Haller ghöört, won er es Dialäkttheater gschribe het.

I dr Literaturgschicht isch dr Lehrer guet bekannt als Biograaf vo sym Brueder, em Pfaarer und Dichter Paul Haller, und als Usegääber vo däm syne Schrifte. Di Arbete sind bim Aarauer Verlag Suurländer usecho. Dr Brueder het im Paul Haller syn Nochlass dr Aargauer Kantonsbibliothek vrmacht, won en em Staatsarchiv Aargau wytergää het.




</doc>
<doc id="80494" url="https://als.wikipedia.org/wiki?curid=80494" title="Marburg">
Marburg

Marburg isch e Stadt z Dütschland. Si lyt im Bundesland Hesse und isch d Chräisstadt (s Hauptort) vom Chräis Marburg-Biedenkopf. Es woone (änds 2018) 76.851 Lüüt i dr Stadt.

Marburg lyt a dr Lahn und im Marburger Bärgland. Im Stadtbann isch e Bärg, wo dr Gipfel uf 412 Meter über Meer chunt.

D Stadttäil vo Marburg sind: d Altstadt, s Campus-Viertel, s Südviertel, Weidenhausen, Dilschhausen, Elnhausen, Hermershausen, Haddamshausen, Michelbach , Dagobertshausen , Wehrshausen , Cyriaxweimar, Wehrda, Marbach, Ockershausen, Gisselberg, Richtsberg, Cappel, Ronhausen, Bortshausen, Ginseldorf, Bauerbach, Schröck und Moischt.

Dr Ortsname, wo anne 1138 s erscht Mol im ene Dokumänt ufgschriben isch, chunt do drvo: im Mittelalter isch d Gränze, also d "March" zwüsche Thüüringen und em Land Mainz do duregange. A dr Lahn isch d Burg vo de Landgraafe bout worde.

D Landgräfin Elisabeth von Thüringen het sid 1228 z Marburg gwoont und im Oort es Spital bout. Anne 1235 isch si zun ere Häilige erkläärt worde, und uf iirem Grab het me do grad d Elisabethechile bout, die erschti gootischi Chile z Dütschland.

1527 isch d Uni Marburg gründet worde. 1529 isch ufm Marburger Schloss s "Marburger Religionsgsprööch" mit em Martin Luther und em Uelrich Zwingli gsi.

1866 het Pröisse Kurfürschtetum Hesse(-Kassel) und dodrmit au Marburg annektiert. 1945 isch es denn a «Grosshesse» (s hüttig Hesse) choo. Vo 1929 bis 1974 isch d Stadt chräisfräi gsi.

Z Marburg isch dr Düütsch Sproochatlas (DSA) domiziliert, es Inschtitut, wo di dütsche Dialäkt dokumäntiert. Dr Georg Wenker het i de 1870er Joor als Bibliothekar a dr Unibibliothek Marburg das Institut gründet.

D Dialäktforschig het a dr Uni Marburg e langi Tradizioon. Au dr Schwiizer Germanischt Jürg Fleischer schaffet z Marburg, und früener emool isch dr Schwiizer Walter Haas dr Läiter vom Sproochatlas gsi.




</doc>
<doc id="80497" url="https://als.wikipedia.org/wiki?curid=80497" title="Teresa Bücker">
Teresa Bücker

D Teresa Maria Bücker (* 13. Meerz 1984 z Meschede) isch e dytschi Schurnalischti un Feminischti. Si isch vu 2017 bis 2019 Schefredakteeri vum feministische Onlinemagazin „Edition F“ gsii.

D Teresa Bücker isch z Meschede ufgwagse un het deert anne 2003 s Abituur gmacht. Derno het si an dr Freien Universiteet Berlin vu 2003 bis 2004 Diermediziin un vu 2004 bis 2008 Publizischtik, Psychology un Bolitik studiert, het s Studium aber nit abgschlosse. Anne 2007 het si aafange blogge un syer 2008 schrybt si unter em Account "@fraeulein_tessa" uf Twitter. Vu 2008 bis 2010 isch si Ressortlaiteri Community un Social Media vu dr Wuchezytig der Freitag gsii.

Vu 2010 bis 2012 isch si Referänti fir Digitaali Strategy vum Barteivoorstand vu dr SPD un vu 2012 bis 2014 Referänti fir Social Media vu dr SPD-Bundesdaagsfrakzioon gsii. 2011 het si zue dr Grindigsmitgliider vum Verain „D64 – Zentrum für Digitalen Fortschritt“ gheert, wu su vu 2012 bis 2014 au im Voorstand vun em gsii isch.

Vu 2014 bis 2017 isch d Bücker Redaktionslaiteri vum feministische Onlinemagazin Edition F un vu 2017 bis 2019 Schefredakteeri vun em gsii. Syter em Novämber 2019 schrybt si fir s „Süddeutsche Zeitung Magazin Online“ all Wuche d Kolumne "Freie Radikale – die Ideenkolumne".

Paralleel schrybt si au fir ander Meedie, unter anderem im FAZ-Blog "Deus Ex Machina" un Zeit Online. Derzue isch si syter 2018 Mitgliid vu dr Jury vum Dytsche Reporterbryys un syt 2019 Mitgliidvu dr Jury vum Nannen-Bryys.

D Teresa Bücker gheert zue dr Gsiichter vu dr dytsche Internetszene, wu mer chännt, iri Byydreeg cheme reegelmääßig uf hoochi Verbraitigszaale. Vor allem syt irem Wägsel zue Edition F wird d Bücker au steerker as Feminischti vu dr aktuälle Generazioon woorgnuu un si schwätzt reegelmääßig uf Kumferänze wie au in Fäärnseee-Talkshow. Vyl vu ire Byydreeg in däm Online-Magaziin sin um s Spannigsfäld vu dr allgmaine gsellschaftlige Entwicklige, vum Mueter-Syy un drum, wie dr Feminismus hite uusegfoorderet wird, gange. Zäme mit anderehet si no dr sexuälle Iibergriff in dr Silvestchernaacht 2015/16 z Köln d Kampagne „#ausnahmslos“ gegen sexualisierte Gewalt und Rassismus“ iniziiert. Mit em Uffruef hän si no dr Zytig "der Freitag" „Feministinnen gegen die Vereinnahmung der Ereignisse von Köln durch Rechtspopulisten“ gweert.

D Bücker isch mit em Johannes Finke ghyroote gsii un isch 2014 Mueter vun ere Doochter.




</doc>
<doc id="80503" url="https://als.wikipedia.org/wiki?curid=80503" title="Kirche Rein">
Kirche Rein

D Chile vo Räi isch e Chile vo der refermierte Chilegmäind Räi.

Si stoot im Doorff Vorderräi, wo i dr politische Gmeind Rüfenach im Kanton Aargau isch.

Scho im früene Mittelalter isch uf däm Platz e Chile gsi. Si het em elsässische Chlooschter Müerbe ghöört.

Die hütigi Räiner Chile het dr Boumeischter Heiri Buume vo Vilige anne 1864 für d Chilegmäind nöi gmacht. 

Ufe m Fridhof näbedraa isch als Tänkmool dr Grabschtäi vom Räiner Pfaarer Erwin Friedrich Haller (1840–1911) und synere Frou Angelika Marie Haller, geboreni Schwaab (1840–1918). Iiri Söön sin dr Dichter Paul Haller un dr Germanischt Erwin Haller.



</doc>
<doc id="80508" url="https://als.wikipedia.org/wiki?curid=80508" title="Leonhard Ragaz">
Leonhard Ragaz

Dr Leonhard Ragaz (* 28. Juli 1868 z Tamins; † 6. Dezämber 1945 z Züri) isch e refermierte Schwiizer Theoloog und Uniprofässer gsi.

Er isch z Tamins im Bündnerland ufgwachsen und het z Basel, z Jena un z Berlin d Theology studiert. 1890 isch er Pfaarer z Fleerde woorde und 1895 z Chur. Sid 1902 isch er Pfaarer am Basler Münschter gsi, und 1908 het men en als Profässer a di Theologischi Fakultär vo dr Uni Züri gholt.

Anne 1913 isch dr Ragaz dr Sozialdemokratische Partei byträtte. Im erschte Wältchrieg isch er für s internazionale Zämegoo vo de sozialdemokratische Bewgegige gsi. Dr Marxismus het em aber nit basst. Bi syne Zürcher Fründ isch dr David Farbstein gsi. 1918 het er sich bim Landesstreik z Züri uf d Syte vo den Arbeiter gstellt. 1921 isch dr Leonhard Ragaz vo dr Uni furt zum sich ganz dr Arbeiterbegegig und dr pazifistische Bewegig z widme. Sys Ideal wäär en gnosseschaftlich organisierte Sozialismus uf ere religiöse wältaschauliche Basis gsi. Do drvo chunt d Ströömig vom religiöse Sozialismus. Do drmit het dr Ragaz au en staarchen Yfluss gha uf s Dänke vo dr Germanischtin Clara Stockmeyer und vom Schriftsteller und Pfaarer Paul Haller gha. 

Me luegt hüt em Ragaz syni Arbet mit der Bible als eini vo de Grundlaage fü di «ökologischi Theology» aa, wo au dr Natur en eigete Wäärt zueschrybt.

Dr Ragaz het zletscht z Züri-Ussersyl gwoont. Syni Frau isch d Frauerächtlere und Pazifischtin Clara Ragaz-Nadig.




</doc>
<doc id="80510" url="https://als.wikipedia.org/wiki?curid=80510" title="Hansjörg Schneider">
Hansjörg Schneider

Dr Hansjörg Schneider (* 27. März 1938 z Aarau) isch e Schwiizer Schriftsteller.

Er isch z Zofigen ufgwachsen und het a dr Uni Basel Germanistik, Gschicht und Psychology studiert. Drno het er als Lehrer und Journalischt und als Regieassistänt am Theater Basel gschaffet.

Dr Schneider het Theaterstück, Romään und Verzellige gschribe. Bsunders bekannt woorde sind syni Krimigschichte mit em "Kommissär Hunkeler," wo teils vom Färnsee als Mundartgschichte vrfilmt worde sind. Er het sich mit em dichterische Wäärch vom Paul Haller usenandgsetzt.

Dr Hansjörg Schneider het 1976 dr Welti-Prys, 1986 dr Aargauer Literaturprys, 1998 dr "Phantastik-Prys" vo dr Stadt Wetzlar, 2003 en Uszeichnig vo dr Schillerstiftig und 2005 dr Friedrich-Glauser-Prys übercho.



</doc>
<doc id="80511" url="https://als.wikipedia.org/wiki?curid=80511" title="Jost Meier">
Jost Meier

Dr Jost Meier (* 15. März 1939 z Soledurn) isch e Schwiizer Komponischt.

Er het am Konservatorium z Biel s Musiziere mit em Violoncello studiert. Drno isch er bi diväärse Ensemble und bim Tonhalle-Orcheschter Züri und bi der Camerata Bärn go spiile.

Er het bi dr Orcheschtergsellschaft Biel dirigiert und spöter bim Theater Basel. Sit 1983 isch er freischaffend als Komponischt und Dirigänt.



</doc>
<doc id="80514" url="https://als.wikipedia.org/wiki?curid=80514" title="Gottfried Wälchli">
Gottfried Wälchli

Dr Gottfried Wälchli (* 1899 z Olte; † 1960) isch e Schwiizer Lehrer und Kunschthischtoriker gsi.

Er het z Dijon und z Züri d Germanistik studiert. Er het als Mittelschuellehrer z Olte gschaffet.

Er het über s Lääbe vo de Künschtler Martin Disteli und Frank Buchser und übere Dichter Paul Haller gschribe.




</doc>
<doc id="80519" url="https://als.wikipedia.org/wiki?curid=80519" title="Christian Haller">
Christian Haller

Dr Christian Haller, wo am 28. Februar 1943 z Brugg im Kanton Aargau uf d Wält cho isch, isch e Schwiizer Schriftsteller.

Er het a dr Uni Basel d Zoology studiert.

Acht Joor het er bim Gottlieb Duttweiler Institut und vier Joor bim "Theater Claque" z Baade gschaffet. E Zyt lang het er z tue gha mit Dureluege vom Filosoof und Schriftsteller Adrien Turel (1890–1957) sym Nochlass.

Dr Haller het Romään, modärne Määrli, Vrzellige, Gedicht, Theater und au Kolumne für d "Aargauer Zytig" gschribe. Er het dr Aargauer Literaturprys, e Wäärchprys vo dr Schillerstiftig, en Eeregaab vo dr Stadt Züri un dr Kunschtprys vom Kanton Aargau übercho.

Anne 2007 het dr Haller zäme mit em Fridolin Stähli e Nöiusgab vom Dichter Paul Haller syne Wäärch gmacht. Er isch dr Presidänt vo de Veräinigte Theaterschaffende vo dr Schwiiz gsi und het bi dr Theaterkommission vo dr Stadt Züri und i dr Jury vo dr Schwiizerische Schillerstiftig mitgmacht.





</doc>
<doc id="80522" url="https://als.wikipedia.org/wiki?curid=80522" title="Li Wenliang">
Li Wenliang

Dr Li Wenliang, chineesisch: 李文亮, wo am 12. Oktober 1986 z Beizhen uf d Wält choo und am 7. Februar 2020 z Wuhan gstoorben isch, isch e chineesische Dokter gsi.

Er het z Wuhan Medizin studiert und bim Zäntralspital vo dere Metropoole gschaffet.

Sy Name isch uf dr ganze Wält bekannt woorde, wil er änds 2019 es paar Koleege über en nöiartigi Lungechranket informiert het, wo denn gly ganz vill Lüüt agsteckt het, und will iim die chinesische Behörde scharfi Vorwürf gmacht hend drwäge; er schüüri i dr Aart vom ene «Whistleblower» öfentlichi Unrue, vrbräiti faltschi Noochrichten und sig tschuld an ere sozialen Unsicherhäit. Drby het me halt de chly spööter doch gmerkt, die Chranket, wo vom früener nit bekante Virus SARS-CoV-2 chunt, het sich i dr Regioon Wuhan un dr ganze Provinz Hubei scho so wyt vrbräitet, ass mee weder achzgtuusig Lüüt chrank worde sind. Und im Februar 2020 isch drvo die wältwyti COVID-19-Pandemy woorde.

Dr Li Wenliang isch sälber au vom Virus infiziert woorden und im Alter vo Drüedryssgi a dr Lungenenzündig gstoorbe.


</doc>
<doc id="80525" url="https://als.wikipedia.org/wiki?curid=80525" title="Erika Burkart">
Erika Burkart

D Erika Burkart, ghürooteni "Halter", wo am 8. Februar 1922 z Aarau uf d Wält cho und am 14. April 2010 z Muri gstorben isch, isch en Aargauer Dichterin gsi.

Ufgwachsen isch d Erika Burkart z Altüüseren im Fräiamt am Rand vom Rüüsstal. IIre Vatter isch dr Walter Burkart (1883–1961) un d Muetter d Marie Hedwig Glaser (1893–1972) gsii. Voo ire het d Erika vil vernoo über d Saagewält, d Määrli und d Literatur au suscht. Nach em Seminaar het d Burkart es paar Joor Schuel ggää, 1953 het si do drmit aber wägen ere Chranket müössen ufhöre. Iire Maa isch dr Schriftsteller Ernst Halter gsii.

Sider het gäärn no mee Gedicht gschriben und spööter au grösseri Gschichten und Romään. Iiri Väärs, wo me vonne säit si sigen öppis vom beschte vo dr modäärne Schwiizer Lyrik, sind guet achoo, und e schööne Teil drvoo isch vo verschidene Musiker vrdoont woorde. Vil vo iirne Sache het si bim Züürcher Ammann-Verlaag lo trucke. Zwöi vo iirne Gedicht und e Ballaade sind im Peter von Matt und em Dirk Vaihinger iireren Anthology "Die schönsten Gedichte der Schweiz" vo 2002 abtruckt. Und dr Dichter Hermann Burger het iires Gedicht "Flocke um Flocke" komäntiert für d Anthology "1400 Deutsche Gedichte und ihre Interpretationen," wo 2020 im Insel-Verlag usecho isch.

Die berüömti Dichterin het für iires Schryben e Zyleten schööni Uuszäichnigen übercho: drby isch dr Droste-Prys vo dr Stadt Meersburg, e Prys vo dr Schwiizerische Schillerstiftig, dr Conrad-Ferdinand-Meyer-Prys, Prysen und Uszäichnige vo dr Pro Argovia, dr Stadt Züri, em Kanton Züri un dr Pro Helvetia, dr Johann-Peter-Hebel-Prys, dr Aargauer Literaturprys, dr Wolfgang-Amadeus-Mozart-Prys, dr Gopfriid-Chäller-Prys un dr Mainzer Joseph-Bräitbach-Prys.

2020 zeigt s "Forum Schlossplatz" z Aarau en Uusstellig über die nöieri Literatur im Aargau: «Im Fluss. Literatur zwischen Aare, Limmat, Reuss und Rhein,» mit Wäärch vo dr Burkart, dr Silja Walter, em Paul Haller, em Christian Haller und em Hansjörg Schneider.

Dr Erika Burkart iires Archiv wird z Bäärn im Schwiizerische Literaturarchiv ghüetet.






</doc>
<doc id="80527" url="https://als.wikipedia.org/wiki?curid=80527" title="Monique Meyer">
Monique Meyer

D Monique Meyer, wo anne 1979 uf d Wält cho isch, isch e Schwiizer Kunschthistorikerin und Germanischtin.

Si het Gschicht, Dütschi Literatur un d Sproochwüsseschaft studiert. Drno het si als Kuratorin im Kunschtmuseum Bärn und vo 2010 bis 2015 als wüsseschaftlichi Mitarbeiterin fürs Kunschthuus Züri gschaffet und sit 2015 isch si wüsseschaftlichi Mitarbeiterin am Museum Allerhäilige z Schaffuuse.

Si hilft bi Publikazioonen und Uustelligskatalöög mit, und si isch i der Redakzioon vo dr Zytschrift "artensuite".

Öppe 2019 het si ghulfe, wo dr Germanischt Fridolin Stähli d Websyte "www.paulhaller.ch" mit Sachen us em Lääben und us de Schrifte vom Aargauer Dichter Paul Haller gmacht het.



</doc>
<doc id="80528" url="https://als.wikipedia.org/wiki?curid=80528" title="Aargauer Literaturhaus">
Aargauer Literaturhaus

S Aargauer Literaturhuus isch e kulturelli Institutioon z Länzbig im Kanton Aargau.

Es isch es Huus, wo me d Literatur un algemäin d Sprooch cha uf verschideni Aarten erlääbe: mit rede, lose, lääse, schryben und spiile. Me probiert uus, was me mit Buechstabe, Wörter und Sätz cha mache. D "Textstatt" isch dr Oort, wo me jungen Autoore bi iirem Schrybe hilft. Es git Vortreeg, me diskutiert drüber was d Literatur isch, was d Dichter und Autoorinne schrybe und was das für d Gsellschaft bedüütet.

Me luegt uf d Schwiizer und die ussländischi Literatur. Es wird vo Zyt zu Zyt öpper als Gaschtautoor yglade, wo de im Huus taarff lääben und do cha schrybe. Im "Atelier Litera" chöme Chinder bi Projäkt vo dr Begabteförderig im Kantoon cho Gschichten und Gedicht schrybe.

S Literaturhuus git’s sit 2004. Es schaffet im alte Länzbiger «Müllerhuus» am Bläichiräin. Syni Arbet macht s mit dr Hilf vom Aargauer Kuratorium.

Es paar Mol isch im Länzbiger Huus s Literaturfestival für di mödärni Lyrik "Neonfische" gsi.

Am 10. Merz 2020, grad hundert Joor noch em Dichter Paul Haller sym Todestaag, isch en Oobig im Aargauer Literaturhuus gsi under em Motto «Kais Stärndli schickt e Häiteri».

D Läitig vom Literaturhuus isch bi dene Lüüt gsi:




</doc>
<doc id="80529" url="https://als.wikipedia.org/wiki?curid=80529" title="Monica Cantieni">
Monica Cantieni

D Monica Cantieni, wo am 9. März 1965 z Thalwil uf d Wält cho isch, isch e Schwiizer Schriftstellerin.

Si schaffet als Läiterin vom Berych Multimedia für d Abtäilig Kultur bim Schwiizer Radio und Färnsee.

Si schrybt Gschichte, und es git von ere au en Roman und e Vrzellig. Für iires bishäärige Wäärch het si Prys und Wäärchbytreeg übercho vo dr Stiftig Pro Helvetia, dr Stadt Züri, em Aargauer Kuratorium und vom Festival Rilke z Siders.




</doc>
<doc id="80537" url="https://als.wikipedia.org/wiki?curid=80537" title="Stephan Hunziker">
Stephan Hunziker

Dr Stephan Hunziker, wo anne 1967 uf d Wält cho isch, isch e Musiker us em Kanton Aargau.

Er chunt vo Mänzike. Er spiilt Gitarren und di elektrischi Gitarre und macht zäme mit em Schlagzüüger Benno Ernst Musig, iires duo heisst "Salut les copains." Si singe französischi Chansons.

Beedi sind zämen au als Duo "Choommerbuebe" bekannt.

Im Hunziker und em Ernst iirem Repertoire sind Mundartlieder nach vrdoonte Gedicht vom Paul Haller. Dr Hunziker het scho lang mit em Haller syne Wäärch z tue. Vo iim isch d Musig füre Film "Dunkelschwarzi Auge" übere berüömt Aargauer Dichter.




</doc>
<doc id="80538" url="https://als.wikipedia.org/wiki?curid=80538" title="Hansrudolf Twerenbold">
Hansrudolf Twerenbold

Dr Hansruedi Twerebold, wo am 29. Oktober 1939 z Baden uf d Wält cho isch, isch en Aargauer Schauspiiler. 

Nach dr Schauspiilusbildig z Züri het er a verschidene Theater chönnen ufträtte. Er isch a dr Landesbüüni Rhynland-Pfalz gsi, am Zimmertheater Heidelberg und z Baden am Theater Claque. Und wyters au no am Stadttheater Chur und em Theater Biel-Soledurn.

Sit 1986 isch er freischaffende Schauspiler.

Er het sich mit em Wäärch vom Aargauer Dichter Paul Haller usenandgsetzt. Er het für d Pro Argovia dr chly abasst Text vo iim synere Balaade "" in ydrückliche Lääsige vorträit; vo dere Fassig git s au e Sändig vom Schwiizer Radio.



</doc>
<doc id="80539" url="https://als.wikipedia.org/wiki?curid=80539" title="Twerenbold">
Twerenbold

Twerenbold isch e Familiename.

Bekanti Lüüt sind:
Twerenbold isch vo do häär au dr Naame von ere Firma:


</doc>
<doc id="80544" url="https://als.wikipedia.org/wiki?curid=80544" title="Martin R. Dean">
Martin R. Dean

Dr Martin R. Dean, wo am 17. Juli 1955 z Mänziken im Aargau uf d Wält cho isch, isch e Schwiizer Schriftsteller.

Nach dr Zyt a dr Alte Kanti z Aarau het er z Basel d Germanistik, d Filosofy und d Ethnology studiert. Er isch vil uf Reise gsi, öppen uf Südamerika, Portugal und Frankrych, und au uf Griecheland und Italien isch er ggange.

Vo 1990 bis 1998 isch er z Basel a dr Schuel für Gstaltig Lehrer gsi. Sid 1999 git er am Gimi z Muttez Tüütsch und Filosofy.

Syni literarische Wäärch sind zimli vilsytig. Es git vonnem Romään, Theater, Sache für d Schuel, Essay über Schriftsteller un d Literatur und au Hörspiil. Für em Andreas Neeser sys Buech vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het dr Dean s Gedicht «Moondart» gschribe.





</doc>
<doc id="80545" url="https://als.wikipedia.org/wiki?curid=80545" title="Brigitte Fuchs">
Brigitte Fuchs

D Brigitte Fuchs, wo anne 1951 z Widnau im Kanton Sanggallen uf d Wält cho isch, isch e Schwiizer Lyrikerin.

Si isch z Widnau im Sanggaller Rhintl mit iirem Mäitliname Brigitte Frei ufgwachsen und ufs Leereseminar Mariabäärg z Rorschach ggange und het i de Kantöön Sanggallen und Aargau Schuel ggää. Si het 1973 dr Paul Fuchs ghürootet und läbt sit 1979 z Töiffetaal. Näbet dr Schuel het si sich au für s Chinderhilfswäärch Unicef und für e Schriftstellerinneverband femscript engaschiert. vo 1995 bis 2003 het si d Redakzioon vo dr Kulturzytschrift vom Schwizer Ex Libris-club gha.

D Fuchs schrybt Lyrik, Prosa und Aforismen und macht sproochspiilerischi Texte. Väärs vo iire sind in Zytige, Lyrikzytschriften und Anthologie usecho und i verschideni anderi Sproochen übertreit. D Lyrikerin isch uff Lääseverastaltige ufträtte, so wie am Rilke-Festival z Siders anne 2003 und bim Internazionale Lyrikfestival Basel 2019. Si isch bim Veräin Autorinnen und Autoren der Schweiz drby. Für em Andreas Neeser sys Buech vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het d Fuchs s Gedicht «De Fade söl kes Ändi ha» gschribe.

D Brigitte Fuchs het dr Joachim-Ringelnatz-Prys, en Prys vom Förderprys Meran, und Uszäichnige vom Aargauer Kuratorium übercho und macht bi dr Jury vom Heinz-Weder Prys für Lyrik mit.




</doc>
<doc id="80546" url="https://als.wikipedia.org/wiki?curid=80546" title="A. Francke Verlag">
A. Francke Verlag

Dr Francke-Verlag isch es Verlagshuus z Bäärn.

Dr Verlag isch anne 1831 gründet woorde, vom Johann Felix Jacob Dalp, und er het de no "J. Dalpsche Buchhandlung" gheisse. Sid 1866 het dr Karl Schmid d Firma gchauft. 1884 isch dr Alexander Francke drzuechoo, wo vonnem dr spööter Firmename chunt.

Sit 1992 ghöört dr Verlag zum Undernääme Narr Francke Attempto Verlag z Tüübinge.

D Büecher, wo bim Francke-Verlag usechöme, sind zmeischt uf de Fachpiet vo dr Sproochwüsseschaft, grad au mit Schrifte zu dr Dialäktforschig, dr Kulturgschicht un dr Theology. Bim Verlagsprogramm isch au d Zytschrift "Vox Romanica."

Drzue git Francke au Wäärch vo dr Belletristik use.




</doc>
<doc id="80556" url="https://als.wikipedia.org/wiki?curid=80556" title="Schellenbrücke">
Schellenbrücke

D Schällebrugg isch e Brugg bi Chüddige im Kanton Aargau.

Es isch e schteinigi Bogebrugg a dr alte Landstrooss vo Aarau über d Staffelegg uf Frick. Si isch vo 1804 bis 1810 bout worde. Me erkläärt dr Name so: Zum boue het me Häftling usem Zuchthuus z Baden ygsetzt. Früener het men em Chefi au «Schällehuus» gseit und d Arbet vo dr Strööfling usserhalb isch s «Schällewäärch» gsi; das chunt drvo, ass me de Gfangene bim Schaffe chlyni Schälle oder Rölleli agleit het. Di Wörter sind bim schwiizerdütsche Mundartwörterbuech Idiotikon erkläärt.

D Brugg isch dr Schauplatz vo de Sache, wo im Paul Haller sym Gedicht "" bassiere.


</doc>
<doc id="80557" url="https://als.wikipedia.org/wiki?curid=80557" title="Fridolin Stähli">
Fridolin Stähli

Dr Fridolin Stähli, wo anne 1957 z Brugg uf d Wält cho isch, isch e Schwiizer Ethikprofässer und Literaturhistoriker.

Er het z Aarau d Kantonsschuel bsuecht und a dr Uni Züri Germanistik, Gschicht und Kunschtgschicht studert. Er het s Diplom für s Hööchere Leeramt übercho. Drno isch er uf Altdorf as Gimi go Schuel ggää, und sid 1988 schaffet er als Dozänt für Ethik, Kultur und Kommunikation a dr HTL Brugg und sid 1996 als Profässer a dr Fachhochschuel Nordweschtschwiiz.

I syne Schrifte redt er meischtens vo dr Ethik und vo dr Literatur.

Dr Stähli isch ghüroote und läbt z Aarau.



</doc>
<doc id="80558" url="https://als.wikipedia.org/wiki?curid=80558" title="Beat Dittli">
Beat Dittli

De Beat Dittli (* 1955 z Geschänä) isch es Zuger Bhöördemitgliid und en Namekundler.

De Dittli isch im Urnerland uufgwachse, wo syn Vatter es Chläidergschäft ghaa hät. Spööter hät er sich dän im Zugerpiet niderglaa; wone tuet er deet z Oberwyl. Gstudiert hät er a den Uniwèrsitèète Friburg und Züri, und zwaar im Hauptfach Gèrmanischtik. Syni Tokteraarbet hät de Dittli bim Stefan Sonderegger gschribe; s Theema isch "Orts- und Flurnamen im Kanton Zug. Typologie, Chronologie, Siedlungsgeschichte" (1992) gsy.

1991, nach de Promozioon, hät er am "Schwyzerischen Idiotikon" em Peter Dalcher syni Redaktoorestell übernaa. Scho nach nu zwäi Jaar isch er deet aber wider furt; nöi isch er vom Kanton Zuug aagstelt gsy, wo-n-er zum äinten as Leerer am doozmaalige Zuger Leererseminaar gschaffet und zum andere syni Dissertazioon zum föif- reschpäktyv mit em Chaarteband sächsbändige Wèèrch "Zuger Ortsnamen. Lexikon der Siedlungs-, Flur- und Gewässernamen im Kanton Zug. Lokalisierung, Deutung, Geschichte" (2007) erwyteret hät. I dèm Namebuech wèèrded über 12 000 Örtlichkäitsnämen erlüüteret.

De Dittli isch hüt Protokollfüerer vom Zuger Kantonsraat, Presidänt vo de kantonaale Nomenklatuurkomissioon (aso die, wo über Oorts-, Fluer- und Straassenäme wachet) und Mitgliid vo de kantonaale Musigkomissioon. Uf stedtischer Ebeni schynt er i de Straassenamekomissioon z sitze. Dezue ane sitzt er i Zuger Verwaltigs- und Stiftigsrööt: Er isch Verwaltigsraat vo de "Zuger Mäss," Stiftigsraatspresidänt vo de "Hans-A.-Staub-Stiftig" und Vizipresidänt vo de "Stiftig Kapezynerchlooschter Zuug".



</doc>
<doc id="80561" url="https://als.wikipedia.org/wiki?curid=80561" title="Rätien (Begriffsklärung)">
Rätien (Begriffsklärung)

Rätien steht für:
Lueg au:


</doc>
<doc id="80568" url="https://als.wikipedia.org/wiki?curid=80568" title="Schweizerland (Zeitschrift)">
Schweizerland (Zeitschrift)

Schweizerland isch e Kulturzytschrift i dr Schwiiz gsi.

Dr ganz Titel vonere isch zerscht "Schweizerland. Monatshefte für Schweizer-Art und -Arbeit" und de "Schweizerland. Monatshefte für Literatur, Kunst und Politik" gsi. S Heft isch vo anne 1914 bis 1921 z Chur usechoo.

Usegää h et d Zytschrift dr Paul Kaegi, dr Redakter isch für die meischte Heft dr Schriftsteller Felix Moeschlin (1882–1969) gsi.

I dr Zytschrift sind näben anderem Wäärch vo Schwiizer Autooren usecho, so öppen in es paar Folge als Erschtpublikazioon em Paul Haller sys Drama "Marie und Robert" i de Joor 1915 und 1916.


</doc>
<doc id="80571" url="https://als.wikipedia.org/wiki?curid=80571" title="Kirche Kirchberg">
Kirche Kirchberg

D Chile Chiirchbärg isch e refermierte Chile im Kanton Aargau. Si stoot i dr Gmeind Chüddige.

Si chunt s erschte Mol in eren Urkunde vo anne 1036 vor; dr Name "Chiirchbärg" anne 1245.

Di hüttigi gootischi Chile isch öppen um 1500 bout worde, dr Haupttäil vom Turm isch no romanisch. Es het es paar schönni gmooleti Fäischter vom Felix Hoffmann i dr Chile.

Näbe dr Chile lyt dr Fridhoof vo dr Pfarräi. Uf der andere Syten isch d Chileterasse, wo im öschtlichen Egge d "Nüsperli-Linde" stoot. Si isch vom Jakob Nüsperli, wo afangs 19. Joorhundert dr Chiirchbärger Pfaarer gsi isch. I dr Zyt afangs 20. Joorhundert, wo dr Paul Haller doo Pfaarer gsi isch, het er e Teil vo syne literarische Wäärch gschribe. Spöter het dr Aargauer Schriftsteller Hermann Burger uf Chiirchbärg gläbt.


</doc>
<doc id="80574" url="https://als.wikipedia.org/wiki?curid=80574" title="Werner Erne">
Werner Erne

Dr Werner Erne, wo am 9. April 1931 z Züri uf d Wält cho isch, isch e Schwiizer Fotograf.

Er het z Züri i dr Fotofachklass bim Hans Finsler und bim Walter Binder studiert. 1970 isch er em "Schwiizer Wäärchbund" byträtte. Sid 1960 het er z Aarau es eigets Fotoatelier gha. Und vo 1971 bis 1996 isch er sälber Lehrer a dr Kunschtgwärbschuel z Züri gsi.




</doc>
<doc id="80576" url="https://als.wikipedia.org/wiki?curid=80576" title="Markus Bundi">
Markus Bundi

Dr Markus Bundi, wo anne 1969 uf d Wält cho isch, isch e Schwiizer Literaturwüsseschaftler und Autor.

Er het a dr Uni Züri Filosofy, Nöji Dütschi Literatur und Linguistik studiert. Er het als Sport- und Kulturredakter gschaffet und jez isch er Lehrer a dr Alti Kanti z Aarau.

Dr Bundi schrybt sit 2001 literarischi Sache.

Er isch dr Usegäber vom Wäärch vom Aargauer Schriftsteller Klaus Merz.




</doc>
<doc id="80579" url="https://als.wikipedia.org/wiki?curid=80579" title="Johns Hopkins University">
Johns Hopkins University

D Johns Hopkins University isch en amerikanischi Universität.

Si isch i dr Stadt Baltimore in den USA. Si isch anne 1876 gründet worde und zellt zu de beschte Hochschuele im Land. 37 Forscher vo dr Uni sind mit em ene Nobelpreisträger uszeichnet worde. Es het fasch zwänzgtuusig Studänten a dr Uni.

D Johns Hopkins Universität ghöört zu de wältwyt beschte Hochschuele i dr Forschig über d Medizin un di öfentlichi Gsundhäit und di internazionali Politik.

S Johns Hopkins Hospital gältet sit Jooren als s beschte Spital.




</doc>
<doc id="80580" url="https://als.wikipedia.org/wiki?curid=80580" title="Johns Hopkins University Press">
Johns Hopkins University Press

D Johns Hopkins University Press, abgchüürzt JHU Press oder JHUP, isch e Verlag z Amerika.

Er isch dr Univerlag vo dr Johns Hopkins University z Baltimore.

Er isch anne 1878 gründet worde und isch der eltischt Univerlag vo Amerika, wo s hüt no git. Er isch eini vo de wichtigeren Instituzioone für s Usegää vo wüsseschaftliche Büecher und Zytschrifte.

Bedüütendi Publikazioone vom Verlag sind, in eren Uuswaal:



</doc>
<doc id="80582" url="https://als.wikipedia.org/wiki?curid=80582" title="Michael Schneider (Komponist)">
Michael Schneider (Komponist)

Dr Michael Schneider, wo am 6. Septämber 1964 z Göttingen uf d Wält cho isch, isch en Aargauer Komponischt.

Er isch a di Alti Kantonsschuel z Aarau gange und het a dr Uni Züri d Musigwüsseschaft, di Nöieri Gschicht und Kunschtgschicht und de no am Konsi z Bäärn d Komposizioon studiert.

Vo 1984 bis 1993 isch er Musigkritiker bi dr Aarauer Zytig gsi, vo 1993 bis 1998 Projektläiter am Stapferhuus z Länzbrg und vo 2001 bis 2006 dr Läiter vo dr Öfentlichkäitsarbet am Museum der Kulturen z Basel. 2006 bis 2019 isch er Gschäftsfüerer vom Künschtlerhuus Boswil gsi.

Dr Schneider het Artikel und Büecher über d Musig und s Lääbe vo Musiker gschribe.






</doc>
<doc id="80583" url="https://als.wikipedia.org/wiki?curid=80583" title="Michael Schneider">
Michael Schneider

Michael Schneider isch der Name vo dene Persone:



</doc>
<doc id="80584" url="https://als.wikipedia.org/wiki?curid=80584" title="Ana Lang">
Ana Lang

D Ana Lang, wo am 25. Juni 1946 z Züri uf d Wält cho isch, isch e Schwiizer Sproochlehrerin und Autorin.

Si isch a d Schuel für Gstaltig z Luzärn gangen und het sich zur Chindergärtnerin lo usbilde. Zum d Sprooche no besser lehre isch si uf Frankrych und Italie ggange.

Näben em Underricht schrybt si hochdütschi Gedicht, Vrzellige und Romään. Anne 2015 isch si am Aargauer Literaturhuus z Länzbig go us iirne Wäärch lääse. Für em Andreas Neeser sys Buech vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het d Lang s Mundartgedicht «altlauf» gschribe.

Si läbt z Uezwil im Kanton Aargau.




</doc>
<doc id="80593" url="https://als.wikipedia.org/wiki?curid=80593" title="St. Patrick’s Day">
St. Patrick’s Day

Dr St. Patrick’s Day () isch dr Maandaag vum irische Bischof Patrick, wu waarschyns im 5. Joorhundert gläbt het un as eerschte chrischtlige Missionar z Irland giltet. Sy Gebuurts- un sy Doodesdaag waiß mer nit, s Daatum 17. Meerz fir dr Doodesdaag isch zum eerscht Mool im 7. Joorhundert gnännt woore. E Dail Hischtiooriker glaube, ass in dr Gstalt vum St. Patrick, wien er hite vereert wird, zmindescht zwoo Manne zämegflosse sin, näb em Patrick au no dr Missionar Palladius. Dr Patrick wird in dr kadoolische Chilche as Hailige vereert.

Dr Maandaag vum hailige Patrick isch in dr reemisch-kadoolische Chilche un dr anglikanische Church of Ireland am 17. Meerz. Wel dr Hailig as Schutzpatron vu Irland giltet, isch s Fescht vum Hailige im irische Regionaalkaländer e Hoochfescht.

Dr 17. Meerz isch in dr Republik Irland, z Nordirland, im britische Iiberseebiet Montserrat un in dr kanaadische Brovinz Neifundland e gsetzlige Fyyrdig. Dr St. Patrick’s Day wird wältwyt vu Ire, irische Emigrante un allmee au vu Nit-Ire gfyyrt. Z Dublin un dr maischte andere irische Stedt mache grooßi Paraade un anderi Akzioone dr St. Patrick’s Day zue me bunte Volksfescht. Di greeschte Paraade git s hite z Dublin, z Minche, z New York, z Boston, z New Orleans, z Chicago, z Manchester un z Savannah. Au in dr britische Hauptstadt London git s all Joor e Paraad un e Feschtival.

Am 17. Meerz isch Grien d Faarb, wu iiberaall voorheerscht bi dr Ire in aller Wält. In e Dail Stedt, z. B. Chicago, wääre St. Patrick’s Day sogar d Fliss grien gfäärbt. Au in dr Schwyz git mittlerwyli s Akzioone am St. Patrick’s Day, zem Byschypel wiird dr Rhyyfall bi Schafuuse grien aagstraalt.



</doc>
<doc id="80597" url="https://als.wikipedia.org/wiki?curid=80597" title="Michael Schneider (Logopäde)">
Michael Schneider (Logopäde)

Dr Michael Schneider (* 25. Meerz 1966) isch e dytsche Logopeed.

Dr Schneider isch z Rickebach uf em Hotzewald ufgwagse. Am Schefel-Gimnasium z Säckige het er 1985 Abituur gmacht un derno bis 1987 z Fryburg sy Ziviildienscht glaischtet.

Vu 1988 bis 1991 het er e Uusbildig as Logopeed an dr Staatlige Fachschuel fir Logopedy vu dr Universiteetsklinik an dr RWTH Aachen gmacht. Derzue het er Uusbildige in hypnotherapeutischer Gspräächsfierig (MEG Rottweil/Heidelberg) un in sischteemischer Berootig un Supervision (IBS Aachen). Ab 2011 het er an dr FernUni Hagen Bildigswisseschaft studiert un 2015 mit em B.A. abgschlosse, syterhär macht er e Masterstudium in Bildig un Meedie, eEducation an dr FernUni Hagen.

Vu 1991 bis 1996 het er z Münster in ere phoniatrisch-pädaudiologische Praxis gschafft mit dr Schwäärpinkt Spochentwickligsdiagnoschtik un Steerige im Reedfluss.

Syter 1997 schafft er as Leerlogopeed fir Steerige im Reedfluss, zeerscht an dr RehaMed-Leeraastalt z Rheine, syter 2001 an dr Staatlige Schuel fir Logopedy vum Universiteetsklinikum Münster. 

Dernääbe schafft dr Schneider freiberuefli as Seminaarlaiter im Beryych Steerige im Reedfluss un as sischtemische Berooter un Supervisor. 

Är isch Mitgliid in de Interdisziplinäre „Vereinigung der Stottertherapeuten e. V.“ un im „Therapeuten-Netzwerk Mutismus e. V.“

Anne 1985 het dr Michael Schneider bim Wettbewärb Junge Mundart vum Arbeitskreis Alemannische Heimat, Fryburg mitgmacht. Gediicht vun em uf Alemannisch sin in dr Anthology D Hailiecher uusechuu. Syterhär isch dr Schneider aber nimi as Dialäktautor in Erschyynig drätte.




</doc>
<doc id="80599" url="https://als.wikipedia.org/wiki?curid=80599" title="Isabelle Stamm">
Isabelle Stamm

D Isabelle Stamm, wo am 19. März 1977 z Schaffuuse uf d Wält cho isch, isch e Schwiizer Schriftstellerin.

Si het i dr Jugendzyt z Lausanne, z Wallisellen un z Kanada gläbt. Si isch im Kanton Aargau a die Alti Kanti z Aarau ggangen und het a dr Uni Basel Russisch und Gschicht studiert und de no z Fryburg Psichology.

Anne 2003 isch iiren eerscht Roman usecho: er heisst "Der Fischerkönig" oder au "Zwillings Welten". Für em Andreas Neeser sys Buech vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het d Stamm s Mundartgedicht «z nacht» gschribe.




</doc>
<doc id="80607" url="https://als.wikipedia.org/wiki?curid=80607" title="Hansjörg Schertenleib">
Hansjörg Schertenleib

Dr Hansjörg Schertenleib, wo am 4. Nofämber 1957 z Züri uf d Wält cho isch, isch e Schwiizer Schriftsteller.

Er het d Leer als Schriftsetzer un Typograaf gmacht und isch de no uf d Kunschtgwärbschuel z Züri gange. Er isch freie Schriftsteller, und e Zyt lang het er als Film- und Musigkritiker für Zytschrifte gschaffet. Anne 1996 isch er uf Irland usgwanderet. Sid 2015 läbt er zytewys im Aargau und z Amerika.

Dr Schertenleib het Prosawäärch, Gedicht, Theater und Hörspiil gschribe. Es git Übsersetzige vo syne Wäärch i verschideni Sprooche; e Teil au is Schwiizerdütsche.

Für em Andreas Neeser sys Buech vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het dr Schertenleib es Mundartgedicht gschribe.



</doc>
<doc id="80609" url="https://als.wikipedia.org/wiki?curid=80609" title="Susanne Preuß">
Susanne Preuß

D Susanne Preuß (* 9. Dezämber 1964 z Singe) isch e dytschi Schurnalischti.

D Preuß isch im Hegau ufgwagse. Noch em Abituur het si ai Joor lang as freii Schurnalischti bim Südkurier gschafft un derno vu 1984 bis 1989 an dr Fachhochschuel fir Wiirtschaft z Pforze Bedriibswiirtschaft studiert mit dr Schwäärpinkt Ussewiirtschaft/Främdsprooche. Noch em Abschluss as Diploom-Bedriibswiirti (FH) het si ne Zytlang as Uusbilder fir Chauflyt gschafft un si derno fir dr Schurnalismus entschlosse. Si het e 1990/1991 Volotariat bi dr Stuegerter Zytig gmacht un derno fimf Joor lang deert in dr Wiirtschaftsredakzioon gschafft. No drei Joor as freii Schurnalischti schafft si syter anne 2000 as Korreschpondenti vu dr FAZ z Stuegert.

Anne 1985 het d Preuß bim Wettbewärb „Junge Mundart“ vum Arbeitskreis Alemannische Heimat, Fryburg mitgmacht. Gschiichte vun ere uf Alemannisch sin in dr Anthology D Hailiecher uusechuu. Syterhär isch d Preuß aber nimi as Dialäktautori in Erschyynig drätte. 

Si het e Doochter (* 1996) un läbt mit ire Familie z Stuegert.





</doc>
<doc id="80610" url="https://als.wikipedia.org/wiki?curid=80610" title="Verena Lang">
Verena Lang

D Verena Lang, wo anne 1950 z Sigriswil uf d Wält cho isch, isch e Schwiizer Schriftstellerin.

Si het als Chind z Argentinie und de i dr Schwiiz und z Ängland gläbt, z Bärn un z Züri d Theology studiert und im chirchlichen und soziale Berych gschaffet. Spöter isch si z Japan gsi, und jetz läbt si im Aargau. Si schrybt Prosawäärch, Gschichten und Gedicht.

Für em Andreas Neeser syni literarischi Blueschtlääsi vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het d Lang s Mundartgedicht «tattuu» gschribe.




</doc>
<doc id="80612" url="https://als.wikipedia.org/wiki?curid=80612" title="Schweizerische Lyrische Gesellschaft">
Schweizerische Lyrische Gesellschaft

D Pro Lyrica – Schwiizerische Lyrische Gsellschaft wott für d Vermittlig vom Wäärch vo de Lyriker us dr Schwiiz luege. Es isch e Veräin, wo z Winterthur dehei isch.

Schriftsteller und Autorinne, wo Gedicht mache, git s vil, und nit für alli isch es eifach, drfür au d Lääser und Lääserinne z finde. Drum het men anne 1988 di Schwiizerische Lyrische Gsellschaft gründet.

D Organisazioon hilft dene wo schrybe mit Kontakt für Lääsige und zu Verlääg und anderi a dr Lyrik intressierti. D Pro Lyrica gitt zäme mit de Schrybende sälber au eigeti Gedichtbüecher use. Und si stellt all Joor dr "Lyrikkaländer" zäme, wo s vertäilt über s Joor Gedicht von es paar Lyriker drin het.

Si stellt e Lischte vo den Autooren und Autoorinne zäme, wo me druff s Wichtigschte vo iirere Viografy und iirem Wäärch cha go aluege. Öppis läsenswärts isch au s "Lyrik-Glossar" uf dr Websyte vom Veräin.




</doc>
<doc id="80615" url="https://als.wikipedia.org/wiki?curid=80615" title="Reinhold Bruder">
Reinhold Bruder

Dr Reinhold Bruder, wo anne 1941 z Oftrigen uf d Wält cho isch, sich en Aargauer Schriftsteller, wo uf Hochdütsch und i dr Mundart schrybt.

Er het a dr Uni Züri un z Uppsala d Germanistik, d Nordistik und Griechisch studiert und vo 1966 bis 2004 z Aarau a dr Alte Kanti Schuel ggää.

I dr Sändig Schnabelweid vom Schwiizer Radio isch em Autoor sys Lääben und Wäärch am 3. Jänner 2019 vorgstellt worde.

Für em Andreas Neeser syni Aargauer Blueschtlääsi vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het dr Bruder s Gedicht «Z Nacht» gschribe.



</doc>
<doc id="80618" url="https://als.wikipedia.org/wiki?curid=80618" title="Räumliche Distanzierung">
Räumliche Distanzierung

Abstand haa isch öppis, wo vo allne Lüüt im öffentliche Ruum i gwüssne Situazioone vrlangt wird.

Gmeint isch: Me chunt den andere nit z nooch, zum Bischpiil wenn si öppis mache, wo gheim muess blybe wie öppe bim Zahle mit ere Bankchaarte oder bim Gältuseloo amene Bankomat women en Pin-Code ygit.

Ganz en andere Fall cha us medizinische Gründ nötig wärde, wenn s drum goot, Infekzioone bi asteckende Chrankete z vrmyde. Das isch im Früejoor 2020 bi dr Covid-19-Pandemy wichtig gsi, wo de Lüüt vo de Gsundheitsbehörde dringend empfole worden isch, sich nit z nooch z choo und sech nit d Händ z gää.

I de Meedie und em öfentlichen und au em private Diskurs isch dr Begriff drfüür us em Änglische, "social distancing," au im dütschsproochige Berych sid Februar und März 2020 wien es Modewort vil bruucht worde. Es goot aber nit würklich um die "soziaali" Trennig oder Isolazioon; me dänkt ender a die physischi Trennig, ebe dr Abstand, wo eim cha vor Asteckige schütze.

So nen «rüümlichi Trennig» het me scho früener für Lüüt mit asteckende Chrankete befole, so wie dozomol wo me d Siechehüüser ussen a de Stedt ygrichtet het.


</doc>
<doc id="80619" url="https://als.wikipedia.org/wiki?curid=80619" title="Matthias Dieterle">
Matthias Dieterle

Dr Matthias Dieterle, wo anne 1941 z Basel uf d Wält cho isch, isch e Schwiizer Lehrer und Schriftsteller.

Er het z Aarau als Häilpedagoog gschaffet. E Zyt lang isch er doo am zeka, em Zäntrum für Körperbehinderti, gsi.

Er schrybt literarischi Wäärch, bsunders Gedicht, und macht Uftritt als Rezitator mit verschidene Musiker zäme. Anne 2018 isch er ufem "Lyrikfestival Neonfische" vom Aargauer Literaturhuus go lääse.

1990 het er für sys Schrybe der Erika-Burkart-Prys übercho.

Für em Andreas Neeser syni Aargauer Blueschtlääsi vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het dr Dieterle s Gedicht «D Mundart» gschribe.



</doc>
<doc id="80620" url="https://als.wikipedia.org/wiki?curid=80620" title="Rolf Lappert">
Rolf Lappert

Dr Rolf Lappert, wo am 21. Dezämber 1958 z Züri uf d Wält cho isch, isch e Schwiizer Schriftsteller.

Er isch z Zofigen un Olten ufgwachse und het e Leer als Grafiker gmacht. Er isch z Frankrych und vo 2000 bis 2011 z Irland gsi. Sider läbt er wider i dr Schwiiz. Er het z Aarburg e Jazzclub gläitet.

Dr Lappert schrybt Romään, Gschichten und Gedicht. 1996 het er dr Prys vo dr Schwiizerische Schillerstiftig übercho.

Für em Andreas Neeser syni Aargauer Blueschtlääsi vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het dr Lappert s Gedicht «Chliises Lied a d’Aare» gschribe.



</doc>
<doc id="80621" url="https://als.wikipedia.org/wiki?curid=80621" title="Toilettenpapier">
Toilettenpapier

Gloobabyyr isch e Art Tissue-Babyyr us Zällstoff, wu mer bruucht zum Abwische noch em Schysse oder Brunze. S Gloobabyyr vergheit in dr Kanalisazioon, in e Dail Länder isch s nit gängig, ass mer s Gloobabyyr aabespielt. S Gloobabyyr isch zmaischt uf Rolle us Bappe ufgwickelt. S bstoot in dr Regle us e baar Laage, isch zmaischt 10 cm brait un isch perforiert, ass mer s guet cha abrysse. Härgstellt wird dr Zällstoff vor allem us em Holz vu Foore, Danne un Birke, sälte au vu Eukalyptusbaim.


</doc>
<doc id="80622" url="https://als.wikipedia.org/wiki?curid=80622" title="Mercedes-Benz Citaro K">
Mercedes-Benz Citaro K

Der Citaro K "(au O 530 K)" isch en Stadtbus vo der Mercedes-Benz Citaro-Serie und au ds chürzist Modell.

Härsteller isch EvoBus in Mannheim. Mit siner Längi vo 10,5 m isch er en Midibus in Niederflurbauwis.

Er isch nur bedingt als Nachfolger vom Mercedes-Benz Cito z gseh, wil der ine Längine vo 8 bis 9,5 m verfügbar und au schmaler als d Solobus gsi isch. Im Strassebild isch er nur schwirig z erkenne, will er optisch em 12-m-Citaro sehr ähnlich chunt und au der O 530 K ider Standartusfüehrig vore und ider Mitti Doppeltüre ufwist, allerdings gits au Spezialwünsch miter einfache Vordertür wie bispilswis bi Bernmobil. Verglichbari Modell vo anderne Härsteller hei meischtens nur e eifachi Vordertür.
Es git allerdings chlini Merkmali wome de Citaro K vom 12 Meter Bus unerscheide cha.

Sine erscht öffentlich Uftritt isch an der IAA-Nutzfahrzeugmesse 2006 gsi. So Fahrzüg wärde bispilswis bi der Hagener Straßenbahn AG, ds Butzbach, der Havelbusgesellschaft ds Potsdam/Brandenburg, Wuppertal, ds Mannheim und au ider Schwiz bii Postauto wärde paar igsetzt. Au d Reederi Norden-Frisia bsitzt es Exemplar. Wiit verbreitet isch der Citaro K au iner Schweiz, Pole und Frankrich.
Seit 2018 giz vom Citaro C2 K au en Hybrid Version.

Hie gseh ihr chlini Merkmali wo derbi hälfe chäne der Citaro K vom 12 Meter Bus zu unerscheide, d Merkmal sind jewils in Gälb respektive Rot umchreist.


- Vom Facelift K giz nur en 2 Tür Version.

- Bim K sind zwische Vorder- und Hindertür nur 2 Fenster und bim 12 Meter Bus hets nu es witers Fenster vor der Hindertür.


- Hie chame äbefalls wie bim Facelift K am beschte a de Fenster zwische Vorder- und Hindertür erkenne.


- Bim 12 Meter Bus isch nach der Mitteltür zuesätzlich es churzes Fenster Igebaut.

- Bim C2 K isch au es Merkmal under de Fenster der chli Abstand zwischem Hinderrad und Mitteltür.

- Me chas äbefalls a de Sitemarkierigsleuchte erkenne wo zwische dri sind, bim 12 Meter Bus isch Links vo de Sitemarkierigsleuchte en dütlich grösseri Flächi als bim K.

Hie paar Bilder vom Citaro Facelift und C2 K.



</doc>
<doc id="80624" url="https://als.wikipedia.org/wiki?curid=80624" title="Krankenhaus">
Krankenhaus

Es Spital oder au Chrankehuus oder e Klinik isch e medizinischi Yrichtig.

Me tuet döört chranki und verletzti Lüüt undersueche, versorgen und pfleege. Für das het s im Spital dr ärztlichi Dienscht und dr Pfleegdienscht. D Dökter mache d Diagnoose und versorge die körperliche Schääde und verordne d Massnahme für d Pfleeg, und dr Pfleegdienscht luegt zu de Chranke so lang si im Spital sind.

Im Militär seit me de Pfleeg- und Versorgigsstazioone "Lazarett."

S modärne Spital isch e Teil vo dr "Rettigschetti", wo verunfallti Lüüt hiibrocht wärde. Es git d Versorgig vo Notfäll i den "Akutspitäler" und au medizinischi Ygriff, wo me nach ere Diagnose gnau plaanet het. Bsunderi Klinike luege für d Reha nach ere schwääre Chranket oder eren Operazioon. En eigeti Gruppe sind au die psychiatrische Klinike.

A den Unispitäler tuet me zu dr Paziänteversorgig ane au medizinischi Sachen undersueche und erforsche und d Medizinstudänten praktisch is Fach inefüere.

Es git öfentlichi Spitäler mit emene algemeine Uftrag für d Gsundheit vo de Lüüt und privati Klinike, wo s mee um e wirtschaftlichi Gwünn vo de Bsitzer goot. Sid em spoote 20. Joorhundert het me mit der verbreitete liberale Politik zum Spaare vil öfentlichi Spitäler privatisiert und regionali Chrankehüüser zuetoo.



</doc>
<doc id="80625" url="https://als.wikipedia.org/wiki?curid=80625" title="Indexpatient">
Indexpatient

Der Erschtpaziänt oder Indexpaziänt oder i dr Umgangssprooch au öppe der Paziänt Null isch die Person, wo bin ere medizinischen Epidemy als erschte die beträffendi Chranket gha het. Der Begriff "Paziänt Null" chunt vom änglische "patient zero."

Zum bin ere schwäären Epidemy oder erscht rächt bin ere wältwyte Pandemy usezfinde, wie s so wyt cho isch, cha s de Epidemiolooge hälfe, z wüsse wär der erschti Paziänt gsi isch und uf welem Wääg sich di asteckendi Chranket so staarch het chönne vrbreite.

Es Bischpiil isch dr Usbruch vo der Ebola anne 2013 z Weschtafrika, wo me weiss, z’eerscht isch es chlyses Chind z Meliandou im Land Guinea dra chrank worden und gstorben, und nach iim es paar Lüüt rund um iins ume, und vo doo het s e grossi Süüchi gää.

Bi dr wältwyte Koronavirus-Pandemy 2019/2020 isch e Paziänt i dr chinesische Stadt Wuhan im Novämber 2019 als eerschte Fall dokumäntiert.


</doc>
<doc id="80627" url="https://als.wikipedia.org/wiki?curid=80627" title="Ernst Halter">
Ernst Halter

Dr Ernst Halter, wo am 12. April 1938 z Zofigen uf d Wält cho isch, isch en Aargauer Schriftsteller.

Er het d Germanistik und d Kunschtgschicht studiert und het drno als Lektor und Redakter gschaffet.

Anne 1970 het er dr Gedichtband "Die unvollkommenen Häscher" usegää. Und spöter het er au Romään und Verzellige gschribe.

Dr Halter het en Prys vo der Schwiizerische Schillerstiftig un dr Aargauer Literaturprys übercho.



</doc>
<doc id="80629" url="https://als.wikipedia.org/wiki?curid=80629" title="Klaus Merz">
Klaus Merz

Dr Klaus Merz, wo am 3. Oktober 1945 z Aarau uf d Wält cho isch, isch en Aargauer Schriftsteller.

Ufgwachsen isch er z Mänzike. Er het s Diplom als Sekundarlehrer gmacht und isch drno Lehrer für Sprooch und Kultur worde.

Dr erschte Band mit Gedicht het er anne 1967 usegää. Und er schrybt au no Romään, Verzelligen und Churzgschichte, und es git Hörspiil, Chinderbüecher und Dräibüecher für Färnseefilm vo iim. Für em Andreas Neeser syni Aargauer Blueschtlääsi vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het der Merz s Mundartgedicht «Gägeschtrom» gschribe.

S Literaturmuseum Strauhof het 2007 en Uusstellig über sys Wäärch gmacht. Der Film "Merzluft" vo 2015 het em Merz syni Texte verarbeitet.

Dr Klaus Merz het en Prys vo der Schwiizerische Schillerstiftig, der Aargauer Literaturprys, der Hermann-Hesse-Prys, der Basler Lyrikprys und en Zyleten anderi Uszäichnigen übercho.




</doc>
<doc id="80630" url="https://als.wikipedia.org/wiki?curid=80630" title="Hygiene">
Hygiene

D Higieene isch drfüü doo, ass me gsund blybt.

S Wort chunt vom Name vo der griechische Göttin vo der Gsundhäit, der Hygieia.

Me muess druuf luege, bim Lääbe mit sorgfältigem Tue so wyt ass es goot Chrankete z vermyde. Das betrifft vil Berych:

Grad wenn öpper scho chrank worden isch oder sich verletzt het, muess me guet zuen em luege, ass dr gschwecht Körper nit mit no mee Chranketen agsteckt wird. Das isch i vilne Fäll im Spital gar nit eifach und bruucht e grossen Ufwand, öppe bi den Intensivstazioone. Offeni Wunde am Körper tuet me wäschen und desinfiziere vor der wytere Behandlig, und zu der medizinische Higieene ghöört au, d Gräät für d Versorgig vo de Paziänte steril z halte.

E grosse Schritt für en besseri öfentlichi Higeene isch es gsi, wo me sid em 19. Joorhundert d Versorgig vo de Stedt mit suberem Wasser und s Furtläite vom dräckigen Abwasser organisiert het. Erscht spoot im 20. Joorhundert isch denn au d Behandlig vom Abwasser i de Klääralaage uufcho.

Bim Produziere und em Handel vo Lääbensmittel isch d Higieene au öppis Wichtigs: me mues d Pflanze vor Chrankete schütze, d Plätz vo de Nutztier putze, d Gräät wo me bim Puure bruucht wäsche und d Verarbeitigsoort und Lagerplätz und d Transportmittel vo de Produkt suuber halte.

D Behörde vo der Lääbensmittelkontrolle müesse bsunders i de Chuchine vo de Wirtshüüser go luege, ob alles stimmt.

Es isch aber z underscheide zwüsche de Massnahme vo der Higieene un der algemeine Suuberkäit.



</doc>
<doc id="80632" url="https://als.wikipedia.org/wiki?curid=80632" title="Silvia Trummer">
Silvia Trummer

D Silvia Trummer, wo anne 1940 uf d Wält cho isch, isch en Aargauer Schriftstellerin.

Si isch z Seengen ufgwachse und het lang als Primarlehrerin gschaffet.

Si schrybt Gedicht und Prosa. Vom Aargauer Kuratorium het si Wäärchbytreeg überchoo. Für em Andreas Neeser syni Aargauer Blueschtlääsi vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het d Trummer s Mundartgedicht «Einisch wider» gschribe.




</doc>
<doc id="80633" url="https://als.wikipedia.org/wiki?curid=80633" title="Sascha Garzetti">
Sascha Garzetti

Der Sascha Garzetti, wo anne 1986 z Züri uf d Wält cho isch, isch e Schwiizer Schriftsteller.

Er het d Germanistik, d Gschicht und Nordischi Sprooche studiert und isch Lehrer a der Kantonsschuel Baade worde.

Der Gerzetti schrybt Gedicht und Prosa. Für em Andreas Neeser syni Aargauer Blueschtlääsi vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het er s Mundartgedicht «Gar dunkler na als d Nacht» gschribe.

Er het der Heinz-Weder-Anerchännigsprys für Lyrik und Bytreeg vom Aargauer Kuratorium übercho.



</doc>
<doc id="80634" url="https://als.wikipedia.org/wiki?curid=80634" title="Michel Mettler">
Michel Mettler

Der Michel Mettler, wo anne 1966 z Aarau uf d Wält cho isch, isch en Aargauer Schriftsteller.

Vo Prueff isch er zerscht Dramaturg und Musiker gsi. Er het s Theater "forum:claque" z Baade gläitet. Es Wyli isch er zäme mit anderne Musiker i der Gruppe „Vier Maultrommeln“ ufträtte.

Der Mettler schrybt Gschichten und Verzellige, wo in Zytschriften und in Anthologie und als Büecher usecho sind. Für em Andreas Neeser syni Aargauer Blueschtlääsi vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het der Mettler s Mundartgedicht «De Nidlefritz» gschribe.

Er het en Förderprys vo der Schwiizerische Schillerstiftig überchoo.



</doc>
<doc id="80635" url="https://als.wikipedia.org/wiki?curid=80635" title="Nathalie Schmid">
Nathalie Schmid

D Nathalie Schmid, wo am 3. Juli 1974 z Aarau uf d Wält cho isch, isch en Aargauer Schriftstellerin.

Si het s Gimnasium bsuecht und drno am Dütsche Literaturinstitut z Leipzig mit em Hauptfach Lyrik studiert. Si isch Sekundarlehrerin und Erwachsenebildnerin. Si git Küürs fürs Kreative Schrybe für Chind und Erwachseni.

Si schrybt Romään, Gschichten und Gedicht. Es paar Stück vo iire sind i dr Mundart gschribe, so öppe s Gedicht "för s’ meitli". Für em Andreas Neeser sys Buech vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het d Schmid s Mundartgedicht «einisch» gschribe.




</doc>
<doc id="80636" url="https://als.wikipedia.org/wiki?curid=80636" title="Gänseblümchen">
Gänseblümchen

S Margritli ("Bellis perennis" L.) isch e Pflanze, wo i der biologische Sistematik zu der Familie vo de Choorbblüötler ghöört.

Es isch en Aart es Chruut, wo numen öppe füüf bis zwänzg Santimeter hööch wird. Es isch eini vo de bekantischte Pflanzen uf de Matte vo Mitteleuropa.

Em Margritli syni Blueschtzyt goot lang. Vom Früelig bis zum Herbscht trybt jedi Pflanze immer wider schuppelewys Stängel mit chlyne wyss-gääle Blüöten uus; d Biolooge säge däm, es sig e «Schynblüöte». Ringsume het s a jedere vil wyssi Zungeblüöte, wo en Form wie en Choorb mache, und i dr Mitti isch e Bode mit winzige gääle Blüötli. Wenn si vergoot, macht jedes Chöörbli e chlyni Frucht oder es Nüssli, wo öppen ei bis zwöi Milimeter grooss isch.

Für die Blueme, wo au im düütsche Sproochruum fasch an alnen Oorte vorchunt, git s drum au vil verschideni Nääme. Der wüsseschaftlich latynisch Name isch "Bellis perennis"; der Carl vo Linné het en i sym Buech "Species Plantarum" anne 1753 s erschte Mol publiziert. S latynische «bellis» heisst uf Dütsch «schön» und s «perennis» bedüütet «usduurend», wil d Pflanze lang stoot und blüöit und es paar Joor lang wider fürechunt.

Im Hochdütsche seit me der Pflanze au no öppe "Ausdauerndes Gänseblümchen, Mehrjähriges Gänseblümchen, Massliebchen, Augenblümchen, Himmelsblume, Maiblume, Marienblümchen, Morgenblume, Osterblume, Regenblume, Sommerröschen" oder au "Tausendschön".

I verschidene dütsche Dialäkt heisst d Pflanze under anderem au "Monatsröserl, Geissegiseli, Geissemeieli, Geisseblüömli, Gaisblüomli, Gäissbliämu, Gäissbliämdschi, Angeblümlein, Brinkblome, Chatzablüomli, Meerzeblueme, Fenneblome, Weisses Frueblümlein, Gartenbürstli, Glotzblume, Grasblume, Johannisblüömli, Maddelencesblümle, Märschblom, Maneablüamli, Marienkrönchen, Marlevkes, Miärgenblaume, Mojleefkis, Monale, Monatblüamli, Monaterle, Müliblüömli, Mühlebürstli, Müllerblüamli, Ringelrösslein, Ruckerl, Sametblümli, Schweizgerlar, Sommerrösslin, Sommerthierlein, Tausendschintscher, Wandeleien, Waseblüömli, Wiesali, Munetli" oder au "Zytlose".



</doc>
<doc id="80637" url="https://als.wikipedia.org/wiki?curid=80637" title="Claudia Storz">
Claudia Storz

D Claudia Storz, wo am 13. Juni 1948 z Züri uf d Wält cho isch, isch e Schwiizer Schriftstellerin.

Si isch z Aarau ad Mittelschuel gangen und het a dr Uni Züri un z Oxford d Anglistik, d Germanistik und d Kunschtgschicht studiert.

1973 bis 1980 het si a dr Alte Kanti z Aarau Änglisch ggää. Sid 1980 läbt si als fräji Autoorin z Aarau.

Für em Andreas Neeser syni Aargauer Blueschtlääsi vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het d Storz d Mundartgschicht «Z Nacht im Auguscht 1989» gschribe.





</doc>
<doc id="80638" url="https://als.wikipedia.org/wiki?curid=80638" title="459">
459



</doc>
<doc id="80639" url="https://als.wikipedia.org/wiki?curid=80639" title="Salus populi Romani">
Salus populi Romani

Salus populi Romani isch es antiks Bild vo der Muettergottes.

Es ghört zu de choschtbare Sache i der Chile Santa Maria Maggiore z Rom. Es isch die wichtigschti Maria-Ikoone vo Rom.

«Salus populi» isch sid em vierte Joorhundert en Eeretitel vo der Jungfrau Maria. Dää latynisch Begriff bedüütet uf Dütsch «s Häil vom Volch».

S Bild isch uf ene Dafele vo Zeedereholz gmoolet, und d Kunschthistoriker wüsse, es isch mit dr Zyt es paar Mol veränderet und zmingscht teilwys übermoolet worde. D Dafele isch 117 Santimeter hööch und 79 Santimeter breit. Uf em Bild het d Maria e rooti Tunika und drüber en blaue Mantel aa, wo au iire Chopf tekt. Si treit s Jesuschindli, wo es Buech i dr Hand het und d Lüüt mit der rächte Hand sägnet.

Bi de glöibige Chrischte luegt me das Bild für öppis Wundertätigs a. Sid em sächste Joorhundert isch syni Vereerig dokumäntiert. Von es paar Päpscht weiss me, wie si vor em Mariebild sin go bätte wäge schlimme Süüchine: Dr Papscht Gregor dr Gross anne 593, wo z Rom d Pescht gsi isch; der Papscht Gregor dr Sächzääti anne 1837 gäge d Cholera; dr Papscht Franziskus am 15. März 2020 für s Ändi vo der wältwyte Koronavirus-Pandemy 2020.



</doc>
<doc id="80640" url="https://als.wikipedia.org/wiki?curid=80640" title="Schutzmantelmadonna">
Schutzmantelmadonna

I schlimme Zyte isch es guet, me cha uf d Schutzmantelmadonna vertroue. Me seit eren au Gnaademadonna.

Das isch en Erschynig vo der Muettergottes, wo de Lüüt i der Noot chunt cho hälfe. Si isch grooss und het en wyte Mantel, wo si usbräitet, und alli Mönsche finde drunder e sichere Platz.

Me könnt das Motiv sit em drizääte Joorhundert. I vilne Chile git’s es Bild vo dere hälfende Muetter. Es Gmäld us em Mittelalter isch i dr Chile vom Sogn Gieri bi Rhäzüns im Bünderland. Au z Memminge isch so eis bin ere Chile a d Wand gmoolet. Es anders Bild vo dere Figuur isch am Locherer-Altar im Fryburger Münschter.


</doc>
<doc id="80641" url="https://als.wikipedia.org/wiki?curid=80641" title="Schillerstiftung">
Schillerstiftung

Schillerstiftig isch en Teil vom Name vo däne Organisazione:
I däm Zämehang gits au no:


</doc>
<doc id="80643" url="https://als.wikipedia.org/wiki?curid=80643" title="Hottingen">
Hottingen

Hottingen oder äbe Hottige isch de Name vo däne Ortschafte:
Es git au no:


</doc>
<doc id="80647" url="https://als.wikipedia.org/wiki?curid=80647" title="Markus Kirchhofer">
Markus Kirchhofer

Dr Markus Kirchhofer isch anne 1963 z Mänzike uf d Wält choo. Er isch en Aargauer Schriftsteller.

Ufgwachsen isch er im Ruedertal, z Aarau het er a der Nöie Kantonschuel d Matuur gmacht, und er het drno es Wyli z Länzbig un z Paris gläbt, won er s Sekundarlehrerpatänt überchoo het. Er woont z Oberkulm.

Er isch bim Stapferhuus z Länzbig agstellt gsi und de wüsseschaftliche Mitarbeiter vo dr Fachhochschuel Nordweschtschwiiz woorde. Sit 2013 isch dr Kirchhofer freie Autoor. Er macht bi de Veräin "Autorinnen und Autoren der Schweiz, DeutschSchweizer PEN Zentrum" und "Schweizerischer Werkbund" mit.

Für em Andreas Neeser syni Aargauer Blueschtlääsi vo anne 2013 mit em Titel "Übers Wasser tanzt en Schy" zum Wäärch vom Dichter Paul Haller het dr Kirchhofer s Mundartgedicht «iisfische» gschribe.

2004 het dr Kirchhofer s Mundarttheater "Bärehunger" gschribe.




</doc>
<doc id="80652" url="https://als.wikipedia.org/wiki?curid=80652" title="Jennifer Aniston">
Jennifer Aniston

D Jennifer Joanna Aniston (* 11. Februar 1969 z Los Angeles, Kalifornie) isch e US-amerikaanischi Schauspiileri un Executive Produceri. Noch em "Forbes Magazine" gheert si zue dr Persoone in dr Unterhaltigsinduschtry, wu am beschte verdiene un am yyflussryychschte sin.

Mer chännt si wältwyt dur iri Roll vu dr Rachel Green in dr erfolryyche Sitcom "Friends" (1994–2004), wu si unter anderem mit em Emmy, em Golden Globe un em Screen Actors Guild Award derfiir uuszaichnet wooren isch.

Ab dr Mitti vu dr 1990er Joor het si d Aniston au as Filmschauspiileri etabliert. No irem Lyynwanddebüt im Horrorfilm "Leprechaun – Der Killerkobold" (1993) het mer si in ere Raine vu romantische Kumedine wie "Der gebuchte Mann" (1997) un "Liebe in jeder Beziehung" (1998) gsääne. In dr 2000er un 2010er Joor het si in dr Haupsacht di wyybli Hauptroll in Blockbuster-Kumedine wie "Bruce Allmächtig" (2003), "… und dann kam Polly" (2004), "Trennung mit Hindernissen" (2006), "Marley & Ich" (2008), "Meine erfundene Frau" (2011) un "Wir sind die Millers" (2013) gspiilt. 

Vu Kritker*ne isch si bsundersch globt woore fir iri schauspiilerische Laischtige in dr Independent-Film "The Good Girl" (2002), "Freunde mit Geld" (2006) un "Cake" (2014). Fir iri Roll vu dr fiktive Zmoorgefäärnsee-Moderatoori Alex Levy in dr Serine "The Morning Show", wu si syter anne 2019 derfir vor dr Kamera stoot, isch si 2020 mit em Screen Actors Guild Award uuszaichnet woore.

D Aniston schafft fir iri Produktionsfirma Echo Films mänkmool au as Executive Produceri, zem Byschpel bi dr Netflix-Produktione "Dumplin’" (2018) un "Murder Mystery" (2019).




</doc>
<doc id="80735" url="https://als.wikipedia.org/wiki?curid=80735" title="Jutta Kammann">
Jutta Kammann

D Jutta Kammann (* 22. Merz 1944 z Hoedna) isch e dytschi Schauspiileri.

D Kammann isch bi ire Mueter ufgwagse. Speeter het si z Köln as Statischti un Model gschafft, vooreb si ne Uusbildig an dr Weschtfälische Schauspiilschuel Bochum gmacht het.

Mer chännt d Kammann dur vyl Ufdritt in dr Krimiseerine "Derrick" un "Der Alte". Vu 1998 bis 2014 het mer si as "Ooberschweschter Ingrid Rischke" in dr Chrankehuusseerine "In aller Freundschaft" chenne sääne, vooreb d Roll no iiber 600 Ufdritt vu dr Produzänte us dr Seerie gschriibe wooren isch. Zum Abschiid vum Dieter Bellmann, irem langjeerige Seeriepaartner, het si in dr Folg 833 nomol e Gaschtufdritt ghaa.

D Jutta Kammann läbt syter anne 2014 z Minche in dr Seniooreresidänz Augustinum. Ire Lääbesgfäärt isch ab dr Mitti vu dr 1960er Joor bis zue sym Dood anne 1992 dr Fäärnseereschiseer Wilhelm Semmelroth gsii.




</doc>
<doc id="80736" url="https://als.wikipedia.org/wiki?curid=80736" title="Katja Mast">
Katja Mast

D Katja Mast (* 4. Februar 1971 z Offeburg) isch e dytschi Bolitikeri (SPD) un syter 2005 Mitgliid vum Dytsche Bundesdaag. D Mast isch vu 2011 bis 2016 Generaalsekreteeri vu dr SPD Baade-Wiirtebäärg un vu 2014 bis 2018 Vorsitzeri vu dr SPD-Landesgruppe Baade-Wiirtebäärg im Bundesdaag gsii. Syt Dezämber 2017 isch si stellverdrättendi Frakzioonsvoorsitzeri un doo zueständig fir Aarbet, Soziaals, Familie, Senioore, Fraue un Juuged.

Noch em Abituur 1990 am Wiirtschaftsgimnasium z Offeburg het d Katja Mast bis 1992 Bankchauffrau bi dr Sparkasse Offeburg gleert. Derno het si an dr Universiteet Haidelbärg Biology, Bolitology, Geografy un Pedagogik studiert. Anne 1999 het si s eerscht Staatsexaame fir s Leeramt an Gimnasie abglait. 

Vu 1999 bis 2003 het d Katja Mast as Projäktlaiteri in dr Berootigsfirma "Institut für Organisationskommunikation GmbH" gschafft. Vu 2003 bis 2005 isch si Referänti bim Personaalvoorstand vu dr Dytsche Baan AG gsii.

D Katja Mast het si scho syter anne 1990 fir d SPD engaschiert ghaa un isch anne 1993 schließli in d Bartei yydrätte. Vu 1993 bis 1996 het si em Juso-Landesvoorstand z Baade-Wiirtebäärg aagheert. Si isch u. a. Juso-Voorsitzeri z Offeburg un stellverdrättendi Landesvoorsitzeri vu dr Jusos Baade-Wiirtebäärg gsii. In dr Joor 1992, 2009, 2010, 2012 un 2017 isch si Mitgliid vu dr Bundesversammlig gsii, derzue si Deligierti uf SPD-Barteidääg gsii, langjeerig Mitgliid vu dr Aadraagskummission vu dr SPD Baade-Wiirtebäärg un stellverdrättendi Chraisvoorsitzeri vu dr SPD im Enzkchrais.

Im Oktoober 2005 isch d Katja Mast zum eerschte Mool in Bundesdaag gweelt woore. Si duet syterhäär dr Waalchrais Pforze verdrätte, wu näbe Pforze au dr Enzchrais derzuegheert. Si isch all Mool iber d Landeslischt yyzooge. Vu 2005 bis 2013 het si as stellverdrättendi Sprächeri vu dr SPD-Landesgruppe Baade-Wiirtebäärg amtiert, ab 2009 au as stellverdrättendi Sprächeri fir Aarbet un Soziaal vu ire Frakzioon. Im Oktoober 2011 isch si uf em Landesbarteidaag vu dr SPD Baade-Wiirtebäärg zur Generaalsekreteeri gweelt woore. Bi dr Bundesdaagswaal 2013 het si zäme mit em Gernot Erler s Spitzetandem vu dr SPD Baade-Wiirtebäärg gstellt un isch derno vu 2014 bis 2018 zur Laiteri vu dr 16-chepfige Landesgruppe in dr Noofolg vum Christian Langes un au zue dr Sprächeri vu dr SPD-Bundesdaagsfrakzioon fir Aarbet un Soziaals ufgruckt.

Fir d Landdaagswaal 2016 het d MAst as GEneraalsekreteeri d Waalkampflaitig fir dr SPD-Landesverband ibernuu. No dr staarke Verluscht fir d SPD bi dr Landdaagswaal isch si nimi as Generaalsekreteeri aadrätte, iri Noofolgeri isch d Luisa Boos woore. No dr Bundesdaagswaal 2017 isch d Mast stellverdrättendi Frakzioonsvoorsitzeri un doo zueständig fir Aarbet, Soziaals, Familie, Senioore, Fraue un Juuged. Derzue isch si im Meerz 2018 as Verdrätteri vu dr SPD-Bundesdaagsfrakzioon in Vermittligsuusschuss vum Bundesdaag gweelt woore. Si isch derzue au stellverdrättend Migliid im Huushaltsuusschuss.

Syt em 6. Juni 2018 isch si Mirtgliid in dr vu dr Bundesregierig yygsetzte Räntekummission „Verlässlicher Generationenvertrag“.



</doc>
<doc id="80789" url="https://als.wikipedia.org/wiki?curid=80789" title="Daniel Koch">
Daniel Koch

De Daniel Koch (* 13. April 1955) isch en Schwizer Arzt. Er isch vo 2008 bis 2020 de Leiter vo de Abteilig «Öberträgbari Chrankete» bim Bundesamt för Gsundheit (BAG) gsi.

De Daniel Koch hät a de Uni z Bärn Medizin studiert und dänn e paar Johr lang as Assistänzarzt gschaffet. Vo 1988 bis 2002 isch er för s Internationale Komitee vom Rote Chrüz (IKRK) tätig gsi, zerscht as medizinische Koordinator i Krisegebiet, under anderem währed em Bürgerchrieg z Sierra Leone, z Uganda, z Südafrika und z Peru. 

Ab 1997 hät er as medizinische Mitarbeiter am Hoptsitz vom IKRK z Gämf gschaffet, won er för di medizinische Programm z Afrika zueständig gsi isch. Im 1996/97 hät de Koch sini Uusbildig mit eme Nochdiplomstudium a de Johns Hopkins Universität z Baltimore i de USA ergänzt und säb mit em "Master in Öffentlicher Gesundheit (MPH)" abgschlosse.

Vo 2002 bis 2020 isch er för s BAG in underschidliche Fachberiich tätig. Er isch Mitglid vo de Taskforce gege d "SARS-Pandemii 2002/2003" und d "Vogelgrippe H5N1 2005/2006" gsi. Bis 2006 hät er d Sektion «Impfungen» gleited, vo 2006 bis 2008 d Sektion «Pandemievorbereitung».

Schwizwit bekannt worde isch de Daniel Koch im Früejohr 2020 währed de wältwite COVID-19-Pandemii wäge sinere mediale Präsenz i de Schwizer Medie as Leiter vo de Abteilig «Öberträgbari Chrankete» bim BAG.

Aafangs April 2020 isch de Stefan Kuster em Daniel Koch sin Nochfolger as Abteiligsleiter bim BAG wore. De Koch wörd Endi April pensioniert, schaffet aber bis zur Bewältigung vo de Pandemii under em Titel «Delegierter des BAG für COVID-19» witer und tuet s BAG witerhii i de Öffentlichkeit verträte.

De Daniel Koch hät zwei erwachsni Töchtere und wohnt z Wole bi Bärn. Näbed sim Iisatz im Gsundheitssektor setzt er sich i de Stiftig "Certodog" för de Tierschutz ii.



</doc>
<doc id="80867" url="https://als.wikipedia.org/wiki?curid=80867" title="Krzysztof Penderecki">
Krzysztof Penderecki

Dr Krzysztof Eugeniusz Penderecki (* 23. Novämber 1933 z Dębica, Poole; † 29. Meerz 2020 z Krakau) isch e zytgnessische polnische Kumpenischt. Sy Wäärch gheert zue dr poschtserielle Musik, är het vor allem dur syni Klangkumpesizioone fir Ufsää gsoorgt. Är giltet as ain vu wichtigschte Kumpenischte vu dr polnische Avantgarde un isch au als e „spootmodäärne Klassiker“ gnännt woore. Dr Penderecki isch ain vu weenige zytgnessische Kumpenischt vu dr Avantgarde, wu dr Duurbruch zuen er braite Effetligkait glungen isch.

Dr Penderecki isch z Dębica bi Rzeszów uf d Wält chuu. Sy Vater het en scho frie d Liebi zue dr Musik byybroocht, scho ase chlai het er Gyyge- un Klavierunterriicht iberchuu. Är het Kumpesizioon an dr Musikakademy Krakau bim Artur Malawski un em Stanisław Skołyszewski studiert un privat bim Franciszek Skołyszewski. Dernääbe het eran dr Universitet Krakau Filosofy, Chunscht- un Literatuurgschiicht studiert. Anne 1958 het er s Studium mit em Diplom abgschlosse.

Im nämlige Joor het er e Profässuur fir Kumpesizioon an der Musikakademy Krakau ibernuu. Vu 1972 bis 1987 isch er Räkter vun ere gsii. Zwische 1966 un 1968 isch er au Dozänt an dr Folgwang-Hochschuel z Essen gsii. Dr Penderecki isch Eerevorsitzer vum Kuratoorium vum Inschtitut fir kulturälli Infrastruktur Sachse z Görlitz gsii. Ab 1976 het er z Lusławice gläbt. Anne 1988 isch er zum eerschte Gaschdirigänt vum NDR-Sinfonyorcheschter Hamburg gweelt woore. 2001 isch er dr elft Kumpenischt bim jeerlige Kumpenischteporträt vum Rheingau Musik Festival gsii. Är het au guet Dytsch gschwätzt. Im Friejoor 2020 isch dr Penderecki z Krakau im Alter vu 86 Joor gstoorbe.

















</doc>
<doc id="80871" url="https://als.wikipedia.org/wiki?curid=80871" title="Irene Fischer (Schauspielerin, 1959)">
Irene Fischer (Schauspielerin, 1959)

D Irene Fischer (* 24. Dezämber 1959 z Frankfurt am Main) isch e dytschi Schauspiileri un Draaibuechaurtori.

Noch em Abituur anne 1979 an dr Internatsschuel Birklehof het si vu 1979 bis 1983 e Uusbildig zur Schauspiileri z Minche un z Prag absolviert. Derno isch d Fischer am Minchner Residenztheater uf dr Biini gstande, wu si unter anderem mit em Reschiseer Ingmar Bergman zämegschafft het. 
Iri eerscht Roll het si 1963 mir drei Joor im Film "Die Glatzkopfbande" ghaa 1975 het si in dr DEFA Produkzioon "Der Staatsanwalt hat das Wort: Hilfe für Maik" mitgwiirkt. Anne 1984 het si di wyybli Hauotroll im Experimäntalfilm "Tunguska – Die Kisten sind da" vum Christoph Schlingensief ibernuu.

Si het au in "Solaris TV" mitgwiirkt, ere 6-dailige Seerine (Eerschtuusschtraalig im Dezämber 1986), wu vu me Piraatesänder handlet, wu vun ere Wöltruumstazioon uus e verruckt Brogramm sändet. Si het d Roll vu dr "Sunny" gspiilt. "Solaris TV" isch als am Sunttigmoorge in dr ARD uusgschtraalt woore.

Vu 1987 (Folg 61) bis 2020 (Folg 1758) het d Irene Fischer d Roll vu dr "Anna Ziegler" in dr Fäärnseeseerine "Lindenstraße" gspiilt. Vu 1999 bis 2016 het si au Draaibiecher fir d Seerine gschriibe. Zäme mit dr Dorothee Schön het si vorhäär scho d Draaibiecher fir dr Kinofilm "Bumerang-Bumerang" (1989, Reschy: Hans W. Geißendörfer) un dr Fäärnseefilm "Dr. Mad" (1997, Reschy: Jürgen Bretzinger) gschriibe.

D Fischer, wu in dr "Lindenstraße" d Mueter vun eme Bue mit Down-Syndrom gspiilt het, engaschiert si syt vyl Joor zäme mit irem friejere "Lindenstraße"-Kolleeg Joachim Hermann Luger fir Mänsche mit däre geneetische Veraalaagig. 2013 isch si Bootschafteri vu dr Antidiskriminierigsstell vum Bund fir Mänsche mit Behinderig. 

D Irene Fischer isch mit em Dominikus Probst, eme Reschiseer vu dr "Lindenstraße", ghyroote. S Baar het drei Chinder un woont z Kilchzaarte.


</doc>
<doc id="80874" url="https://als.wikipedia.org/wiki?curid=80874" title="Hugo Jaeggi">
Hugo Jaeggi

Der Hugo Josef Jaeggi (* 15. Mai 1936 z Solothurn; † 23. August 2018 z Burg im Leimental) isch e Schwizer Fotograf gsi.

Der Hugo Jaeggi het sini Bruefslehr as Fotograf bim Ernst Räss vo 1953 bis 1956 z Solothurn absolviert, nachdäm er 1953 s Gymnasium abgschlosse het. Nochär isch er vo 1958 bis 1959 Kameramaa für s Schwizer Färnseh gsi. D Meisterprüefig het der Hugo Jaeggi 1960 abglegt. Vo denn a het er z Basel es eignigs Fotigschäft as freischaffende Fotograf bis 1974 gha. Ab 1983 het er z Burg im Leimental (Kanton Basel-Landschaft) gläbt ud gschaffet. Der Jaeggi het sich konstant eigene Fotiprojäkt mit höchem künschtlerischem Aspruch gwidmet, bsunders im Berich vom Porträt. Gmeinsami Reisene hei ne – oft mit em befründete Journalist Peter Jaeggi – unter anderem nach Guatemala, Indie, Wissrussland und in afrikanischi Länder gfüert. Die Ufträg het er derzue brucht, um näbe em farbige „Pflichtteil“ für d Medie eigeni, ganz persönlechi und meistens schwarz-wissi Bilder z mache. Während d Reportagefotis in vilne verschidene Printmedie erschine sind, zum Bispil im Magazin vo der Basler Zitig, het der Künschtler kontinuierlech sis persönliche fotografische Wärch vervollständigt.

Der Jaeggi het versuecht, sini Erläbnis und Tröim in immer wieder neu komponierte Bilder z fasse, wo in bsundrigs Liecht taucht sind. Die klassische Parameter vo der Gstaltig, e duredänkti Komposition und Narration in mehrere Erzählebene, si für ihn wesentlichi Kriterie gsi. Drbi het er über sächs Johrzähnt lang sini bewährti Chlibild-Kamera Leica mit eme 35-mm-Objektiv brucht.

„Hugo Jaeggi ist auch ein virtuoser Erzähler. Vor allem die Begegnung mit Menschen inspiriert ihn dazu, Lebensgeschichten und Schicksale aufzuzeichnen, Entwicklungen zu begleiten, Veränderungen zu beobachten und über diese Veränderungen nachzudenken,“ het der Peter Pfrunder, der Diräkter vo der Fotistiftig Schwiz, gschribe über e Hugo Jaeggi. D Fotistiftig Schwiz z Winterthur archiviert über 600 Silbergelatineprints vom Künstler (Stand 2017).

D Bildtheme vom Hugo Jaeggi umfasse: Porträt, Landschaft, Stillläbe, Alltag, Industrie (Von Roll), Arbet, mehreri Langzitprojäkt, humanitäri Theme u. a. in der Schwiz und in Europa: Belarus, Tschechie, Afrika: Tansania, Asie: Indie, Südamerika: Guatemala u. v. a.

Bis 2016 het är anere Rudolf-Steiner-Schuel unterrichtet. Ab 2006 het sich der Hugo Jaeggi mit der Digitalkamera Veränderige in der nöchschte Umgäbig zuegwändet, won er d Ussergwöhnlechkeit vo natürleche Verfallsprozäss um sis Huus ume entdeckt het.

Der Jaeggi isch 2018 im Alter vo 82 Jahre a Chräbs gstorbe. Der Dokumentarfilm vom Matthias Leupold und em Jérôme Depierre übers Läbe und Wärch vom Hugo Jaeggi ("Zudem ist der Traum oft Realität genug", 2019) het grad no chönne fertiggstellt wärde.









</doc>
<doc id="80875" url="https://als.wikipedia.org/wiki?curid=80875" title="Étienne (Kanadischer Musiker)">
Étienne (Kanadischer Musiker)

Étienne isch de Künschtlername vom kanadische Musiker Steven Douglas Langlois, won am 28. Hornig 1971 gebore worden isch. Er isch vor alem bekannt für sini Lieder won im Schuelunterricht de Chinde bim Lärne hälfed. Er häd nöd nume z Kanada, sondern au i de Vereinigte Staate, z China, z Neuseeland und z Australie Konzärt gee. Hüt schaffet er als Sekundarlehrer z Kanada.

De Steven Douglas Langlois isch z Windsor, Ontario uf d Wält cho und ufgwachse. Zum Sänger isch er zufelig worde. Won er im Lehrerseminar gsi isch, häd er für sich Lärnlieder gschribe und 1994 e paar devo emal a paar Kollege vorgsunge. Die sind begeischtered devo gsi. Sin Künschtlername Étienne isch nume di Französisch Übersetzig vo sim Vorname. Bekannti Lehrmittelverläg häd Lieder vo im i iri Schuelbüecher ufgna, zum Bischpil Thomson Nelson, Oxford University Press, Pearson Education, Prentice Hall, Ginn, Gage Canada, Xpresslab oder Forlag Malling Beck. Sini Musigstil sind Rock, Pop, Hip-Hop, Elektronik.





</doc>
<doc id="80876" url="https://als.wikipedia.org/wiki?curid=80876" title="Henriette Obermüller">
Henriette Obermüller

D Henriette Obermüller, ab 1854 Obermüller-Venedey (* 5. April 1817 z Charlsrue, Baade; † 20. Mai 1893 z Oberwyyler bi Badewyyer) isch e baadischi Demokraati, Fraueräächtleri un Dailnämeri an dr Baadische Revoluzioon 1848/49 gsii. 

D Henriette Obermüller isch anne 1817 as Doochter vum Charlsruer Beamte "Carl Theodor Obermüller" un sällem syre Frau uf d Wält chuu. Si het e umfassendi Schuelbildig iberchuu. Ire Vater, wu freidänkerisch un em Aadel un dr Chilche gegeniber kritisch yygstellt gsii isch, isch dr Grund gsii, wieso d Henriette Obermüller scho bal Aahängeri vu demokraatische Idee woooren isch, drotz ass si vu dr Mueter konservatiiv ufzooge wooren isch. Au iri Brieder un Kusäng sin in dr demokraatische Beweegig aktiv woore.

Anne 1837 isch di Zwanzgjeerig vu dr Bolizei erfasst woore, wel si drei vu ire Kusäng vermuetli bi dr Flciht unterstitzt ghaa het, wu bim fääl gschlaane Frankfurter Wachestuurm mitgmacht ghaa hän. Im nämlige Joor het si dr "Gustav Obermüller", en andere Kusäng vun ere, ghyroote un isch mit däm uf Le Havre z Frankreich zooge, was si vor wyitere Ermittlig dur di baadisch Bolizei gschitz het. Iri kriisegschittlet Ee isch e raini Vernumpftee gsii un isch chinderloos bliibe, nume s gmainsam demokraatisch Engaschmänt het d Henriette mit irem Mann verbunde.

Anne 1845 isch s Baar retuurchuu uf Baade un het in dr Zyt druf e Wyyhandel z Durlach ufböue. Bal sin d Henriette Obermüller un ire Mann in Kontakt drätte mit liberaale, demokraatisch-republikaanische Gruppe un hän däne ire Huus as Dräffpunkt z Verfiegig gstellt. Au bolitisch isch Eebaar aktiv woore, het zem Byschpel bi dr Neiorganisazioon vu dr Buurgerweer vor Ort mitgmacht un bolitischi Foorderige verfasst wie die „nach einem Parlament für ganz Deutschland“. Si hän bi dr Verainsbeweegig mitgmacht, wu ufchuu isch, un dischpetiert mit liberaale Perseenligkaite wie em Lorenz Brentano un em Johann Adam von Itzstein, hän aber au Strytgsprääch gfiert mit Lyt, wu bolitisch andersch dänkt hän. Äng verdröut isch d Henriette Obermüller gsii mit em Karl von Langsdorff, villicht hän si au ne Liebschaft ghaa.

In dr Zyt vu dr Revolution 1848/1849 isch s Baar Obermüller bi vyl Volksversammlige derby gssii. D Henriette Obermüller het dr revolutioneer "Verein der Demokratinnen Durlach’s" grindet un fir e Freiwillige-Bataillon e roote Faane mit dr Ufschrift „Siegen oder Tod“ gnaait. In dr Kämpf im Juni 1849 isch si sälber as ainzigi Frau bis an d Barrikaadefront groote un isch, wu d Revoluzioon niidergschlaa wooren isch, fir chuurzi Zyt ins Elsass un d Schwyz gflichtet. Wu si retuurchuu isch, isch si verhaftet woore. Nääbe sällem Faane sin ere verschiideni revolutioneeri Umdriib un Ufruef zue Gwalt voorgwoorfe woore. Si isch wäge Hoochverroot aagchlagt un zuen ere Gfängnisstroof verurdailt woore, wu si im Gfängnis z Durlach abghockt het. saß. Aafangs 1850 isch si geg Kauzioon freigloo woore, isch aber unter Ufsicht vu dr Bolizei un Huusarräscht bliibe. Ire Mann isch au verurdailt woore un isch anne 1853 an Tuberkulose gstoorbe, ere Sppotfolg vu syre Gfangeschaft.

Im Joor druf het d Obermüller in ere zwoote Ee dr Demokraat un eemoolig Barlemäntaarier vu dr Nazionaalversammlig Jacob Venedey. S Baar het e glicklig Ee gfiert un meereri Chinder ghaa, dodrunter dr speeter baadisch Landdaagsabgoordnete Martin Venedey. D Familie het zeerscht z Züri gwoont, derno z Haidelbärg un schließli z Oberwyyler bi Badewyyler im Schwaarzwald, wu s Baar ab 1860 e wiirtschaftli erfolgryychi Pänsioon ghaa het.

Ab 1866 het si d Henriette Obermüller-Venedey wider steerker aktiv in dr Bolitik un dr Frauebeweegig engaschiert. Si isch Mitgliid in dr Association internationale des femmes z Gämf woore un het bi verschiidene Zytige gschafft wie em "Journal des femmes". Im Oktoober 1869 isch d Familie fir e halb Joo ruf Berlin gange, wu s Baar si mit verschiidene Berliner Intellektuälle droffe het. E Verainigung vu Dytschland unter preußisch-monarchistischer Hegemony hän di baide abgläänt. 

Noch em Dood vu irem Mann 1871 het si si zrugzooge un si uf d Familie un d Pänsioon kunzäntriert.

Anne 1999 het d "Birgit Bublies-Godau" d Daagebiecher vu dr Henriette Obermüller as Buech uuesegee. S Inträssi an dr Publikazioon het derzue gfiuert, ass d Stadt Charlsrue im Joor druf e Strooß in dr eschtlige Siidstadt no dr Obermüller gnännt het.




</doc>
<doc id="80877" url="https://als.wikipedia.org/wiki?curid=80877" title="Zudem ist der Traum oft Realität genug">
Zudem ist der Traum oft Realität genug

Zudem ist der Traum oft Realität genug isch e Dokumentarfilm vom Matthias Leupold und em Jérôme Depierre über e Schwizer Fotograf Hugo Jaeggi.

Der Film thematisiert d Fotografiekunscht vom Jaeggi, wo im Film sini Bilder beschribt und über d Entschtehig vo sine Bilder verzellt. Zwei vo sine Wägbegleiter, der Martin Gasser und der Peter Jaeggi wärde interviewt. Der Titel vom Film bezieht sich uf die „bildstarke Tröim“, wo für sini Fotografie typisch sige: „Iiblick in d Gfüehlswält, mit dere är d Verhältnis in der Familie und Abgründ i sim Doosii erläbt und immer wieder neu düreliidet.“

D Absicht vom Depierre und vom Leupold si gsi, s fotografische Erbe vom Jaeggi in Erinnerig z bhalte. Der Fotograf isch bekannt derfür gsi, mit emne sensible dokumentarische Blick d Seel vo de Mensche, won er fotografiert het, feschtzhalte. So zeigt der Film, wie der Jaeggi sich uf Mensche und Situatione iglo het, um Fotografie z schaffe, wo „Unerhörts“ verzelle.

Der Film isch am 24. Mai 2019 z Venice (Los Angeles) urufgfüehrt worde und im Schwizer Färnseh und in Programmkinos zeigt worde.


</doc>
<doc id="80879" url="https://als.wikipedia.org/wiki?curid=80879" title="Philippe Boula de Mareüil">
Philippe Boula de Mareüil

Dr Philippe Boula de Mareüil (* 6. Hornung 1971) ìsch a Frànzeescher Ìngenieur ìn kìnschtliga Ìntelliganz un Sprochwìssaschàftler. Ar schàfft ìm LIMSI (Laboratoire d'Informatique pour la Mécanique et les Sciences de l'Ingénieur) àls Forscher ìwer d Sprochsynthese un ìwer d verschììdena Àkzànta wo's ìn da Redesàrta gìtt.
Dr Philippe Boula de Mareüil hàt kìnschtliga Ìntelliganz gstudiart un hàt ànna 1993 a DEA Diplom ìn dr Universität vu Caen bikumma.

Ànna 1997 hàt'r a Thèse ìwer d Sprochsynthese noh-n-ema Text ìn dr Universität vu Pàris-Süd gmàcht.

Ar hàt ìwer d Sprochsynthese gschàfft, zerscht bi dr Firma "Elan Text to Speech" z Toulouse, dernoh ìm CNRS (Centre national de la recherche scientifique), un speeter ìm LIMSI.

Ar hàt ànna 2012 a These ìwer d Àkzànta un ìhra tecknischa Ànàlyse gmàcht. Noh dara These, wo àls Zertifizierung fer Forschungsleitung gìltet, ìsch'r Dirakter vu dr Forschung ìwer Sprochwìssaschàft worra.

Ar schàfft ìm LIMSI, dàs ìsch a ìnterdisziplinär Labor, uf em Campus vu dr Universität Paris-Saclay. Si Forschungsthema ìsch d automàtischa Veràrweitung vu da Sprochvàriàtiona. Ar schàfft ìwer d Redesàrta un d verschììdena Àkzànta: üslandera, regionàla, soziàla Àkzànta.

Waga sìm Ìntrassa fer d regionàla Àkzànta hàt'r ànna 2016 a Sàmmlung vu Audioufnàhma vu vììl regionàla Sprocha. Ar hàt mìt sina Kollega a Audio-Atlas ìm Ìnternet ufbàuia.





</doc>
<doc id="80882" url="https://als.wikipedia.org/wiki?curid=80882" title="Matthias Leupold">
Matthias Leupold

Der Matthias Leupold (* 1959 z Berlin) isch e dütsche Fotograf, Dokumentarfilmer und Hochschuellehrer.

Der Leupold het vo 1987 bis 1994 a der Berliner Hochschuel vo de Künscht (HdK) studiert. Sit 2007 unterrichtet der Leupold a der Berliner Technische Kunschthochschuel (sit 2017 Teil vo der "University of Applied Sciences Europe"). Dört isch er au Rektor gsi vo 2007 bis 2014.

Die künschtlerische Mittel vom Leupold sind di szenischi Fotografie und der Dokumentarfilm. Sini Theme sind unter anderem di Dütschi Demokratischi Republik (der sozialistischi Formalismus u. a.), Vietnamveterane ("Lighter than Orange – The Legacy of Dioxin in Vietnam," 2015), der Schwizer Moler Hugo Jaeggi und Flüchtling im Libanon ("The Song of the Valley," 2020).


</doc>
<doc id="80883" url="https://als.wikipedia.org/wiki?curid=80883" title="Verzasca TI">
Verzasca TI

Verzasca isch e politeschi Gmeind im Kanton Tessin i de Schwiz.

D Gmeind isch uf de 5. April 2020 entstande (es git Hiiwiis, as wäg de Corona-Krise die Fusion nöd hät chöne termingerächt vollzoge wöre) und erstreckt sich fascht öber s ganze Verzascatal. Es ghöred d Gebiet vo däne ehmolige Gmeinde dezue:

Ais vo de Ziil vo däre Fusion im Verzascatal isch gsi, as me di komplizierte Zueghörigkeite vo däne Gmeindsgebiet hät wöle entflächte.

Was mit de Exklave "Riazzino" (au "Riazzino Piano" gnännt) passiere söll, isch us den aakündigten Änderige im amtliche Gmeindsverzeichnis vom März 2019 no nöd klar gsi.

D Gmeindsverwaltig isch i de Frakzion Sant’Antonio z Vogorno. D Flächi vo de Gmeind isch öpe 291 km² und es sind öpe 855 Iiwohner.



</doc>
<doc id="80885" url="https://als.wikipedia.org/wiki?curid=80885" title="Kommunales Kino Freiburg">
Kommunales Kino Freiburg

S Kommunal Kino Fryburg isch isch e nitkommerziäll Kino in Fryburg. S isch anne 1972 grindet woore.

D Initiatiiv fir d Grindig vun eme Kommunale Kino z Fryburg isch vum Aarbetschrais "Sozials" vu dr Fryburger Jungsozialischten uusgange. Am 23. Novämber 1972 isch schließli in dr Feierling-Wiirtschaft d "Aarbetsgmainschaft Kommunals Kino" grindet woore. Di eerscht effetli Filmvoorfierig isch am 8. Jänner 1973 in Ryym vu dr Gwäärbeschuel II am Friedrichring gsii.

Anne 1981 isch s Kommunal Kino zäme mit dr "Freie Chinschterlgruppe Fryburg "(fkf) in dr Alt Wieribaanhoof vu dr Helledaalbaan zooge. Näb dr Biroryym vum Kino un em Kinosaal het s in däm Gebei e Galeryruum. Im Joor 1981 isch s "Café im Alte Wieribaanhoof" ufgmacht woore. No dr Ufleesig vu dr "fkf" isch 2003 s Literatur Forum Siidwescht in Alte Wieribaanhoof yyzooge. Anne 2017 isch s in s Literaturhuus in dr Alte Uni umzooge.

Zytwyys het s Kommunal Kino mit "Journal Film" e aigeni Filmzytschrift uusegee.

»Anderi Film andersch zaige« – mit däm Laitspruch vu kommunaler Filmaarbet isch aa s Brogramm vum Fryburger Kommunale Kino guet bschriibe. Näbe Filmklassiker un aktuälle Neiuffierige breege vyl Kooperazioone mit andere Verain un Yyriichtige s Brogramm. Filmhistorischi un -analytischi Vordreeg un Yyfierige dien s Filmbrogramm ergänze. Reegelmääßigi Brogrammblätz git s unter anderem fir Experimäntalfilm ("kino avantgarde"), Stummfilm mit Livebeglaitig, Chnderkino un franzeesisch Kino. E bsundere Schwäärpunkt isch s Kino am Mittwuche, wu näbe ethnograafische Film Kino us em Trikont (also vu vu Afrika, Asie oder Latynamerika) un/oder mit Migrationshintergrund bresäntiert.

S Kommunal Kino isch e Spiiloort vum Cine Latino un vum Brazil Plural-Feschtival un duet syter anner 1985 all zwai Joor mit em Fryburger Film Forum e renommiert Feschtival vum ethnograafische Film veraastalte.

Fir sy Brogramm isch s Kino scho segsmool mit em "Kinobryys vum Kinematheksverbund" uuszaichnet wore, zletscht 2005, 2006, 2007, 2008 un 2010.



</doc>
<doc id="80890" url="https://als.wikipedia.org/wiki?curid=80890" title="Freiburger film forum">
Freiburger film forum

Syter anne 1985 duet s Kommunaal Kino z Fryburg s fryburger film forum veraastalte, wu si zue aim vu dr wiichtigschte Feschtival fir dr interkulturälle Dialoog z Europa entwicklet het. 

S het si zur Ufgaab gmacht, en andere Blick uf främdi Kultuure meegli z mache, go däre ire Aigewäärt un Komplexiteet gräächt z wääre. D Filmwuche, wu all zwai Joor z Fryburg stattfindet, läbt dervu ass si do Publikum un d Filmgescht dräffe. Us zaalryche Länder un unterschiidligschte Kultuure duet s Filmforum als Filmmacher*ne yylaade go iri aktuälle Dokumäntaar- un Spiilfilm vorstelle un mit em Publikum dischpetiere. Als Gascht gsii sin z Fryburg unter anderem: Ian Dunlop, Robert Gardner, John Marshall, Mani Kaul, Timothy und Patsy Asch, Melissa Llewelyn-Davies, Luc de Heusch, Dennis O’Rourke, Rahul Roy, Judith und David MacDougall, Pierre Haffner un Jean-Paul Colleyn. Näb em Filmprogramm git s Panelgsprääch, e Uusstellig un Lääsige. D Veraastaltig findet im Mai vu jeedem uugraade Joor statt.



</doc>
<doc id="80894" url="https://als.wikipedia.org/wiki?curid=80894" title="Freiburger Barockorchester">
Freiburger Barockorchester

S Fryburger Barockorcheschter (FBO) isch e uf historisch-informierti Uffierigsprxis spezialisiert Orcheschter mit Sitz z Fryburg, wu vor allem Musik us em 17., 18. Joorhundert un dr eerschte Helfti vum 19. Joorhunderts spiile duet. S Orcherschter isch vu dr Räächtsfoorm här e Gsellschaft vum buurgerlige Räächt.

S FBO isch anne 1987 us studäntische Initiative vu dr Fryburger Musikhochschuel, nit zletscht vu Schueler*ne vum Rainer Kussmaul grindet woore. S spiilt reegelmääßig aigeni Kunzärtraie im Kunzärthuus Fryburg, in dr Liederhalle Stuegert un dr Berliner Philharmonie. S FBO isch uf internazionaale Kunzärtraise unterwägs un giltet hite as „eines der besten Alte-Musik-Ensembles der Welt“.

Nääbe Yyspiilige un Uffierige vu dr Musik vum Barock, wun em dr Name gee het, stehen au all Ritt Wäärch us dr Klassik un Romantik uf em Brogramm un s git au „Uusfliig“ in di Nei Musik (zem Byschpel uf dr. Eschinger Musikdääg 2006).

S FBO duet in dr grooße Kunzärtsääl vu dr Wält ufdrätte (u. a. Wigmore Hall, Lincoln Center, Concertgebouw Amsterdam, Palau de la Música Catalana, Kölner Philharmonie, Wiener Musikverein, Philharmonie de Paris), vylmol zäme mit Chinschtler*ne wie Christian Gerhaher, Philippe Jaroussky, Cecilia Bartoli, Thomas Quasthoff oder em RIAS Kammerchor. Doderby wird s unterstitzt vu Solischte wie dr Spezialischte fir historischi Taschteninschtrumänt Andreas Staier, Kristian Bezuidenhout oder Alexander Melnikow un dr Gyygeri Isabelle Faust un dr Gambischti Hille Perl.

Dr Barockgyyger Gottfried von der Goltz un dr Pianischt un Tschembalischt Kristian Bezuidenhout daile si di di chinschtlerisch Laitig. Reegelmääßig wird s Orcheschter au vu namhafte Gaschtdirigänt*ine wie René Jacobs, Trevor Pinnock, Philippe Herreweghe, Ton Koopman, Ivor Bolton un Pablo Heras-Casado glaitet.

E chlaini Formazioon spiilt as "Fryburger BarockConsort" vor allem Chammermusik us em 17. un 18. Joorhundert. Zum Repertoire gheere unter anderem Wäärch vu Heinrich Ignaz Franz Biber, Johann Heinrich Schmelzer oder Antonio Bertali.

Zaalryychi CD-Ufnaame sin yygschpiilt woore, unter anderem mit Kumpesizioone vu Johann Sebastian Bach, Georg Friedrich Händel, Antonio Vivaldi, Georg Philipp Telemann, Joseph Haydn, Wolfgang Amadeus Mozart, Franz Schubert, Robert Schumann un Felix Mendelssohn Bartholdy. S Orcheschter vereffetligt bim franzeesische Label "harmonia mundi" un em Label vum Carus-Verlag. Meereri vu däne Yyspiilige sin uuszaichnet woore.

Anne 2013 het s Ensemble dr Orcheschterpart in ere fir s Fäärnsee produzierte Inszenierig vu "Idomeneo" gspiilt, Reschy het dr Stéphan Aubé gfiert, gsunfge hän unter anderem dr Gaëlle Arquez un d Sophie Karthäuser.

Syt Mai 2012 het s Orcheschter sy Haimet zäme mit em ensemble recherche im nei böuene Ensemblehuus Fryburg mit Biro- un Proobryym näbe dr alte Stadthalle un in dr Noochberschaft zue dr Musikhochschuel.



</doc>
<doc id="80897" url="https://als.wikipedia.org/wiki?curid=80897" title="Ensemble recherche">
Ensemble recherche

S ensemble recherche isch e aachtchepfig Solischtenensemble, wu vor allem Wäärch vu dr zytgnessische Musik interpretiert. S isch anne 1985 grindet woore un het sy Standort z Fryburg im Brysgau. 

S Repertoire het sy Schwäärpunkt in dr Musik vum 20. un 21. Joorhundert un deckt doderby s Späktrum vu dr klassische Modäärni iber d Darmstädter Schuel bis zue dr Geegewaartsmusik ab, mänkmool wäären aber au Wäärch us dr Zyt 1700 us zytgnessischer Siichtwyys interpretiert.

S Ensemble zaichnet si uus dur e uusdeent Konzärtiere, z Fryburg dien syni Mitgliider e aigeni Kunzärtraie veraastalte. Driber uus wiirke si bi Film-, Heerfunk- un Musiktheaterprojäkt mit, gän Inschtrumäntal- un Kumpenischtekiirs (z Fryburg, uf dr Darmstädter Feeriekiirs, an Musikhoochschuele) un dien a effetli proobe. Si hän bishäär iiber 50 CD vereffetligt.

Di aigene Aageboit fir jungi Kumpenischte: "Klasse Arbeit", "international ausgerichtet", un "Die Zukunft beginnt um 19.15 Uhr!", aabunde an d Fryburger Kunzärt.

Zäme mit em Fryburger Barockorcheschter duet s ensemble recherche all Joor d "Ensemble-Akademy Fryburg" veraastalte.

Zurzyt (Stand 2020) bstoot s Ensemble us Melise Mellinger (Violine), Paul Beckett (Viola), Åsa Åkerberg (Violoncello), Mario Colli (Fleete), Eduardo Olloqui (Oboe), Shizuyo Oka (Klarinette), Christian Dierstein (Schlaagzyyg) un Klaus Steffes-Holländer (Klavier).

S Management bstoot us: Dr. Sabine Franz (Dramaturgy) un Dipl.-Verw.wiss. Tanja Ratzke (Chaufm. Gschäftsfierig). Projäktmanagement: Beate Rieker.

Syt Mai 2012 het s Ensemble sy Haimet zäme mit em Fryburger Barockorcheschter im nei böuene Ensemblehuus Fryburg mit Biro- un Proobryym näbe dr alte Stadthalle un in dr Noochberschaft zue dr Musikhochschuel.

S ensemble recherche isch unter anderem Bryysdreeger vum Schneider-Schott-Musikbryys Mainz 1995, vum Musikbryys vum Rheingau-Festival 1997 un vum Reinhold-Schneider-Bryys vu dr Stadt Fryburg (2018).



</doc>
<doc id="80902" url="https://als.wikipedia.org/wiki?curid=80902" title="Museum Walserhaus">
Museum Walserhaus

S Museum Walserhuus Gurin liit im charakteristische Walserdorf Bosco Gurin und isch s eltischte ethnographische Museum im Kanton Tessin. S wird vo de Gsellschaft Walserhuus Gurin g’laitet. 

gGsellschaft isch 1936 g’ründet worde und verfolgt s Ziel, t Walser Kultur und Schprach vo Bosco Gurin, s "Ggurijnartitsch", z’pfläge und ufz’werten. Vor alem will gGsellschaft: 


gGschäft vo de Gsellschaft, wo über 300 Mitglieder zellt, wird vomene Vorschtand g’füert, wo au gGemeind, pBürgergmeind und tTrachtegruppe Bosco Gurin verträtte sind. Uusfüehrends Glied vo de Museumstätigkaite sind e Kuratorin und e-n-Uufsichtsperson, wo beidi im Dorf woned und vo vilne freiwillige Mitarbeiter underschtützt werdet. S einzigartige Wohnmuseum ziët nöd nur Bsuecher us de Schwiiz und usem Usland aa (jährlich öppe 3'000 Lüüt), sondern bildet mit sine-n-Aktivitäte de soziali Träffpunkt für gGuriner und gKontaktschtell für de Erhalt und d Schtärkig vo de Beziëige zu de-n-andere Walser Gmainde im Alperuum. 

S Museum Walserhuus isch scho 1938 als erschts ethnographischs Museum vom Kanton Tessin eröffnet worde. Dadezue isch es sehr alts Wohnhuus us em Jahr 1386 zur Verfüegig g’schtellt worde, wo uf dië Art i sinere-n-urschprüngliche Schtruktur hät chöne-n-erhalte werde. Vo Aafang aa isch d Uusschtellig kontinuiërlich aag’wachse. 2006 isch tDuurusschtellig komplett umorganisiërt worde. Sither hät sich s Uusstelligskonzept mit em nöche Schtadel und em Sortegarte vor em Museum uusg’wiitet. Sit 2009 verfüegt s Museum über es wiiters Schtadel, wo Platz für temporäri Uusstellige-n-oder Handwerksworkschops zur Verfüegig schtaat. 2016 isch es Projäkt zur Aktualisiërig und Modernisiërig vo de Uusschtellig g’schtartet worde; debii isch-es vor allem drum g’ange, s bauliche-n-Erbe, d Sammlig und s "Ggurijnartitsch" dur en innovativi Darschtelligsmethode ufz’werte. Dank em Projäkt händ tArbetsplätz vo de Kuratorin und de Uufsichtperson erhalte und de Bewohner und Handwerker vom Dorf Arbetsglägehaite b’botte werde chöne. Di aktuelli, 2018 iig’weihti Uusschtellig isch jetzt in ihrer moderne Form mit aktualisiërter technischer Infraschtruktur z’gseh.

tDuurusschtellig isch imene-n-alte Walser Wohnhuus iig’richtet, wo verschideni volkskundlichi und historischi Themene darg’schtellt sind. Urschprünglich isch s Wohnhuus us em Jahr 1386 für zwai Familiene vorg’seh gsii. s Geboide isch ais vo de-n-eltischte Boute vom g’samte-n-Alperuum und isch an sich es Glanzschtuck vo de Walser Boukunscht. Ain Ruum isch em Guriner Künschtler und Graphiker Hans Tomamichel (1899–1984) g’widmet, wo bekannt isch für sini i de ganze Schwiiz verschtroite Sgraffiti (von dene findt me rund 20 z Bosco Gurin) und für wichtigi Werbekampagnene für Knorr, Nestlé und Caritas. Hans Tomamichel g’hört au zu de Mitbegründer vo de Gsellschaft Walserhuus und hät dezue biitrait, t Walser Kultur in ihrer Gsamthait z’ präsentiëre.

I de baide Schtadel i de Nöchi vom Museum hät’s e Duurusschtellig über bBerglandwirtschaft und temporäri Uusschtellige, während s vor em Museum de Sortegarte git, wo in Zämenarbet mit de Stiftig ProSpecieRara aab’bout wird.

s noie Uusschteligskonzept wo ab 2016 entwicklet worde-n-isch will s Museum is Territorium vo Gurin useträge. Dadezue isch s Projäkt "Ggurijnar Cheschtschi" (Guriner Schatzchischte) erarbaitet worde, e Sammlig vo didaktische-n-Aktivitäte und Rundgäng, wo inere Raihe vo Broschürene beschribe werdet und pMöglichkait gänd, Themene rund um tTradizione, tSprach, kKunscht und t Umgäbig erfahrbar z mache. pBroschürene schtönd de Bsuecher bim Empfang zur Verfüegig, damit sie s Dorf uuskundschafte chönd. s Projäkt "Ggurijnar Cheschtschi" isch vo Pro Patria und vo de Gsellschaft Landschaft Bosco Gurin underschtützt worde. 

Au de didaktischi Sortegarte ProSpecieRara vor em Geboide isch Tail vom Museum im Territorium. Nach de Vorgabe vo de Schwiizer Schtiftig für de Erhalt und pFörderig vo de genetische Vielfalt i de Fauna und Flora, will de Gmüesgarte s Interässe vo de Bsuecher für dië alte-n-und hüt sältene Gmüessortene wecke; zu dene ghört au e-n-ortstypischi Mairüebesorte "(Rååfa, Raaftschi)" vo Bosco Gurin. gGmüessortene wo da aabout werdet sind au zZuetate für di tradizionelli Suppe "Måtzufåmm". Vor ainige Jahr isch s Rezäpt noi entdeckt worde, und jetzt schtellts t Attrakzion vom tradizionelle Herbschtfäscht dar, wo jedes Jahr in Zämenarbet mit de Trachtegruppe organisiert wird. Bi dere Glägehait werded Dorf- und Museumsfüherige aa’botte, es git Laifmusig, en Markt mit lokale Produkt und Schpiili für gChind; aber es isch vor allem dië feini Gmüessuppe wo mit lokalem Brot und Chäs serviërt wird, wo jedes Jahr zuesätzlich zu de Dorfbewohner immer meh Bsuecher us em Tessin und vo uswärts aaziëht und jedes Mal en Riisenerfolg isch.

s Museum Walserhuus Gurin wird vom Kanton Tessin als regionals ethnographischs Museum anerchännt (Gsetz über di regionale ethnographische Museä – vom 18.6.1990 mit Änderig vom 4.6.2002) und isch aktivs Mitglied vom Internazionale Verein für Walsertum (IVfW). Im Folgende einigi i de vergangene Jahrzähnt verwürklichti Projäkt: 



</doc>
<doc id="80905" url="https://als.wikipedia.org/wiki?curid=80905" title="Freiburger Bachchor">
Freiburger Bachchor

Dr Fryburger Bachchoor isch e Oratooriechoor in dr Stadt Fryburg im Brysgau. Sy Repertoire umfasst en Grooßdail vu dr wiichtige oratoorische Literatur vum 18. bis 20. Joorhundert. Derzue singt dr Choor au A-cappella-Wäärch.

Dr Bachchoor isch m Wintersemschter 1943/44 vum Theodor Egel grindet woore. Dr Egel isch us ere Millemer Chaufmannsfamilie chuu un het z Berlin Musik studiert ghaa. Wun er 1943 noch ere Verwundig us em Chrieg retuur chuu isch in sy Haimet, het er an dr Universiteet Fryburg per Uushang Studänt*ine gsuecht go d Matthäuspassion vum Johann Sebastian Bach as Zaiche vum Friide un Geegegwiicht zum Chrieg uffiere. Am 5. Meerz 1944 het dr nei grindet Choor im Fryburger Minschter s Wäärch ufgfiert. Im Lauf vu dr Joor hän si d Uffierig vu dr Matthäuspassion un dr Johannespassion vum Bach im Minschter as Dradiziooon etabliert, wu bis hite fuurtgfiert wird.

Dr Egel het dr Choor 39 Joor lang glaitet, anne 1983 het dr Hans Michael Beuerle d Laitig ibernuu. Noch em Dood vum Hans Michael Beuerle am 15. Jänner 2015 het dr Wolfgang Schäfer fir e Iibergangszyt dr Choor glaitet, im Meerz 2016 isch schließli dr Hannes Reich zum neie chinschtlerische Laiter gweelt woore.

Ständige Paartner vum Bachchoor isch s Fryburger Bachorchschter, wu us Mitgliider vu Beruefsorcheschter un freie Musiker bstoot. Dr Bachchoor het scho frie mit renommierte Solischte zämegschafft, unter anderem mit em Karl Erb, dr Agnes Giebel, em Fritz Wunderlich, em Dietrich Fischer-Dieskau un dr Hildegard Behrens. Scho in dr 1950er Joor het dr Choor bi dr Ansbacher Bachwuche gaschtiert, in dr 1960er un 1970er Joor het dr Choor reegelmääßgi s Musikfestival im italienische Stresa ufgmacht, Kunzäärtraise händ dr Choor uf Paris, Wien, Venedig un Berlin, uf Grooßbritannie, in d Ukraine un uf Japan gfiert

Dr Broobesaal "(Theodor-Egel-Saal)" un d Biro vum Fryburger Bachchoor sin im "Huus vu dr Musik" bim Schloss Ebnet.




</doc>
<doc id="80906" url="https://als.wikipedia.org/wiki?curid=80906" title="Jazzhaus Freiburg">
Jazzhaus Freiburg

S Jazzhuus Fryburg isch e Jazzclub z Fryburg im Brysgau. Dr alt Wyychäller unter em Goethe-Institut in dr Schnewlinstraße isch scho vu Aafang aa auf verschiideni Musikstil uusgrichtet gsii, nit nume uf Jazz. Do schaffe d Fryburger Rockinitiative, dr Folk- un Bluesclub, d Jazz- un Rockschuel Fryburg un d Oldtime-Jazz-Initiative zäme. Zum Jazzhuus gheert syter anne 2005 au ne aige Plattelabel (Jazzhaus Records).

D Gschiicht vum Jazzhuus Fryburg fangt aa am 6. Juni 1985 mit eme Brief vum Waldi Heidepriem an d Fryiburger Jazz-Szene. Doodruf hän si iiber 60 Lyt am 26. Juni 1985 in dr Mooswaldbierstuube droffe un d "Initiative Fryburger Jazzhuus" grindet. D Idee doderzue isch uf em Zält-Musik-Feschtival in eme Gsprääch entstande, wu dr Waldi Heidepriem un dr Rolf Böhme – dr doomoolig Ooberbuurgermaischter vu Fryburg – derby gsii sin. Am 13. Novämber 1985 isch d Grindigsversammlig vu dr "Verainigung Fryburger Jazzhuus" gsii, wu dr Heidepriem au zum eerschte Voorsitzer gweelt wooren isch. Diräkt dernoo het mer mit um Umböu aagfange, am 10. Oktoober 1987 isch ais vu dr Prunkstuck vum Chäller gliiferet woore, dr grooß Bösendörfer Fliigel, wu speeter au dr Miles Davis druf gspiilt het. Am 16. Oktober 1987 isch s Jazzhuus ufgmacht woore, gspiilt hän unter anderem d Albert-Louis-Jazzband, dr Charlie Roman, d Free Dig Bigband, s Gigolo-Reinhardt Swingtett, d Hallelujah Stompers, d Mary Silvester, dr Ray Austin, The Gang u. a. Dr Joachim-Ernst Berendt het en „sicherlich einen der schönsten Jazzkeller der Welt“ gnännt.

1994/95 isch s zuen ere eerschte Krise chuu, wu dr Fryburger Gmairoot blaant het, di gringe Zueschiss z stryyche. Noch ere uurueige Zyt noch em Dood vum Grinder un Voorsitzer Waldi Heidepriem sin dr Christian Hodeige un dr Herbert Schiffels as eerschti Vorsitzer noogfolgt. Dr Jazzchäller het geege Kritik vu usse nei chenne uusgriichtet wääre. Wu d Kunzärt as kommerziälli un nimi as kulturälli Veraastaltige yygstuuft un dodermit hoochi Noozaalige vu Styyre fällig woore sin, isch wider zue finanziälle Turbulänze chuu. As Folg dervu het si dr Verain ufdrännt in er gmainnitzige Verain un e Bedryybergsellschaft. "Zweck des Vereins ist die Pflege und Fortentwicklung der Jazz-Musik mit verwandten Bereichen und Strömungen wie insbesondere der Rock- und Folkmusik, die Förderung der Ausübung und des Nachwuchses. Hierzu gehört auch der Betrieb des Freiburger Jazzhauses." No wytere finanziälle Schwiirigkaite ísch dank Sponsoore s komplett renoviert Jazzhuus 2001 dr Effetligkait voorgstellt woore. Dr Christian Hodeige het sy Amt as Voorsitzer an dr Herbert Schiffels un e verchlainerete, nei gweelte Voorstand abgee. Mer isch froo gsii, ass mer d Schwiirigkaite ooni Konkurs het chenne maischtere un di gmainnitzige Ziil vum Verain mit dr wiirtschaftli nootwändige Ziil vu dr Bedryybergsellschaft het chenne verbinde un dodermit dr Bstand vum Jazzhuus sichere.

S Jazzhuus Fryburg isch 2013 un 2018 fir sy Brogramm uuszaichnet woore un het us dr Hand vum Staatsminischter Bernd Neumann dr dytsch Spiilstättebryys iberchuu. 

D Semeschterabschlusskunzärt vum Studieberyych Jazz/Pop vu dr Musikhoochschuel Fryburg finde syter anne 2003 im Fryburger Jazzhuus statt.

Zue dr Muusiker un Gruppe, wu do ufdrätte sin, zelle Al Di Meola, Bernard Allison, Art Blakey, Black Uhuru, Blood, Sweat & Tears, Cassandra Wilson, Cecil Taylor, Dee Dee Bridgewater, Desmond Dekker, Dianne Reeves, Ice-T, Joe Zawinul, John Zorn, Klaus Doldinger, Kool & The Gang, Public Enemy, Maceo Parker, Miles Davis, Mink DeVille, Nelly Furtado, Rammstein, Roger Chapman, Soul Asylum, Red Hot Chilli Pipers un Wayne Shorter. 




</doc>
<doc id="80913" url="https://als.wikipedia.org/wiki?curid=80913" title="Ensemble Aventure">
Ensemble Aventure

S Ensemble Aventure, wu anne 1986 z Fryburg grindet wooren isch, zellt zue dr wiichtigschte europäischen Ensemble fir Neii Musik.

S Ensemble Aventure isch am 13. Jänner 1986 vum Wolfgang Rüdiger, em Walter Ifrim un em Johannes Nied grindet woore, wu si an dr Musikhoochschuel chännegleert ghaa hän. S Ensemble bstoot us fufzee profilierte Inschtrumentalischt*ine, wu in verschiidene Bsetzige mitenander Musik mache. Uf dr Kunzärtbrogramm steen Wäärch vu dr Zwoote Wiener Schuel, dr New York School un dr Darmstädter Schuel, Dada, Fluxus un Kunzäptchunscht un au Wäärch vu verdrängte un vergässene Kumpenischte. Fir d Bsetzig vu dr Kumpesizioon "Octandre" vum Edgar Varèse (siibe Bleeser un Kontrabass), wu s Ensembe im Debütkunzärt bresäntiert het, aber au fir vyl anderi Bsetzige het s Ensemble Aventure syterhäär e Hufe Kumpesizioonsufdreeg vergee; insgsamt het s e baar hundert Uruffierige gspiilt. Syt dr frieje 1990er Joor wird s Ensemble Aventure uf renommierti Feschtival un in wiichtigi Kunzärtzyylede yyglaade; Turnee hän unter anderem ins europeisch Uusland, uf Oschtaasie un au als uf Latynameerrika gfiert. E Fryburger Kunzärtzyylede mit in dr Reegle segs Saisonkunzärt git s syter anne 1991. 1995 het s Ensemble in dr Ryym vu dr Elisabeth-Schneider-Stiftig en feschte Oort fir die Kunzärtzyylede un au fir d Proobe gfunde.

Näb dr Kunzärt het s Ensemple Aventure au e Hufe Yyspiilige fir dr Sidweschtrundfunk un anderi Rundfunkaastalte gmacht un derzue rund zwanzg CD-Ufname. 

Anne1995 het s Ensemble Aventure dr Regio-Musikbryys vu dr Europeische Wiirtschaft iiberchuu, 1996 un 1998 je ne Bryys vu dr dytsche Schallblattekritik, 1996 un 2011 je ne Feertderbhryys vu dr Ernst-von-Siemens-Musikstiftig un 2006 en Bryys vu dr Kulturstiftig vu dr Länder – fir e John-Cage-Projäkt, wu im Rame vu dr Eschinger Musikdääg zäme mit Schueler*ne bresäntiert wooren isch. 

D Fryburger Kultuur- un Veraaschtaltigszytig „Kultur Joker“ het s Ensemble Aventure eso karakterisiert:




</doc>
<doc id="80914" url="https://als.wikipedia.org/wiki?curid=80914" title="Peter Sellers">
Peter Sellers

Dr Peter Sellers, CBE (* 8. September 1925 as "Richard Henry Sellers" z Portsmouth; † 24. Juli 1980 z London), isch e britische Komiker un Schauschbiiler gsi. Mer chännt en vor allem dur syni Roll as Inspektor Clouseau in dr Filmraie "Pink-Panther" "(Der rosarote Panther)". Karakteristisch fir sy chischtlerisch Schaffe sin syni Ufdritt in verschidene Rolle un Verchlaidige gsii. Är isch arg wandligsfähig gsii un het komische oder pynlige Situatione vylmol mit ere yygfrorene Mimik iberspiilt. Är het zwische verschiiden Dialäkt un Akzänt chenne hii- un häärwächsle, zem Byschpel zwische Upperclass-Änglisch, amerikanischem Änglisch oder eme dytsche Akzänt, dodermit het er in "Dr. Seltsam" gly drei Hauptrolle gspilt. Bis uf dr erscht Film isch er in dytsche Ibersetzige immer vum Georg Thomalla synchronisiert wore.



</doc>
<doc id="80916" url="https://als.wikipedia.org/wiki?curid=80916" title="Freiburger Schauspielschule im E-Werk">
Freiburger Schauspielschule im E-Werk

D Fryburger Schauspiilschuel im E-Wäärch sisch anne 1985 z Fryburg grindet woore un isch hite ne staatlig anerkännti Beruefsfachschuel mit em Abschluss „Biineryyfi“. Si het ire Sitz im Kulturzäntrum E-Wäärch.

D Uusbildig goot iber vier Schueljoor. Si isch gliideret in Grundstudium un Hauptstudium mit je vier Semeschter. E Feerderig vu dr Stundänt*ene noch em Bafög isch meegli, wänn d Voruussetzige erfillt sin.

S Studium isch sischtematisch ufböue. Leerinhalt, Leerziil, Stoffverdailigsblään un d Briefigs- un Schueloornig sin fachli beguetaachtet un vum Kultusminischterium Baade-Wiirttebäärg approbiert woore. Qualifizierti un erfaareni Leerchreft unterriichte di aabotene Fächer. Dr Unterriicht umfasst bis zue 32 Unterriichtsstunde in dr Wuche, zuesätzli finde Broobe statt fir Stuck, wu ufgfiert wääre. D Broobedisposizioon wird vum Reschiseer feschtglait.

Di effetlige Ufdritt mache s dr Studänt*ene, wu Schauspiiler*ne wääre, meegli scho in dr Zyt vu dr Uusbildig braktischi Erfaarige dur d Aarbet unter brofässionälle Bedingige z sammle: d Aarbet mit em Reschiseer, Spiile vor Publikum un Theaterkritiker.

Go dr aktuälle Aasprich vum Schauspiilberuef gräächt z wääre, het d Fryburger Schauspiilschuel ire Uusbildigsaagebot zum Wintersemeschter 2008 um s Unterriichtsfach Filmschauspiil/Camera-acting uusgwytet.

Bekannti Schueler*ne vu dr Schuel sin Mark Keller, Sarah Mühlhause, Moritz Tittel, Kai Albrecht, Marian Meder, Florian Rexer, Carola Sigg.



</doc>
<doc id="80918" url="https://als.wikipedia.org/wiki?curid=80918" title="Schloss Munzingen">
Schloss Munzingen

S Schloss Munzinge im Fryburger Stadtdail Munzinge lyt uf em Schlossbuck.

S Schloss isch vum Johann Friedrich von Kageneck (1633–1705) anne 1672 böue loo woore. Däm sy Noofolger´, dr Ryychsgroof Johann Friedrich Fridolin von Kageneck het im 18. Joorhundert e baar Dail barock umböue loo, waarschyyns no Blään vum Johann Jakob Fechter. Dr Chilchemooler Simon Göser het in däm Zuug dr Plafond im Spyyssaal mit eme antike Getterhimmel aagmoolt. 

In dr Zyt vum Eeschtryychische Eerbfolgchrieg het dr franzeesisch Cheenig Ludwig XV. 1744 s Schloss bruucht, wu d Kageneck in d Schwyz gflichtet sin. Di napoleonische Druppe hän d GEbei gschlisse. Im Zweete Wältchriegb het dr Volkssturm s Aawääse bsetzt, derno di franzeesische Druppe. 

D Familie Kageneck het d Gebei, wu unter Dänkmoolschutz stehen, e baar Mool reschtauriere loo un bruucht s au hite no. Fir d Reschtaurierige vum Kultuurdänkmool het s Feerdermittel vu dr Dänkmoolstiftig Baade-Wiirttebäärg gee, zletscht fir dr dänkmoolpfläägerisch wäärtvoll Walmdachstuel.

D Dänkmoolstiftig Baade-Wiirttebäärg het s Schloss zum "Dänkmool vum Moonet Augschte 2017" ernännt.

S Schloss isch dreisteckig im Stil vu dr Renaissance böue un het e zweesteckig Dach. D Fassaade sin speeter im Stil vum Rokoko verziert woore. D Yygangshalle isch e pfyylergstitzt Chryzgwelb un bildet au dr Zuegang zue dr Huuskapäll. Dr zuegheerig Hoof isch vu aisteckig Gebei yygfriidet, wu uurspringli as Stääl, Laager iun Wäärchstätt bruucht woore sin. Zur Schlossaalag gheert e Paarkaalaag mit Lindenallee un eme alte hoochwärtige Baumbstand.



</doc>
<doc id="80921" url="https://als.wikipedia.org/wiki?curid=80921" title="Kornhaus (Freiburg im Breisgau)">
Kornhaus (Freiburg im Breisgau)

S Kornhaus stoht am Nordweschteck vum Minschterblatz z Friburg. Im Gebei het si hit e Café un Gschäft.

An de Stell vum Kornhuus isch vorher s Zumfthuus vu de Kromer gsii, gnännt zum Falkeschtai. Dezue het d Stadt dert iri effentlige Dänz un Fäscht gää, zletsch, wu dr Philipp de Scheen doo gsii. S alt Zumft- un Danzhuus isch urspringlig u faire Sitte mit em Huus »zum Aidechsli«, uf de andre Sitte mit dem »zur Hell« zämmebaut gsii. D Gasse uf baide Sitte vum Kornhuus, wu jetz de Mischterblatz mit de Engelstroß verbinde, het s dert nonig gää.

Fir de Riichsdag anne 1498, wu vum remisch-ditsche Kinig un spetere Kaiser Maximilian I. iiberuefe wore isch, het s greßeri Riim fir d Sitzunge un s Gfolg vum Kinig brucht. Wege dem isch s Kornhuus als Danz- un Fäschtsaal nei baut wore. Wel awer s Gebei schins nit fertig gsi isch, hän d Sitzunge dann in de Grichtslaub hinter em Alte Rothuus stattgfunde. S Kornhuus isch uf em ehmolige Zumfthuus vu de Kromer zum Falkeschtai un de zwai Gebei denewe als Huus, wu frei stoht, baut wore. Nodem s fertig gsi isch, isch s Kornhuus dann vu de Burgerschaft un de Zimft brucht wore. Au de Kornmärt isch do abghalte wore, wu bis dert in eme Schopf uf em Mischzterblatz stattgfunde gha het. S Kornhuus het im Volksmund aafangs "zur neie Hell" ghaiße. Im Kornhuus isch ab 1547 langi Zitt au e Metzig gsii gsii un au de gmainsam Verkaufsruum vu de Metzger vu de Stadt, was deno in dere Zitt au zum Name "großi Metzig" gfiert het. Am 16. Augschte 1757 het vu do uus de Fribiurgger Wiwerkrieg si Lauf gnumme.

In de Zitt vu 1770 bis 1824 isch do s Theater un Kumediehuus gsi, ab em Johr 1789 isch s au im Brandkataschter als "Comödien- und Kornhaus" gfiert wore. Wu ab em Johr 1823 di ehmolig Auguschtiner-Eremite-Kilche als Stadttheater bruchrt wore isch, het s fir d Lagerig vum Korn fir de Kornhandel dient. Des het dann au zue sim hitige Name gfiert. Anne 1884 isch s umbaut wore, di owere Stockwerk sin uf Aaregung vu de Burger un Verain wider zue me Fäschtsaal mit ere Kapazität vu 550 Litt wore, de Zuegang isch iwer zwai Granitstäge uf baide Sitte vum Hauptiigang gsi. Bi de Bumbenaagriff im November 1944 isch s bis uf Grundmuure gschlisse wore. Im Johr 1970 isch s in de historische Form widerufbaut wore, de Inneruum isch dobi de neie Aaforderung aabasst wore. D Sanierung noch eme Dachstuelbrand anne 2000 het di usser Form im historische Stil wider hergstellt.



</doc>
<doc id="80923" url="https://als.wikipedia.org/wiki?curid=80923" title="Forstliche Versuchs- und Forschungsanstalt Baden-Württemberg">
Forstliche Versuchs- und Forschungsanstalt Baden-Württemberg

D Foorschtli Versuechs- un Foorschigsaaschtalt Baade-Wiirttebäärg (FVA) mit Hauptsitz z Fryburg isch as Ressortfoorschigsinschtitut vu dr Landesfoorschtverwaltig (LFV) em Minischterium fir Ländlige Ruum un Verbruucherschutz (MLR) z Stuegert zuegoornet.

S Foorschigsinschtitut het di gsetzli Ufgaab, „der Forst- und Holzwirtschaft rationelle Möglichkeiten zur Erfüllung der vielfältigen Funktionen des Waldes aufzuzeigen und die ökologischen Beziehungen zwischen Wald und Umwelt zu untersuchen”. Bi däne Untersuechige goot s um alli Waldflechene un Waldfunkzioone vum Land Baade-Wiirttebäärg: s Holz mache, di vylfältige Schutzfunkzioone vum Wald un au sy Bedytig as Erhooligsruum fir dr Mänsch.

E Meerkmool vum foorschtlige Versuechswääse isch s langfrischtig, reegelmääßig Erfasse vu wiichtige Ablaif in dr Wald-Ekosischteem wie z. B. Baumwagsduum, Boodenentwicklige un Veränderige vu dr Bflanze- un Dierwält.

S Foorschigsinschtitut luegt no däne Ufgaabe dur praxisorientierti Foorschig, Entwicklig, Monitoringsischteem, Berootig un Uus- un Fuurtbildig. E bsunderi Stellig het doderby dr Transfer vum Wisse, go neii Erkänntniss erfolgryych in d Praxis z transportiere. S Inschtitut bedrybt s foorschtli Versuechsgländ Liliedaal un isch fir s Wolfsmonitoring z Baade-Wiirttebäärg zueständig.

D FVA isch am 18. Juni 1958 us dr Fusion vu dr Baadische Foorschtlige Versuechsaaschtalt un dr Wiirttebäärgische Foorschtlige Versuechsaaschtalt fiirigange. 

Di Baadisch FVA isch anne 1873 z Charlsrue unter em Minischterium vum Innere grindet un 1875 em Gschäftsberyych vu dr Grooßhärzooglige Domäänedirekzioon im Finanzminischterium unterstellt wore. Di Wiittebäärgisch FVA isch anne 1872 as Inschtitut an dr Landwiirtschaftlige Akademy Hohheim bi Stuegert grindet woore. Mit dr ganze Forschtwisseschaft isch si 1881 an d Universitet Dibenga aagschlosse wore.

Wu im Joor 1920 im e Staatsverdraag zwische Baade un Wiirtebäärg bschlosse wooren isch, ass d Foorschtwisseschaft vum Polytechnikum Charlsrue un dr Universitet Dibenga zämeglait wääre un an dr Universiteet Fryburg verlaageret wääre, isch au di Baadisch FVA uf Fryburg chuu, di Wiirtebäärgisch FVA isch bliibe un an d Forschtdiräkzioon z Stuegert aagliideret woore. No 1945 het d Foorschtdiräkzioon vu Siiwiirtebäärg-Hauezollre drei Versuechsaaschtalte mit unterschiidlige Schwäärpinkz z Hächenga, z Renga un z Fraidestadt yygriichtet ghaa. 

Im Joor 1958 sin derno die ganze Versuechsaaschtalte fusioniert woore. D Standoort het mer aagfangs no bhalte, im Lauf vu dr Joor sin si aber noodisnoo zuegmacht woore. D Hauptverwaltig isch im eerschte Joor no z Stuegert gsii, aber bal au uf Fryburg verlait woore. Syter 1986 sin di friejer uf verschiideni Standoort verdailte Abdailige vu dr FVA in eme nei ufgriichetet Hauptgebei in dr Wonnhaldestrooß veraint.

Mit dr Fakulteet fir Foorscht- un Umwältwisseschafte vu dr Universiteet Fryburg bstoot e ängi un aarbetsdailig Zämenaarbet im Rame vum sognännte „Fryburger Modäll”. Zue däre Kooperazioon gheere unter anderem gmainsaami Kolloquie, e gmainsaami Schrifteraie un d Duurfierig vu gmainsaame Foorschigsprojäkt. Mitarbaiter*ne vum Foorschigsinschtitut wiirke derzue au reegelmääßig in dr universiteere Leer an dr Fryburger Foorschtfakulteet mit.

S Foorschigsinschtitut isch in dr nazionaale un internazionaale Foorschigslandschaft äng vernetzt. Im April 2009 isch an dr FVA e Regionaalbiro vum European Forest Institute (EFI) yygriichtet woore. Derzue isch d FVA Mitrusgeeberi vu dr internazionaale Websyte waldwissen.net, wu em Transfer vu foorschtligem Wisse dient.



</doc>
<doc id="80925" url="https://als.wikipedia.org/wiki?curid=80925" title="Colombi Hotel">
Colombi Hotel

S Colombi Hotel z Fryburg isch e inhaabergfiert Stadthotel vu dr Luxusklasse. S Hotel lyt in dr Innestadt vu Fryburg Rotteckring vis à-vis vum Colombipark un sym Colombischlessli, wu s dr Name här het.

Syter anne 1995 gheert s zue dr Allianz „The Leading Hotels of the World“. S aagschlosse Gourmet-Reschtaurant "Zirbelstube" isch vu 1982 bis 2019 all Joor mit eme Michelin-Stäärn uuszaichnet woore.

S Hotel isch im Juni 1957 ufgmacht woore. Dreeger vum Hotel isch d „Colombi Hotel Dr. Klaus Lauer KG“ gsii. Zue dr 500-Joor-Fyyr vu dr Universiteet Fryburg sin dodmol im nämlige Joor scho prominänti Gescht us Bolitik un Wiirtschaft empfange woore. Anne 1959 het dr saudi-araabisch Cheenig Saud ibn Abd al-Aziz mit sym Gfolg e baar Dääg im Colombi Hotel verbroocht.

Dr hitig Bsitzer Roland Burtsche het noch ere Chochleer z Hamburg in e baar Luxushyyser in dr USA gschafft, isch uf e kalifornischi Hotelfachschuel gange un het derno bi dr American President Lines as Sous-Chef, as zweete Chuchischef, gschafft. Wider z Dytschland, het er anne 1967 sy Fryndi Waltraud Zähringer ghyroote. S Baar, wu urspingli vu Oberbärge am Chaiserstuel gsii isch. Het verschiideni gaschtronomischi Bedrioib gfiert, bis er schließli anne 1978 zum Chauf vum Colombi Hotel chuu isch. In dr Joor druf isch s Hotel meefach umböue, erwytertet un erneieret woore. Im Joor 1995 isch s Hotel um d Residenz uusgwytet wiire, wu mer iber e Glaasschtääg im zweete Stockt aane chunnt. Glyychzytig isch e Diefgaraasch mit 80 Stellblätz fir d Hotelgescht entstande. Syter 2012 bruucht s Hotel zuesätzli zue sym Bankettberyych s Gebei vu dr eemoolige Chlooschtermiili z Eerechilche fir Veraaschtaltige.

Vu 1981 bis 2014 isch dr Alfred Klink Chuchischef vum Gourmetreschtaurant gsii. Syt em Augschte 2019 isch dr Harald Derfuß Chuchidirälkter im Colombi Hotel.

S Hotel het 112 Zimmer inklusive siibe Suite, 16 Apartment un 40 Junior-Suite. S integriert Reschtaurant bstoot us dr drei Stuube Zirbelstube (Gourmetreschtaurant), Falkenstube un Hans-Thoma-Stube. Dernääbe het s fimf Bankettryym, e Ruum zum z Moorgeässe, s Café Graf Anton, d Pianobar (Davidoff Smokers’ Lounge), e Wyychäller un d Spa- un Wellnessberyych. Im Gebei het s e baar Uusstelligssvitrine vu verschiidene Chlaidigsunternäme un Juwelier un au ne Modeshop vu dr Luxusklasse.

Urspringli isch d Hans-Thoma-Stube in eme Buurehuus vu 1776 yyböue gsii un isch speeter im Colombi Hotel integriert woore. Si maant an dr Schwarzwald-Mooler Hans Thoma. D Holzstiel sin vum Hans Thoma mit typische Schwarzwälder Motiv entwoorfe woore. Au zwai Originalbilder git s in dr Stube: e Bild vu syre Mueter un e Sälbschtporträt.

S Hotel isch uf historischem Grund böue. Do isch di alt Stadtmuure duureglofe un as vu dr Fryburger Stadtdoor isch in dr Neechi gsii. E Wandsyte vum unteriirdische Wyychäller unter dr Empfangshalle bstoot hite no us dr alte Stadtmuure.

S Hotel het 170 LYt, wu do schaffe, dodervu rund 30 Leerbuebe- un -maidli. S Huus isch vum Wirtschaftsclub Rhein-Main un dr Bundesagentur fir Aarbet bim 10. Dytsche Aarbetsblatzinveschtor-Bryys anne 2007 mit em Bryys in dr Kategory Uusbildigsblätz fir d Uusbildig vum Noowugs uuszaichnet woore.


Reschtaurant Zirbelstube:

Uf dr Terrasse vum Colombi Hotel stoot e Brunne, wu hite Flecklehäs-Brunne gnännt wird. D Schaale un d Syyle stammen us em Joor 1884, doodmool isch e Brune vor em eemoolige Predigerdoor ersetzt woore. Wu am 7. Dezämber 1885 dr speeter Grooßhärzoog Friedrich II. mit syre Frau Hilda von Nassau d Stadt bsuecht ghaa het, isch us baide Roor Wyy chuu, wu dr Feschtgsellschaft serviert wooren isch. Wäge däm het dr Brunne syterhäär Wyybrunne ghaiße. Syter anne 1961 droont e bronzeni Figuur im Hees vu dr Faasnetruefer, ere Fryburger Naarezumft. Dr Entwuurf zue dr Figuur stammt vum Holzbildhauer Franz Spiegelhalter (1899–1988), wu u. a. au d Laarve vu dr Faasnetruefer gschaffe ghaa het. Dr Verain het d Figuur am Euphrosinedaag (11. Meerz) 1961 dr Stadt ibergee.




</doc>
<doc id="80926" url="https://als.wikipedia.org/wiki?curid=80926" title="Verlag Herder">
Verlag Herder

De Herder-Verlag (offiziell "Verlag Herder") z Friburg, mit Dail au z Minche, isch e ditsche Buech- un Zittschrifteverlag in de Rechtsform vun ere GmbH. Er widmet sich schwerpunktmäßig de Theme chrischtligi Theologi, Kilche un Religion, Spiritualität in andere Religione, Erziehung un Vorschuelpedagogik, Bolitik un Gsellschaft un Lewesgstaltung un Psychologi.

De Verlag zellt mit sinre iwer zwaihundertjehrige Tradition zue de eltschte Verlage z Ditschland. Er ghert zue de Verlagsgruppe Herder, wu sitt sechs Generatione in Familie- un Stiftungsbsitz isch.

De Verlag Herder isch Mitglid im Berseverain vum Ditsche Buechhandel.

As "Herdersche Verlagsbuchhandlung" isch de Verlag anne 1801 z Meerschburg vum Bartholomä Herder grindet wore, bal uf Konschtanz un 1810 schließlig uf Friburg verlait wore. Noofolger isch si Suhn Benjamin Herder (1818–1888) gsii, wu de Grundstai glait het fir di katholisch Uusrichtung vum Verlagsprogramm un die dur d Händel vum Kulturkampf het kenne bibhalte. Dem si Suhn Hermann Herder sen. (1864–1937) het s Unterneme uusbaut un d Verlagsgruppe an ihre hitige Standort verlait. No ihm hän de Theophil Herder-Dorneich (1898–1987) un dr Hermann Herder de Verlag glaitet. No schwere wirtschaftlige Schwirigkaite in de 1990er-Johr stoht sitt 1999 de Manuel Herder (* 1966) in sechster Generation an de Spitz vum Unterneme. Unter sinre Fierung sin d Digital- un Audioprodukt vum Verlag entstande un e Onlineshop. Im Juli 2016 isch bekannt wore, dass e Konsortium um de Herder-Verlag de Großdail vu de Thalia-Gruppe iwernimmt. Ab April 2017 isch Herder au Dailhaber vum Berliner Herfunksender Radio Paradiso.

S Verlagsgebeid, wu z Friburg "Herderbau" gnännt wird, dominiert de Friburger Stadtdail Neiburg. S isch in de Johr 1910 bis 1912 noch em Entwurf vum Architekt Max Meckel im neobarocke Stil baut wore un umfasst e ganz Stroßekarree. Am 27. November 1944 isch de Bau dur de Bumbenaagriff im Rame vu de britische Operation Tigerfish gschlisse wore. Unter de Opfer sin 11 Herder-Aagstellti gsii. D Druckerei, wu in de 1950er Johr au e Dailuflag vu de Badische Zittung druckt wore isch, un d Uusliferung sin aafangs 1990er Johr uusglageret wore, de Verlag het dann e große Dail vum Verlagsgebeid an s Land Bade-Wirtteberg verkauft. D Riim stehn de Universität Friburg z Verfiegung un were sit 2000 nodisno saniert. Dert sin in de Hauptsach Institute vu de Fakultät fir Umwelt un natirligi Ressource unterbrocht. Im ehmolige Papirlager isch d Uusstellungshalle vu de Archäologische Sammlunge vu de Universität iigrichtet wore. De Verlag selwer brucht nur no de Sidfligel vum Gebeidkomplex.

Im Verlag kumme hauptsächlig Sach-, Fach-, Kilche-, Gschenk- un Kinderbiecher un Biografie rus, in de jingschte Zitt auas Herbuech un sitt 2008 als E-Book. In de "Herderbücherei" isch ab de 1960er Johr e Däschebuechserie mit aafangs unterhaltsame, speter maischt theologische un pedagogische Theme ruskumme. Newe de Däschebuechraie "INITIATIVE" (ab 1974), "Spektrum" un de broschierte Raie "Premiere", wu si hauptsächlig mit Sachbuechtheme rund um Gsellschaft un Religion bschäftige, ghert au s Kinderbuechimprint "KeRLE" zum Herder. Unter Kilchebiecher kennt me d Herder-Bibel, wu s zur bessere Orientierung e Evangelieschlissel din het.

Bsundersch erfolgrich im Berich Religion sin u. a. Biecher vum Papscht Benedikt XVI., em Pater Anselm Grün un em Dalai Lama un Biecher iwer si. 
Vu 1963 bis 1996 sin bim Herder Spiil verlait wore, e Dail sin in d Uuswahllischt zum „Spiel des Jahres“ ufgnumme wore.

Im Herder-Verlag kumme d Zittschrifte "Herder Korrespondenz", de "Christ in der Gegenwart" un d "Stimmen der Zeit" rus. Si widme sich em Dialog zwische Kilche, Kultur un moderner Gsellschaft. Anderi chrischtlig oder kilchlig orientierti Format sin de "Anzeiger für die Seelsorge", "einfach leben – ein Brief von Anselm Grün", "Ideenwerkstatt Gottesdienst", "Gottesdienst" un "praxis gottesdienst", "diakonia" und"Forum Weltkirche". D Zittschrifte "Römische Quartalschrift" un "Theologie und Philosophie", wu all Vierteljohr ruskumme, hän als Zilgruppe s theologisch Fachpublikum. Im Berich Pedagogik were d Zittschrifte "kindergarten heute", "kizz", "Entdeckungskiste" un "Kleinstkinder" rusgewwe.

Anne 1854 isch Herders Conversations-Lexikon, ains vu de wichtige ditsche Lexika vum 19. Johrhundert erschine, wu im 20. Jahrhundert als "„Der Große Herder“" wittergfiert wore isch. Im Berich Theologi isch de mittlerwili 36-bändig "Herders Theologischer Kommentar zum Alten Testament" (HThKAT, rusgewwe vu Erich Zenger †, Ulrich Berges, Christoph Dohmen un Ludger Schwienhorst-Schönberger) un s "Lexikon für Theologie und Kirche" (LThK) ruskumme. Bis in d 90er Johr isch s mehbändig "Herders Staatslexikon" in katholische Krais e wichtig Nochschlagwerk fir Theme vu de Bolitik, Wirtschaft un Gsellschaft. Im Verlag sin au d Raie "Ars Antiqua – Große Epochen der Weltkunst" vu Kunscht-Bildbänd un "Der Große Ploetz" erschine.




</doc>
<doc id="80929" url="https://als.wikipedia.org/wiki?curid=80929" title="Liste der Klöster in Freiburg im Breisgau">
Liste der Klöster in Freiburg im Breisgau

D Lischt vu de Kleschter z Friburg im Brisgau umfasst alli Kleschter vu de Stadt Friburg.



</doc>
<doc id="80931" url="https://als.wikipedia.org/wiki?curid=80931" title="Historisches Kaufhaus (Freiburg im Breisgau)">
Historisches Kaufhaus (Freiburg im Breisgau)

S Alt Chaufhuus, au Historischs Chaufhuus isch ais vu wiichtigschte histoorische Gebei z Fryburg. S stoot uf dr Siidsyte vum Minschterblatz, wu s mit syre roote Fassaade uusesticht.

S eerscht kommunaal Chaufhuus as Böu vu dr stedtische Määrtverwaltig zum Waarenumschlaag un fir d Zollabwicklig z Fryburg isch im 14. Joorhundert in dr Schueschterstrooß böue woore, di eerscht Nännig isch vu 1378. Ab 1520 isch neerdli vu däm alte Chaufhuus s hitig Gebei zum Minschterblatz zues mit Blick uf s Fryburger Minschter böue woore. Dr Abschluss vu däm „Neie Chaufhuus“ wird uf 1532 datiert. Wär dr Architäkt vum Gebei gsii isch, waiß mer nit gnau, mer vermuetet, ass es e Böumaischter gsii isch, wu dertemool am Fryburger Minschter gschafft het, villicht dr Lienhart Müller vu Ettlinge.

S Chaufhuus isch speeter meefach umgstaltet woore. Anne 1550 isch e Balkon ergänzt woore, no dr Belaagerige vu dr Stadt 1714 un 1744 hän Chriegsschääde mieße repariert wääre, 1814 isch d Fassade vum Simon Göser nei aagmoolt woore. 1880/84 isch s Gebei, wie s dr Zytgschmack doodmol gsii isch, hischtorisierend umgstaltet un mit ere neie Dachgaube in dr Art vum Hôtel-Dieu vu Beaune versääne woore. 1924/25 sin d Änderige vu 1884 no Blään vum Stadtböudiräktor Karl Gruber wider ruggängig gmacht un s Chaufhuus in dr voorig Zuestand versetzt woore, 1987 bis 1991 un 2000 het s di letschte umfangryyche Renovierige gee.

Vu 1946 bis 1947 het im Gebei di Berootend Landesversammlig vu Baade daagt, vu 1947 bis 1951 het s Alt Chaufhuus as Barlemäntsgebei vum Land Baade dient.

S Gebei stoot mit dr Draufsyte zum Minschterblatz un fallt uf wäg sym Schmuck un syre dunkelroote Faarb. E hooch Dach mit zwai dur Schleppgaube gliftete Spyychergschoss wird vu Stäägegiibel yygfasst. Dur Effnige un Uusleeger an dr Weschtsyte het mer d Waar in d Spyycher chenne due. S Chaufhuus isch us dr Flucht vu dr Nääbegebei fiirigruckt. Im eerschte Stock het s e Laube mit vier Arkaade zum Minschterblatz zues un zwoo uf dr Syte, unter dääne Arkaade isch friejer Handel driibe woore. S Rippegwelb vu dr Laube schmicke Schlussstai mit Woobe. An dr Drännwand lang verlauft e Staibank. Dur e grooß Door chunnt mer in e Halle, wu zum Innehoof ufgoot. Zuesätzli fiert e chlaini Diire, wu mit Maaßwäärch yygraamt isch un wu s Woobe vu Fryburg un Eeschtryych draa het, in Hoof, wu nume zue bsunderer Aaloss uf isch. An dr Balkedecki siit mer no dr grooß Balke, wu d Stadtwoog dra ufghänkt gsii isch. Im Hoof het s e Duurn mit ere ufwändige spindelloose Schnäckestääge („Kaiserstiege“), wu uurspringli dr Hauptzuegang zum grooße Saal bildet ghaa het.

S gsamt Oobergschoss vum Gebei nimmt e Saal yy, wu s spootgootischi Vorhangboogefänschter zum Määrtblatz zues din het. Är wird vu zwee zierlige, polygonaale un mit faarbige Ziegel deckte Eerker an dr Gebeidecke flankiert. Au uf dr Syte zum Hoof zues het dr Saal grooßi Fänschter. D Front isch verziert mir habsburgischi Skulpture un Woobe, wu zwische 1530 un 1531 vum Hans Sixt von Staufen gmacht woore sin. D Skulture mit Baldachinchroone zwische dr Fänschter vu dr Voorderfront stelle dr Chaiser Maximilian I., sy Suun Cheenig Philipp dr Scheen un däm syni Siin, dr Reemisch Chaiser Karl V. un dr Reemisch Cheenig un speetere Chaiser Ferdinand I. dar. Unter dr Fänschter vu dr beede Eerker het s je fimf Woobefälder, wu vu dr Oordeschette vum Oorde vum Guldene Vlies umgee sin un an dr ussere Schreegsyte dr chaiserli Doppeladler un d Woobe vu dr Habsburgische Erbland zaige. Dr Drauf vu dr mit faarbige Ziegel deckte Eerker isch mit chlaine Bländwasserspeier verziert, d Entwässerig vum grooße Dach goot iber chupferni Wasserspeier, wu as Drachechepf gstaltet sin.

Wiichtigschte Inneruum isch dr "Chaisersaal", wu hite as represäntatiive Veraastaltigsoort dient un bis zue 350 Lyt fasst. Är het e 1629/31 aabroochti Stuckdecki mit uusgmoolte Woobefälder un zaalryyche Porträt vu habsburgische Heerscher an dr Wänd – si zaige dr Chaiser Franz I. un sy Frau Maria Theresia, ire Suun un Noofolger vum Vater as Chaiser Joseph II. un sy Frau Isabella von Parma un dr Chaiser Franz II. An dr Stiirnwand zaigt e grooß Gmääld d Belaagerig vu dr Feschtig Fryburg anne 1714. D Glaasgmääld in dr Fänschter stamme vum Fritz Geiges us em Joor 1924. Au in dr Eerker het s bis 1924 Glaasgmääld gee, wu dr Geiges 1884 gschaffe ghaa het (hite im Auguschtinermuseum). Dr Saal isch noch em dytsche Chaiser Wilhelm I. gnännt, nit no dr Reemische Chaiser us em Huus Habsburg. D Stadt Fryburg het fir dr Wilhelm I. doo am 3. Oktober 1876 im Rame vum Feschtakt zue dr Yyweiig vum Siigesdänkmool e Feschtbankett gee.

Anne 1776 isch eschtli vum Chaushuusgebei s "Redoutehuus" as Ballhuus an dr Stell vum Salzhuus, wu deert syt em Mittelalter gstande isch, böue woore. Syterhäär chunnt mer in Chaisersaal iber e barocke Stäägenufgang in däm Gebei. Im Yygangsberyych liige Garderoobe, im zweete Stock isch s Foyer vum Chaisersaal un im 3. Stock isch im Joor 1878 d Verainsstuube vum Gschichtsvereins Schau-ins-Land noch eme Entwurf vum Fritz Geiges yygriichtet woore. D Grindigsversammlig vum Landesverain Baadischi Haimet het au im Alte Chaufhuus stattgfunde.

Zue dr Schueschterstrooß zues het s im zweete Stock zwee chlaineri Ryym, wu fir Veraastaltige bruucht wääre. Im Chämizimmer, wu mer iber e Schnäckestääge vu 1518 vum Hoof här chunnt, hän bis zue 90 Lyt Blatz, het s e grooß Chämi us em 15. Joorhundert, un e Stuckdecki us em 18. Joorhundert, wu dr chaiserli Doppeladler zaigt. Dr Rokokosaal fasst bis zue 70 Lyt un het e Stuckdecki vum Franz Anton Vogel us dr Wessobrunner Schuel vu 1751.




</doc>
<doc id="80949" url="https://als.wikipedia.org/wiki?curid=80949" title="Philharmonisches Orchester Freiburg">
Philharmonisches Orchester Freiburg

S Philharmonisch Orcheschter Fryburg isch e dytsch Sinfoniorcheschter us dr Stadt Fryburg. S spiilt im Konzärthuus Fryburg unter anderem Sinfonikunzärt un s Neijoorskunzärt, bi Ooperevoostellige spiilt s im Stadttheater Fryburg.

S Philharmonische Orcheschter Fryburg isch anne 1887 grindet woore un syt däre Zyt mit scho mit Chinschtler*ne wie dr Clara Schumann un em Richard Strauss zämegschafft. Scho voorhäär het s dr vum Hermann Dimmler 1877 grindet Philharmonisch Verain gee, wu bekannti Muusiker un Kumpenischte wie dr Eugen d’Albert un dr Franz Liszt uf Ryburg ghoolt het. Syter 1867 het s dr Poschte vum stedtische Kapällmaischter gee, wu s Theaterorcheschter uf Militeermuusiker un Laie glaitet ghaa het. Zum Zytpunkt vu dr Grindig vum Orcheschter het dr Kapällmaischter Giesecker s Ensemble glaitet. Dr eerscht Ufdritt vum neie Philharmonische Orcheschter isch am 4. Oktober 1887 unter Laitig vum Kapällmaischter Wilhelm Bruch gsii. Zum Brogramm hän unter anderem em Wagner sy Tannhäuser-Ouvertüre, Stuck us dr Oopere „König Manfred“ vum Karl Reinecke un di 2. Rhapsodi vum Franz Liszt gheert. Vu 1890 bis 1919 isch s Orcheschter vum Gustav Starke glaitet woore, mit em Schwäärpunkt uf Oopere. 

Anne 1910 isch dr Theaterböu ufgmacht un s Ensemble uf 60 Mitgliider uusgwytet woore. Noch em Eerschte Wältchrieg isch d Aarbet vum Camillo Hildebrand fuurtgsetzt woore. Anne 1924 isch dr Max Krüger dr nei Intendant woore un är het dr Ewald Lindemann (1924–1929) as eerschte Generaalmusikdiräkter (GMD) vum Orcheschter ghoolt. Är isch 1929 vum Hugo Balzer abgleest woore, wu 1933 Franz Konwitschny noogfolgt isch. Wu Franz Konwitschny 1938 Fryburg verloo het, isch dr Bruno Vondenhoff chuu. Ab 1945 het dr Wilhelm Schleunig d Laitig ghaa, wu 1951 vum Heinz Dressel abgleest wooren isch. Dr Hans Gierster het 1956 d Laitig ibernuu. No im isch 1966 dr Leopold Hager chuu un 1969 dr Thomas Ungar. Di chinschtlerisch Laitig vum Orcheschter un dr Oopere hän derno die Dirigänte (GMD) ghaa: Marek Janowski (1973–1975), Klauspeter Seibel (1975–1978), Klaus Weise (1978–1981), Ádám Fischer (1981–1983), Eberhard Kloke(1983–1989), Donald Runnicles (1989–1993), Johannes Fritzsch (1993–2000), Kwamé Ryan (2000–2003), Karen Kamensek (2003–2006), Patrik Ringborg un Gerhard Markson. Syter anne 008 isch der franzeesisch Dirigänt Fabrice Bollon Generaalmusikdiräkter.

Dradizionäll bstoot s Repertoire us Oopere un Kunzärt us ere uusgwoogene Mischig zwische Klassik un Modäärni. S Philharmonisch Orcheschter Fryburg engaschiert si au scho syt langem in dr Chinder- un Juugedaarbet.



</doc>
<doc id="80950" url="https://als.wikipedia.org/wiki?curid=80950" title="Norbert Blüm">
Norbert Blüm

Dr Norbert Sebastian Blüm (* 21. Juli 1935 z Rüsselsheim am Main; † 23. April 2020 z Bonn) isch e dytsche Bolitiker (CDU) gsii. Är het em Dytsche Bundesdaag vu 1972 bis 1981 un vu 1983 bis 2002 aaghert. Vu 1982 bis 1998 isch dr Blüm Bundesminischter fir Arbet un Sozialornig gsii.

In syre Juged isch dr Blüm Mässdiener un Sankt-Georgs-Pfadfinder gsii. Noch em Abschluss vu dr Volksschuel 1949 het er bis 1952 bi dr Adam Opel AG z Rüsselsheim Wärchzygmacher glehrt un het in däm beruef bis 1957 gschafft. In däne johr isch er im Wärch aus as Jugedverdrätter aktiv gsii. Dr Norbert Blüm isch ab 1950 Mitglid v dir Gwärkschaft IG Metall gsii.

Ab 1957 isch er iber dr zweet Bildigswäg uf s Oobeimnasium vum Ketteler-Kolleg Mainz gange un het 1961 s Abitur bstande. Um des Zyt isch er 1. Stammesvorsitzer vu dr Dytsche Pfadfinderschaft Sankt Georg z Rüsselsheim gsii. Derno het er bis 1967 an dr Universitet Bonn d Fächer Filosofy, Germanischtik, Gschicht un Theology studiert s letscht unter anderem bim Joseph Ratzinger. Doderby isch er vu dr Stiftig „Mitbestimmung“ (Vorlaiferi vu dr „Hans-Böckler-Stiftung“) un au vu dr „Volkswagenstiftung“ gferderet wore. Anne 1967 isch er zum Dr. phil. mit ere Arbet iber d "Willenslehre und Soziallehre von Ferdinand Tönnies. Ein Beitrag zum Verständnis v. ‚Gemeinschaft und Gesellschaft‘" promoviert wore. Vu 1966 bis 1968 sich er Redakte bi dr Monetszytschrift vu dr Christlich-Demokratischen Arbeitnehmerschaft (CDA) "Soziale Ordnung" gsii.

Syter anne 1950 isch dr Blüm Mitglid vu dr CDU gsii. Dert het er si vor allem in dr Sozialuusschiss vu dr CDA engaschiert, wun er Hauptgschäftsfierer vun ere vu 1968 bis 1975 un Bundesvorsitzer vu 1977 bis 1987 gsii isch. Vu 1969 bis 2000 isch er im CDU-Bundesvorstand ghockt, dodervu vu 1981 bis 1990 un wider vu 1992 bis 2000 as stellverdrättende Bundesvorsitzer vu dr Bartei.

Vu 1987 bis 1999 isch dr Blüm Landesvorsitzer vu dr CDU z Nordrhy-Weschtfale gsii. Bi dr Landdagswahl 1990 isch er Spitzekandidat vu syre Bartei gsii, het si bi dr Wahl aber nit geg dr Minischterbresidänt Johannes Rau (SPD) chenne duresetze.

Vu 1972 bis 1981 un vu 1983 bis 2002 isch dr Blüm Mitglid vum em Dytsche Bundesdaag gsii. Do isch er vu 1980 bis 1981 stellverdrättende Vorsitzer vu dr CDU/CSU-Bundesdagsfraktion gsii. Dr Blüm isch zletscht (14. Wahlperiod 1998-2002) iber d Landeslischt Nordrhy-Weschtfalen in Bundesdag yyzoge.

Vu 1981 bis 1982 isch er Mitglid vum Abgordnetehuus vu Berlin gsii.

Vu 1981 bis 1982 isch er Senator fir Bundesaagelägehaite un Bevollmächtigte vum Land Berlin bim Bund im Senat vum Regierede Burgermaischter Richard von Weizsäcker gsii.

Am 4. Oktober 1982 isch er vum nei gwehlte Bundeschanzler Helmut Kohl as Bundesminischter fir Arbet un Sozialornig in d Bundesregierig (Kabinett Kohl I) gruefe wore. Är het des Amt bis zum Änd vum Kabinett Kohl V am 26. Oktober 1998 no dr Bundesdagswahl 1998 bhalte. Är isch dodermit dr ainzig Bundesminischter, wu in dr ganze Zyt vu dr Chanzlerschaft vum Helmut Kohl em Kabinett aaghert het. In syre Bolitik het er si vor allem uf di Chrischtli Soziallehr beruefe. Är het zue däre mol gschribe, die „verteidigt das Privateigentum, aber in sozialer Bindung. Die christliche Soziallehre verbindet also individuelle mit sozialen Rechten und Pflichten.“

As Minischter het er unter anderem fir d Yyfierig vu dr Pflägversicherig gsorgt.

Dr Blüm wird vylmol verbunde mit em Spruch „Die Rente ist sicher“, wu mittlerwyli z Dytschland ne „gfliglet Wort“ isch. S handlet si um e Spruch us ere Wärbekampagne vu dr Bundesregierig vu anne 1986, wu dr Blüm mit eme Bänsel un Chlaischter vor Wahlblakat uf ere Litfaßsyyli posiert het, wuz druf gstanden isch: „Denn eins ist sicher: Die Rente“.

Är het si unter anderem fir Regimegegner yygsetzt, wu z Chile unter em Militerdikator Augusto Pinochet verfolgt wore sin. Im Summer 1987 isch er uf Chile graist un het uf Mänscherächtsverletzige in dr Colonia Dignidad ufmerksam gmacht.

Dr Blüm het z Bonn gläbt un isch syter anne 1964 mit dr Marita Blüm ghyrote gsii, wun er im Studium chänneglehrt ghaa het. S Eebaar het drei Chinder ghaa, e Suhn un zwoo Dechtere.




</doc>
<doc id="80951" url="https://als.wikipedia.org/wiki?curid=80951" title="Quantenpunkt-Einzelphotonenquelle">
Quantenpunkt-Einzelphotonenquelle

Kwantepunkt-Einzelphotonequelle basiere uff einzelne Kwantepünkt, wo in ere optische Mikrokavität platziert werde. Si sinn än Einzelphotonequelle uff Abrüef. Ä pulste Laser cha äs Ladigsträgerpäärli im Kwantepunkt erzüüge. Selles nännt mer äs Exziton. Wäge de diskrete Energie-Niveaus cha numme ais Exziton gliichziitig i dr Kavität exischtiere. Dä Zerfall vum Exziton wäge spontaner Emission führt zur Uussendig vu aim einzelne Photon. Sie sinn nid-chlassischi Liechtquelle wo Antibündelig zeige. D Emission vu einzelne Photone cha mer noochwiise, i dem mer d Autokorrelationsfunktion vu zweiter Ordnig misst. D Liniebreiti vu de uusgsendete Photone cha mer mit de Verwendig vu Bragg-Spiegel (DBRs) verchliinere. Züesätzlich füeret d DBRs zu n ere Emission in ä wohldefiniirti Richtig.

Mit äm wachsendä Gwunder a Kwanteinformationswüsseschafte sit äm Aafang vum 21. Jahrhundert hätt au d Forschig für verschiideni Arte vu Einzelphotonequelle zuegno. Früeni Einzelphotonequelle wie aachündigti Photone, wo im 1985 drüber brichtet worde isch, fuessä uff nid-deterministische Prozess. Kwantepünkt-Einzelphotonequelle sinn Quelle uff Abrüef. Über ä Einzelphotonequelle wo uff eme Kwantepunkt in ere Mikroschiibä-Struktur basiert, isch im 2000 brichtet worde. Spöter sinn Quelle nooch un nooch in anderi Struktuure wie photonischi Kristall oder Süüle iibaut worde. D Ergänzig vu DBRs hät d Uussendig in ä wohldefinierti Richtig erlaubt und hät d Emissionseffizienz vergrösseret. Kwantepünkt-Einzelphotonequelle mien bi kryogene Temperature betriibe werde, was immer no ä technischi Uuseforderig isch.

Einzelni Photone werde uus em Halbleiter dur spontani Emission vum Zerfall vu nere einzelne Aaregig erzüügt. In de Kavität wird die spontani Emission durch de Purcell Effekt verstärkt. D Uuseforderig bir Herstellig vu nere Einzelphotonequelle isch z Sicherstelle, dass mer numm grad ei einzelni Aaregig gliichzitig im System hät. Do drfür platziert mer ä Kwantepunkt in ere Mikrokavität (Abb. 1). Ä Quantepunkt hät diskreti Energieniveaus. Ä Aaregig vum Grundzuestand in än aagregte Zuestand erzüügt äs Exziton. Wenn das Exziton dann am Änd wäge dä spontane Emission wiider zerfallt, sendets äs einzelnes Photon us. 

D DBRs werde ind Kavität iigfüegt zum e guet definiierti rüümlichi Mode z erzüüge und zum d Linieverbreiterig wäge de Läbensziit formula_1 vum aagregte Zuestand z reduziere (Abb. 2).

Das System cha mit em Jaynes-Cummings Modell gnööcheret werde. I dem Modell interagiert de Kwantepunkt numme mit einere einzige Mode vu de optische Kavität. Die optischi Mode hät e wohldefinierti Frequenz. Das macht d Photone ununterscheidbar, wenn ihri Polarisation mit eme Polarisationsfilter usgrichted wird. D Lösig vum Jaynes-Cummings Hamiltonian isch e Vakuum Rabi-Oszillation. E Vakuum Rabi-Oszillation vum ene Photon, wo mit eme Exziton wechselwirkt, nennt me au äs Exziton-Polariton.

Zum d Wahrschiinlichkeit vu de gliichziitige Emission vu zwei Photone z unterdrucke, muess mer sicherstelle, dass zu jedere Ziit nid meh als ei Exziton in de Kavität isch. Die diskrete Energiezueständ im Kwantepunkt erlaube numme ei Aaregig. Zuesätzlich verhinderet d Rydberg-Blockade d Aaregig vu zwei Exzitone am gliiche Ort..D elektromagnetischi Wechselwirkig mit em scho existierende Exziton änderet d Energie, wo bruucht wird, um es zweits Exziton aazrege, liicht. Wenn d Energie vum Pumplaser resonant isch, chas zweite Exziton nid aagregt werde.
Trotzdem bliibt ä chliini Wahrschiinlichkeit übrig, zwei Exzitone gliichzitig im Kwantepunkt z ha. Zwei Exzitone wo im ene chliine Volume iigschlosse sinn nennt me Biexzitone. Sie interagiere mitenand und ändere deswege ihri Energie liicht. Photone, wo us em Zerfall vu Biexzitone entstönd hän deswege e anderi Energie als solchi us em Zerfall vu Exzitone. Sie chönne mit eme optische Filter uusegfiltered werde. 
D Kwantepünkt chönne elektrisch oder optisch aagregt werde. Fürs optischi pumpe cha e pulste Laser benutzt werde um d Kwantepünkt aazrege. Demit mer die gröschti Wahrschiinlichkeit bechunnt, äs Exziton z erzüüge, wird de Pumplaser uf Resonanz iigschtellt. Das entspricht eme formula_2-Puls uf de Bloch-Chugele. Uf die Art hän die emittierte Photone aber die gliichi Frequenz wie de Pumplaser. Mer bruucht e Polarisationsfilter um sie unterscheide z chönne. Will d Photone us de Kavität zuefällig polarisiert sinn, wird d Hälfti vu ihne vu sellem Filter blockt.

Mer baut e Mikrokavität mit numme einem einzige Kwantepunkt in ihre. D DBRs chönne mit molekularer Schichtabschiidig (MBE) gwachse werde. Für d Spiegel werde zwei Materialie mit unterschiidliche Brächigsindizes in abwechsender Reihefolg uuftrage. Ihri Gitterkonstante sötte nooch binenander liige, u damit keini Verspannige uuftrete. Zum Beispiel eignet sich e Kombination us Aluminiumarsenid- und Galliumarsenid-Schichte. Äs Material mit chliinere Bandlücke wird verwendet, um de Kwantepunkt z wachse. In de erschte atomare Lage, i dene das Mateial uuftrage wird, passt sichd Gitterkonstante dere vum DBR aa. E tensili Verspannig tritt uf. Bin ere gwüsse Dicki wird d Energie vu de Verspannig z gross und d Schicht zieht sich zämme, zum mit ihre eigene Gitterkonstante wiiterzwachse. A däm Punkt hänn sich automatisch Kwantepünkt bildet. Die zweiti Schicht vu DBRs cha jetzt uf säbere Schicht mit de Kwantepünkt uuftrage werde.

De Durchmesser vu de Süüle isch numme es paar Mikrometer. D Mikrosüüle muess als Welleleiter fungiere, damit die optischi Mode d Kavität nid verloot. Halbleiter hänn normalerwiis relativ hochi Brächigsindizes vu n≅3.
Ihr Uustrittskegel isch deswege chlii.Mit ere glatte Oberflächi isch än Halbleiter fascht e perfekte Welleleiter. Mit zuenehmender Rauigkeit vu de Wänd und abnehmendem Durchmesser vu de Mikrosüüle wachse d Verlüscht aber.

D Ränder müen so glatt wie möglich sii um Verlüscht z minimiire. Das cha gschafft werde, idem mer d Prob mit Elektronestrahllithographie herstellt und d Süüle mit reaktivem Ione-Ätze bearbeitet.

Einzelphotonequelle werde durch Antibündelig charakterisiert. Will d Photone eins nachem Andere emittiert werde, isch d Wahrschiinlichkeit drfür, zwei Photone gliichzitig z gseh, für än ideali Quelle 0. Um d Antibündelig vun ere Liechtquelle noochzwiise, müess mer die Autokorrelationsfunktion zweiter Ordnig formula_3 messe. Ä Liechtquelle zeigt Antibündelig, wenn gilt formula_4 ≤ formula_3. Bin ere ideale Quelle gilt formula_6. Experimentell wird formula_3 mit em Hanbury Brown und Twiss Effekt gmesse. Die kleinschte Wert bi kryogene Temperature für Kwantepünkt sin formula_8 und formula_9.

Für de meischde Aawendige müen d Photone us ere Einzelphotonequelle ununterscheidbar sii. Di theoretischi Lösig vum Jaynes-Cummings Hamiltonian isch ä einzelni Mode, in dere numme d Polarisation zuefällig isch. Nachdem mer d Polarisation vu de Photone uusgrichtet het, cha mer ihri Ununterscheidbarkeit messe. Do drfür benutzt mä dr Hong-Ou-Mandel Effekt. Zwei Photone vo dr Quelle werde so gleitet, dass sie gliichziitig an je einem vu de beide Iigäng vum ene 50:50 Strahlteiler aachöme. An beidne Usgäng vum Strahlteiler wird je ä Detektor platziert. Koinzidenze – also s gliichziitigi uftreffe vu je einem Photon – zwüsche de beide Detektore werde gmesse. Wenn d Photone ununterscheidbar sin, sötte keini Koinzidenze ufträte. Im Experiment hett mer fascht perfekti Ununterscheidbarkeit gfunde. .

Einzelphotonequelle sin vu grosser Bedütig in de Kwantekommunikationswüsseschafte. Si könne zur Erzüügig vu echte Zuefallszahle benutzt werde. . Einzelni Photone zeige inhärenti Kwanteunbestimmtheit. Zuefallszahle finde zum Biispiel Awendige in Simulatione mit de Monte Carlo Methode.

Abgseh do drvo sin Einzelphotonequelle essenziell in de Kwantekryptographie. S BB84 Schema isch äs bewiisbar sicheres Kwanteschlüssel-Verteiligsverfahre.
Äs funktioniert mit ä re Lichtquelle, wo perfekt numme äs einzelnes Photon uff zmol ussendet. Wegem No-Cloning-Theorem cha d Kommunikation nid abghört werde, ohni dass es uffallt. D Verwendig vum Kwantezuefall währet em Schriibe vum Schlüssel verhinderet alli Muschter im Schlüssel, wo zum dechiffriere vum Code bruucht werde chönnte.
Zuesätzlich chönne Einzelphotonequelle zum teschte vu fundamentale Eigeschafte vu de Kwantefäldtheorii bruucht werde .



</doc>
<doc id="80953" url="https://als.wikipedia.org/wiki?curid=80953" title="Renato Maranta">
Renato Maranta

Renato Maranta (* 1920 z Poschiavo; † 1954 in Chur) isch än Schwiizer Komponischt und Schriftsteller gsii. 

Dä Renato Maranta isch dä Sohn vom puschlaver Organischt Riccardo Maranta gsii, wo z Regeschburg Chilämusig schtudiert hät. Dä Renato Maranta hät z Rom, z Chur und z Lugano Theologii und Musig am Konservatorium z Züri schtudiert. Deetä hät er als Chilämusiker gschafft und isch bis 1943 Organischt in dä Pfarrei Maria Lourdes z Züri-Seebach und i dä Pfarrei St. Martin z Züri-Flunterä. Nachäne isch är in dä Pfarrei Herz Jesu z Züri Wiedikä Organischt gsii. Siis musikalschä Werch isch dur än eigetümlichi schlichti Innigkeit kennzeichnet und umfasst chilämusikalischi Wärch, drunder ä Soldatämäss, wiä au volchstümlichi Gsäng für diä italienischä Täler vom Püntnerland, wo Teil vo sim "Canzoniere del Grigione Italiano" hetti werdä sölä. Siini musikalischi und literarischi Arbät isch ganz im Iisatz vo dä geischtigä Landesverteidigung gschtandä und siini Wärch sind vom Radio Monteceneri und vom Radio Beromünschter mängsmal gsändät wordä. Bis zum jetzigä Tag wärdet siini chirchliche und siini volchstümliche Musigwärch i dä Täler vom Püntnerland gschetzt und ufgfüert.




</doc>
<doc id="80954" url="https://als.wikipedia.org/wiki?curid=80954" title="Ennenda">
Ennenda

Ännäda isch es Dorf im Kantu Glarus und ghört zur Gmaind Glaris.

Ännäda liid uf dä rächte Siite vu dä Linth, gad ännädra vu Glaris und am Fuess vum Schilt (). Zur ehmalige Gmaind ghöred d Dorftail "Oberdorf, Sturmige, Ännätbüels und Ännätbärgä". Dä tüüfscht Punggt isch bim "Alpebrüggli" une, dä höggscht uf em "Hächlestogg" obe gsii. D Flechi vu dä Gmaind isch zu 35,5 % landwirtschaftlich gnutzt worde, 37,7 % sind Wald, 3,8 % sind Sidligsflechi gsii und derzue chänd nuch 22,9 % anders Gebiet.

D Ortsgmaind Ännäda isch im Rahme vu dä "Glarner Gmaindsreform" uf dä 1. Jänner 2011 mit dä Ortsgmainde Glaris, Netschtl und Riedere zur neue Gmaind Glaris zämmeglait worde.



</doc>
<doc id="80955" url="https://als.wikipedia.org/wiki?curid=80955" title="Haus zum Ritter (Freiburg im Breisgau)">
Haus zum Ritter (Freiburg im Breisgau)

S Huus zum Ritter, speeter "Erzbischefli Palais", hite "Doomsingschuel" isch e representativ Stadthuus z Fryburg im Brysgau.

S Huus zum Ritter isch anne 1756 dur dr Johann Jacob Fechter böue woore as Gsellschafts- un Versammligshuus fir di voordereeschtryychische Ritterschaft vum Brysgau bzw. dr Aadelsstand, wu Aadail am Brysgauer Landstand ghaa het. S stoot uf dr Siidsyte vum Minsterblatz an dr Stell vun eme mittelalterlige Vorgängerböu. Dr Ufdraag zum Böu het dr doomoolig Bresidänt Ferdinand Sebastian von Sickingen-Hohenburg.

Ab 1766 isch s Huus as Versammligsoort vu dr Landständ bruucht woore. No dr Uflupfig vu dr Standesherrschaft ab 1806 isch doo bis 1824 s grooßherzogli Hoofgriicht gsii. Anne 1832 isch dur d Wideryyriichtig vum Erzbischtum Fryburg 1821 zur Residänz vum Erzbischof vu Fryburg un dodermot Erzbischefli Palais woore. Noch ere Renovierig 1995/96 isch syterhäär Domsingschuel un Sitz vu dr Fryburger Doomsingbuebe.

Bi dr Bumbardierig vu Fryburg 1944 isch s Huus zum Ritter vellig uusbrunne. Dr Widerufböu aafangs 1950er Joor het si an dr im 19. Joorhundert veränderete Struktuur vum Huus orientiert.



</doc>
<doc id="80956" url="https://als.wikipedia.org/wiki?curid=80956" title="Erzbischöfliches Ordinariat Freiburg">
Erzbischöfliches Ordinariat Freiburg

S Erzbischefli Ordinariaat z Fryburg isch dr Verwaltigssitz vu dr Erzdiezeese Fryburg un isch Härbärg fir di glyychnamig Chilchebeheerde in dr Schoferstrooß, vis-à.vis vum Erzbischeflige Prieschterseminar Collegium Borromaeum in dr Nechi vum Fryburger Minschter. Architäkt vum Gebei isch dr Erzbischefli Böuroot Raimund Jeblinger (1853–1937) gsii.

Uf em Gländ vum Gebei isch syter anne 1700 s Auguschtiner-Choorheere-Stift Allerhailige in dr Pfaffegass (hite Heerestrooß), wu ne Opfer vu dr Säkularisazioon wooren isch. D Chlooschtergebei sin vum baadische Grooßherzoog dr evangeelische Gmai ibergee woore. Am 26. Juli 1807 isch deert dr eerscht evangeelisch Gottesdienst im Stadtbiet vu Fryburg abghalte woore, nodäm s scho im 17. Joorhundert unter schweedisch-weimarischer Bsatzig e baar stattgfunde ghaa hän. No dr Yyriichtig vu dr Ludwigschilche bis 1839 sin d Ryym langi Zyt fascht vollständig läär gstande. Anne 1851 sin si zum Militeerspitaal umgstaltet un ab 1871 as Kasäärne bruucht woore. Wu dr Eerbgrooßherzoog-Friedrich-Kasäärne anne 1895 feertiggstellt wooren isch, isch s Gebei, wu jetz Buurgkasäärne gnännt wooren isch, in stedtische Bsitz iibergange.

Im Jänner 1900 hän d Blaanige fir e Ordinariaatsneiböu aagfange. Wu di kadoolisch Chilche s Gländ 1902 ghcauft ghaa het, sin d Chlooschtergebei abbroche woore. Im Februar 1902 het dr nei Laiter vu, Erzbischeflige Böuamt, dr Raimund Jeblinger, en eerschte Blaansatz mit Cheschtevooraaschlaag voorglait. Im Juni 1903 het mer mit dr Böuaarbete aagfange, mit dr Fundamäntierig. Im Dezämber 1904 isch dr Dachstuel gsetzt woore, im Juli 1905 sin d Fassaadeverchlaidige mit Landstueler Sandstai feertiggstellt woore. Im Novämber 1906 het dr Böuheer Erzbischof Thomas Nörber s Gebei yygweit. Vorhäär isch d Ordinariaat deert gsii, wu hite s Fryburger Stadtarchiv sy Sitz het.

Noch eme Bumbedräffer im Februar 1945 het s Gebei mieße nei renoviert wääre. Dooderbyy sin d Fassaade un s Dach dailwyys umgstaltet woore. Aafangs 1960er Joor isch s Dach uusböue woore, was dr Gsamtyydruck nomool veränderet het. Dr Yygang zum Gebei isch vu 1933 bis 2005 in dr Heerestrooß gsii. Syt Jänner 2006 chunnt mer in s Gebei wider dur dr uurspringli Hauptyygang in dr Schoferstrooß. Dodermit sään d Bsuecher au wider s bsundersch ryych gstaltet Hauptstäägehuus.

S Gebei isch im Schtiil vum Spoothischtorismus gstaltet, wu Elemänt vu dr Spootromantik mit byzantinisierende Elemänt verbunde woore sin. Bi dr Ornamäntikl sin au Juugedschtiilmotiiv yygsetzt woore. Vum Jeblinger sin faarbigi un vergoldeti Ornamänt vorgsääne gsii, wu aber wäge Yywänd vum Domkapitel uf s Inner bschränkt bliibe sin. Uusgmoolt het dr Inneruum dr Fryburger Chinschtler Franz Schilling.




</doc>
<doc id="80959" url="https://als.wikipedia.org/wiki?curid=80959" title="Zum roten Bären">
Zum roten Bären

Zum roote Bääre z Fryburg isch no dr Foorschige vum Fryburger Stadtchronischt Wilhelm Fladt ais vu dr eltschte Gaschthyyser vu Dytschland, hit isch er näbeme Gaschthuus au ne Hotel. S Gebei sälber isch ais vu dr eltscht in dr Stadt un stammt no us dr Grindigszyt. S stoot am Blatz "Oberlinde" in dr Neechi vum Schwoobedoor. D Lischt vu dr Näme vu dr iber 50 Bärewiirt losst si zrugverfolge bis anne 1311 un fangt mit em Wiirt Hanmann Bienger aa. Sälber nännt si dr Bääre „s eltscht Gaschthuus vu Dytschland“, des saage aber au no d "Härbärg zum Leewe" z Seelbach un "Zum Riesen" im unterfränkische Miltenberg vu si.

Dr Blatz "Oberlinde" mit em Brunne, em Lindebaum (vu 1729) un em Gaschthuus "zum roote Bääre" stoot mit dr andere histoorische Gebei vu dr Altstadt unter Dänkmoolschutz. S Gaschthuusschild zaigt e guldige Bäär.

D Fundamänt vum Gebei sin noogwiise bis voor d Stadtgrindig um 1120. Si gheere zum Heerehuus vum eemoolige Groofehoof vu dr Zääriger. S Heerehuus isch in dr Siidlig glääge, wu dr Berthold III. um 1090 d Burg driber uf em Schlossbäärg het böue loo. Dr dreisteckig Chäller isch bis hite mit syne Arkaade un Bfyyler un dr gwagsene Beede erhalte. Där Chäller cha mer im Yygang vum Huus dur e Glasschyybe im Boode bschaue.

Ass s GeEbei as Gaschthuus bruucht wooren isch cha mer bis ins 12. Joorhundert noowyyse. Doodmool isch s Huus root gsii, eso hän au Lyt, wu niot hän chenne lääse, gwisst, ass doo d Waar sicher glaageret isch un ass es meegli, do ebis z ässe un z ibernaachte. D Bedytig vu däre Wiirtschaft cha mer an dr noogwiisene Stääl fir rund 200 Ross un dr zaalryyche Schmitte ablääse.

Anne 1744 hän d Franzoose d Vauban'sche Feschtigsaalaage gschlisse. Wel s Wiirtshuus in dr Neechi vu dr Stadtmuure gläägen isch, het s au am Gebei Sschääde gee. Di doomoolige Wiirt, d Familie Strohmeyer, isch vu dr Franzoose wie au anderi Buurger grooßziigig entschäädigt woore. Mit Hilf vu däm Gäld isch s romaanisch-gootisch Arkaadehuus abgrisse un dur s hitig barock Gebei ersetz woore.

Dr eerscht schriftli noogwiise Wiirt isch dr Hanmann Bienger (dr Elter). Är wir anne 1311 in ere Grundbuechuurkund vum Chlooschter Aadelhuuse as Zyyg gnännt. Bis 1406 het d Familie Bienger no dr Uurkunde im Bääre gwiirtschaftet. Zem Byschpel wird di dritt Generazioon, au ne Hanmann, am 13. Meerz 1387 in ere Griichtsuurkund gnännt as „Würt ze dem roten Bern“. Vyyl vu dr Wiirt sin au Griichts- un Rootsheere vu dr Stadt gsii, vylmool au Zumftmaischter. Dr Bääre isch au langi Zyt s Zumfthuus vu dr Schuemacher gsii, wäge däm cha mer dr Bääre au im Fänschter vu dr Schuemacherzumft im Fryburger Minschter sää.

Zum Kolorit vum Huus zellt di fyscht nyymoonetig Gfangeschaft vum Salpeetersiider un Innigsmaischter Johann Albiez vu Buech (Albbruck) im hitige Hotzewald syt em 7. Jänner 1727. As betoont chrischtlige, ufräächte un aigesinnige Buurerebäll het er mit syne Aahänger d Salpeetererufständ in dr eerschte Helfti vum 18. Joorhundert gegeg d Oobrigkait aagfiert. Em doomoolige Bäärewiirt, Johannes Strohmeier, isch am 4. Novämber 1727 vu dr z Dogere versammlete Ainigungsmaischter vu dr Buuresälbschtverwötig mitdailt woore, ass iim alli alli Unterbringigscheschte vum Arreschtierte „bey Heller und pfennig“ vu dr Groofschaft deete erstattet wääre. Im Septämber 1727 isch dr Albiez im Gaschthoof gstoorbe.

Aafangs 2012 isch im Chäller vum Gaschthuus e Holzsyyle saniert woore, wu us em Joor 1263 stamme soll un doodermit elter wäär wie dr eltscht Balke im Minschter.

No 52 Joor het d Monika Hansen anne 2017 s Huus an dr Christoph Glück un dr Christian Böhler ibergee, wu s zäme mit zwee Kompagnon gchauft hän. Im Bääre schaffe 20 Lyt un drei bis vier Leerbuebe- un -maidli (Stand Meerz 2019). No dr Iibernaam sin Yygang un d Gaschtstuube no alte Foto renoviert woore. Zyyl sei s gsii, wider mee d Fryburger un weeniger d Turischte aazspräche, au fir Stammdisch, Familiefyyre un Kumferänze, wu im "Oberlindesaal" im zweete Stock chenne abghalte wääre. Au di 25 Hotelzimmer sin modärnisiert woore.




</doc>
<doc id="80962" url="https://als.wikipedia.org/wiki?curid=80962" title="Roland Phleps">
Roland Phleps

Dr Roland Phleps (* 18. Augschte 1924 z Hermannstadt, Rumäänie; † 20. April 2020 z Fryburg) sich e dytsche Bildhauer, Neuroloog un Psychiater gsii.

Dr Roland Phleps iusch bis anne 1943 uf d Schuel gange un isch ab 1944/45 Soldaat im Zweete Wältchrieg gsii. Vu 1945 bis 1950 het er z Diibenga un z Göttingen Mediziin studiert un mit Staatsexaame un Promozioon z Diibenga abgschlosse. 1951 bis 1959 isch er Assischtänzdokter an verschiidene Chrankerhyyser gsii un isch Fachdokter fir Neurology un Psychiatry woore. Ab 1959 het er si z Fryburg as freie Neuroloog un Psychiater niidergloo.

Sy chinschtlerisch Wäärch isch syter 1983 vu aifache geomeetrische Grundfoorme, wie Quadraat, Räächteck, Chraisflechene, Ellipse oder Parallelogramm bstimmt gsii. Aluminium-Blääch, ab 1992 Eedelstaal-Blääch, het er zue ryymlige Konschtrukt booge, wun er sälber dr Konkreete Chunscht zuegoornet het.

Vu 1993 bis 2000 het dr Roland Phleps bi verschiidene Ainzel- un Gruppenuusstellige in Galerie un an effetlige Blätz mitgmacht. Syter 1997 git s Duuruusstellige mit e baar vu syne Wäärch im Stadtgaarte, am Walterschbäärg un im Uniklinikum z Fryburg. 2010 isch e Duuruusstellig „Konkrete Kunst von Roland Phleps“ uf dr Buurg Spooneck z Iechtinge am Chaiserstuel entstande.

Dr Chinschtler het mit syre Frau Hanna Phleps geb. Kroess z Fryburg gläbt. Im April 2020 isch er im Alter vu 95 Joor gstoorbe.

Anne 1997 het dr Phleps d "Stiftung für Konkrete Kunst Roland Phleps" grindet, Im Joor 1999 isch e Skulptuurehalle mit ere Uusstellig vu syne Wäärch ufgmacht woore. In ire finde reegelmääßig Uusstellige vu Chinschtler statt, wu dr Konkreete Chunscht noochsteen. Zue dr bekannteschte Chinschtler*ne, wu do uusgstellt hän zelle:





</doc>
<doc id="80965" url="https://als.wikipedia.org/wiki?curid=80965" title="Liste der Weihbischöfe in Freiburg">
Liste der Weihbischöfe in Freiburg

Die Lyt sin Weibischef im Erzbischtum Fryburg gsii:




</doc>
<doc id="80966" url="https://als.wikipedia.org/wiki?curid=80966" title="Hermann von Vicari">
Hermann von Vicari

Dr Hermann von Vicari (* 13. Mai 1773 z Auladorf; † 14. April 1868 z Fryburg im Brysgau) isch vu 1842 bis 1868 reemisch-kadoolische Erzbischof vu Fryburg gsii.

Dr Hermann von Vicari isch no Abschluss vu syne juristische Stuudie anne 1797 zum Prieschter gweit woore. Eerscht in dr Joor druf het er in Privaatstuudie di theoloogisch un filosoofisch Uusbildig nooghoolt, wun em gfäält het. Ooni braktischi Erfaarig in dr Gmainsaarbet isch dr Vicari perseenlige Mitarbaiter vum Konschtanzer Generaalvikaar Ignaz Heinrich von Wessenberg woore. Wu s Erzbischtum Fryburg anne 1821 grindet wooren isch, isch er as ainzig Mitgliid vu dr Konschtanzer Kuurie in s Fryburger Metropolitaankapitel gruefe un vum Erzbischof Bernhard Boll anne 1827 zum Generaalvikaar ernännt woore.

Am 24. Februar 1832 isch er zum Weibischof z Fryburg un zum Titularbischof vu Macri ernännt woore. D Bischofswei het em am 8. April 1832 dr Bernhard Boll gspändet.

Noch em Dood vum Bernhard Boll, em eerschte Fryburger Erzbischof, anne 1836 isch er aistimmig vum Doomkapitel zue däm sym Noofolger gweelt woore, isch aber an dr Yysprich vu dr reemische Kuurie un dr baadische Regierig gschyteret. An syre Stell isch dr Ignaz Anton Demeter Erzbischof vu Fryburg woore. Wu där no segs Joor gstoorben isch un s e neii Waal gee het, het dr Hermann von Vicari anne 1842 wider dr aistimmig Zuespruch vum Fryburger Doomkapitel iiberchuu. Wänn s au wyter Bedänke gege syni Persoon gee het, hän en d Landesregierig un au di zueständige Stelle z Rom akzeptiert, wel si in iim wäg sym Alter vu fascht sibzg Joor e Iibergangsleesig gsääne hän. Drotz syre schwache Gsundhait un weenig rhetoorische Fähigkaite isch dr Hermann von Vicari in dr 26 Joor vu syre Amtszyt zum Protagonischt im Baadische Kultuurkampf woore, ere Ussenandersetzig zwische Chilche un Staat im Grooßherzogtduum Baade. Im Baadische Kultuurkampf sich er zytwys unter Uusarräscht gstande, ainewääg isch er mit ere grooße Feschtigkait un Karaktersteerki sym Aaliige drei bliibe, di kadoolisch Chilche us em staarke Yyfluss vum Landesheer z befreie un fir e noohaltigi Aaläänig an d Vorgaabe vum Rom z soorge. In dr historische Bewäärtig giltet dr Hermann von Vicari as ain vu dr wiitigschte Gstalte in dr Erneierig vum dytsche Kadolozismus im 19. Joorhundert.

Dr Vicari isch im Fryburger Minschter vergraabe woore. Deert maant unter anderem e Porträtstatue vum Chinschtler Julius Seitz an dr eemoolig Erzbischof vum Fryburg.



</doc>
<doc id="80970" url="https://als.wikipedia.org/wiki?curid=80970" title="StreetLib">
StreetLib

StreetLib (früener "Simplicissimus Book Farm" oder churz "SBF") isch en italienischi Buechfirma. Si vertribt elektronischi Büecher, Audiobüecher und Büecher wo nume uf pstelig truckt wärded. D Firma isch 2006 Antonio Tombolini z Loreto gründet worde und häisst sit 2016 StreetLib.

Als Verlag publiziert StreetLibe vor alem elektronischi Büecher, vor alem im ePub- und Kindle-Format. De gröschti Täil vo de Büecher sind für anderei Verläg oder diräkt für Autore. Autore chönd iri Bücher über StreetLib sälber veröffentliche. StreetLib hilft anderne Verläg, ires Programm z digitalisiere und au als ePub digital z verbräite.

Dänn gits no a ganzi Räie vo italienische Klassiker wo s Urheberrächt abgloffen isch. Vo 2014 bis im Juli 2018 sind au Büecher under em Name "Antonio Tombolini Editore" editiert worde. Dä klassischi Verlag isch under de Läitig vom italienische Schriftsteller Michele Marziani gsi.


</doc>
<doc id="80971" url="https://als.wikipedia.org/wiki?curid=80971" title="Michele Marziani">
Michele Marziani

De Michele Marziani (gebore am 16. Mäie 1962 z Rimini) isch en italienische Schriftsteller.

Zwänzg Jaar häd er als Schurnalischt über soziali Theme, d Umwält, d Ufwärtig vo Gebiet und di italienischi Wiikultur gschribe. Im 2007ni hät er das ales ufghört und schribt nur no schöngäischtigi Literatur und Essays über Reise.

Im 2006i isch sin erschte Roman "La trota ai tempi di Zorro" (D Foräle i de Täg vom Zorro) usecho. Vo 2014 bis 2018 isch er au no Verleger vom Verlag Antonio Tombolini Editore gsi. Er läbt im obere Tseschrutol und z Dublin, früener häf er aber lang z Rimini, z Mailand und am Orta-See gwont. 



















</doc>
<doc id="80972" url="https://als.wikipedia.org/wiki?curid=80972" title="Badischer Landwirtschaftlicher Hauptverband">
Badischer Landwirtschaftlicher Hauptverband

Dr Baadisch Landwiirtschaftli Hauptverband (abchiirzt BLHV) isch Dachverband, wu z Siidbaade d Inträsse vu dr Buure im Haupt- un Nääbenerwäärb verdrätte duet un oordeli Mitgliid im Dytsche Buureverband isch. Är isch in dr Räächtsfoorm vun eme yydraite Verain organisiert. Dienschtsitz vum Verband isch Fryburg.

Dr BLHV setzt si fir e familieeri Buurewiirtschaft yy. Im Laitbild wiird di bsunder Vyylfalt vu dr Landwiurtschaft z Siidbaade rusghoobe. Dr BLHV stoot fir e regionaale Dachverband, wu alli Buure mit ire verschiidenen Bedriibstype un Produkzioonsriichtige will verdrätte. D Mitgliider vum BLHV steen zäme fir e aktiivi demokraatische Willesbildig un e gmainsaami Inträssesbolitik. En eerenamtligi un demokraatischi Fierigsstruktuur solle dooderfiir di stabiil Grundlaag bilde.

D Grindi vu dr Buureverbänd im hitige Baade-Wiirttebäärg stoot in ängem Zäemhang mit dr Ufdailig vu dr Länder Baade, Wiirttebäärg un Hauezollre in zwoo Bsatzigszoone. 

Scho am 29. Mai 1946 het z Siidbaade dr Grindigsuusschuss fir dr Baadisch Landwiirtschaftli Hauptverband (BLHV) daagt, am 18. Novämber vum nämlige Joor isch d Grindigsversammlig gsii. Där Verband het si mieße uf dr siidli Dail vu Baade bschränke, wel Noordbaade aber au Noordwiirttebäärg Dail vu dr amerikaanische Bsatzigszoone gsii sin. Siidwiirttebäärg un Hauezollre sin unter franzeesischer Verwaltig gstalte.

Im Mai 1989 hän d Delegierte vum "Nordwiirttebäärg-baadische Verbande" un vum "Siidwiirttebäärgische Buureverband" z Ulm d Fusioon vu dr beede Verbänd bschlosse. As Hauptsitz isch d Landeshauptstadt Stuegert bstimmt woore. Dr BLHV het dergeege entschiide em Landesbuureverband z Baade-Wiirttebäärg byyzdrätte un duet alsfurt d Buure im Regierigsbeziirk Siidbaade verdrätte. Di 1948 vum BLHV grindet Baadisch Buureschuel isch anne 2004 wider zuegmacht woore.

Anne 2014 het dr Verband in sy nei Verwaltigsgebei näb em Staatlige Wyyböuinschtitut Fryburg im Stadtdail Wieri chenne yyzie. S viersteckig Gebei isch ab em Chäller ganz us Schwaarzwälder Rootdanne- un Wyssdanneholz gmacht, wu dur vorghänkti Glaasschaale gschitzt wiird. In däm no Passivhuusstandard böuene Hiuus mit ere Photovoltaikaalaag un ere Weermibumpi schaffe rund 100 Lyt.

Im Aadänke an dr Grindigs- un speeter Eerebresidänt Lambert Schill verleit dr Baadisch Landwiirtschaftli Hauptverband syter anne 1991 d "Lambert-Schill-Medaille" an maximaal siibe lääbigi verdienti Lyt.




</doc>
<doc id="80973" url="https://als.wikipedia.org/wiki?curid=80973" title="Simon Schenk">
Simon Schenk

Dr Simon Schenk (* 16. Mai 1946 z Langnou im Ämmitau, Kanton Bärn; † 1. Mai 2020 in Bärn) isch en Schwyzer Bolitiker (SVP) un Yyshockeyspiiler un -trainer gsii.

As Yyshockeyspiiler het er fir dr SC Langnou gspiilt, dr hitige SCL Tigers, un isch mit ene 1976 Schwyzer Maischter woore. Gschafft het er z Chonufinge as Dorfschuelleerer.

Vum 28. Novämber 1994 (Wintersession) bis am 4. Dezämber 2011 isch dr Schenk as Verdrätter vum Kanton Bärn Mitgliid vum Nazionaalroot gsii. Bi dr Waal isch er uuspringli dr viert Ersatzmann gsii. Deert isch er Mitgliid vu dr "Kummissioon fir Wisseschaft, Bildig un Kultuur (WBK)" un dr "Kummissioon fir Vercheer un Fäärnmäldwääse (KVF)" gsii.

Dr Schenk het vu 1985 bis 1990 un vu 1995 bis 1997 d Schwyzer Yyshockeynazionaalmannschaft trainiert. Vu 1998 bis 2017 isch er derzue Spoortschef un zytwys au Gschäftsfierer vu dr GCK Lions gsii. Derno het er as Berooter bi dr SCL Tigers gschafft un as Expeert bi MySports kummentiert.

Dr Simon Schenk het si anne 2017 ere Häärzoprerazioon mieße unterzie, wun er si guet dervu erhoolt ghaa het. Im Friejoor 2020 isch er wider am Häärz operiert woore. Doderby sin Kumplikazioone ufdrätte, wun er draa gstoorben isch. 

Är isch ghyroote gsii un het drei Chinder ghaa. Langi Joor het er z Truebschache gläbt, di letschte Joor z Münsige


</doc>
<doc id="80981" url="https://als.wikipedia.org/wiki?curid=80981" title="Cerdia">
Cerdia

D Cerdia, bis April 2019 Rhodia Acetow GmbH isch e Chemyunternäme un Häärsteller vu Celluloseacetat-Wärg fir d Zigarettefilterhäärstellig, Celluloseacetat-Flake un andere Celluloseacetat-Produkt, wu wältwyt operiert.

Sitz vu dr Cerdia Produktions GmbH isch Fryburg. Anderi Produkzioonsstandoort sin z Roussillon (Frankryych), Kingsport (Tennessee, USA), Santo André (São Paulo, Brasiilie) un z Serpuchow (Russland) aagsiidlet. Bi Cerdia schaffe wältwyt rund 1.300 Lyt, dodervu z Fryburg rund 750.

Dr Cerdia Produktions GmbH iibergoornet isch d Cerdia International GmbH mit Sitz z Baasel. E Verdriibsniiderlossig het s z Singapur.

D Rhodia Acetow het zue dr eerschte Acetathäärsteller gheert. Wu anne 1911 eerschti Verfaarespatänt erdailt woore sin, het d Rhodia ab 1912 im franzeesische Saint-Fons aafangs Celluloseacetat-Flake (hitige Handelsname "Cerdia® Acetol") häärgstellt, wu in Faarbe un Lack yygsetzt woore sin. Anne 1921 isch z Roussillon, Frankryych, aagfange woore, sintheetischi Gaarn häärzstelle, ab 1927 unter dr Firmierig "Deutsche Acetat-Kunstseiden Aktiengesellschaft Rhodiaseta" au z Fryburg. Ass mer nit mit Seta verwächslet wiird, eme Uusdruck fir raini Syyde, isch s Fryburger Unternäme anne in "Deutsche Rhodiaceta AG" umgnännt woore. Z Fryburg sait mer au hit allno d „Rhodia“.

Anne 1937 isch s Gaarnwäärch z Santo André, Brasiilie ("Rhodia Acetow Brasil") entstande. Chuurz no dr Erfindig vu dr Zigarettefilterchaabel in dr USA (d Chaabel wäären as Verbund vu Ainzelfaasere us in Aceton gleeste Celluloseacetatflocke häärgstellt) het d Rhodia Acetow 1956 au z Fryburg mit däre Produkzioon (aafangs unter em Maarkename "Rhiakabel", hite "Cerdia® Filter Tow") aagfange, 1968 au z Santo André. Anne 1992 het d Rhodia Acetow s Mee an dr Aadail vum venezolaanische Unternäme "Acetco" ibernuu.

Zwai Joor druf isch s Wäärch Primester z Kingsport (USA) in Bedriib gnuu woore. 1997, 2001 un 2005 sin z Serpuchow, Russland, d Wäärch Sertow I–III ufgmacht woore.

Im Septämber 2011 het di belgisch Solvay-Gruppe s franzeesisch Chemyunternäme Rhodia ibernuu. Di dytsche Rhodia-Gsellschafte hän zum 2. April 2013 umfirmiert. D Rhodia Acetow GmbH het si in Solvay Acetow GmbH umgnännt. D Rhodia GmbH het ire Name in Solvay P&S GmbH gänderet. Boodi Gsellschafte hän unter em Dach vu dr bishäärige Rhodia Deutschland GmbH agiert, wu derno dr Name Solvay Holding Freiburg GmbH drait het.

Ändi 2016 het dr US-Finanzinväschtor Blackstone d Acetow-Spaarte vu Solvay gchauft. Zum 1. Juni 2017 het si d Solvay Acetow GmbH wider in Rhodia Acetow umgnännt. Mitti Juni 2017 isch verchindet woore, ass d "Rhodia" Dail vun eme globaale Joint Venture mit em amerikaanische Chemy-Riis Celanese het solle wääre. Us däm Vorhaa isch aber nyt woore.

Im April 2019 het s Unternäme zue Cerdia umfirmiert.



</doc>
<doc id="80986" url="https://als.wikipedia.org/wiki?curid=80986" title="Mélanie Chappuis">
Mélanie Chappuis

D Mélanie Chappuis (* 13. Jänner 1976 z Bonn), isch e Schwyzer Autori un Schriftstelleri un isch Kolumnischti bi Le Temps gsii.

As Diplomaatedoochter het d Mélanie Chappuis iiri Chindhait z Guatemala, z Nigeria, z Argentinie, z Bärn un z New York verbroocht. An dr Universiteet Gämf het si Literatuurwisseschafte studiert un s DEA (Diplôme d’études approfondies) am Europainschtitut iberchuu. Der het si as Schurnalischit gschafft un fir verschiideni Zytige gschriibe.

Anne 2008 het si ire eerscht Romaan "Frida" bim Schwyzer Verlaag "Bernard Campiche" vereffetligt, wu dr Titel vum Lied "Ces gens-là" vum Jacques Brel vu inschpiriert isch. 2010 het si ire zweet Romaan mit em Titel "Des baisers froids comme la lune" vereffetligt, wu dr Titel vum Gediicht "Le revenant" vum Charles Baudelaire här chunnt. 2011 het si ne Schrybstipändium vum Schwyzer Kantoon Waadt fir ire dritt Buechprojäkt iberchuu. 2012 chunnt si dr "Prix de la relève" vum Kantoon Waadt fir ire Buech "Maculée conception" iiber, wu si 2013 vereffetligt het. Bis 2014 het d Mélanie Chappuis d Kolumne "Dans la tête de"… "Im Chopf vu…" bi Le Temps gschriibe, wu all Wuche erschiinen isch.

Syter anne 2011 isch si mit em Zep, (buurgerli "Philippe Chappuis") ghyroote, wu me as Comic-Zaichner vu Titeuf chännt. D Mélanie Chappuis het zwai Chinder us ere friejere Bezeihig in d Ee mitbroocht.



</doc>
<doc id="80987" url="https://als.wikipedia.org/wiki?curid=80987" title="Viola Heinzelmann">
Viola Heinzelmann

D Viola Angelika Heinzelmann (* 1. Novämber 1969 z Kircha) isch e Schwyzer Ginekoloogi, Laitendi Dokteri vu dr Frauekliinik un Schefdokteri vum Ginekoloogische Tuumorzäntrum am Universiteetsspitaal Baasel un Brofässeri fir Ginekology an dr Universiteet Baasel.

D Viola Heinzelmann stammt us ere Chaufmannsfamiilie. No dr Schuel het si zeerscht zwai Joor Räächtswisseschaft z Erlangen studiert un derno bis 1997 Humaanmedizíin an dr Universiteet Dibenga. Deert isch si anne 1997 au no Stuudieufenthalt am Dunedin Public Hospital, University of Otago (Neiseeland), am Middlesex Hospital, University College London (London) un am Universiteetsspitaal Züri promoviert woore. 

Vu 1999 bis 2002 het si iri Uusbildig im Fachberyych Ginekology un Gebuurtshilf im Departemänt Frauehailkund am Universiteetsspitaal Züri wytergmacht. Si het in dr Beryych Photodynamischi Therapy un Drug Resistance in dr Ginekoloogische Foorschigsabdailig vum Universiteetsspitaal gfoorscht. Vu 2002 bis 2004 z Sydney e zwaijeerig Poschtdoktoraat am "Garvan Institute of Medical Research" vu dr University of New South Wales absolviert. Derno het si z Züri as Ooberdokteri an dr Frauekliinik vum Spital Limmattal gschafft un isch glyychzytig Foorschigslaiteri vu dr "Translational Research Group" am Universiteetsspitaal gsii. Anne 2008 het si d Venia Legendi as Privaatdozänti an dr Universiteet Züri iberchuu. Zwische 2008 un 2012 het si z Sydney am "Royal Hospital for Women" vu dr University of New South Wales gschafft un gfoorscht. 

D Heinzelmann isch syter anne 2012 Brofässeri fir Ginekology an dr Universiteet Baasel un laitet syter anne 2013 as Schefdokteri di "Klinik für Gynäkologie und Gynäkologische Onkologie" am Universiteetsspitaal Baasel. Foorschigsschwäärpinkt sin ginekoloogischi Karzinoom, vor allem s Ovariaalkarzinoom (Aierstockchräbs).

D Heinzelmann isch ghyroote, Mueter vun eme Suun un ere Doochter zwai Chinder un läbt z Rieche. Si het näb dr schwyzerische au di auschtraalisch un di dytsch Staatsbuurgerschaft.



</doc>
<doc id="80989" url="https://als.wikipedia.org/wiki?curid=80989" title="Martinstor">
Martinstor

S Martinsdoor (dt. "Martinstor", im Mittelalter au "Norsinger Tor") in dr Chaiser-Joseph-Strooß isch im Verglyych zum Schwoobedoor dr elter vu dr beede no erhalten Doordiirm vu dr mittelalterlige Stadtmuure vu Fryburg.

Dur dendrochronoloogischi Untersuechige vu dr Holzbalke uf s Joor 1202 datiert, isch s Door as "„Porta Sancti Martini“" 1238 zum eerschte Mool in ere Uurkund gnännt woore. D Grundflechi het 10 uf 11 Meeter. D Muuresteerki zum Siide zues lyt unte bi 3,10 m un im Obergschoss 2,70 m; d Sytemuure sin e weng schwecher. S Martinsdoor isch friejer bindig in d Stadtmuure yygfiegt un mit em Weergang hinter dr Zinne vu dr Muurechroone verbunde gsii. An dr Oschtsyte vum Martinsdoor cha mer die eemoolig Effnig in e baar Meeter Heechi no sääne.

Im Lauf vu dr Joorhundert isch s meefach umböue woore. Zytwyys het s au as Gfängnis dient, vu dr Gfangene het mer gsait, mer heeb ene „dr Martinsmantel umghänkt“.

Syt em 17. Joorhundert isch d Stadtsyte mit eme Bildnis vum Hl. Martin gschmickt gsii. D Verbindig zue dr Voorstedt het s Martinsdoor um die Zyt verloore dur dr Feschtigsböu dur dr Sébastien Le Prestre de Vauban un wel d Voorstedt doderby gschlisse woore sin. Jetz het d Salzstrooß as Zuefahrt us em Helledaal dient.

S Martinsbild isch e baar Mool nei macht woore, zletscht 1851 vum Wilhelm Dürr. Anne 1968/69 isch s ewäg gmacht woore. Bishär het si dr Fryburger Stadtroot nit fir e neii Daarstellig chenne entschaide, wäge däm het s iiber ere Schriftdaafele zum Maane an d Kämpf vu dr Fryburger Buurgerweer geege franzeesischi Revoluzioonsdruppe e lääri Flechi.

Bis Ändi 19. Joorhundert isch s Martinsdoor chuum veränderet woore. Doodmool hän jetz Dail us dr Buurgerschaft us vercheerstächnische Grind dr Abriss vu dr beede no erhaltene Stadtdoor gforderet. Dr Ooberbuurgermaischter Otto Winterer het si aber derfiir yygsetzt, si z erhalte un uuszgstalte. Im Juni 1896 het e Wettbewäärb unter dytsche Architäkte aagfange, go ne Entwuurf fir d Uusgstaltig vum Martinsdoor un vum Schwoobedoor uuszweele. S Privaathuus an dr Weschtsyte vum Door het zwar mieße stoo blyybe, s het aber e Duurfaart im eerscht Stock solle kriege. An dr Oschtsyte het s Door, wu bishäär frei gstanden isch, mit em Noochberhuus chenne verbunde wääre. Näb em Winterer sin dr Josef Durm, dr Carl Schäfer, dr Max Meckel un e Mitgliid vum Stadtroot d Bryysriichter gsii. S isch aber emänd kaine vu dr Wettbewäärbsbyydreeg umgsetzt woore. Statt däm het d Stadtverwaltig dr Meckel un dr Schäfer um Aagebot bäte, wel si d Brogrammbedingige gänderet ghaa hän. Anne 1899 isch nämli dr Böu vu dr eläktrische Fryburger Strooßebaan bschlosse woore un dodermit hän d Privaathyyser mieße zruggsetzt wääre, wu an di baide Door gränzt hän. Dr Schäfer het en Ufstockig vum Martinsdoor vu 22 uf 66 Meeter voorgschlaa, bim Schwoobedoor vu 26 uf 65 Meeter. As Grund het er di in dr Zwischezyt heechere Hyyser drumume gnännt. Sy Entwuurf het d Böudail us em frieje 13. Joorhundert mit spootgootische Ufböu us em 15. Joorhundert kumbiniert. Im Summer 1901 isch dr Umböu dur dr Fryburger Böumaischter Eugen Schmidt duurgfiert woore. Am 28. Augschte 1901 isch bi baide Stadtdoor Riichtfescht gfyyrt woore, voreb si am 14. Oktoober feertig woore sin, wu d Strooßebaan in Bedriib gnuu wooren isch. Fir dr Fueßgängerwääg an dr Oschtsyte vum Door het dr Schäfer im April 1902 dr Ufdraag fir e Iberdachig iberchuu, dr Entwuurf het er im Mai 1902 feertig gmacht. Di blaant Iberböuig dur zwai massiivi Gschoss un e dritts, wu an dr Noordsyte as Fachwäärchkonschtrukzioon uusgfiert woore sin, an dr Siidsyte aber massiiv het solle syy, isch aber nit umgsetzt woore. Grund dooderfiir isch waarschyns gsii, wel des d Bsitzer vu dr Hyyser drum abgläänt ghaa hän. Au vum Schäfer stammt dr vierdailig Hyyserkomplex Chaiser-Joseph-Strooß 250–256, wun er viersteckig het uusfiere loo, d Voorgängerböu hän e Stockwäärch weeniger ghaa.

Näb em Door isch e neie Doorböu im historisierende Stiil mit eme zweet greeßere Duurgang böue woore. Uf dr Doorussesyte isch e dytsche Ryychdaadler iber dr Woobe vu Fryburg un Baade gmoolt woore. Die Bemoolig isch anne 1951 ewäg gmacht woore. Speeter isch iber em Doorbooge d Replik vun ere barocke Sandstaiblatte mit em Doppeladler vum Hailige Reemische Ryych aabroocht woore.

Ab 2013 isch dischpetiert woore, eb wider e Bild uf em Martinsdoor soll aabroocht wääre. Näb em Hl. St. Martin vum Simon Göser sin Daarsztellig vum Martin Luther King un em Joß Fritz dischkeriert woore. Die Voorschleeg sin au kritisiert woore. Dr Gmairoot het im Mai 2013 bschlosse, ass e Chunschtkummissioon soll yygriichtet wääre, wu im zwaite Halbjoor 2013 driber soll entschiide wääre. Die Chunschtkummissioon het im Friejoor 2015 d Aarbet ufgnuu un isch im Dezämber zum Schluss chuu: S Door soll ooni Bild blyybe. Dr Gmairoot het si dääre Emfäälig aagschlosse. 

Uf dr Innestadtsyte het s näb em Doorbooge as Maanig an Häxeverbrännige z Fryburg e Schriftdaafele. As Stellverdrätterne fir di ermoordere Fraue sin di drei Fryburger Buurgerne "Marghareta Mößmer", "Catharina Stadelmann" un "Anna Wolffart" gnännt, wu anne 1599 hiigriichtet woore sin.

Am Doorböu, wu syter em Umböu 1901 weschtli aagränzt, het s e Schnäälreschtaurant vu McDonald’s, wu iber em Doorbooge uf si hiiwyyst. Dr Stadtroot vu Fryburg het aber chenne verhindere, ass s root-geel Logo vu dr Reschtaurantchette aabroocht wird.

In dr chlaine Sytegasse bim Door, em Martinsgässli, het s näb em Yygang zue dr "Fryburger Määrthalle" s "Martinsbräu".

S Martinsdoor ais vu vier histoorische Stadtdoor im dytschsproochige Ruum, wu vu Strooßebaane durfaare wääre, näb em Schwoobedoor z Fryburg sin des no Nauener Tor z Potsdam un dr Chefiturm z Bärn.



</doc>
<doc id="80990" url="https://als.wikipedia.org/wiki?curid=80990" title="Martinstor (Begriffsklärung)">
Martinstor (Begriffsklärung)

Martinstor isch dr Name vu Stadtdoor in verschidene dytsche Stedt:



</doc>
<doc id="80992" url="https://als.wikipedia.org/wiki?curid=80992" title="Florence Brenzikofer">
Florence Brenzikofer

D Florence Brenzikofer (* 15. April 1975 z Binnige; haimatberächtigt z Fränkedef) isch e Schwyzer Bolitikeri (GPS).

D Florence Brenzikofer isch z Sältischbrg, z Lupsige un z Lieschtel im Kanton Basel-Landschaft un z Nantes z Frankrych, em Haimetland vu ire Mueter, ufgwagse. Si het e Uusbildig zur Sekundarlehreri an dr philosophisch-historische Fakultet vu dr Universitet Bärn absolviert. Mit ire Familie het si zwaiehalb Johr in dr bolivianische Ande gläbt, wu si in dr Lehrerfurtbildig gschafft het. D Florence Brenzikofer schafft as Sekundarlehreri an dr Sekundarschuel Burg z Lieschtel. Si isch ghyroote, het drei Chinder un läbt z Oltige. 

D Florence Brenzikofer isch vu 2003 bis 2005 Mitgliid vum Landrot vum Kanton Basel-Landschaft gsii. No ire Rugchehr vu Bolivie het si 2013 fir di zrugdrätte Sarah Martin in Landrot chenne noorugge. Si isch drei Johr lang Vizebresidänti vu dr Gschäftsbriefigskummission un derno vier Johr Mitglid vu dr Bildigs-, Kultur- un Sportkummission gsii. Syter anne 2019 isch si Mitglid vu dr Finanzkummission, wu si au bresidiert. 

No dr Wahl vu dr Maya Graf in Ständerot im Novämber 2019 isch d Florence Brenzikofer in Nationalrot noogruggt.

D Florence Brenzikofer isch Vizebresidänti vu dr Griene Schwyz un Vorstandsmitglid vu dr Griene Basel-Landschaft. Vu 2012 bis 2017 isch si Bresidänti vu dr Griene Basel-Landschaft gsii. Derzue isch si Vorstandsmitglid vum "Baselbieter Heimatschutz", vum "Theaterfestival Basel" un vum Verain "Nie Wieder Atomkraftwerke NWA". Si isch au Delegierti vum "Lehrerinnen- und Lehrervereins Baselland LVB". 



</doc>
<doc id="80993" url="https://als.wikipedia.org/wiki?curid=80993" title="Idir">
Idir

Dr Idir (* 25. Oktower 1949 z Ait Yenni ìn Algerià; † 2. Mai 2020 z Pàris) ìsch a àlgerischer Sìnger un Komponischt gsìì. Ar hàt ìn dr Kàbylischa Sproch gsunga, dr Berbersproch vu Nord-Àlgerià.

Idir ìsch si Nàmma àls Kìnschtler gsìì, si rìchtiger Nàmma ìsch Hamid Cheriet gsìì. Ar ìsch dr Suhn vu'ma Schafer gsìì. Ar ìsch ìn'ma Dorf ìn da Djurdjura Barga ufgwàchsa, ìn'ra Fàmìlia wo d Berberischa Kültür sehr làwandig gsìì ìsch.

Ìn dr Schüel hàt dr Idir Geologii glehrt. Ànna 1973 ìsch'r plätzlig àls Sìnger bekànnt worra, wo-n'r uf Radio Alger s Liad „A Vava Inouva“ (Mi Pàppa) gsunga hàt. 's ìsch a Schlofliadla fer d Kìnder gsìì, komponiart noh'ma Text vum Dìchter Ben Mohamed.

Ànna 1975, noh sim Militärdianscht, ìsch'r uf Pàris gànga fer a Album bim Musikverlàger Pathé Marconi z produziara. Sina Liad „A Vava Inouva“ ìsch nohdam a ìnternàtionàler Erfolg worra.

Ìn sinera Kàrriar hàt'r gliichzittig sina tràditionnella Kültür un Sproch unterstìtzt, àwer aui d Frìndschàft mìt àndera Lander un Kültür entwìckelt.

Si Album „Identités“ ìsch, ànna 1999, ìn Pàrtnerschàft mìt beriahmta Kìnschtler erstellt worra. Bi dana sìn zum Beispiil dr Manu Chao, dr Dan Ar Braz, dr Maxime Le Forestier un dr Gilles Servat gsìì, un aui d Müsikgrupp Gnawa Diffusion, Zebda un Orchestre national de Barbès. 's ìsch aui a großer Erfolg worra.

Ar ìsch àm 2. Mai 2020 ìm Spitàl z Pàris gstorwa. 



</doc>
<doc id="80994" url="https://als.wikipedia.org/wiki?curid=80994" title="Céline Vara">
Céline Vara

D Céline Vara (* 4. Oktober 1984 z Saint-Aubin FR) isch e Schwyzer Bolitikeri (GPS).

D Céline Vara isch z Cortaillod ufgwagse. Si isch italienisch-schwyzerischi Doppelbuurgeri un stammt us aifache Verhältnis. D Vara het an dr an der Universiteet Nöieburg Räächtswisseschafte mit em Schwäärpunkt Gsundhaitsräächt studiert. Näbehär het si as Kassiereri in eme COOP-Supermäärt gschafft. No Aastellige in ere Kanzlei z Nöieburg un an dr Regionaalgriicht vu Littoral un Val-de-Travers isch si anne 2011 as Aawälti zuegloo woore un schafft syterhäär as säbschtständigi Aawälti z Nöieburg.

D Céline Vara isch anne 2008 in d Legislatiiv vu dr Gmai Cortaillod gweelt woore. Vu 2012 bis 2016 isch si Mitgliid vum Gmairoot (Exekutiiv) vu Cortaillod gsii un syter anne 2017 isch si Mitgliid vum Grooße Root vum Kantoon Nöieburg.

Bi dr nazionaale Barlemäntswaale vum 20. Oktober 2019 isch d Céline Vara fir dr Kantoon Nöieburg in Ständeroot gweelt woore.

Si isch 2005 Grindigsmitgliid un eerschti Bresidänti vu dr Junge Griene vum Kantoon Nöieburg gsii. Vu 2016 bis 2018 isch si Bresidänti vu dr Griene Kantoon Nöieburg gsii un syter 2018 isch si Vizebresidänti vu dr Griene Schwyz.



</doc>
<doc id="80995" url="https://als.wikipedia.org/wiki?curid=80995" title="Schwabentor (Freiburg im Breisgau)">
Schwabentor (Freiburg im Breisgau)

S Schwoobedoor (dt. "Schwabentor," im Mittelalter au "Obertor" gnännt) isch s jinger vu dr baide no erhalten Stadtdoor (→ Martinsdoor) vu dr mittelalterlige Stadtmuure vu Fryburg.

Dr Doorduurm isch um 1250 böue woore, het uurspringli ne Zwinger in Riichtig Stadtgraabe ghaa un isch zue dr Stadtsyte zues ufig gsii, eerscht anne 1547 sich er mit ere Staiwand zue dr Stadt zuegmacht woore. Anne 1572 isch e Stäägediirmli aagfiegt woore. 100 Joor speeter het dr Mathäus Schwäri uf dr Innestadtsyte s Bild vun eme Chaumann mit eme Fuerwäärch gmoolt, wu im 19. Joorhundert d Saag vum Schwoob derzue entstanden isch, wu mit zwai Fässer voll Gäld uf Fryburg chuu isch go d Stadt chaufe. Är isch uusglacht woore, un s Glächter isch no greeßer woore, wu si rusgstellt ghaa het, ass es in dr Fässer nume Sand un Chiis ghaa het — sy Frau het voor syre Abrais häälige s Gäld geg di wäärtloos Filig uusduscht.

Bis Ändi 19. Joorhundert isch s Schwoobedoor chuum veränderet woore. Doodmool hän jetz Dail us dr Buurgerschaft us vercheerstächnische Grind dr Abriss vu dr beede no erhaltene Stadtdoor gforderet. Dr Ooberbuurgermaischter Otto Winterer het si aber derfiir yygsetzt, si z erhalte un uuszgstalte. Im Juni 1896 het e Wettbewäärb unter dytsche Architäkte aagfange, go ne Entwuurf fir d Uusgstaltig vum Schwoobedoor un vum Martinsdoor uuszweele. S Privaathuus Krauß an dr Syte Riichtig Schlossbäärg hätt derfir chenne umgstaltet wääre wie au ne alt Fyyrspritzehuus uf dr andere Syte. Fir dr oober Durmabschluss isch e „wirkigsvolli“ un „zytgmääßi“ Gstaltig gfoorderet woore. Näb em Winterer sin dr Josef Durm, dr Carl Schäfer, dr Max Meckel un e Mitgliid vum Stadtroot d Bryysriichter gsii. S isch aber emänd kaine vu dr Wettbewäärbsbyydreeg umgsetzt woore. Statt däm het d Stadtverwaltig dr Meckel un dr Schäfer um Aagebot bäte, wel si d Brogrammbedingige gänderet ghaa hän. Anne 1899 isch nämli dr Böu vu dr eläktrische Fryburger Strooßebaan bschlosse woore un dodermit hän d Privaathyyser mieße zruggsetzt wääre, wu an di baide Door gränzt hän. Dr Schäfer het en Ufstockig vum Schwoobedoor vu 26 uf 65 Meeter voorgschlaa, bim Martinsdoor vu 22 uf 66 Meeter. As Grund het er di in dr Zwischezyt heechere Hyyser drumume gnännt. Sy Entwuurf het d Böudail us em frieje 13. Joorhundert mit spootgootische Ufböu us em 15. Joorhundert kumbiniert. Im Summer 1901 isch dr Umböu dur s Fryburger Böuunternäme Geis & Bauer duurgfiert un s heecher Schwoobedoor mit eme Stäägegiibel noch em Voorbild vu noorddytsche Stadtdiirm versääne woore. Am 28. Augschte 1901 isch bi baide Stadtdoor Riichtfescht gfyyrt woore, voreb si am 14. Oktoober feertig woore sin, wu d Strooßebaan in Bedriib gnuu wooren isch.

Anne 1903 het dr Fritz Geiges uf dr Ussesyte s Bild vum Fryburger Stadtpatron Sankt Georg as Dracheteeter zuegfiegt. Dr Umböu isch anne 1913 zum Änd chuu mit em Böu vu Nääbegebei in historisierendem Stiil. 1954 isch dr Umböu dailwys wider ruggängig gmacht woore, un s Schwpoobedoor het e schlichter Zältdach mit Gloggediirmli un Ziibelehuube iberchuu, wu äänliger gsii isch zum uurspringlige Zuestand. 1999 sin Strooßebaanglais yyböue woore, wu weeniger Vibrazioone veruursache.

Ab em Summer 2012 isch s Schwoobedoor renoviert woore. Doderby het si, wu dr Butz ewäg gsii isch, zaigt, ass d Schääde greeßer sin, wie mer gmaint ghaa het. S Ufstockje vum Gebei het Riss in dr Stai veruursacht ghaa un au s Fundamänt isch nit stabiil gnue gsii, sodass es het mieße steerker gmacht wääre. Go letschteres iberbriefe, sin im April 2013 Broobeboorige gmacht woore. Die hän ergee, ass nume s siideschtli Eck vum Duurm uf feschtem Schwaarzwaldchiis grindet isch, derwyylscht di andere Beryych vu dr Fundamänt uf mittelalterlige Ufschittige steen. Wäg däm sin Staallanze unter d Doorfundamänt gschiirgt un Zemäntmilch duurebrässt woore, go Fundamänt un Untergrund heerter z mache. Des isch gmacht woore, wu im Summer 2014 d Strooßebaanglais am Bertoldsbrunne saniert woore sin, wel dert kai Strooßebaane dur s Door gfaare sin. Um d Innesyte vum Muurwäärch sin in fimf bis siibe Heechemeeter Abstand Staalbänder as Stabilisierig verlait woore. Bi dr Boorige isch mer uf unterschiidligi Gstai gstooße un d Boorcheof sin broche. DErno isch nass boore woore, was lenger bruucht het. Im Novämber 2015 het d Landesregierig bschlosse, d Sanierig mit 210.000 Euro us dr dritte Tranche vum Dänkmoolfeerderbrogramm vum Land z unterstitze. Im Dezämber 2015 isch s Grischt ewäg gmacht woore.

Dr Böu uf quadraatischem Grundriss het e Sytelengi vu je elf Meeter un zellt iiber dr spitzboogige Dooreffnig drei Gschoss. Zue dr Ussesyte lyt d Steerki vu dr Muure unte bi iber 3,5 Meeter un im ooberschte Gschoss no zwai Drittel dervu. S Staiwäärch bstoot im unteren Dail us schwääre Buckelquaader vu rootem Sandstai, ooben us Bruchstai mit staarke Eckbosse.

Iber em Schlussstai vum Doorbooge, wu zue dr Stadt zues isch, isch e romaanischi Daarstellig vum „Doornuuszieger“ z sääne, ere Figuur, wu mer scho us dr Antike chännt, do aber chrischtli dite wiird: Dr Mänsch drait dr Doorn vu dr Eersind in sich, wu därjeenig draa gmaant wird, wu us em Door goot.

S Schwoobedoor stoot uf dr Maarch vu dr Innestadt-Fueßgängerzoone un wiird reguleer nume stadtuusezues vu dr Liinie 1 vu dr Strooßebaan duurfaare. Stadtyynezues faare d Strooßebaan, d Faarraadfaarer, Taxi, dr Liifervercheer un Innestadtaaliiger dur s Door vum eschtlige Aaböu. Dr iibrig Vercheer wird räächts am Door duuregfiert. S isch doodermit ais vu vier histoorische Stadtdoor im dytschsproochige Ruum, wu vu Strooßebaane durfaare wääre, näb em Martinsdoor z Fryburg sin des no Nauener Tor z Potsdam un dr Chefiturm z Bärn.

Syter 1969 het s in eme Dail vum Schwoobedoor e chlai privaat Museum, d „Zinnfiguurekluuse“. In Diorame sin mit rund 9000 handgmoolte Zinnfiguure Szeene vor allem us dr Freihaitsbeweegige im siiddytsche Ruum (Schlacht bei Sämpach, Buurechrieg, 1848er-Revoluzioon), aber au us dr Zyt vu dr Reformazioon daargstellt.

Unter dr Diorame het s au ne Szeene am Schwoobedoor, wu dr Stuurm uf Fryburg am Ooschtermeentig 1848 zaigt. An d Eraignis vu dr Revoluzioon maant au ne Maandaafele am (inoffiziäll eso gnännte) "Platz der letzten Barrikade von 1848" näb em Door.



</doc>
<doc id="80997" url="https://als.wikipedia.org/wiki?curid=80997" title="MGB Komet">
MGB Komet

D MGB Komet (Schribwis vom Härsteller: KOMET) für «komfortabler Meterspur-Triebzug» sind meterspurigi elektrische Niederflur-Panorama­triebzüg vo der Matterhorn-Gotthard-Bahn (MGB) iner Schwiz für gemischtem Adhäsions- und Zahnradbetrieb, härgsteltt vo Stadler Bussnang. D Züg hei 1. und 2. Wagenklasse sowie es Gepäckabteil und verkehre als drei- und vierteiligi Iheite mit de Bezeichnige MGB ABDeh 4/8 und ABDeh 4/10. Vier vo de acht bzw. zäh Achse sind atribe.

Zur Vergrösseig vo der Transportkapazität uf der Strecke Visp–Zermatt nah der Eröffnig vom Lötschberg-Basistunnel benötigt d MGB neui komfortabli Züg für Adhäsions- und Zahnradatrib. D knappe terminliche Vorgabe lenge ned us, es völlig neus Fahrzügkonzepr z entwickle. D Komet wärde technisch vo de Shuttle-Triebzüg BDSeh 4/8 witerentwickelt, dere Konzept wie der Komet vom Stadler GTW abgleitet isch. D elektrisch Usrüschtig isch ned wie bim GTW im churze zweiachsige Mittelteil, sondern underflur im vierachsige Panoramawage. Gägenuber de Zermatt-Shuttle isch d Läng vo de End- und Zwischewage für e möglichst grossi Passagierkapazität optimiert.

Zwei dreiteiligi und drei vierteiligi Triebzüg sind ine Jahr 2007 und 2008 gelifert worde, 2014 folge weiteri sächs churzi und ei lange Zug. D Züg sind so konzipiert, dass si zu fünfteilige Kompositione erwitert wärde chöne.

Jede Tribzug bsteit useme hochfluerige, istigslose, vierachsige Panorama-Triebwage. Uf der einte Site isch en Endwage mit eme Laufdrähgstell und Niderflueristige ufgsattlet – uf der andere Site ischs bim dreiteilige Zug en Endwage und bi der vierteilig Variante e antriebslose Zwische- und en Endwage. Der Triebwage het zwei zweiachsigi Drähgstell mit je eme Fahrmotor pro Achs. Der Atrib erfolgt im reine Adhäsionsbetrib über d vier Achse vo de Tribdrähgestell und im Zahnradbetrib zuesätzlich über vier Zahnräder für d bi der MGB verwendete Zahnstange Systems Abt. D ufgsattelte Elemente hei jewils nur ei Lauf-/Bremsdrähgestell am üssere Wagenendi und stütze sich am andere Endi vom folgende Wage uf. Alli Drähgstell sind luftgfädert. D Chäste vo End- und Zwischewage sind us Aluminium-Grossprofil in teils geschweisste, teils gschrubte Bauwis. Der hochfluerig Tribwage isch in Stahlbauwis usgfüehrt und het Panoramafenster. D elektrisch Usrüschtig entspricht dere vo de Shuttle-Züg.

Wil d Komet-Züg wesentlich länger als d Zermatt-Shuttles unerwegs sind, wise si e dütlich bessere Komfort uf. Si hei es neus Innendesign und Hei geschlosseni WC, Klimaanlage und es Fahrgastinformationssystem.

Dank ere automatische Mittelpufferkupplig vom Typ FK-9-6 vo Schwab Verkehrstechnik chäne d Triebzüg in Vielfachsteuerung – au mit de Shuttle-Triebzüg BDSeh 4/8 und de vier Niderfluer-Gelenkstürwage ABt 2131–34 – fahre, was e Apassig an d Nachfrageschwankige ermöglicht. 2014 sind d «Kofferkuli-Stürwage» BDkt 2231–33 durch Stadler für de Betrib mit de Komet apasst worde. Si wärde für de Gepäcktransport isetzt und diene au als Reserve für d Shuttle-Züg Täsch–Zermatt.

D Triebzüg chöne ufem ganze Streckenetz vo der MGB verchere, für d 179 ‰ steile Schöllenenbahn Göschene–Andermatt sind aber nur d dreiteilige ABDeh 4/8 zueglah. Uf 125 ‰ Stigig betreit ds maximal Zuggewicht 150 Tonne.


</doc>
<doc id="80998" url="https://als.wikipedia.org/wiki?curid=80998" title="Georg Kleis">
Georg Kleis

Dr Georg Kleis (* 14. Mai 1920 z Missenne; † 1. Mai 2020 z Nonnenweier) isch e dytsche Dialäktautoor gsii.

Dr Kleis isch z Missenne as Suun vum Jakob Kleis uf d Wält chuu un mit eme Brueder un ere Schweschter uf eme Buurehoof uffgwagse.

Anne 1943 het er d Maria Magdalena Krumm vu Malterdinge ghyroote. Mit ire het er fimf Chinder ghaa, drei Deechtere un zwee Siin.

Im Zweete Wältchrieg isch er Soldaat z Russland un z Frankryych gsii, am Änd vum Chrieg isch er in amerikaanischi Gfangeschaft groote. No im Joor 1945 isch er retuurchuu in d Haimet.

Är het buurt un in dr 1960er Joor elf Joor lang im Stadtpark Loor gschafft, derno het er no siibe Joor er bi dr Gmai Missenne gschafft un isch dert unter anderem Sporthallemaischter gsii. Wie scho sy Vater un sy Grooßvater isch er z Missenne Obstbaumwaart gsii un het unter anderem e chlaini Baumschuel grindet. Är het si au fescht engaschiert, wu Missenne anne 1979 bi dr Aktion „Unser Dorf soll schöner werden“ mitgmacht he tun uf Landeseebni dr eerscht Blatz gmacht un e Goldmedallie gwunne het. Uf em Bundeswettbewäärb bi dr „Grüne Woche“ z Berlin het Missenne derno e Silbermedallie gwunne. Dr Kleis isch Mitgliid bim Obst- und Gartenbauverein Meißenheim e.V. (OGV) gsii, langi Joor aus as Voorsitzer, sy Noofolger in däm Amt isch dr Adolf Klotz woore.

Dr Kleis het Gediicht un Gschiichte im alemannische Dialäkt vu Missenne gschriibe. En Uuswaal drus het er in zwai Biechli publiziert, „Undrem Schnoogehimml“ (1984) un „Im Schnitzgradde“ (1988). Anne 2012 het er unter em Titel „Äschbele“ e Doppel-CD uusegee. Dodruf het s 38 vu syne Dialäktgschiichte, vu iim sälber voorglääse. Derzue sin Sache vun eme in dr Anthology „Meissenheim. Bilder und Texte aus vergangenen Tagen“ uusechuu.

Syni Lääbeserinnerige het er anne 1996 im Buech „So war*s“ uusegee.

Di letschte Joor het dr Georg Kleis im Diakonissehuus z Nunnewiihr gläbt, wu au scho sy Frau ire Lääbesoobe verbroocht het. Am 1. Mai 2020 het er d Auge fir immer zuegmacht, zwoo Wuche vor sym 100. Gebuurtsdaag.




</doc>
<doc id="80999" url="https://als.wikipedia.org/wiki?curid=80999" title="DJ Manon">
DJ Manon

D DJ Manon (* 1970 as "Manon Maeder" z Bärn) isch e Schwyzer DJ un Musikproduzänti un giltet as aini vu dr Pionierne vu dr elektronische Musik in dr Schwyz.

Erschti Schritte in d Musikwält het d Manon im Alter vu siibe Joor gmacht, wu si sich vu irem gsparte Gäld Schallplatte gchaft het. Musik isch zäntrale Punkt in s Manons Lääbe woore. Ire eerscht Ufdritt het si im Alter vu 15i z Burdlef ghaa.

In dr Zyt vu ire Leer im Gaschtgwäärb het d Manon anne 1989 di eerschte illegale Party in dr „Dampfzentrale“ un em „Bluelight“ z Bärn entdeckt, wu iri Lyydeschaft fir di elektronisch Musik gweckt hän. D Grinder vum „Bluelight“ hän aini vu dr eerschte House- un Techno-Location in dr Schwyz ufgmacht, d „Aare Bar“ z Bärn, wu d Manon ai Joor lang d Fierig vu dr Bar ibernuu het.

Anne 1993 het si d Manon us berueflige un private Grind entschide, uf Züri z zie. D Stadt het dodmol as Draischybe vu dr elektronische Musik in dr Schwyz gulte.

Ire Job in eme Plattelade un iri Mitwirkig bi dr legendäre Afterhour-Party im „Oxa“ Züri un „Tarot Club Grodoonia“ Rümlang hän si schliessli derzue brocht, ire Hobby zum Beruef z mache. Näb eme Ufleege het si all Ritt aigeni Event organisiert un het unter anderem au Fraue hinter dr Plattedäller gferderet.

Im Zürcher Club Chauflüüte "(Kaufleuten)" het si ire eerscht Engaschmänt as resident DJ iberchuu. Aber s sin vor allem Gig an Party vu Frynd wie „Dekadance“, „Massive Ursive Primitive“ un „Life is a Bitch“, wun ere ghulfe hän, si in dr Schwyzer DJ Szene un speter au internazional z etabliere.

Anne 1996 het d Dj Manon aagfange Musik z produziere un ai Joor speter isch ire eerscht Stuck uusechuu. Mit dr Label Terminal M un Desolat het si ab 2008 aigeni Party un Event veraastaltet. 2014 het si ire aige Partylabel "Mannonmania" grindet.

D Manon isch Mueter vu zwai Chinder, e Doochter (* 1999) un e Suun (* 2001) un läbt z Züri.




</doc>
<doc id="81001" url="https://als.wikipedia.org/wiki?curid=81001" title="Kathrin Bertschy">
Kathrin Bertschy

D Kathrin Bertschy (* 2. Juli 1979 z Thun, haimetberächtigt z Bärn un Düdinge) isch e Schwyzer Bolitikeri (glp).

D Bertschy isch z Oberhofen ufgwagse. Anne 1999 het si am Gymnasium Thun Schadau d Matura gmacht. Vu 1999 bis 2007 het si an dr Universitet Bärn Volkswirtschaft, Politology un Soziology studiert mit em Lizenziat (lic.rer.pol) abgschlosse. 2014/2015 het si derzue ne CAS in Wisseschaftsschurnalismus an dr „MAZ Die Schweizer Journalistenschule“ gmacht.

Vu 2008 bis 2012 het si as Ökonomi bi Ecoplan gschafft, in dr Forschig un Berotig in Wirtschaft un Bolitik. Vu 2011 bis 2013 het si s NFP60– Projäkt „Berufseinstieg und Lohndiskriminierung“ glaitet un vu 2012 bis 2014 het si as Dozänti un Assischtänti am Lehrstuel fir Sozialforschig vu dr Universitet Basel gschafft. Syter 2012 isch si Gschäftsfiereri vum Berotigsunternäme Bertschy & Stocker.</ref>

Si läbt mit ire Familie z Bärn un het e Dochter.

Privat spiilt si gärn Fuessball, si het bi dr Juniorne vum FC Rot-Schwarz Thun gspiilt un sytsi im Nazionalrot isch, spiilt si als im FC Nationalrat mit. Derzue spiilt si Gyyge im Sinfonieorchester Variaton.</ref>

D Bertschy isch anne 2008 Grindigsmitgliid vu dr Grienliberalie Bartei im Kanton un dr Stadt Bärn gsii. Vu Juni 2008 bis Novämber 2009 isch si Bresidänti vu dr glp Bärn gsii.
Vum Jänner 2009 bis Dezämber 2011 isch si Mitgliid im Stadtrot (Legislativi) vu Bärn gsii. Dert het si si unter anderem erfolgrych derfir yygsetzt, ass fir Chinderdagestätte Bedreiigsguetschyy yygfiert wäre.

Bi dr Schwyzer Barlemäntswahle 2011 isch si im Kanton Bärn in Nazionalrot gwehlt wore. Dert isch si syter 2011 Mitgliid in dr Kummission fir Wirtschaft un Abgabe (WAK) un het si u. a. in dr Agrarbolitik fir ökologischi Reforme vum Diräktzahligssischtem yygsetzt. Am 3. Novämber 2012 isch si in di nei grindet Gschäftslaitig vu dr glp Schwyz gwehlt wore. Syter 2015 isch si Mitgliid vu dr Grichtskummission un vu dr Kummission fir soziali Sicherhait un Gsundhait. 
Si isch au as Sprächeri vu ire Frakzion fir gsellschaftsbolitischi Vorstess in Erschynig drätte („Eltereurlaub statt Mueterschaftsentschädigung“ un „Glychstellig vu allne Läbesgmainschafte“).

Am 19. Novämber 2014 isch si zäme mit dr Nazionalreti Maya Graf (Grieni BL) aistimmig zur Co-Bresidänti vum Frauedachverband alliance F gwehlt wore. In däre Funkzion het si zäme mit dr Operation Libero di iberbarteili Kampagne «Helvetia ruft» iniziiert, wu meh Fraue in d Schwyzer Bolitik wett bringe.

Anne 2016 isch d Bertschy aini vu dr Mitgrinderne vum Thinktank glp lab gsii, wu si as Schirmherri un Verainsbresidänti vorstoht.



</doc>
<doc id="81003" url="https://als.wikipedia.org/wiki?curid=81003" title="Sturm auf Freiburg">
Sturm auf Freiburg

Dr Sturm auf Freiburg het am 24. April 1848 in dr Zyt vu dr Baadische Revoluzioon stattgfunde. Verbänd vum VIII. Armee-Korps vum Dytsche Bund hän d Stadt Fryburg gstiirmt, wu vu republikaanische Freischäärler bsetzt gsi isch.

Am 22. April het s z Fryburg e Volksversammlig mit 3000 bis 4000 Dailnämer gee, wu 1200 bis 1400 dervu Waffe drait hän. S Militeer het si us Stadt zrugzooge ghaa. No dr Niiderlaag vum Friedrich Hecker am 20. April im Gfächt uf dr Scheideck hän dr Karl von Rotteck junior un dr Carl Mez vergeebli versuecht, d Freischaare z Fryburg vum bewaffnete Ufstand abzbringe, wäge däm hän d Republikaaner di beede speeter as Verreeter aagluegt. Di Ufständische händ Noochriicht vu dr Niiderlaag vum Hecker nit glaubt un hän uf dr Entsatz dur d Freischaar gsetzt, wu unter em Franz Sigel uf Fryburg aagruggt sin un uf 5000 Mann gschätzt wore isch.

Am negschte Daag het d Fryburger Buurgerwehr versuecht, d Freischäärler an dr Iibernaam vu dr stedtische Kanoone z hindere, d Fierig vu dr Buurgerweer het aber zaaghaft agiert un d Mannschafte sin emänd fuurt bliibe. Dr Kommandeur vu dr Bundesdruppe, wu aagrugt sin, het mit em Stuurm uf d droot, wänn d Freischaare nit deete abzie un d Barrikaade deete ewäg gmacht wääre. Di gsetzt Frischt isch meefach verlängeret woore – zletscht bis am vieri am Nomittag. Geege halber vieri het mer z Fryburg s Fyyr vum Gfächt bi Ginderschdaal gheert, was d Bundesdruppe am Stuurm uf Fryburg ghinderet het. In dr Stadt hän si wider greeßeri Freischaar-Gruppe gsammlet, wel sälli, wu si scho zum Abmaarsch feertig gmacht ghaa hän, jetz bliibe sin. D Freischäärler hän si jetz zeerscht aini vu dr stedtische Kanoone ghoolt, go dodermit in s Gfächt bi Ginderschdaal yyzgryfe. Speeter hän d Freischäärler au di iibrige drei Kanoonen us em stedtische Zyyghuus ghoolt un hän si bi dr Stadtdoor in Stellig broocht.

Am 24. April hän d Freischäärler Waffe in Fryburger Buurgerhyyse requiriert. Ame halber zeeni demoorge het unter em Befääl vum Generaal Friedrich Hoffmann dr Aagriff vu dr Bundesdruppe uf d Stadt aagfange. Um s Martinsdoor het s heftigi Kämpf gee, aber d Druppe vu Hesse-Nassau sin do iber d Chaiserstrooß as eerschti in d Stadt yydrunge. Iber d Jesuitegasse un s Zährigerdoor sin baadischi Soldaaten in d Stadt chuu, bim Predigerdoor Druppe vu Hesse-Nassau un Baade. Am elfi isch Fryburg ganz in dr Hand vu dr Bundesdruppe gsii. Baar Hyyser hän Schääde kriegt dur d Kämpf un s het Verluscht unter dr Ziviilbevelkerig ghaa. Dr Entsatz dur d Freischäärler unter em Franz Sigel un em Theodor Mögling, wu mer druf gwaartet het, isch z spoot chuu.

Dr Generaal Hoffmann het s Chriegsräächt uusgruefe un het alli Yywooner vu dr Stadt entwaffne loo. Vyl Freischäärler sin in Gfangeschaft groote. Driiberuuse sin e Dail Frybugre Buurger verhaftet woore, dodrunter au dr Karl von Rotteck junior. Dr Kommandant vu dr Freischäärler, Georg von Langsdorff, isch Mitgliid bi dr Fryburger Duurnerschaft vu 1844 gsii. Di baadisch Staatsregierig het dr Verain am 25. April ufgleest, wel au anderi vu syne Mitgliider in Ufstand verwicklet gsii sin.

Am 26. April isch dr Kommandeur vum VIII. Armee-Korps vum Dytsche Bund, dr Brinz Friedrich von Württemberg z Fryburg yydroffe un het am 28. April e Paraad vu syne Druppe abgnuu.

Am inoffiziäll "Platz der letzten Barrikade" gnännte Blatz näb em Schwoobedoor maant e Daafele an d Eraignis us sällere Zyt.



</doc>
<doc id="81008" url="https://als.wikipedia.org/wiki?curid=81008" title="Schloss Reinach">
Schloss Reinach

S Schloss Rynach (dt. "Schloss Reinach") isch e Hotäl- un Reschtaurantaalaag am Fueß vum Dunibärg z Munzinge, em siidligschte Stadtdail vu Fryburg.

S Schloss Rynach wird zum eerschte Mol gnännt in ere Uurkund us em 17. Joorhundert. S isch as Guethoof böue woore un isch näb eme Wasserschloss gstande, wu im Dryssgjeerige Chrieg zum Dail gschlosse wooren isch- Vu däm Wasserschloss isch hite nume no ne Rundduurm erhalte.

Aaloss fir di uurkundli Nännig vu Schloss Rynach isch d Hochzyt vu dr Eedellyt Hans Adam vu Pforr un Maria Cleopha vu Rynach gsii. Die het au 1626 dr Daifstai in dr St. Stephanschilche vu Munzinge gstiftet un het dodermit e eerscht Zaiche vu dr Minzinger Linie vu dr Familie gee. Uf em Daifstai cha mer näb dr Jooreszaal 1626 au d Woobe vu dr Familie vu Pforr un vu Rynach sääne. D Maria Cleopha isch e wiichtigi Person gsii un het noch ere zwoote Hochzyt s gsamt Vermeege irem Näffe Beat Melchior vu Rynach vermacht.

Um 1750 isch s Aawääse in dr Bsitz vu dr Familie vu Kageneck iibergange. Di neechere Umständ wai mer nit. Dur dr 250-jeerig Bsitz vu dr Familie vu Kageneck leen si vyl Merkmool vum Böu bis hite verfolge. As Guetshoof isch s Schloss Rynach vor allem fir d Landwirtschaft bruucht woore.

Anne 1870 het e Brunscht dr Guetshoof fascht ganz gschlisse, wäge däm het mer en mieße nei ufböue. Bis anne 1969 isch s gsamt aawääse as ain vu dr greeschte Guetsheef in dr Region no voll im Bedriib gsii.

Anne 1991 isch s gsamt Aawääse reschtauriert un as Hotelaalaag, Reschtaurant un Daagigszäntrum im Joor 1993 ufgmacht woore. Scho bal isch d Bedryybergsellschaft aber in finanziälli Schwiirigkaite chuu un Schloss Rynach isch fascht drei Joor lang vun ere Insolvänzverwaltig gfiert woore. Anne 2007 isch s Hotäl in Bsitz vum Gaschtronoome- un Hoteliereebaar René un Beatrix Gessler iibergange, wu di ganz Hotälaalaag modärnisiert un uusgwytet hän. S Hotäl wird unter anderem vu dr Golfer*ne vum Munzinger Golfclub bruucht, derzue finde kulturälli Veraastaltige statt. Uf em Hoof het s meereri Reschtaurant. S Reschtaurant "Herrehus" isch im Guide Michelin ab 2014 mit eme Stäärn ufgfiert woore. Ändi 2019 hän d Bsitzer e Änderig vum Gaschtronomykunzäpt unter Verziicht uf dr Stäärn verchindet.



</doc>
<doc id="81009" url="https://als.wikipedia.org/wiki?curid=81009" title="Christine Badertscher">
Christine Badertscher

D Christine Badertscher (* 11. Jänner 1982 z Sumiswaud; haimetberächtigt z Luperschwiu) isch e Schwyzer Bolitikeri (GPS).

D Christine Badertscher isch im Ämmitau uf eme Buurehoof ufgwagse. Si het e chaufmännischi Leer gmacht un derno fir lengeri Zyt z Kamerun gläbt. Wider in dr Schwyz het si z Wädischwiil Umwältinscheneeriwääse studiert un derno as perseenligi Mitarbaiteri vum doomoolige Nazionaalroot Alec von Graffenried bi dr Griene Bartei Schwyz gschafft. An dr Hoochschuel fir Agraar-, Foorscht- un Lääbesmittelwisseschafte z Zollikofe het d Badertscher derno Agraarwissenschafte studiert mit eme Master as Abschluss. Nääbehäär het si uf em Bioohoof vu dr Eltere z Madiswiu gschafft. Noch em Studium het si vier Joor bim Schwyzer Buureverband im Beryych Agraar- un Handelsbolitik un derno bi Swissaid gschafft]. D Christine Badertscher läbt z Madiswiu. 

D Christine Badertscher isch 2011 bis 2018 Mitgliid vum Gmairoot (Exekutive) vu Madiswil un Bresidänti vu dr Kummissioon fir effetligi Sicherhait gsii.

Bi dr nazionaale Barlemäntswaale vum 20. Oktoober 2019 isch d Badertscher fir di Griene in Nazionaalroot gweelt woore.

D Badertscher isch vu 2013 bis 2018 Bresidänti vu dr "Griene Ooberaargau" gsii un syter 2019 iscgh si Vizebresidänti vu dr "Griene Kantoon Bärn". Si isch syter 2017 Bresidänti vum Ooberaargauische Buureverain, Voorstandsmitgliid vum Bärner Buureverband un Voorstandsmitgliid vum Verain "Identität Oberaargau". Syter 2018 isch si Vizebresidänti vum "Verein Förderung junger Personen in der Gemeindepolitik FJG" un Mitgliid im Länkigsgreemium "International Certification Bio AG". Syter 2019 isch si Stiftigsreeti vu dr Stiftig "WBM Madiswil" un Mitgliid vu dr agraarbolitische Kummissioon vum "Schwyzerische Byyrene un Landfraueverband SBLV".



</doc>
<doc id="81010" url="https://als.wikipedia.org/wiki?curid=81010" title="Liste der Studentenverbindungen in Freiburg im Breisgau">
Liste der Studentenverbindungen in Freiburg im Breisgau

Die Lischt vu dr Studänteverbindige z Fryburg im Brysgau zellt di eemoolige un hitige Studänteverbindige an dr Albert-Ludwigs-Universiteet Fryburg uf.

Zurzyt git s z Fryburg 33 Studänteverbindige, wu unterschiidlige Korporazioonsverbänd aagheere oder frei sin.

f.f. = fiert Faarbe, f.t. = drait Faarbe, v.u. = vu unte drait



</doc>
<doc id="81019" url="https://als.wikipedia.org/wiki?curid=81019" title="Corina Gredig">
Corina Gredig

Corina Gredig (* 8. Septämber 1987 z Züri; haimetberächtigt z Schänke LU) isch e Schwyzer Bolitikeri (glp). Si isch Mitgliid im Nazionaalroot un Co-Bresidänti vu ire Bartei im Kanton Züri. Si laitet dr Thinktank glp lab.

D Gredig isach as eltschts vu drei Chinder z Binz im Kanton Züri ufgwagse. Anne 2003 het si an dr Schueler*nebrotescht gege dr Iraakchrieg mitgmacht. Si het d Handelsmittelschuel an dr Kantonsschuel Hottinge un derno het si ne Bankleer gmacht. Noch ere Backpacktour dur d Wält het si bschlosse z studiere un uf uf Lausanne gange un het dert d Passerelle fir d Zuelossig an d Universiteet absolviert, näbehär het si im Finanz un Bildigberyych schafft. An dr Universiteet Züri het si Bolitikwisseschafte, Volkswiirtschaft un Räächt studiert un ire Studium mit ere Masteraarbet zum Thema «Digitale Demokratie» abgschlosse. Si läbt z Züri im Quartier Riesbach un het zwai Chinder (* 2011 un * 2015).

D Gredig isch syter anne 2010 Mitgliid vu dr Grienliberaale Bartei. Vu 2010 bis 2013 het si d kantonaal GLP-Sekretariaat gfiert. 2011 het si dr Kantoons- un Nazionaalrootswaalkampf glaitet. un isch Gschäftsfiereri vu dr Bundeshuusfrakzioon woore. Im Joor 2015 het si mit dr Nazionaalreeti Kathrin Bertschy s glp lab grindet, wu si bis hite laitet. Si gheert zue re Gruppe um d Bertschy un dr GLP-Bresidänt Jürg Grossen, wu fir di nazionaal Bartei e zytgmäässi, nithierarchischi Organisazioonsfoorm entwickle duet. 2018 isch si mit ufeelig vyl Panaschierstimme in Stadtzürcher Gmairoot gweelt woore. Am 20. Novämber 2018 het d Mitgliiderversammlig d Gredig zäme mit dr Nicola Forster aistimmig zue dr Co-Bresidänti vu dr Zürcher GLP-Kantonaalbartei gweelt. S Duo will d Bartei nei ufstelle un jingeri un digitaal affiini Weelersegmänt aaspräche. Derzue chunnt d Absaag an s Links-räächts-Scheema, wu d Gredig di bolitisch Frontliinie zwische progressiive un konservatiive Chreft entgeegestellt. D Forster un d Gredig hän d GLP im Meerz 2019 zue me Waalsiig bi dr Kantoonsrootswaele gfiert, d Gredig het en Sitz im Zürcher Kantoonsroot erooberet. D Mitgliiderversammlig vu dr GLP Kantoon Züri het am 25. Juuni 2019 d Lischt fir d Nazionaalrootswaale verabschiidet un d Corina Gredig hinter dr baide bishäärige Nazionaalreet*ene Tiana Angelina Moser un Martin Bäumle uf dr dritt Lischteblatz gsetzt. Am 20. Oktoober 2019 isch d Gredig in Nazionaalroot gweelt woore.



</doc>
<doc id="81020" url="https://als.wikipedia.org/wiki?curid=81020" title="Liste der Stadttore in Freiburg im Breisgau">
Liste der Stadttore in Freiburg im Breisgau

D Lischt vu dr Stadtdoor z Fryburg im Brysgau umfasst di dryzee Stadtdoor, wu mer chännt. E Dail dervu sin nimi erhalte.

In di mittelalterli Altstadt vu dr Stadt Fryburg het mer dur fimf Stadtdoor in dr Stadtmuure chenne chuu (di fimf eerschte in dr Lischt im Uurzaigersinn vu Noorde häär). Zwai vu däne Door sin no erhalte. Derzue cheme d Door zue dr Voorstedt. Usserdäm isch no ai Door as Räscht vu dr Vaubansche Befeschtigunge erhalte bliibe.


</doc>
<doc id="81022" url="https://als.wikipedia.org/wiki?curid=81022" title="Michèle Binswanger">
Michèle Binswanger

D Michèle Binswanger (* 1972 z Baasel) isch e Schwyzer Schurnalischti, Autori un Bloggeri. 

D Binswanger het an dr Universiteet Baasel Filosofy un Germanischtik studiert. Si het aafangs as Kultuurredakteeri bi dr Baasler Zytig gschafft, speeter bi Facts un bi Newsnet. Syter anne 2013 schafft si bim Tagi.

Vu 2009 bis 2011 isch si Konzäpteri un Co-Autori aktiv gsii fir dr "Mamablog", e Plattform vu Tages-Anzeiger.ch/Newsnet. Anne 2010 het si zäme mit dr Nicole Althaus d Publikumswaal vum Branchemagazin "Schweizer Journalist" zur "Schurnalischti vum Joor" gwunne. Anne 2016 isch si zur «Gsellschaftsschurnalischti vum Joor» gweelt woore. 

Anne 2012 het si zäme mit dr Nicole Althaus s Buech "Machomamas: Warum Mütter im Job mehr wollen sollen" publiziert. Im Joor 2017 isch ire zwait Buech "Fremdgehen – Ein Handbuch für Frauen" uusechuu.

D Binswanger het zwai Chinder, e Suun un e Doochter, un läbt mi ire Familie z Baasel.




</doc>
<doc id="81023" url="https://als.wikipedia.org/wiki?curid=81023" title="Busbetrieb Grenchen und Umgebung">
Busbetrieb Grenchen und Umgebung

Der Busbetriib Gränche und Umgebig (BGU) isch en regionale Nahverchersbetriib im Kanton Solothurn iner Schwiz. Sit 1975 en Aktiegschellschaft, isch ds Unernähme mehrheitlich in öffentlicher Hand (Kantön Bärn und Solothurn, Gmeinde vo der Region Gränche). 

Drizäh Linie mit ere Gesamtlängi vo 77,684 Kilometer erschliesse näbe der Stadt Gränche au d Ort Lengnau BE, Bettlach SO, Selzach, Altreu, Lommiswil, Arch, Büren a. A., Rüti b. B. sowie der Gränchebärg. Mit 20 Busse und 42 Mitarbeiter wärde jährlich 2'186'067 Passagier befördert.

1918 isch ds erschti Mal versuecht worde, in Gränchr en Busbetrib izfüehre. Der Betrib überläbt ufgrund vo finanzielle Problem allerdings nur drei Jahr. Ersch 1945 isch erneut en Busbetrib gründet worde, understüzt durch d ortsasässige Uhrenindustrie het me sogar uf kantonali und staatlichi Subventione chöne verzichte. Wäge der Uhrekrise isch es au für de Busbetrieb finanziell eng worde, darum isch 1975 d hütig Aktiegsellschaft gründet worde. Die isch in ihrer Form sit damals ned verändert worde, jedoch hets sukzessivi immer mehr Fortschritt bezüglich Fahrplan und Busflotte gä.

D Büs bestöh gröchsteteils us Citaro C2 NGT, zudem giz no wenigi Citaro Facelift CNG (Nr.24-27) wo aber sit 2019 durch C2 NGT abglöst wärde. Es git 2 Glenkbus, en Citaro Facelift mit Erdgasatrib (Nr. 28) und en Diesel Citaro C2 G (Nr. 8). Zuesätzlich giz no en Diesel C2 Ü (Nr. 20) wo ufem BGU-Netz verchert aber au für Extrafahrte userhalb vom BGU Netz igsetzt wärde chan.
Für Schüelerkürs bsitzt d BGU en Setra 431 DT (Nr. 9).



</doc>
<doc id="81024" url="https://als.wikipedia.org/wiki?curid=81024" title="Little Richard">
Little Richard

Dr Little Richard (* 5. Dezämber 1932 z Macon, Georgia as "Richard Wayne Penniman"; † 9. Mai 2020 z Tullahoma, Tennessee) isch en US-amerikaanische Rock-’n’-Roll-Sänger, -Pianischt un -Songwriter gsii. Är isch ain vu dääne gsii, wu in 1950er Joor Stilelemänt us Blues, Gospel un Rhythm and Blues unter em neie Genrename „Rock ’n’ Roll“ kumbiniert hän. Mer chännt en vor allem fir Hit wie „Tutti Frutti“ un „Long Tall Sally“. Derwylscht dr Chuck Berry Alldaagssprooch un -situazione gsunge het, het dr Little Richard mit dr Sprooch gspiilt („a wop bop a loo bop a lop bam boom“). Sy schnäll Klavierspiil un sy obverdrillte Gsang hän vyl Rock- un Pop-Musiker inschpiriert, unter anderem dr Buddy Holly, dr Jerry Lee Lewis un dr Elvis Presley. Dr Jimi Hendrix het in dr 1960er Joor in dr Band vum Little Richard gspiilt.

Ufgfiert sin do di offiziälle Single vum Little Richjard


Do ufgfiert sin d offiziälle Albe, wu dr Little Richard fir verschideni Plattefirme uzfgnuu het, Kompilazioone sin nit ufzellt.





</doc>
<doc id="81025" url="https://als.wikipedia.org/wiki?curid=81025" title="Busland AG">
Busland AG

D Busland AG isch en Tochtergesellschaft vo der BLS AG und es Transporunernähme im öffentliche regionale Persone- und Ortsvercher mit 18 Buslinie ufeme Netz von über 200 km im Ämmitau und Oberaargou.

Im Jahr 2006 isch d Busland AG als Tochtergesellschaft vo der BLS gründet worde. Der Gschäftssitz isch ds Burgdorf. D Busland AG bsitzt 42 moderni Büs im gliche Design wie au d Bahn. Der Bus ergänzt uf de 18 Linie ine Regione Bùùrdlef, Langnou, Huttu und Sumiswaud optimal d Bahn. Zuesätzlich wärde Bahnersatzleistungen bi Unerbrüch bi der Bahn gfahre sowie inE Nächt vo Fritig uf Samstig und Sunntig 3 Moonlinerdienscht. Ide Summermonät wärde Wanderbusse zu touristische Ziel gefahre. Es cha uf der Webseite au en Bus für e eigendi Extrafahrt gemietet wärde.
Mit der Garage Ilfis ds Langnou i.E. betreibt me es moderns Zentrum für Nutzfahrzüg mit Prüfalag, Tankstell und Wäschstrass.

D Busland AG betreibt 18 Linie ide Regione Bùùrdlef, Langnou und Sumiswaud.
Zuesätzlich wärde au no Bahnersatz sowie 3 Moonlinerlinie gfahre.

Region Bùùrdlef

Region Langnau

Region Hasli-Rüegsou - Sumiswaud - Huttu

Moonliner


D Busland AG het 42 Büs verteilt uf 4 Garage z Bùùrdlef, Langnou, Sumiswaud und Huttu.
Ine letzte Jahre setzt me bi de neue Büs uf Hybrid-Atrib. Sit Mai 2020 bsitzt d Busland AG ihri erschte zwei Glenkbus.



</doc>
<doc id="81026" url="https://als.wikipedia.org/wiki?curid=81026" title="Moonliner">
Moonliner

Moonliner isch es Nachtverchersnetz iner Schwiz. Moonliner-Büs verchere ine Kantön Bern, Solothurn, Jura, Freiburg und Luzern uf 43 Buslinie.
Betriebe wird ds Busnetz vo der "Nachtliniengesellschaft", wo us de folgende zäh Mitglieder besteit: Aare Seeland mobil, Automobilverkehr Frutigen-Adelboden AG, Autoverkehr Grindelwald AG, Bernmobil, Busbetrieb Solothurn und Umgebung, Busland AG, PostAuto Schweiz AG, Regionalverkehr Bern–Solothurn, Verkehrsbetriebe Biel und Verkehrsbetriebe STI.
D Geschäftsführig vo der Nachtliniegschellschaft ligt bi Bärnmobil.

D Nachtliniegsellschaft finanziert sich gröchsteteils mit Fahrcharte-Verkchouf. Es Inahmedefizir übernähme d 250 bediente Gemeinden.
Da ÖV-Angebot inder Nacht ned abgältigsberechrigt sind, berchunt d Nachtliniegsellschaft kei finanzielli Unerstützig vo de Kantön.

Im Jahr 2013 hei etwa 289.700 Fahrgäscht en Moonliner-Bus bi eme Izugsgebiet vo rund 750.000 Bewohner.

Iner Agglomeration Bärn verchere sit 1984 Nachtbüs.
Im Jahr 1997 sind d verschiedene Agebot zämmegfasst worde und wärde unerem Name Moonliner gefüehrt.
Ds Moonliner-Netz isch im Dezember 2007 erwitert worde mit de neue Abfahrtsstatione ds Biel und Solothurn.
D jüngste Erweiterig vom Busnetz isch am 4. Mai 2012 mit sächs neue Linie ider Agglomeration Thun erfolgt.

D Choste für en eifachi Fahrt sind zonenabhängig und beloufe sich uf 6 bis 27 Franke. Abonnement (z. B. Halbtax und Generalabonnement (GA)) sind uf de MOONLINER-Büs ned gültig.

Quelle: Geschäftsberichte Bernmobil



</doc>
<doc id="81028" url="https://als.wikipedia.org/wiki?curid=81028" title="Telematiker">
Telematiker

Telematiker isch i de Schwiz e Bezeichnig für e Gruppe vo Bruef.

Telematiker plane Telekommunikations- und Informatiknetzwärk und sind für d Störungsbehebig verantwortlich. Au s Yrichte vo Computerarbetspläts und s Ufsetze vo Server ka dezu gehöre. Die Netzwerk und Kommunikationsirichtge könne debi drahtbunde oder drahtlos sie.

Au s Yzieh vo Kabel, Dröht und UKV, gehöre zu ihrem Arbeitsgebiet, wenn au nit zu de Haupttätigkeite.

Da funktionierendie Netzwerk e wichtige Pfieler vo de hütige Zit sind, gehöre Nacht- und Wucheändisätz zum Bruef.

Arbeitgeber sind Telematikfirme und Elektroinstallationsfirme mit ere Telematikabteilig.

Für d Lehre als Telematiker wärde gueti Note im Fach Mathematik vorusgsetzt. Schüler, mit eme Sekundarschulabschluss vo de oberste Stuefe, werde bevorzugt. Da Telematiker eng mit de Kunde zämmeschaffe, sind e gute Kundekontakt, bzw. Aufgschlosseheit und gueti Umgangsforme, Vorussetzig.

Telematiker EFZ isch in dr Schwiz e Lehrberuf.

D Usbildung goht 4 Johr. Die drü Usbildigsort sind Betrieb, Bruefsfachschuel und dr Überbetrieblichi Kurs.

D Vorusetzig isch die abgschlosseni Volksschuel, in der Regel uf der oberste Stuefe.

Zur Usbildig gört au e mindeschtens drümonatigs Elektroinstallations-Praktikum.

Bi sehr guete schulische Leistige ka während de Grundbildig die Berufsmaturitätsschuel bsucht werde.

De nächschti Karriereschritt isch die Bruefsprüefig zum Telematik-Projektleiter mit eidg. Fachuswis.

D Voraussetzige sind einschlägigi beruflichi Grundusbildig, de Berufsbildnerkurs, 2 Johr Brufspraxis im Fäld Telematik sowie sbestoh vonere Prüefig in Elektronik und Telematik.

Die Prüefig zum diplomierte Telematiker isch e höheri Fachprüefig. Vorussätzig für die Prüefig isch de eidg. Fachuswis als Telematik-Projektleiter, sowie die bestandeni Prüefig in de Fächer Betriebswirtschaft, Unternähmentführig und Marketing.

In dr Schwiz:



Telematiker EFZ:


Telematik-Projektleiter:


dipl. Telematiker



</doc>
<doc id="81032" url="https://als.wikipedia.org/wiki?curid=81032" title="Katja Christ">
Katja Christ

D Katja Christ (* 1. Augschte 1972 z Baasel; haimetberächtigt z Binningen un z Baasel) isch e Schwyzer Aawälti un Bolitikeri (glp). Syter anne 2019 isch si Mitgliid vum Schwyzer Nazionaalroot.

D Katja Christ isch z Oberwil ufgwagse. An dr Universiteet Baasel het si Jurisprudänz studiert. Si het s Aawaltsbatänt erwoorbe un im Gsundhaitsdepartemänt vum Kantoon Baasel-Stadt gschafft. Derno het si e baar Joor in dr Gmaiverwaltig vu Rieche gschafft. Zurzyt schafft si as Advokaati un Paartneri bi BALEX Advokatur & Notariat. 

D Christ isch ghyroote un het zwai Chinder. As iri Hobby git si Durnierdanz (latynamerikaanischi Dänz) un Showdanz (argentiinische Tango) aa.

Syter anne 2012 isch d Katja Christ Mitgliid vu dr Grienliberaale Bartei vu Baasel-Stadt un het iri Bartei syter 2014 bis zue irem Rugdritt 2019 im Grooße Root vu Baasel-Stadt verdrätte. Syt Mai 2016 isch si Bresidänti vu dr Grienliberaale Bartei Partei vu Baasel-Stadt un Voorstandsmitgliid vu dr Grienliberaale Bartei Schwyz. Vu Mai 2018 bis Ändi 2019 isch si Mitgliid im Yywoonerroot vu dr Gmai Rieche gsii un isch vum deertige Yywoonerroot in s Rootsbiro, d Gschäftsbreifigskummussioon un d Sachkummissioon Bildig un Familie gweelt woore.

Bi dr Schwyzer Barlemäntswaale am 20. Oktoober 2019 isch d Katja Christ in Nazionaalroot gweelt un deert am 2. Dezämber 2019 veraidigt woore. Si isch in d Kummissioon fir Vercheer un Fäärnmäldwääse (KVF) un au in d Gschäftsbriefigskumissioon (GPK) gweelt woore. Am 15. Dezämber 2019 het d Christ ire Rugdritt us em Grooße Root un Yywoonerroot verchindet, wel däne iri Sitzigszyte dailwys glyychzytig zue dr Nazionaalrootssitzige stattfände. Fir d Christ isch d Sandra Bothe-Wenk in Grooße Root noogrugt.



</doc>
<doc id="81035" url="https://als.wikipedia.org/wiki?curid=81035" title="Melanie Mettler">
Melanie Mettler

D Melanie Nicole Mettler (* 3. Dezämber 1977, haimetberächtigt z Wichtrach) isch e Schyzer Bolitikeri (glp). Syter anne 2019 isch si Mitgliid vum Schwyzer Nazionaalroot.

D Melanie Mettler het Literaturwisseschafte, analytischi Philosophy un Sproochwisseschafte studiert un derno in Anglischtik mit ere kulturwisseschaftlige Untersuechig zue kosmobolitische Wäärt in dr Literatur promoviert.

Si schafft as Co-Gechäftslaiteri vun eme Informazioonsportaal fr Aarbetgeeber zur Berueflige Integrazioon. Siibe Joor lang isch si Dozänti un Berooteri am World Trade Institute gsii, eme interdisziplineere Foorschigs- un Uus- un Wyterbildigsinschtitut vu dr Universiteet Bärn im Beryych Wälthandelsregulierig. As Berooteri fir Soziaali Innovazioon het si d Plattform "Soziale Innovation Bern Accelerator" (SIBA) mitgrindet un isch hite däre iri Co-Bresidänti. Si isch derzue au Mitgrinderi vum Crowdfunding-Projäkt "Sunraising", wu Community-Solaar-Aalaage in Stadtbärner Quartier finanziert. Si isch Co-Bresidänti vum Bärner Kultuurzäntrum Dampfzentrale un Voorstandsmitgliid vu dr iiberbarteilige Verainigung Neue Helvetische Gesellschaft.

As eerscht bolitisch Amt het d Melanie Mettler vu 2010 bis 2013 dr Mittelböu in dr Philosophisch-historische Fakulteet vu dr Universiteet Bärn verdrätte. 2013 isch si in d Bärner Stadtroot (Legislativi) gweelt woore, wu si verschiideni barlamentaarischi Funkzioone ibernuu het: Unter anderem isch si vu 2013 bis 2015 Mitgliid vu dr Agglomerazioonskummissioon gsii, 2014 het si as däre iri Bresidänti gamtet. Vu 2016 bis 2017 isch si Mitgliid vu dr Kummissioon fir Blaanig, Vercheer un Stadtgrien gsii. Vu 2013 bis 2019 het si d Frakzioon vu dr Grienliberaale un Junge Grienliebraale im Bärner Stadtroot bresidiert (bis Ändi 2016 zäme mit em Peter Amman). Iiri bolitische Schwäärpinkt sin d Stadtentwicklig, Vercheer un d Energywänd. Anne 2016 isch si im Amt as Bärner Stadtreeti (Legislativi) bsteetigt woore, derzue het si erfolgloos fir dr Bärner Gmairoot (Exekutive) kandidiert. Bi dr Nazionaalrootswaale 2019 isch d Melanie Mettler in Nazionaalroot gweelt woore. Deert isch si Mitgliid in dr Kummissioon fir soziaali Sicherhait un Gsundhait.

D Melanie Mettler läbt in dr Stadt Bärn.



</doc>
<doc id="81038" url="https://als.wikipedia.org/wiki?curid=81038" title="Isabelle Pasquier-Eichenberger">
Isabelle Pasquier-Eichenberger

D Isabelle Pasquier-Eichenberger (* 17. Meerz 1973 z Chêne-Bougeries; haimetberächtigt z Le Pâquier, z Faarwange un z Gämf) isch e Schwyzer Geografi un Bolitikeri (GPS). Syter anne 2019 isch si Mitgliid im Schwyzer Nazionaalroot.

D Isabelle Pasquier het vu 1993 bis 1997 an dr Universiteet Gämf Geografy studiert, derno vu 1999 bis 2002 Ekology un Umwältwisseschafte an dr Universitet Nöieburg un vu 2006 bis 2008 wider z Gämf Effetligi Verwaltig. 

Vu 2004 bis 2007 het si bim Bundesamt fir Landwirtschaft gschafft as Mitgliid vum Uusschuss fir Landwirtschaft, im Root fir Agraarfoorschig un in dr Kummissioon fir Uursprungsbezaichnige un geograafischi Aagaabe gsii. Vu 2006 bis 2013 het bi dr landwirtschaftlge Berootigszäntrale AGRIDEA gschafft. Syter anne 2013 isch si Koordinatoori vu dr Alpe-Initiativ fir d Weschtschwyz. 

D Isabelle Pasquier het zwoo Deechtere. Si läbt mi ire Familie z Carouge.

D Isabelle Pasquier isch fir d Legislatuurperiood 2018–2023 in Grooße Root vum Kantoon Gämf gweelt woore. As Kandidaati bi dr Nazionaalrootswaale 2019 isch si uf ire Lischt uf dr zweet Ersatzblatz chuu. Wu d Lisa Mazzone, wu uf dr nämlige Lischt gweelt gsii isch, am 10. Novämber 2019 im zweete Waalgang au no ne Sitz im Ständeroot gwunne het, un dr eerscht Ersatzkandidaat Pierre Eckert us perseenlige Grind uf s Mandaat verziichtet het, isch d Isabelle Pasquier in Nazionaalroot noogrugt. Si isch am 2. Dezämber 2019 as Nazionaalreeti veraidigt woore. Si isch Mitgliid vu dr Kummissioon fir Vercheer un Fäärnmäldwääse un vu dr Gschäftsbriefigskummissioon.



</doc>
<doc id="81040" url="https://als.wikipedia.org/wiki?curid=81040" title="Schweizer des Jahres">
Schweizer des Jahres

Schwyzer*i vum Joor (dt. "Schweizer des Jahres", frz. "Suisse de l’année", ital. "Personaggio svizzero dell’anno", roman. "Persunalitad svizra da l’onn") isch e Bryys gsii, wu vu 2002 bis 2015 als im Jänner vum Joor druf vum Schwyzer Fäärnseepublikum bi dr «Swiss Award»-Gala gweelt woore. No dr Sändig im Jänner 2016 isch d Sändig un dodermit au dr Bryys us Spaargrind yygstellt woore.

D Näme vu dr Bryysdreeger sin uf ere Eeredaafele uf dr Älggi-Alp, em geograafische Mittelpunkt vu dr Schwyz, vereebigt woore. Wänn deert e neie Name yygraviert woren isch, het s all Joor e Fyyr gee, wu zmaischt au dr aktuäll Bryysdreeger derbyy gsii isch.

Syter anne 2014 sin d Gwinner us dr "Sports Awards" automaatisch bim "SwissAward" as Kandidaat*ine fir dr Titel "Schwyzer*i vum Joor" nominiert woore, nämli dr "Spoortler vum Joor", d "Spoortleri vum Joor" un d*r "Behindertespoortler*i vum Joor". D Reegle, ass mer dr Titel "Schwyzer*i vum Joor" nume aimool im Lääbe het chenne gwinne, isch wäge däm gstriche woore.



</doc>
<doc id="81044" url="https://als.wikipedia.org/wiki?curid=81044" title="Delphine Klopfenstein Broggini">
Delphine Klopfenstein Broggini

D Delphine Klopfenstein Broggini (* 9. Juni 1976 z Bärn; haimetberächtigt z Losone un z Adelbode) isch e Schwyzer Bolitikeri (Grieni).

D Delphine Klopfenstein Broggini isch z Bärn, z Nöieburg un z Gämf ufgwagse. Si het d Matura am Saussure College z Grand-Lancy gmacht. An dr Universiteet Gämf het si Soziology, Geografy, Bolitikwisseschafte un Romaanischi Sprooch un Kultuur studiert.

Ab 2003 het si as Koordinatoori vum Verain Pro Vélo Genève gschafft un isch speeter Mitgrinderi vu dr Zytig Pro Vélo Info gsii. 2011 isch si as Kommunikazioonsmänätscheri zum Sekretariaat vu Geneva Vert gwägslet. Vu 2013 bis 2019 isch si Co-Generaalsekreteeri vu dr Griene im Kantoons Gämf gsii. Si isch ghyroote un het zwai Chinder. Si läbt mit ire Familie z Versoix.

D Delphine Klopfenstein Broggini isch syter 2015 Mitgliid vum Grooße Root vum Kantoon Gämf. Ab 2013 isch si scho stellverdrättend Mitgliid gsii. Im Grooße Root isch s Mitgliid vu dr Kiumission fir Gmains-, Regioons- un Staatsaagläägehaite. D Klopfenstein Broggini isch derzue au Delegierti vum Grooße Root in dr Mobiliteetskummissioon vum schwyzerisch-franzeesische Root vu dr Regioon Léman.<ref name="ge.ch/grandconseil">Deputées: Delphine Klopfenstein Broggini</ref>

Bi dr Barlemäntswaale am 20. Oktoober 2019 isch d Delphine Klopfenstein Broggini fir di Griene in Nazionaalroot gweelt woore.

D Klopfenstein Broggini isch Voorstandsmitgliid vu dr "Griene Schwyz", dr Berootigsstell fir Fraue un Familie "F-Information" z Gämf un vu "Pro Natura Gämf".<ref name="ge.ch/grandconseil">Deputées: Delphine Klopfenstein Broggini</ref>



</doc>
<doc id="81052" url="https://als.wikipedia.org/wiki?curid=81052" title="Tour de Romandie 2017">
Tour de Romandie 2017

Di 71. Tour de Romandie 2017 isch e Etapperänne in dr Romandy gsii. S Radränne het vum 25. bis zum 30. April 2017 stattgfunde un isch Dail vu dr UCI World Tour 2017 gsii. Gsamtsiiger isch dr Auschtalier Richie Porte wore.

Di zwoot Etappe isch wäge Schneefall un Tämperature am Gfrierpunkt statt z Champery wider z Aigle VD aagfange wore un vu 161,3 uf 136,5 km chirzt wore.



</doc>
<doc id="81054" url="https://als.wikipedia.org/wiki?curid=81054" title="Tour de Romandie 2018">
Tour de Romandie 2018

Di 72. Tour de Romandie 2018 isch e Etapperänne in dr Romandy gsii. S Radränne het vum 24. bis zum 29. April 2018 stattgfunde un isch Dail vu dr UCI World Tour 2018 gsii. Gsamtsiiger isch dr Slowen Primož Roglič wore.



</doc>
<doc id="81055" url="https://als.wikipedia.org/wiki?curid=81055" title="Tour de Suisse 2018">
Tour de Suisse 2018

Di 82. Tour de Suisse isch e Etapperänne in dr Schwyz gsii. S Radränne het vum 9. bis zum 17. Juni 2018 stattgfunde un isch Dail vu dr UCI World Tour 2018 gsii. Gsamtsiiger isch dr Auschtralier Richie Porte wore.



</doc>
<doc id="81119" url="https://als.wikipedia.org/wiki?curid=81119" title="Tour de Romandie 2016">
Tour de Romandie 2016

Di 70. Tour de Romandie 2016 isch e Etapperänne in dr Romandy gsii. S Radränne het vum 26. April bis zum 1. Mai 2016 stattgfunde un isch Dail vu dr UCI World Tour 2016 gsii. Gsamtsiiger isch dr Kolumbianer Nairo Quintana wore.

Di erscht Etappe het wäge schlächtem Wätter erscht z Mathod aagfange un isch uf 100,5 km gchirzt wore.



</doc>
<doc id="81123" url="https://als.wikipedia.org/wiki?curid=81123" title="Tour de Romandie 2019">
Tour de Romandie 2019

Di 72. Tour de Romandie 2019 isch e Etapperänne in dr Romandy gsii. S Radränne het vum 30. April bis zum 5. Mai 2019 stattgfunde un isch Dail vu dr UCI World Tour 2019 gsii. Gsamtsiiger isch dr Slowen Primož Roglič wore.



</doc>
<doc id="81127" url="https://als.wikipedia.org/wiki?curid=81127" title="Tour de Romandie 2015">
Tour de Romandie 2015

Di 69. Tour de Romandie 2015 isch e Etapperänne in dr Romandy gsii. S Radränne het vum 28. April bis zum 3. Mai 2015 stattgfunde un isch Dail vu dr UCI World Tour 2015 gsii. Gsamtsiiger isch dr Russ Ilnur Sakarin wore.



</doc>
<doc id="81129" url="https://als.wikipedia.org/wiki?curid=81129" title="Tour de Romandie 2014">
Tour de Romandie 2014

Di 68. Tour de Romandie isch e Etapperänne in dr Romandy gsii. S Radränne het vum 29. April bis zum 4. Mai 2014 stattgfunde un isch Dail vu dr UCI World Tour 2014 gsii. Gsamtsiiger isch dr Brit Chris Froome wore.

Di 1. Etappe het wäge Schneefaal uf em Simplonpass uf 89 km mieße gchorzt wäre un isch Brigerbad statt z Ascona aagfange wore.



</doc>
<doc id="81130" url="https://als.wikipedia.org/wiki?curid=81130" title="Tour de Romandie 2013">
Tour de Romandie 2013

Di 67. Tour de Romandie isch e Etapperänne in dr Romandy gsii. S Radränne het vum 23. bis zum 28. April 2013 stattgfunde un isch Dail vu dr UCI World Tour 2013 gsii. Gsamtsiiger isch dr Brit Chris Froome wore.



</doc>
<doc id="81131" url="https://als.wikipedia.org/wiki?curid=81131" title="Tour de Romandie 2012">
Tour de Romandie 2012

Di 66. Tour de Romandie isch e Etapperänne in dr Romandy gsii. S Radränne het vum 24. bis zum 29. April 2012 stattgfunde un isch Dail vu dr UCI World Tour 2012 gsii. Gsamtsiiger isch dr Brit Bradley Wiggins wore.



</doc>
<doc id="81132" url="https://als.wikipedia.org/wiki?curid=81132" title="Tour de Romandie 2011">
Tour de Romandie 2011

Di 65. Tour de Romandie isch e Etapperänne in dr Romandy gsii. S Radränne het vum 26. April bis zum 1. Mai 2011 stattgfunde un isch Dail vu dr UCI World Tour 2011 gsii. Gsamtsiiger isch dr Auschtralier Cadel Evans wore.



</doc>
